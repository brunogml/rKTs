[\[1a\]]
[\[1b\]]
[\[1b.1\]{D3800}]@##/_/rgya gar skad du/_a b+hi sa ma ya a lang+kA ra b+ha ga ba tI pradz+nyA pA ra mi to pa de sha shAs+t+ra br-it+ti pradz+nyA pra dI pa a ba li nA ma/_bod skad du/_bcom ldan 'das ma
[\[1b.2\]]shes rab kyi pha rol tu phyin pa'i man ngag gi bstan bcos mngon par rtogs pa'i rgyan gyi 'grel pa shes rab sgron ma'i phreng ba zhes bya ba/_dus gsum gyi de bzhin gshegs pa thams
[\[1b.3\]]cad kyi yum shes rab kyi pha rol tu phyin ma la phyag 'tshal lo/_/sangs rgyas dang byang chub sems dpa' thams cad la phyag 'tshal lo/_/gang zhig nyon mongs sgrib pa'i mun tshogs
[\[1b.4\]]zla 'od bcas 'joms srid zhi'i mtshan mo mthar byed cing /_/dam chos shar gyi ri bo mthon po'i rtse nas mngon byung rab yangs shes bya'i mkha' la rab tu shar/_/phun tshogs sbyor
[\[1b.5\]]bzhi rlung gi rta bcibs mkhyen gsum dkyil 'khor dri med sku bzhi'i gzi 'od rnam par 'phro/_/tsha zer mdzad pas 'gro ba'i lo tog smin mdzad rgyal yum nyi ma shes rab pha rol phyin
[\[2a\]]
[\[2a.1\]]phyag 'tshal/_/rgyal bas shes rab pha rol phyin don gang yin de lam gzhung gi bdag nyid can/_/ji bzhin rnam gzhag sgrub byed dang ni bsgrub byas rgyu lam 'bras bu bzang bsgrags pa/_/
[\[2a.2\]]blo ldan tshogs rnams la ni gsal bar thugs rjes rgyas 'bring bsdus mdzad bstan pa las/_/rim gyis shes rab dman pa'i skye bo rnams kyis de yi don chen rtogs ma gyur/_/rtogs dka' rgyal ba'i yum lus
[\[2a.3\]]zab cing rgya che brjod tshogs rgya mtsho'i nang du nub gyur pa/_/de don mngon gzigs bcom ldan byams pa'i blo gros nyid dang brtse ba'i lcags kyus gdon mdzad de/_/dngos brgyad rang bzhin rnam gzhag dang ni brgyad
[\[2a.4\]]bzos mngon par rtogs pa'i rgyan gzhung dri med phreng /_/rin chen 'od 'phro mkhas pa'i tshogs rnams la ni legs bstan rab tu dga' ba bskyed par mdzad/_/thogs med mgon gyis de don mdor bshad blo gros
[\[2a.5\]]phun tshogs dbyig gnyen gyis/_/rnam rig tshul bkrol ji bzhin don min 'phags pa rnam par grol bas ni/_/mtha' bral don gyi de nyid rnam phye mkhas pa'i skye bo rnam grol sdes/_/rang blos rjes rtags de rjes
[\[2b\]]
[\[2b.1\]]rgyal sras seng ge bzang pos rab bshad mdzad/_/de ltar mkhas pas phal cher don/_/snang gyur byas kyang 'ga' zhig min/_/de phyir don gnyer phan brtson pas/_/mtha' dag 'grel pa bya bar 'os/_/shes rab pha rol phyin lus mchog_/mngon rtogs
[\[2b.2\]]rin chen rgyan gyis spras/_/de rab gsal byed 'grel pa ni/_/shes rab sgron ma'i phreng ba bya/_/'phags pa byams pa bdag nyid dam pa rnams kyi spyod pa rab tu mthun par ston cing rang gi bstan bcos brtsams pa phun sum tshogs par bya ba dang /_gtsor
[\[2b.3\]]gzhan dag bcom ldan 'das ma yon tan rin po che phul du dbyung du med cing dpag tu med pa'i 'byung gnas la cher spro bas dang ba bskyed pa'i ched du dang po re zhig 'phags pa thams cad kyi yum shes rab kyi pha rol tu phyin pa la yon tan ji lta ba bzhin brjod pa sngon
[\[2b.4\]]du 'gro ba can gyi phyag 'tshal bar mdzad pa/_nyan thos zhi ba tshol rnams kun shes nyid kyis nyer zhir khrid mdzad gang yin dang /_/'gro la phan par byed rnams lam shes nyid kyis 'jig rten don sgrub mdzad pa gang /_/gang dang yang dag ldan pas thub rnams rnam pa
[\[2b.5\]]kun ldan sna tshogs 'di gsungs pa/_/nyan thos byang chub sems dpa'i tshogs bcas sangs rgyas kyi ni yum de la phyag 'tshal/_/zhes bya'o/_/de la re zhig dad pa'i rjes su 'brang ba rnams ni tshigs su bcad pa 'dis bstan pa'i che ba thos pa nyid na 'di la
[\[2b.6\]]the tshom med pa rab tu dang ba skye ba'o/_/chos kyi rjes su 'brang ba rnams kyang gcig dang du ma'i ngo bo nyid dang bral ba'i phyir zhes bya ba la sogs pa'i tshad ma rnams kyi gzhi dang lam dang rnam pa skye ba med par yongs su shes pa'i yum la gnod pa ma mthong zhing shes
[\[2b.7\]]rab kyi pha rol tu phyin pa tshul gsum pa can gyi bdag nyid goms pa la sogs pa'i khyad par gyi khyad par du 'gyur ba'i phyir sangs rgyas la sogs pa ni bskrun par mdzad pa nyid do zhes shes par byas te mngon par dang ba skyed par byed pa nyid do/_/de la dang bas ni de'i don
[\[3a\]]
[\[3a.1\]]yongs su bsgrub par bya 'dod pas gzung ba la sogs pa'i don gyis rnam pa thams cad du rab tu gus par byed pa dang /_de las kyang thos pa la sogs pa'i sgo nas thams cad mkhyen pa nyid rnam pa gsum ci rigs par thob par 'gyur ro/_/
[\[3a.2\]]de la yul nyid dang /_sbyor ba nyid dang /_'bras bu nyid la sogs pa gsum gyi sgo nas thams cad mkhyen pa nyid gsum gyis don brgyad bsdus par dgongs nas shes rab kyi pha rol tu phyin pa la bstod do/_/'di ltar nyan thos dang de'i phyogs su bsdus pa rnam par
[\[3a.3\]]thar pa cung zad cig gis lhag pa rang sangs rgyas kyang ste mya ngan las 'das pa don du gnyer ba rnams phung po la sogs pa'i gzhi thams cad skye ba med par yongs su shes pa nyid kyis phung po dang bcas pa dang phung po med pa'i mtshan nyid kyi mya ngan las 'das pa rnam pa
[\[3a.4\]]gnyis thob par mdzad pa gang yin pa dang /_byang chub sems dpa' byang chub kyi sems kyis 'khor ba ji srid par 'gro ba'i don byed pa rnams nyan thos la sogs pa'i lam thams cad skye ba med par rtogs pa nyid kyis 'jig rten pa rnams la phan cing bde bar mdzad
[\[3a.5\]]pa gang yin pa dang /_chos thams cad skye ba med par mngon sum du gyur pa gang dang yang dag par ldan na sku gsung thugs yang dag par bsdams pa'i sku can rnal 'byor can gyi dbang phyug gi gtso bo rnams spyod pa'i gnyen por chos kyi 'khor lo sna tshogs pa ma
[\[3a.6\]]lus pa rnam pa thams cad dang ldan pa bskor bar mdzad pa gang yin pa nyan thos nyid dang /_byang chub sems dpa' nyid dang /_sangs rgyas nyid kyis yongs su bskor ba de lta bu sgrub par byed pa nyid kyis de dag gi yum shes rab kyi pha rol tu phyin pa de la
[\[3a.7\]]gus par phyag 'tshal ba'o/_/'dir shes rab kyi pha rol tu phyin pa'i rgyan ni gzhi dang gnyen po dang rnam pa mtha' dag mngon par rtogs pa'i bdag nyid brgyad du phye zhing bsdus pas nye bar ston par mdzad pa'i phyir mkhyen pa nyid rnam pa gsum gyi rang bzhin
[\[3b\]]
[\[3b.1\]]gyis rnam par gzhag pa 'di 'tsham pa yin no zhes bya ba 'di 'thad pa yin no/_/'di ltar rgyal ba'i yum bar ma las/_rab 'byor thams cad shes pa nyid ni nyan thos dang rang sangs rgyas rnams kyi yin no/_/lam shes pa nyid ni byang chub sems dpa'
[\[3b.2\]]rnams kyi yin no/_/rnam pa thams cad mkhyen pa nyid ni de bzhin gshegs pa dgra bcom pa yang dag par rdzogs pa'i sangs rgyas rnams kyi yin no/_/bcom ldan 'das ci'i slad du thams cad 'tshal ba nyid nyan thos dang rang sangs rgyas rnams kyi lags/_
[\[3b.3\]]rab 'byor thams cad ces bya ba ni phyi dang nang gi chos ji snyed pa 'di tsam yin la/_de dag nyan thos dang rang sangs rgyas rnams kyis shes kyi/_lam thams cad kyis kyang ma yin la rnam pa thams cad du yang ma yin pas/_de'i phyir nyan thos dang rang
[\[3b.4\]]sangs rgyas rnams kyi ni thams cad shes pa nyid ces bya ba'o/_/bcom ldan 'das ci'i slad du lam gyi rnam pa 'tshal ba nyid byang chub sems dpa' rnams kyi lags/_rab 'byor byang chub sems dpa' rnams kyi ni nyan thos kyi lam gang yin pa dang /_rang sangs rgyas
[\[3b.5\]]kyi lam gang yin pa dang /_sangs rgyas kyi lam gang yin pa'i lam thams cad bskyed par bya zhing lam thams cad shes par bya'o/_/de dag kyang yongs su rdzogs par bya zhing de dag gi lam gyi byang ba yang bya la/_smon lam yongs su rdzogs par ma byas pa dang /_
[\[3b.6\]]sems can yongs su smin par ma byas pa dang /_sangs rgyas kyi zhing yongs su ma sbyangs par de dag gis yang dag pa'i mtha' mngon sum du mi bya'o/_/de'i phyir byang chub sems dpa' rnams kyi ni lam gyi rnam pa shes pa nyid ces bya'o/_/bcom ldan 'das ci'i slad
[\[3b.7\]]du rnam pa thams cad mkhyen pa nyid de bzhin gshegs pa dgra bcom pa yang dag par rdzogs pa'i sangs rgyas rnams kyi lags/_rab 'byor rnam pa gang dag dang rtags gang dag dang /_mtshan ma gang dag gi chos rnams rab tu brjod pa'i rnam pa de dag dang /_rtags
[\[4a\]]
[\[4a.1\]]de dag dang /_mtshan ma de dag de bzhin gshegs pas thugs su chud de/_de'i phyir de bzhin gshegs pa dgra bcom pa yang dag par rdzogs pa'i sangs rgyas rnams kyi ni rnam pa thams cad mkhyen pa nyid ces bya'o/_/de bzhin du mdor
[\[4a.2\]]bsdus pa las kyang /_nyan thos kyi sa la slob par 'dod pas kyang zhes bya ba la sogs pa gsungs la/_rgyas pa las kyang rgya cher gsungs so/_/de la thams cad shes pa nyid ni gzugs la sogs pa'i chos thams cad mi rtag pa la sogs pa'i rten can
[\[4a.3\]]'bras bu bdag tu rmongs pa spangs pa can yin no/_/lam shes pa nyid ni theg pa thams cad kyi nges par 'byung ba dang /_de kho na nyid mngon sum du mi byed pa'i rten can 'bras bu sems can ma bsdus pa sdud pa la sogs par byed pa can yin no/_/rnam pa
[\[4a.4\]]thams cad mkhyen pa nyid ni chos thams cad skye ba med pa'i rten can 'bras bu nam mkha'i mthas gtugs pa'i sems can gyi don rgyun mi 'chad pa dang /_yang dag pa nyid ni mtha' rtogs pa dang /_bag chags kyi mtshams sbyor ba'i nyon mongs pa spangs
[\[4a.5\]]pa can yin no zhes shes par bya'o/_/gal te stong pa nyid thabs dang thugs rje phun sum tshogs pa yin na des rgyas pa dang 'bring dang mdor bsdus pa la dad pas tshul de nyid kyis mngon par rtogs pa brgyad kyi rim pa gsal bar mdzad pa ma yin nam/_yang ci
[\[4a.6\]]zhig bstan du yod ces dogs pa'i gnas bsal nas don la the tshom skyed pa nyid kyis gzhug pa dang /_gzhan dag kyang de'i rjes su 'brangs nas nges par 'gyur ba'am/_rab tu byed pa'i lus yang dag par mdzes pa nyid kyi phyir yang 'jug pa'i yan lag
[\[4a.7\]]rang gi bstan bcos kyi brjod par bya ba dang /_dgos pa dang /_dgos pa'i dgos pa dang /_'brel ba don gyis thob pa rnams gsungs te/_rnam pa thams cad mkhyen nyid lam/_/ston pas 'di la bshad pa gang /_/gzhan gyis myong ba ma yin te/_/
[\[4b\]]
[\[4b.1\]]chos spyod bcu yi bdag nyid kyi/_/mdo don dran pa la bzhag nas/_/blo dang ldan pas mthong 'gyur phyir/_/bde blag tu ni rtogs pa zhes/_/bya ba rtsom pa'i dgongs pa yin/_/zhes bya ba'o/_/'dis ni brjod par bya ba med pa dang /_bsgrub par mi nus pa dang /_
[\[4b.2\]]'dod par bya ba ma yin pa dang /_'brel pa med pa zhes bya ba'i mtha' bzhi rnam par bsal ba nyid yin no/_/rnam pa thams cad mkhyen pa nyid/_yang dag par rdzogs pa'i sangs rgyas rnams byung ba dang 'byung bar 'gyur ba gshegs shing rjes su gshegs
[\[4b.3\]]pa'i lam ni shes rab kyi pha rol tu phyin pa ste/_bcom ldan 'das cho 'phrul rnam pa gsum gyis ma lus pa'i lus can la rjes su ston par mdzad pa de nyid kyis rgyal ba'i yum de dang de dag la yul dang thabs dang /_'bras bu'i mtshan nyid kyis sgrub par byed pa dang
[\[4b.4\]]bsgrub par bya ba'i tshul gyis 'brel par bstan pa/_phyi rol pa dang cig shos kyi 'dod chags dang bral ba la sogs pa chos thams cad bdag med par goms par ma byas pa rnams kyi thos pa la sogs pa rnams byung ba'i shes rab kyi lces rab tu ma myangs pa'i
[\[4b.5\]]bdud rtsi gang yin pa de ni brjod par bya ba yin no/_/blo gros dang ldan pa dag shes rab kyi pha rol tu phyin pa'i mdo'i don mngon par rtogs pa ma lus pa yi ger 'dri ba dang klog pa la sogs pa kun tu spyod pa'i gnas bcu po dag gi don ji lta bar legs par thos
[\[4b.6\]]nas tshul bzhin du nye bar bsams pas bag chags kyis bsgos pa yang dag par dran pa'i shes pa la bzhag nas chos kyi dbyings kun tu 'gro ba rtogs pa la sogs pa'i rim pas rnam pa thams cad du mngon sum du byed par 'gyur ba ni dgos pa'i dgos pa
[\[4b.7\]]ste/_de'i phyir de dag gi mtshan nyid mngon par rtogs pa rnams kyi rim pa nyid nye bar bsal ba'i don du gdul bya rnams kyis bde blag tu rtogs par byed pa ni rab tu byed pa'i don rtsom pa'i dgos pa yin no/_/de bas na brjod par bya ba'i don can las de
[\[5a\]]
[\[5a.1\]]bstan pas rab tu rtogs pas ni don mthar thug par 'gyur ro zhes bya ba'i shugs kyis thob pa nyid dang /_de las byung ba'i tshul gyis 'brel pa khong du gnas pa ni don gyi mthu yin no/_/de'i 'og tu bstan bcos kyi gzhung nyid 'chad par
[\[5a.2\]]bzhed de/_gdul bya rnams kyis bde blag tu rtogs par bya ba'i phyir dang /_bstan bcos rnam par dbye ba byas pa yang spyi'i don gyis rnam par bcings pas rab tu mdzes shing ma 'dzings pa nyid kyi 'chad pa po rnams kyang sla bas legs pa ston par 'gyur bar
[\[5a.3\]]gzigs nas tshig le'ur byas pa gnyis kyi mdo dang /_bcu gsum gyis rgyas par bstan pas shes rab kyi pha rol tu phyin pa'i lus rnam par gzhag pa gsungs pa las re zhig spyir bstan pa'i tshul gyis gang gis gang zhig ji ltar bshad pa/_
[\[5a.4\]]shes rab pha rol phyin pa ni/_/dngos po brgyad kyi yang dag bshad/_/ces gsungs so/_/gzhung gtso bor bzung bas lam dang don gyi bdag nyid shes rab kyi pha rol tu phyin pa ni thams cad mkhyen pa nyid gsum dang /_mngon par rtogs pa bzhi dang /_
[\[5a.5\]]chos kyi sku mdzad pa dang bcas pa brgyad kyis ji lta ba dang /_ji snyed pa'i don yang dag par bshad pa yin no/_/dngos po brgyad gang zhe na/_rnam kun mkhyen nyid lam shes nyid/_/de nas thams cad shes pa nyid/_/rnam kun mngon rdzogs rtogs pa
[\[5a.6\]]dang /_/rtse mor phyin dang mthar gyis pa/_/skad cig gcig mngon rdzogs byang chub/_/chos kyi sku dang de rnam brgyad/_/ces gsungs te/_ma lus pa'i rnam pa mthar thug pa mngon sum du mdzad pa'i mtshan nyid snang ba dang bcas pa dang cig shos kyi bdag nyid can
[\[5a.7\]]gyi rnam pa thams cad mkhyen pa nyid dang /_lam thams cad kyi rang bzhin skye ba med par yongs su gzigs pa'i mtshan nyid/_mnyam par bzhag pa dang ma bzhag pa'i bdag nyid can gyi lam thams cad mkhyen pa nyid dang /_gzhi thams cad mngon par rtogs
[\[5b\]]
[\[5b.1\]]pa'i mtshan nyid mi mthun pa dang gnyen po'i phyogs kyi bdag nyid can gyi gzhi thams cad mkhyen pa nyid dang /_de dag gi don cig car bsdus shing rnam par sgom pa'i mtshan nyid las dang po pa dang /_sbyor ba dang /_mthong ba dang /_bsgom pa'i gnas skabs can
[\[5b.2\]]rnam pa kun mngon par rdzogs par rtogs pa nyid dang /_de nyid rnam pa thams cad du rang gi dbang du gyur pa'i mtshan nyid sbyor ba la sogs pa'i gnas skabs can rtse mo'i mngon par rtogs pa nyid dang /_chos rnam par dkar ba rnams dang lhan cig rim gyis yongs su
[\[5b.3\]]rdzogs pa'i mtshan nyid mnyam par gnas pa dang cig shos kyi mtshan nyid gnas skabs can mthar gyis pa'i mngon par rtogs pa nyid dang /_zag pa med pa'i chos thams cad cig car mngon sum du gyur pa'i mtshan nyid rnam par smin pa ma yin pa la sogs
[\[5b.4\]]pa'i gnas skabs can skad cig mas mngon par byang chub pa'i mngon par rtogs pa nyid dang chos thams cad rnam pa thams cad du mtshan ma thams cad spangs shing /_mngon par rdzogs par byang chub pa'i mtshan nyid rdzogs par longs spyod pa la sogs pa'i
[\[5b.5\]]bdag nyid chos kyi sku nyid de/_mtshan nyid dang /_thabs dang /_'bras bu'i bdag nyid kyis rnam pa brgyad do/_/de la chos du zhig gi rnam pa thams cad mkhyen pa nyid ces bya zhe na/_sems bskyed pa dang gdams ngag dang /_/nges 'byed yan lag rnam
[\[5b.6\]]bzhi dang /_/sgrub pa yi ni rten gyur pa/_/chos kyi dbyings kyi rang bzhin dang /_/dmigs pa dag dang ched dag dang /_/go cha 'jug pa'i bya ba dang /_/tshogs ni nges par 'byung bcas rnams/_/thub pa'i rnam kun mkhyen pa nyid/_/ces gsungs
[\[5b.7\]]te/_gzhan gyi don du rdzogs pa'i byang chub 'dod pa'i bdag nyid 'dun pa dang ldan pa la sogs pa sems bskyed pa nyi shu rtsa gnyis dang /_gdul bya rnams dang 'tsham pa'i don ston par sgrub pa la sogs pa la gdams pa bcu dang /_kun nas nyon mongs pa
[\[6a\]]
[\[6a.1\]]dang /_gnyen po'i phyogs kyi gzung ba mi dmigs pa dro ba dang rtse mor gyur pa dang /_gang zag dang skyes bu'i 'dzin pa nye bar zhi ba bzod pa dang chos kyi mchog tu gyur pa ste nges par 'byed pa'i yan lag rnam pa bzhi dang /_ngo bo nyid kyis yongs
[\[6a.2\]]su dag pa'i rang bzhin rtogs pa'i chos la sogs pa bcu gsum gyi rten du gyur pa chos kyi dbyings kyi rang bzhin dang /_don dam pa dang kun rdzob kyi mtshan nyid kyis mi dmigs pa'i tshul gyis dmigs par bya ba dge ba la sogs pa bcu gcig dang /_gang gi
[\[6a.3\]]ched du bya ba sems chen po la sogs pa gsum dang /_mi mthun pa'i phyogs kyis mi tshugs par bya ba'i phyir pha rol tu phyin pa drug gi go cha'i sgrub pa drug dang /_theg pa mchog gi yul du 'jug pa'i phyir bsam gtan la sogs pa 'jug pa'i sgrub pa dgu dang /_
[\[6a.4\]]dge ba'i rtsa ba shin tu stobs dang ldan par bya ba'i phyir snying brtse ba la sogs pa tshogs kyi sgrub pa bcu bdun dang /_spang bar bya ba'i dgra rnams las nges par rgyal bar bya ba'i phyir ched du bya ba'i don can la sogs pa nges par 'byung ba'i sgrub pa rnam pa brgyad do/_/
[\[6a.5\]]de dag ni yang dag par rdzogs pa'i sangs rgyas rnams kyi/_rnam pa thams cad mkhyen pa nyid ces bya'o/_/chos du zhig gis lam thams cad shes pa nyid ces bya zhe na/_/mog mog por byed la sogs dang /_/slob ma bse ru'i lam gang dang /_/'di
[\[6a.6\]]dang gzhan pa'i yon tan gyis/_/phan yon che ba mthong ba'i lam/_/byed pa dang ni mos pa dang /_/bstod dang bkur dang bsngags pa dang /_/bsngo dang rjes su yi rang dang /_/yid la byed pa bla med dag_/sgrub dang shin tu dag pa zhes/_/bya ba 'di ni
[\[6a.7\]]sgom pa'i lam/_/byang chub sems dpa' mkhas rnams kyi/_/lam shes nyid ni de 'drar bshad/_/ces gsungs te/_nga rgyal med pa nyid kyis mog mog por byed pa la sogs pa dang /_gang zag gi bdag nyid med par rtogs pa nyid kyis nyan thos
[\[6b\]]
[\[6b.1\]]kyi lam dang /_gzung ba bdag nyid med par rtogs pa nyid kyis rang rgyal ba'i lam dang /_byang chub sems dpa'i lam la yang re zhig 'tshe ba dang nad la sogs pa mi 'byung ba nyid kyis tshe 'di'i yon tan dang /_sangs rgyas dang mi 'bral zhing des dgongs pa
[\[6b.2\]]mdzad pa la sogs pa nyid kyis pha rol gyi phan yon dang ldan pa ste/_mthong ba'i lam de kho na nyid kyi yul can dang /_nyon mongs pa kun nas zhi ba la sogs pa de nyid kyis byed pa dang /_mos par bya ba'i yul la yang dag par mos pa nyid kyis mos pa yid la
[\[6b.3\]]byed pa bla na med pa dang /_de ltar rang gi don can gyi mos pa rnams la bstod pa dang /_rang gzhan gnyis ka'i don can gyi mos pa rnams la bkur ba dang /_gzhan gyi don can gyi mos pa rnams la bsngags pa dang /_phyin ci ma log pa'i mtshan nyid kyis yongs
[\[6b.4\]]su 'phen pa bsngo ba yid la byed pa bla na med pa dang /_pha rol pos byas pa'i dge ba'i rtsa ba la mngon par dga' ba thob pa rjes su yi rang ba nyid yid la byed pa bla na med pa dang /_yon tan gyi tshogs rgya chen po'i 'byung khungs su gyur pa'i don gyis sgrub pa dang /_
[\[6b.5\]]nyes pa rnams kyi tshang tshing las rnam par grol ba'i don gyis shin tu rnam par dag pa de/_yang dag par goms pas thob pa'i yul bsgom pa'i lam mo/_/de dag ni byang chub sems dpa' rnams kyi las shes pa nyid ces bya'o/_/chos du zhig gis gzhi thams
[\[6b.6\]]cad shes pa nyid ces bya zhe na/_/shes pas srid la mi gnas shing /_/snying rjes zhi la mi gnas dang /_/thabs ma yin pas ring ba dang /_/thabs kyis ring ba ma yin nyid/_/mi mthun gnyen po'i phyogs dag dang /_/sbyor dang de yi mnyam nyid dang /_/nyan thos la
[\[6b.7\]]sogs mthong ba'i lam/_/de 'dra kun shes nyid du 'dod/_/ces gsungs te/_chos thams cad skye ba med pa nyid du bsgom pa la mkhas pa'i shes rab kyis 'khor ba la mi gnas pa dang /_snying rje chen po rang gi ngang gis goms pa gnyis kyis mya ngan las 'das
[\[7a\]]
[\[7a.1\]]pa de la mi gnas pa dang /_mtshan mar dmigs pa nyid kyis thabs ma yin pa'i phyir ring ba dang mtshan mar dmigs pa ma yin pa nyid kyis thabs mkhas pa dang ldan pa'i phyir ring ba ma yin pa nyid dang chos su 'dzin pa dang ma bral bas mi mthun pa'i
[\[7a.2\]]phyogs dang /_de'i gnyen por gyur pa nyid kyis gnyen po'i phyogs dang /_gzhi thams cad la yang yongs su zhen pa'i spyod pa mi dmigs pa nyid kyis sbyor ba dang /_dngos po dang mtshan ma la sogs pa'i rnam par g.yeng ba spangs pa nyid kyis de'i mnyam pa nyid dang /_
[\[7a.3\]]bden pa rnams kyi skad cig ma bcu drug mngon sum du mthong ba nyid kyi mthong ba'i lam mo/_/de dag ni nyan thos la sogs pa rnams kyi thams cad shes pa nyid ces bya'o/_/chos du zhig gis rnam pa kun mngon par rdzogs par rtogs pa zhes bya zhe na/_/rnam pa sbyor
[\[7a.4\]]bar bcas rnams dang /_/yon tan skyon ni mtshan nyid bcas/_/thar dang nges 'byed cha mthun dang /_/slob pa phyir mi ldog pa'i tshogs/_/srid dang zhi ba mnyam nyid dang /_/zhing dag bla na med pa ni/_/thabs la mkhas bcas gang yin 'di/_/rnam
[\[7a.5\]]kun mngon rdzogs rtogs pa yin/_/zhes gsungs te/_ngo bo nyid med pa dang shes pa la sogs pa don nyid dang /_shes pa nyid kyi rnam pa dang /_sbyor ba dang rjes su sbyor ba'i gnas pa bkag pa nyid kyis sbyor ba rten dang bcas pa dang /_bdud kyi mthu bcom pa
[\[7a.6\]]la sogs pa de'i phan yon dang /_ha cang myur ches pa'i spobs pa can la sogs pa skyon dang /_shes pa dang khyad par gyi mtshan nyid la sogs pa mtshan nyid dang /_mya ngan las 'das pa'i rgyu nyid kyis dad pa la sogs pa'i dge ba'i rtsa ba thar pa'i cha dang mthun pa dang /_
[\[7a.7\]]chos bden pa mthong ba'i rgyu nyid kyis dro ba la sogs pa'i bsod nams nges par 'byed pa'i cha dang mthun pa dang /_yang dag par rdzogs pa'i byang chub las phyir mi ldog pa'i rtags dro ba la sogs pa dang 'brel ba thob pa'i phyir mi ldog pa'i tshogs dang /_'khor
[\[7b\]]
[\[7b.1\]]ba dang mya ngan las 'das pa dag ma skyes pa nyid kyis tha dad pa med par rtogs pa shes rab kyi bdag nyid srid pa dang /_zhi ba mnyam pa nyid dang /_rjes su mthun pa'i tshogs bskrun cing smon lam yongs su dag pas yang dag par sbyangs pa snying rje'i bdag nyid zhing dag
[\[7b.2\]]pa bla na med pa dang /_rnam par thar pa'i sgo gsum gyi bdag nyid can gzhan gyi don zung du 'jug pa nyid phrin las rang byung bar 'gyur ba thabs mkhas pa gang yin pa'o/_/de dag ni rnam pa kun mngon par rdzogs par rtogs pa zhes bya'o/_/chos du zhig gis
[\[7b.3\]]rtse mo mngon par rtogs pa zhe na/_/de yi rtags dang rnam 'phel dang /_/brtan dang sems kun gnas pa dang /_/mthong zhes bya dang bsgom pa zhes/_/bya ba'i lam ni so so la/_/rnam par rtog pa rnam bzhi yi/_/gnyen po rnam pa bzhi dang ni/_/bar chad med pa'i
[\[7b.4\]]ting nge 'dzin/_/log par sgrub dang bcas pa ni/_/rtse mo mngon rtogs/_zhes gsungs te/_rmi lam du chos thams cad rmi lam lta bur lta ba la sogs pa ltas mthong bas dra bar gyur pa de'i rtags nyid dang /_'dzam bu'i gling gi skye bos sangs rgyas la
[\[7b.5\]]mchod pa la sogs pa las ches lhag pa'i bsod nams 'thob pas rtse mor gyur pa rnam par 'phel ba nyid dang /_mkhyen pa nyid rnam pa gsum gyis chos la mos pa mi byed pa'i sems can gyi don yongs su mi gtong ba bzod par gyur pa brtan pa nyid dang /_ting nge
[\[7b.6\]]'dzin du mas sems nye bar gnas shing bde ba thob pas chos kyi mchog tu gyur pa'i sems gnas pa nyid dang /_mthong bas spang bar bya ba gzung ba dang 'dzin pa'i rnam par rtog pa bzhi yang dag par spong ba mthong ba'i lam nyid dang /_bsgom pas spang bar bya
[\[7b.7\]]ba gzung ba dang 'dzin pa'i rnam par rtog pa bzhi nye bar spong ba bsgom pa'i lam nyid dang /_rdo rje lta bu'i ting nge 'dzin dang mtshungs par gnas pa'i sgrib pa ma lus pa rab tu sel ba'i mtshan nyid can bar chad med pa'i ting nge 'dzin te/_kun rdzob dang don dam pa'i
[\[8a\]]
[\[8a.1\]]bden pa la brten pa'i lam nyid kyis rgol ba'i log par rtog pa bcu drug sel ba dang bcas pa'o/_/de dag ni rtse mo'i mngon par rtogs pa zhes bya'o/_/chos du zhig gis mthar gyis pa'i mngon par rtogs pa zhes bya zhe na/_mthar gyis pa rnam
[\[8a.2\]]bcu/_zhes gsungs te/_sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab kyi pha rol tu phyin pa dang /_sangs rgyas dang /_chos dang /_dge 'dun dang /_gtong ba dang /_tshul khrims dang /_lha rjes
[\[8a.3\]]su dran pa dang /_dngos po med pa'i ngo bo nyid kyis bdag nyid bcu gsum mo/_/de dag ni mthar gyis mngon par rtogs pa zhes bya'o/_/chos du zhig gis skad cig ma gcig gis mngon par byang chub pa zhes bya zhe na/_skad cig ma gcig gis mngon rdzogs byang
[\[8a.4\]]chub pa/_/mtshan nyid kyis ni rnam pa bzhi/_/zhes gsungs te/_rnam par smin pa ma yin pa dang /_rnam par smin pa dang /_mtshan nyid med pa dang /_gnyis su med pa ste/_mtshan nyid bzhir rab tu byed pa zag pa med pa'i chos thams cad cig car
[\[8a.5\]]mngon sum du gyur pa'o/_/de dag ni skad cig ma gcig gis mngon par byang chub pa'i mngon par rtogs pa zhes bya'o/_/chos du zhig gis chos sku zhes brjod par bya zhe na/_/ngo bo nyid longs rdzogs bcas dang /_/de bzhin gzhan ni sprul pa ste/_chos sku
[\[8a.6\]]mdzad pa dang bcas pa/_/rnam pa bzhir ni yang dag brjod/_/ces gsungs te/_dag cing zag pa med pa'i bdag nyid du gyur pa'i rang bzhin ngo bo nyid kyi sku dang /_mtshan dang dpe byad rab tu 'bar ba'i sku bstan pas theg pa chen po'i chos mtha' dag la
[\[8a.7\]]rnam par brtse ba longs spyod rdzogs pa'i sku dang /_ji ltar 'tsham pa'i rnam par thar pa bsam gyis mi khyab pa dag gis ma lus pa'i skye bo rnams kyi don mdzad pa sprul pa'i sku dang /_sems dang sems las byung ba rnams yongs su dag pa nyid kyis ji lta ba dang ji
[\[8b\]]
[\[8b.1\]]snyed pa mkhyen pa phun sum tshogs pa chos kyi sku nyid dang rnam pa bzhi ste/_de'i phrin las lhun gyis grub pa la sogs par 'jug pa nyid kyis 'gro ba rnams zhi ba'i lam la 'god pa la sogs pa nyi shu rtsa bdun yin no/_/de dag chos kyi sku mdzad pa dang bcas pa zhes
[\[8b.2\]]bya ba'o/_/shes rab kyi pha rol tu phyin pa'i man ngag gi bstan bcos mngon par rtogs pa'i rgyan gyi 'grel pa shes rab sgron ma'i phreng ba zhes bya ba las mngon par rtogs pa rnams kyi lus rnam par gzhag pa ste dum bu dang po'o//_//da ni dngos po so so'i yan
[\[8b.3\]]lag rgyas par bshad par bya ste/_/re zhig rnam pa thams cad kyis 'bad par bya ba'i 'bras bu yin pa'i phyir rje rnam pa thams cad mkhyen pa nyid de bshad par bzhed nas gang gis 'grub pa'i yan lag rtogs par bya ba'i phyir/_dang po sems bskyed pa rang gi ngo bo dmigs
[\[8b.4\]]pa dang bcas pa gsungs pa/_sems bskyed pa ni gzhan don phyir/_/yang dag rdzogs pa'i byang chub 'dod/_/ces bya ba'o/_/skal ba ji lta bar gzhan gyi don bya ba'i phyir yang dag par rdzogs pa'i byang chub 'dod pa'i mtshan nyid smon lam gyi grogs can bsam pas
[\[8b.5\]]smon pa dang sbyor bas 'jug pa'i ngo bo nyid rnam pa nyid rab tu dbye ba dang bcas pa'o/_/gal te byang chub 'dod pa nyid ni dge ba'i chos la 'dun pa sems las byung ba ma yin nam/_sems bskyed pa ni yul khyad par du 'phags pa rnam pa can 'byung ba yin na/_ji ltar na
[\[8b.6\]]de'i mtshan nyid du brtag ce na ma yin te/_don gnyer ba nyid rnam par rig pa'i bdag nyid yin pa'i phyir de skad du brda sbyar bar zad mod/_gzhan du 'bras bu la rgyu dang grogs can la de dang lhan cig pa'i ming gis btags par brjod kyang rang gi mtshan nyid 'grub pa ji ltar
[\[8b.7\]]'gyur/_de la gang 'dod pa'i bdag nyid yang dag par rdzogs pa'i byang chub de ni gang yin la/_gang gi don du 'dod pa gzhan gyi don de yang gang zhig yin zhe na/_de dang de ni mdo bzhin du/_/bsdus dang rgyas pa'i sgo nas brjod/_/ces bya ba gsungs te/_rgyal
[\[9a\]]
[\[9a.1\]]ba'i yum dag las/_chos thams cad rnam pa thams cad du mngon par rdzogs par 'tshang rgya bar 'dod pas zhes bya ba dang /_sbyin par bya ba dang sbyin pa po dang len pa po la sogs pa mi dmigs par bsgrub par bya'o zhes bya ba la sogs pas shes par
[\[9a.2\]]bya ba'i don can byang chub dang /_sems can thams cad skal ba ji lta ba bzhin du mya ngan las 'da' bar 'dod pas zhes bya ba dang /_sems can ser sna can la sogs pa rnams sbyin pa la sogs pa la dgod par 'dod pas shes rab kyi pha rol tu phyin pa 'di nyid la bslab
[\[9a.3\]]par bya'o zhes bya ba la sogs pas shes par bya ba'i don can gzhan gyi don bstan pa de ltar bsdus pa dang rgyas pa'i sgo nas ji skad bstan pa dmigs pa'i bdag nyid yongs su shes par bya ba'o/_/sems bskyed pa de nyid rab tu dbye bas rnam pa du zhig ce na/_bar
[\[9a.4\]]skabs kyi tshigs su bcad pa gnyis gsungs pa/_/de yang sa gser zla ba me/_/gter dang rin chen 'byung gnas mtsho/_/rdo rje ri sman bshes gnyen dang /_/yid bzhin nor bu nyi ma glu/_/rgyal po mdzod dang lam po che/_/bzhon pa bkod ma'i chu dang ni/_/sgra
[\[9a.5\]]snyan chu bo sprin rnams kyis/_/rnam pa nyi shu rtsa gnyis so/_/zhes bya ba'o/_/de ni chos dkar po thams cad kyi gzhi'i dngos por gyur pa'i phyir 'dun pa dang ldan pas sa lta bu dang /_byang chub kyi bar du mi 'gyur ba'i phyir bsam pa dang ldan pa gser bzang po lta bu dang /_
[\[9a.6\]]dge ba'i chos mtha' dag mngon par 'phel ba'i phyir lhag pa'i bsam pa dang ldan pa zla ba tshes pa lta bu dang /_thams cad mkhyen pa nyid gsum gyi sgrib pa'i bud shing sreg pa'i phyir sbyor ba dang ldan pa me lta bu dang /_sems can thams cad yang dag par tshim
[\[9a.7\]]par byed pa'i phyir sbyin pa dang ldan pa gter chen po lta bu dang /_yon tan rin po che'i rten gyi dngos po yin pa'i phyir tshul khrims dang ldan pa rin po che'i 'byung khungs kyi gnas lta bu dang /_mi 'dod pa thams cad thog tu bab pas mi 'khrugs pas bzod pa dang ldan pa rgya mtsho
[\[9b\]]
[\[9b.1\]]chen po lta bu dang /_yid ches pa brtan pa mi phyed pas brtson 'grus dang ldan pa rdo rje lta bu dang /_dmigs pa'i rnam par g.yeng bas mi bskyod pa'i phyir bsam gtan dang ldan pa ri'i rgyal po lta bu dang /_nyon mongs pa dang shes bya'i sgrib pa'i nad rab tu zhi ba'i phyir shes rab
[\[9b.2\]]dang ldan pa sman gyi mchog lta bu dang /_gnas skabs thams cad du sems can gyi don yongs su mi gtong ba'i phyir thabs mkhas pa dang ldan pa dge ba'i bshes gnyen lta bu dang /_ji ltar smon pa'i 'bras bu 'grub pa'i phyir smon lam dang ldan pa yid bzhin gyi nor bu
[\[9b.3\]]lta bu dang /_gdul bya yongs su smin par byed pa'i phyir stobs dang ldan pa nyi ma lta bu dang /_'gro ba 'dun par byed pa'i chos ston pa'i phyir ye shes kyi pha rol tu phyin pa dang ldan pa glu dbyangs lta bu dang /_ji ltar mthu thogs pa med par gzhan gyi don sgrub pa'i phyir
[\[9b.4\]]mngon par shes pa dang ldan pa rgyal po chen po lta bu dang /_bsod nams dang ye shes kyi tshogs mang po'i mdzod du gyur pa'i phyir bsod nams dang ye shes dang ldan pa bang mdzod lta bu dang /_'phags pa thams cad gshegs shing rjes su gshegs pa'i phyir byang chub
[\[9b.5\]]kyi phyogs kyi chos dang ldan pa lam chen po lta bu dang /_'khor ba dang mya ngan las 'das pa gang du yang mi ltung bar bde blag tu 'gro ba'i phyir snying rje dang lhag mthong dang ldan pa bzhon pa lta bu dang /_thos pa dang ma thos pa'i chos 'dzin pas mi zad pa'i phyir gzungs dang
[\[9b.6\]]spobs pa dang ldan pa bkod ma'i chu lta bu dang /_thar pa 'dod pa'i skye bo rnams la snyan pa sgrogs pa'i phyir chos kyi dga' ston dang ldan pa sgra snyan pa lta bu dang /_gzhan gyi don bya ba la tha mi dad pa'i phyir bgrod pa gcig pa'i lam dang ldan pa chu bo'i rgyun lta bu dang /_dga'
[\[9b.7\]]ldan gyi gnas na bzhugs pa la sogs pa kun tu ston par rung ba nyid kyis chos sku dang ldan pa sprin chen po lta bu rnams so/_/de la dang po gsum ni chung ngu dang 'bring dang chen po nyid kyis las dang po pa'i sas bsdus so/_/bzhi pa ni sa dang po la 'jug pa'i lam gyis
[\[10a\]]
[\[10a.1\]]bsdus so/_/de'i 'og tu bcu ni rab tu dga' ba la sogs pa sa bcus bsdus te/_mthong ba dang bsgom pa'i lam gya spyod yul can yin no/_/de'i 'og tu bzhi dang gnyis dang gnyis ni sa brgyad pa dang dgu pa dang bcu pas bsdus par rig par bya'o/_/
[\[10a.2\]]de ltar sems dang po gsum bskyed pa'i byang chub sems dpa' dus ji lta ba bzhin du don du gnyer bar byed pas gang la sems bskyed pa dang des 'phangs pa'i cho ga 'grub pa dang /_yongs su bsrung ba dang /_yon tan mngon par 'phel bar bya ba'i phyir 'doms pa ni gdams
[\[10a.3\]]ngag ste/_de yang /_sgrub dang bden pa rnams dang ni/_/sangs rgyas la sogs dkon mchog gsum/_/ma zhen yongs su mi ngal dang /_/lam ni yongs su 'dzin pa dang /_/spyan lnga dang ni mngon shes kyi/_/yon tan drug dang mthong lam dang /_/bsgom zhes bya ba
[\[10a.4\]]gdams ngag ni/_/bcu yi bdag nyid shes par bya/_/zhes gsungs so/_/de la bsgrub par bya ba nyid kyi rang bzhin gang yin pa mi dmigs pa'i rnam pa dang /_de bzhin du mi dmigs pa dang /_rten dang khyad par du 'gro ba'i rgyu dang /_mi ldog pa'i rkyen dang /_theg pa
[\[10a.5\]]gzhan gyis mi 'gro ba dang gzhan gyi dring mi 'jog par 'gro ba nyid kyi thabs dang /_rnam pa thams cad mkhyen pa nyid yongs su rdzogs pa'i gzhi dang /_dag pa dang mthar thug pa'i rgyu gang yin pa rnams dang bden pa la sogs pa grangs bzhin no/_/byang chub kyi
[\[10a.6\]]sems kyi rab tu dbye ba ji skad bshad pa bsgrub pa la nyan thos la sogs pa dang thun mong ma yin pa ni/_kun rdzob dang don dam pa'i bden pa las mi 'da' bas mi dmigs pa'i tshul gyis 'jug par bya'o zhes bya ba la 'doms pa dang /_sdug bsngal gyi bden pa gzugs
[\[10a.7\]]la sogs pa 'bras bur gyur pa stong pa nyid dang shes rab kyi pha rol tu phyin pa dag de bzhin nyid kyi ngo bor rang bzhin gcig go zhes bya ba dang /_kun 'byung ba'i bden pa la stong pa nyid dang /_gzugs la sogs pa rgyur gyur pa dag tha mi dad pa nyid kyis gzugs la sogs pa ni
[\[10b\]]
[\[10b.1\]]kun 'byung ba dang 'gog pa dang kun nas nyon mongs pa dang rnam par byang ba'i chos can ma yin no zhes bya ba dang /_'gog pa'i bden pa la stong pa nyid skye ba dang 'gag pa dang kun nas nyon mongs pa dang rnam par byang ba nyams pa dang 'phel ba la sogs pa dang bral ba la ni gzugs
[\[10b.2\]]med pa nas ma rig pa skye ba yang med 'gag pa yang med sangs rgyas kyang med byang chub kyi bar du yang med do zhes bya ba dang /_lam gyi bden pa la sbyin pa la sogs pa pha rol tu phyin pa ni rang gi ngo bos dben pas bdag nyid dam/_nang stong pa nyid la sogs pa ni phyi
[\[10b.3\]]stong pa nyid la sogs pa dang /_sngon gyi mtha' dang phyi ma'i mtha' dag phan tshun du sbyor ba dang mi sbyor ba ma yin pa nyid du sgrub po zhes ston pa bden pa la 'doms pa dang /_sangs rgyas la sangs rgyas dang byang chub dag mtshan nyid gcig pa nyid kyis sangs rgyas su byed pa'i
[\[10b.4\]]chos kyi mtshan nyid rnam pa thams cad mkhyen pa nyid mi dmigs pa la gzugs la sogs pas mi sbyor bas dmigs par bya ba dang /_dmigs par byed pa mnyam pa nyid du shes pa zhes bya ba dang /_chos la thams cad mkhyen pa nyid gsum gyis bsdus pa'i gzhi dang
[\[10b.5\]]gnyen po dang /_rnam pa mtha' dag gis bsdus pa'i chos thams cad ngo bo nyid med do zhes bya ba dang /_dge 'dun la sangs rgyas dkon mchog gi khongs su gtogs pa nyid kyis dgra bcom pa ma gtogs pa skyes bu chen po bdun po rang sangs rgyas dang lhan cig brgyad
[\[10b.6\]]po dbang po rtul po la sogs pa'i bye brag gis grangs nyi shur chad pa byang chub sems dpa' 'phags pa slob pa'i phyir mi ldog pa rnams la skye ba med pa nyid du 'jug par bya'o zhes lung 'bogs pa dkon mchog gsum la 'doms pa dang /_brtson 'grus brtsams pa nyid
[\[10b.7\]]kyis ji skad bshad pa'i don la nan tan du byed pa ni lus la sogs pa'i bsod nams kyi las la mngon par zhen par 'gyur bas zhen pa'i lus la sogs pa ngo bo nyid med par bstan pa'i 'doms pa dang /_dus yun ring po zhig tu goms pa byas kyang 'dod pa'i
[\[11a\]]
[\[11a.1\]]don ma grub na dngang ba'i rang bzhin can yongs su skyo bar 'gyur bas yongs su ngal ba med pa la gzugs la sogs pa nas yang dag par rdzogs pa'i byang chub kyi bar la rlom pa med pa nyid du ston pa'i gdams pa dang /_phyogs bcu na bzhugs pa'i sangs
[\[11a.2\]]rgyas la sogs pa las don re re'i phyir lam gyi lung mnod pa la sogs pa'i cher 'bad par bya dgos na sems zhum par 'gyur bas lam yongs su bzung ba la chos rnams rang bzhin gyis ma skyes pa nyid du brlab par gdams pa dang /_dbang po nyid las dngos po so
[\[11a.3\]]sor nges pa sha'i spyan dang /_rnam par smin pa las sems can thams cad 'chi 'pho ba dang skye ba shes pa lha'i dang /_de kho na nyid kyi chos thams cad la rnam par mi rtog pa shes rab kyi dang /_yongs su dag pa'i dbang gis 'phags pa'i gang zag rnams kyi dbye ba rtogs pa
[\[11a.4\]]chos kyi dang /_shin tu dag pa nyid kyis chos thams cad rnam pa thams cad du mngon par rdzogs par byang chub pa sangs rgyas kyi spyan rnams de bzhin nyid gcig pa nyid du sgrub po zhes slob pa spyan lnga la gdams pa dang /_thams cad du sprul zhing sgyur ba rdzu 'phrul gyi mngon
[\[11a.5\]]par shes pa dang /_rab tu bskal pa'i sgra che chung thams cad thos pa lha'i rna ba dang /_gzhan gyi sems 'dod chags dang bcas pa dang bral ba la sogs pa yongs su shes pa gzhan gyi sems shes pa dang /_rang dang gzhan gyi tshe rabs snga ma rjes su dran pa sngon gyi gnas shes
[\[11a.6\]]pa dang /_gzugs thams cad yongs su mthong ba mngon par 'du byed pa las byung ba lha'i mig dang /_nyon mongs pa dang shes bya'i sgrib pa spong bar byed pa zag pa zad pa'i mngon par shes pa rnams gzod ma nas zhi ba nyid du rtogs par bya'o zhes ston pa mngon par shes pa drug
[\[11a.7\]]la gdams pa dang /_mthong ba'i lam la bden pa bzhis bsdus pa skad cig ma bcu drug gi ngo bo nyid chos dang rjes su shes pa'i bzod pa dang shes pa'i bdag nyid la rnal 'byor pa chos thams cad ngo bo nyid med par rtogs pas sgyu ma mkhan bzhin du des spang bar bya ba'i
[\[11b\]]
[\[11b.1\]]gnyen po nyid du rtogs par bya'o zhes 'doms pa dang /_bsgom pa'i lam la ji skad bshad pa'i mthong ba'i lam nyid kyis mngon sum du byas pa'i ngo bo las tha mi dad pa la dmigs pa la ni 'dus byas dang 'dus ma byas dag ngo bo nyid gcig pa nyid kyi phan tshun tha dad par
[\[11b.2\]]gdags par mi nus pa bzhin du mtshan nyid pa rnam par gzhag pa gzhan med kyi/_'on kyang rten cing 'brel par 'byung ba'i chos nyid kyis des spang bar bya ba'i gnyen po nyid du bsgom par bya'o zhes 'doms pa ste/_'di tsam kho nas don thams cad phun sum tshogs par nges par
[\[11b.3\]]'gyur ba nyid do/_/dge 'dun dkon mchog gi skabs su grangs nyi shur brjod pa de dag gang zhig yin zhe na/_bar skabs kyi tshigs su bcad pa gnyis gsungs pa/_dbang po rtul dang rnon po dag_/dad dang mthong thob rigs nas rigs/_/bar chad gcig par
[\[11b.4\]]skyes nas dang /_/byed dang byed min 'og min 'gro/_/'phar gsum srid rtse'i mthar thug 'gro/_/gzugs kyi chags bcom mthong ba yi/_/chos la zhi lus mngon sum byed/_/bse ru dang ni nyi shu'o/_/zhes bya ba'o/_/re zhig dbang po'i khyad par gyis
[\[11b.5\]]zhugs pa la legs par sbyangs pa ma yin pa las 'dir 'ongs pa dad pa'i rjes su 'brangs pa dbang po rtul po dang /_legs par yongs su sbyangs pa las 'dir 'ongs pa chos kyi rjes su 'brangs pa dbang po rnon po dang /_thabs mkhas pa ma yin pas lha tshe ring po la sogs
[\[11b.6\]]par skye ba dang dad pas mos pa dang /_thabs la mkhas pas bsam gtan la sogs pa'i dbang gis skye ba ma yin pa mthong bas thob pa dang /_'bras bu dang po'i khyad par gyis bsam gtan la sogs pa'i yon tan dang ldan pas rgyal po dang bram ze la sogs par brgyud de skye ba
[\[11b.7\]]mi'i rigs nas rigs su skye ba dang /_de bzhin du 'dod pa'i khams kyi lha dag tu brgyud de skye ba lha'i rigs nas rigs su skye ba dang /_'bras bu gnyis pa'i khyad par gyis shin tu dag pa'i bsam gtan bzhi la sogs pa dang ldan pa'i yon tan dang ldan pa tshe gcig gis
[\[12a\]]
[\[12a.1\]]thogs pa bar chad gcig pa dang /_'bras bu gsum pa'i khyad par gyis gzugs kyi khams dag tu sangs rgyas nas 'di dag tu sprul pas mngon par byang chub pa bar ma dor mya ngan las 'da' ba dang /_'dzam bu'i gling 'di nyid du skyes nas lam yang dag
[\[12a.2\]]par bsgrub pas 'tshang rgya ba nyid skyes nas mya ngan las 'da' ba dang /_brtson 'grus 'bar ba nyid mngon par 'bad pa'i shugs drag pos rdzogs par 'gyur ba mngon par 'du byed pa dang bcas pa'i mya ngan las 'da' ba dang /_sems dang po bskyed pa nyid kyis skyon la 'da'
[\[12a.3\]]zhing tshul gzhan pas mngon par byang chub par byed pa mngon par 'du byed pa med par mya ngan las 'da' ba dang /_'dod pa'i rten nyid kyis don byas shing gzugs dag tu skyes nas rab tu rdzogs par byed pa 'og min du 'gro ba dang /_bsam gtan dang po bsgrubs te/_de
[\[12a.4\]]nas 'og min du mngon par 'tshang rgya ba 'phar ba dang /_gtsang ma'i ris dag tu skyes nas 'og min gyi bar du skyes te mya ngan las 'da' ba phyed du 'phar ba dang /_tshangs ris nas 'og min gyi bar du rim gyis bskyed nas byang chub par 'gyur ba gnas thams cad du 'chi 'pho ba
[\[12a.5\]]dang /_tshangs ris nas bsam gtan bzhi pa ma gtogs par srid pa'i rtse mo'i bar du skye ba srid rtse'i mthar thug par 'gro ba dang /_skye mched dang po nas srid pa'i rtse mo'i bar du 'gro zhing sangs rgyas pa gzugs kyi 'dod chags bcom pa dang /_yongs su rdzogs pa'i
[\[12a.6\]]tshogs mngon par bsags pa de nyid kyis mngon par byang chub pa mthong ba'i chos la mya ngan las 'da' ba dang /_thod rgal gyi snyoms par 'jug pa nyid la brten nas 'tshang rgya ba zhi ba lus kyi mngon sum du byed pa dang /_sangs rgyas la sogs pa med pa'i zhing dag tu
[\[12a.7\]]shes rab zab mo yongs su sbyangs te mngon par byang chub pa bse ru lta bu'o/_/de ltar gang gdams pa dag thos pas nan tan du byas pa las nges par 'byed pa'i yan lag 'byung ba'i phyir de bshad par bzhed pas re zhig khyad par 'phags pa'i chos gsungs pa/_/
[\[12b\]]
[\[12b.1\]]dmigs pa dang ni rnam pa dang /_/rgyu dang yongs su 'dzin pa yis/_/byang chub sems dpa' skyob pa yis/_/drod sogs bdag nyid ji bzhin du/_/rnam rtog bzhi po ldan bsten pa/_/chung dang 'bring dang chen po rnams/_/nyan thos bse ru lta bu dang /_/bcas pa
[\[12b.2\]]dag las khyad par 'phags/_/zhes bya ba gsungs te/_byang chub sems dpa' rnams kyi sems bskyed pa nyid dang /_bslab pa phun sum tshogs pa nyid kyis thos pa la sogs pa rab kyi mthar phyin pas dad pa la sogs pa'i dge ba'i rtsa ba thar pa'i cha dang mthun
[\[12b.3\]]pa thob pas de'i 'og tu 'jig rten pa'i bsgoms pa las byung ba nges par 'byed pa'i cha dang mthun pa 'di lta ste/_kun nas nyon mongs pa gzung ba mi dmigs pa dro bar gyur pa dang /_de'i 'og tu rnam par byang ba nyid kyi gzung ba mi dmigs pa rtse mor gyur pa dang /_de'i
[\[12b.4\]]'og tu gang zag nyid la 'dzin pa mi dmigs pa bzod par gyur pa dang /_de'i 'og tu skyes bu nyid kyi 'dzin pa mi dmigs pa chos kyi mchog ces bya ba 'byung ste/_chung ngu la sogs pa rim gyis skye ba'am/_dbang po rtul po la sogs pa'i bye brag gis chung ngu dang 'bring
[\[12b.5\]]dang chen po ni 'chad par 'gyur ba'i dmigs pa'i khyad par gyi ngo bo nyid bden pa bzhi'i chos la dmigs pa dang /_chos su lta ba'i gnyen po nyid kyis mngon par zhen pa med pa la sogs pa'i rnam par zhugs pa dang /_theg pa gsum char rtogs pa'i rgyu'i ngo bo dang /_dge
[\[12b.6\]]ba'i bshes gnyen dang bcas pa thabs la mkhas pa'i mtshan nyid kyis yongs su bzung ba dang /_mthong ba dang bsgom pas spang bar bya ba'i gzung ba dang 'dzin pa gnyis kyi rnam par rtog pa bzhi po dro ba la sogs pa'i mnyam par gzhag pa'i ngo bo nyid ji lta ba bzhin du
[\[12b.7\]]sbyor ba dang rjes kyi gnas skabs kyi bsdus pa rgyur brten cing 'bras bur ldan pa nyid de chos lngas nyan thos dang bse ru dag las khyad par du 'phags pa yin no/_/gang gi phyir de dag gi dro bar gyur pa la sogs pa'i dge ba'i rtsa ba ni lung dag las/_dngos po'i mtshan
[\[13a\]]
[\[13a.1\]]nyid kyis bden pa bzhi la sogs pa dmigs pa dang /_bdag tu lta ba'i gnyen po tsam gyi mi rtag pa la sogs pa'i rnam par zhugs pa dang /_rang gi theg pa kho na rtogs pa'i rgyur gyur pa dang /_phyi dang nang gi yongs su 'dzin pa dang bral ba dang /_
[\[13a.2\]]rnam par rtog pa rnam pa bzhi dang mi ldan par skye'o zhes 'byung ba'i phyir ro/_/'dir thabs la mkhas pa'i stobs kyis lus dang ngag dang yid dag pa thob pa'i rgyur gyur pa la sogs pa rgyu'i sgo nas dang /_ting nge 'dzin dag gi 'bras bu sems can rnams la phan pa'i phyir byed pa
[\[13a.3\]]can du gyur pa la sogs pa 'bras bu'i sgo nas dang /_de kho nar ngo bo med pa nyid kun rdzob pa'i ngo bo nyid du bsgom pa la sogs pa'i ngo bo nyid kyi sgo nas dang /_mngon par zhen par bya ba nyid kyi stong pa la sogs pa chos nyid kyi rnam pa'i sgo nas bden pa rnams kyi yul
[\[13a.4\]]can yin no/_/de bzhin du rnam pa gzhan gyis kyang yul nyid du byed do zhes shes par bya ste/_'di ni rnam par gzhag pa gzhan kho na yin pas theg pa gzhan brten nas ni gang du yang sun 'byin pa brjod par mi bya'o/_/dmigs pa dang rnam pa gnyis khyad par ji lta
[\[13a.5\]]bu yin zhe na/_de dag par skabs kyi tshigs su bcad pa bdun gyis 'chad par mdzad pa ni re zhig dro bar gyur pa'i dmigs pa dang rnam pa gsungs pa/_/dmigs pa mi rtag la sogs pa/_/bden pa'i rten can de yi ni/_/rnam pa mngon zhen la sogs 'gog_/
[\[13a.6\]]theg pa gsum char thob pa'i rgyu/_/gzugs sogs skye 'jig gnas bral dang /_/gnas dang rtags dang brjod du med/_/ces bya ba'o/_/de la drod chung ngu'i dmigs pa ni sdug bsngal la sogs pa'i bden pa bzhi la mi rtag pa la sogs pa rnam pa bcu drug yin
[\[13a.7\]]no/_/rnam pa ni bden pa de dag mngon par zhen pa dang dmigs pa la sogs pa 'gog pa yin no/_/de'i phyir khyad par gyi chos nyid kyi bden pa rnams la yongs su shes par bya ba 'ga' yang med pa'i mtshan nyid can ni chung ngur brtag par bya'o/_/'di ni yang dag
[\[13b\]]
[\[13b.1\]]par 'grub pa'i bdag nyid rgya che ba nyid kyi phyir theg pa thams cad 'thob pa'i rgyu'i ngo bo yin te/_lhag ma rnams la yang de bzhin du khongs su chud par bya'o/_/'bring gi dmigs pa ni mos pa dang /_de kho na nyid kyi yid la byed pa dag gis grangs bzhin du
[\[13b.2\]]gzugs la sogs pa bsgrub pa dang /_dgag pa mi dmigs shing mi mthong ba yin no/_/rnam pa ni ming thams cad med pa nyid kyis rgyun dang mi 'dra ba dang 'dra bar 'jug pa'i tha snyad dag med pa yin no/_/de'i phyir bden pa rnams kyi 'phel ba dang /_'grib pa
[\[13b.3\]]med pa'i chos nyid kyi mtshan nyid can ni 'bring du brtag par bya'o/_/chen po'i dmigs pa ni gzugs nas rnam pa thams cad mkhyen pa nyid kyi bar gyi chos thams cad brdar btags pa tha snyad pa nyid do zhes bya ba yin no/_/rnam pa ni de dag dge ba la sogs pa nyid kyis
[\[13b.4\]]chos gang du yang brjod du med pa yin no/_/de'i phyir bden pa rnams kyi brjod du med pa'i mtshan nyid can ni chen por brtag par bya'o/_/de ltar na rnam par mi rtog pa'i mchog gi ye shes kyi me 'byung ba'i ri ltas su gyur pa'i phyir/_dro bar gyur pa rnam pa gsum mo/_/
[\[13b.5\]]de'i 'og tu rtse mor gyur pa'i dmigs pa dang rnam pa gsungs pa/_/gzugs sogs mi gnas de dag ni/_/de yi ngo bor rang bzhin med/_/de dag gcig gi rang bzhin gcig_/de mi rtag sogs par mi gnas/_/de rnams de yi ngo bos stong /_/de dag gcig gi
[\[13b.6\]]rang bzhin gcig_/chos rnams mi 'dzin gang yin dang /_/de dag mtshan mar mi mthong phyir/_/shes rab kyis ni yongs rtogs pa/_/thams cad dmigs su med par ro/_/zhes bya ba'o/_/rtse mo chung ngu'i dmigs pa ni gzugs la sogs pa ni rang gi ngo bo dang bral
[\[13b.7\]]ba nyid kyis rang gi rang bzhin gyis stong pa'i phyir gzugs la sogs pa la mi gnas pa yin no/_/rnam pa ni de kho nar gzugs la sogs pa'i chos thams cad dang stong pa nyid dag phan tshun ngo bo gcig ma yin pas stong pa nyid la mi rtag pa la sogs pa med pa nyid kyis
[\[14a\]]
[\[14a.1\]]de dag la mi rtag pa la sogs pa nyid du mi gnas pa nyid do/_/de'i phyir bden pa rnams ni mi rtag pa la sogs pa nyid du yang dag par bya ba ma yin pa'i mtshan nyid can ni chung ngur rtogs par bya'o/_/'bring gi dmigs pa ni chos kyi dbyings kyi
[\[14a.2\]]ngo bo nyid kyis mi rtag pa la sogs pa dang stong pa nyid rnams ni ngo bo nyid med pa yin pas mi rtag pa la sogs pa dang stong pa nyid dag phan tshun bdag nyid gcig pa yin no/_/rnam pa ni ngo bo nyid bkag pas gzugs la sogs pa la rang gir mi byed pa yin no/_/
[\[14a.3\]]de'i phyir bden pa rnams kyis mi rtag pa la sogs pa'i bdag nyid kyi stong pa nyid rnams la bdag gir bya bas dben pa'i mtshan nyid can ni 'bring du rtogs par bya'o/_/chen po'i dmigs pa ni ngo bo nyid med pa nyid kyis gzugs la sogs pa de dag la sngon po la sogs
[\[14a.4\]]pa'i mtshan mar mi mthong ba yin no/_/rnam pa ni shes rab kyis dngos po thams cad mi dmigs par nges par 'byed pa yin no/_/de'i phyir bden pa rnams la mtshan mar mi dmigs pa'i mtshan nyid can ni chen por rtogs par bya'o/_/de ltar na dge ba'i rtsa ba rnams kyi
[\[14a.5\]]rtse mo yin pa'i phyir rtse mor gyur pa rnam pa gsum mo/_/de'i 'og tu bzod par gyur pa'i dmigs pa dang rnam pa gsungs pa/_gzugs sogs ngo bo nyid med nyid/_/de med pa ni ngo bo nyid/_/de dag skye med nges 'byung med/_/dag dang de dag mtshan nyid med/_/de yi mtshan
[\[14a.6\]]mar mi rten pas/_/mos min 'du shes med pa yin/_/zhes bya ba'o/_/bzod pa chung ngu'i dmigs pa ni mtshan nyid kyi ngo bo nyid dang ngo bo nyid kyi mtshan nyid dag stong pa nyid du gcig pa nyid kyis gzugs la sogs pa ngo bo nyid med pa yin no/_/rnam pa ni 'khrul pa'i
[\[14a.7\]]ngor dngos po med pa nyid gzugs la sogs pa'i ngo bo nyid do/_/de'i phyir bden pa rnams la ngo bo nyid med pa'i ngo bor shes pa'i mtshan nyid can ni chung ngur nges par bya'o/_/'bring gi dmigs pa ni rang bzhin gyis ma skyes pa nyid kyis gzugs la sogs pa skye ba yang
[\[14b\]]
[\[14b.1\]]med mya ngan las 'das pa yang med pa yin no/_/rnam pa ni chos thams cad kyi ngo bo rtogs pa kho nas lus la sogs pa rnam pa thams cad du rnam par dag pa'i rgyur gyur pa yin no/_/de'i phyir kun nas nyon mongs pa dang rnam par byang ba'i ngo bo nyid med par rtogs pas
[\[14b.2\]]grol ba'i mtshan nyid can ni 'bring du nges par bya'o/_/chen po'i dmigs pa ni chos thams cad rang dang spyi'i mtshan nyid mi 'thad pas gzugs la sogs pa la rtag pa la sogs pa'i mtshan ma med pa'o/_/rnam pa ni rang bzhin kho nas gzugs la sogs pa mtshan ma
[\[14b.3\]]rnams kyi rten dang bral ba nyid kyis mos pa yid la byed pas mi mos shing de kho na nyid yid la byed pas yongs su shes pa med pa yin no/_/de'i phyir bden pa rnams la mtshan ma med pa'i mtshan nyid can ni chen por nges par bya'o/_/de ltar na chos chen po la bzod
[\[14b.4\]]pa'i phyir ngan 'gro med pas bzod par gyur pa rnam pa gsum mo/_/de'i 'og tu chos kyi mchog tu gyur pa'i dmigs pa dang rnam pa gsungs pa/_/ting 'dzin de yi byed pa nyid/_/lung ston pa dang rlom pa zad/_/gsum po phan tshun ngo bo gcig_/ting 'dzin rnam par
[\[14b.5\]]mi rtog pa/_/de ltar nges 'byed cha mthun ni/_/chung dang 'bring dang chen po yin/_/zhes bya ba'o/_/chos mchog chung ngu'i dmigs pa ni mi dmigs pa nyid kyis chos thams cad skye ba med pa dang /_dpa' bar 'gro ba la sogs pa'i ting nge 'dzin yang dag par
[\[14b.6\]]bsgom pa yin no/_/rnam pa ni rang gi smon lam la sogs pa dang /_pha rol gyi skal ba nyid dang /_chos kyi dbyings kyi stobs nyid kyis lhun gyis grub par 'jig rten gyi khams thams cad du skal ba ji lta ba bzhin du ting nge 'dzin gyis sems can gyi don sna tshogs pa
[\[14b.7\]]bya ba la 'jug pa yin no/_/de'i phyir bden pa rnams la ting nge 'dzin gyis byed pa'i mtshan nyid can ni chung ngur rig par bya'o/_/'bring gi dmigs pa ni yang dag par zhugs pa nyid kyis ting nge 'dzin de dang ldan pa la sangs rgyas rnams gsang ste lung ston par
[\[15a\]]
[\[15a.1\]]mdzad pa'i chos nyid gang yin pa de nyid do/_/rnam pa ni rnam par rtog pa thams cad mi 'thad pas rnal 'byor pa'i ting nge 'dzin gyi rang gi ngo bo rtogs pa la bdag ni mnyam par gzhag pa'o snyam pa la sogs pa'i rlom pa mi 'byung ba yin no/_/
[\[15a.2\]]de'i phyir bden pa rnams la lung bstan pa thob pa'i rgyu rlom par mi byed pa'i mtshan nyid can ni 'bring du shes par bya'o/_/chen po'i dmigs pa ni chos nyid kyi ting nge 'dzin dang byang chub sems dpa' dang shes rab kyi pha rol tu phyin pa dang /_don gsum phan tshun ngo bo nyid
[\[15a.3\]]gcig pa yin no/_/rnam pa ni chos thams cad yod pa ma yin pa nyid kyis ting nge 'dzin de la gnas nas don gsum rnam par mi rtog pa thabs dam par gyur pa yin no/_/de'i phyir bden pa rnams la ting nge 'dzin gyis chos gsum gyi bdag nyid mi dmigs pa'i
[\[15a.4\]]mtshan nyid can ni chen por rig par bya'o/_/de ltar na 'jig rten pa'i chos thams cad kyi mchog yin pa'i phyir chos kyi mchog ces bya ba rnam pa gsum mo/_/thog ma ji lta ba bzhin dmigs pa dang rnam pa khyad par gyi chos can dang chos brjod par rigs mod/_khyad
[\[15a.5\]]par can gyis chos brjod pas thams cad du brjod pa ni tshig le'ur byas pa sdeb pa'i ngor yin pa'i phyir dang /_khyad par gzhan spong ba dang mi spong ba ma gtogs pa don gyi khyad par 'ga' yang med pas mngon par zhen pa la sogs pa bkag pa dang ldan pa'i sdug bsngal
[\[15a.6\]]la sogs pa'i bden par gtogs pa kho na dmigs pa dang rnam par bya ba yin pa'i phyir te/_de bzhin du thams cad la sbyar bar bya'o/_/rnam par rtog pa bzhi dang ldan pa skye'o zhes bya ba ji ltar rig par bya zhe na/_de'i phyir bar skabs kyi tshigs su bcad pa gnyis
[\[15a.7\]]las gzung ba'i rnam par rtog pa gsungs pa/_gzhi dang de yi gnyen po yis/_/gzung bar rtog pa rnam pa gnyis/_/rmongs dang phung sogs bye brag gis/_/de ni so sor rnam pa dgu/_/zhes bya ba'o/_/gzung bar rnam par rtog pa kun nas nyon mongs pa'i
[\[15b\]]
[\[15b.1\]]gzhi'i rten can dang /_gnyen po rnam par byang ba'i rten can gyi rnam par rtog pa gnyis te/_de yang grangs bzhin du ma rig pa dang rnam par byang ba'i phung po la sogs pa'i rab tu dbye bas rnam pa dgu'o/_/de'i rjes la 'dzin pa'i rnam par rtog pa gsungs pa/_
[\[15b.2\]]rdzas dang btags pa'i rten can gyi/_/'dzin pa'ang rnam pa gnyis su 'dod/_/rang dbang bdag sogs ngo bo dang /_/phung sogs rten las de bzhin no/_/zhes bya ba'o/_/gang zag rdzas su yod pa dang /_/skyes bu btags par yod pa la dmigs pa nyid
[\[15b.3\]]kyis 'dzin par rnam par rtog pa yang gnyis yin la/_de yang bdag rang dbang can dang /_phung po la sogs pa la dmigs pa'i dbang du byed pas de ltar so sor rnam pa dgu'o/_/de la kun nas nyon mongs pa gzhi'i rten can dgu po gang zhe na/_las nyid
[\[15b.4\]]dang /_de kho na nyid la rmongs pa'i ma rig pa dang /_gang gis pha rol tu phung po yongs su 'grub pa gzugs la sogs pa'i phung po dang /_rtag pa dang chad pa nyid du nye bar 'dzin pa ming dang gzugs la mngon par zhen pa dang /_de dag la mngon par zhen pa
[\[15b.5\]]dang por gyur pa mtha' gnyis la chags pa dang /_ma rig pa nas rga shi'i bar du kun nas nyon mongs pa mi shes pa dang sems dang po bskyed pa nyid nas sangs rgyas kyi bar du rnam par byang ba mi shes pa dang /_sbyin pa'i pha rol tu phyin pa nas sangs rgyas kyi chos ma 'dres
[\[15b.6\]]pa'i bar gyi 'phags pa'i lam la mi gnas pa dang /_chos thams cad la ji lta ba bzhin ma yin par phyin ci log tu nye bar dmigs pa dang /_bdag dang sems can la sogs pa byed pa'i skyes bu dang /_rnam par dag pa skye ba med pa dang ma byung ba la sogs pa
[\[15b.7\]]la gzung bar rnam par rtog pa rnams so/_/'di dag ni dgag pa'i rnam pa can gyi ngo bos nges par 'byed pa'i yan lag dang ngo bo nyid na sbyor ba dang dngos gzhi dang rjes kyi gnas skabs kyis rten cing mtshungs par gnas pa dang nye bar ldan pa yin par shes par bya'o/_/
[\[16a\]]
[\[16a.1\]]gnyen po'i rten can dgu po gang zhe na/_rigs can rnams bden pa mthong ba'i bdag nyid phung po lnga dang /_rnam par byang ba'i chos skyed pa'i rkyen gyis bdag nyid skye mched bcu gnyis dang /_yongs su dag pa'i chos mngon du 'gyur ba nyid kyis
[\[16a.2\]]sa bon rigs dang /_byang chub kyi phyogs kyi chos mngon par 'grub pa'i rten 'brel skye ba dang /_ji ltar rigs pa'i rang bzhin dang glo bur ba'i dri ma las rnam par dben pa stong pa nyid dang /_sbyin pa dang tshul khrims la sogs pa pha rol tu phyin pa dang /_byang chub
[\[16a.3\]]kyi phyogs kyi chos rnams kyi bdag nyid mthong ba'i lam dang /_bsam gtan dang mngon par shes pa la sogs pa'i mtshan nyid kyis bsgom pa'i lam dang /_stobs bcu la sogs pa mi slob pa'i lam la gzung bar rnam par rtog pa rnams so/_/'di dag kyang
[\[16a.4\]]snga ma lta bu'i rnam pas yan lag gnyis pa nyid na zhes rig par bya'o/_/gang zag rdzas su yod pa'i rten can gyi dgu po gang zhe na/_'dus byas kyi chos dag las gzhan la rag las pa med pas dbang du gyur pa bdag rang dbang can dang /_phung po la zla grogs med pa
[\[16a.5\]]nyid kyis gcig pu'i bdag nyid dang /_skye mched la rnam par shes pa skyed pa nyid kyis sgor gyur pa rgyu'i bdag dang /_khams la longs spyod par lta ba po la sogs pa'i bdag dang /_rten cing 'brel par 'byung ba kun nas nyon mongs pa dang /_rten dang /_zhi ba
[\[16a.6\]]dang /_rags pa'i mtshan nyid kyi 'jig rten gyi 'dod chags dang bral ba'i rten dang /_bde ba rnams kyi mtshan nyid mngon sum du byas pa mthong ba'i rten dang /_rnam par thar pa la sogs pa bdag nyid bsgom pa'i rten dang /_yang dag par slob pa rnams kyi don
[\[16a.7\]]byas pa'i rten la 'dzin par rnam par rtog pa rnams so/_/'di dag kyang snga ma lta bu'i yan lag gi rnam pas gsum pa nyid na'o zhes nges par bya'o/_/skyes bu btags par yod pa'i rten can gyi dgu po gang zhe na/_gzugs la sogs pa'i phung po dang /_mig
[\[16b\]]
[\[16b.1\]]gi dbang po la sogs pa'i skye mched rnams dang /_gzugs kyi khams la sogs pa khams rnams dang /_ma rig pa la sogs pa rten cing 'brel par 'byung ba dang /_dran pa nye bar gzhag pa la sogs pa rnam par byang ba dang /_rnam par thar pa'i sgo stong
[\[16b.2\]]pa nyid la sogs pa dang /_bsam gtan la sogs pa'i sgom pa dang /_nyan thos la sogs pa las phul du gyur pa khyad par gyi lam dang /_stobs la sogs pa'i bdag nyid mi slob pa'i lam 'dzin pa'i rnam par rtog pa rnams so/_/'di dag kyang rnam pa snga
[\[16b.3\]]ma lta bus yan lag bzhi pa dag na'o zhes rtogs par bya'o/_/tshigs su bcad pa sbyar ba dang mthun par yongs su 'dzin pa sngar gsungs nas yang de'i stobs kyis ji ltar bshad pa khyad par du 'gyur ro zhes bstan pa'i phyir de'i 'og tu bar skabs kyi tshigs su
[\[16b.4\]]bcad pa gsungs pa/_sems mi 'gong ba nyid sogs kyi/_/ngo bo nyid med sogs ston byed/_/de yi mi mthun phyogs dor ba/_/rnam pa kun tu yongs 'dzin yin/_/zhes bya ba'o/_/thabs mkhas pas chos thams cad stong pa nyid la sems
[\[16b.5\]]yongs su mi 'gong zhing mi skrag pa nyid dang /_mi mthun pa'i phyogs dmigs pa'i tshul gyis yid la byed pa dor ba dang /_bsam pa ji lta ba bzhin du dngos po mtha' dag bdag med pa la sogs pa ston par byed pa dge ba'i bshes gnyen dang /_mi
[\[16b.6\]]mthun pa'i phyogs mtshan mar mngon par zhen pa sdig pa'i grogs po yongs su dor ba ni nang dang phyi'i rgyu dang rkyen gyis rnam pa thams cad du yongs su 'dzin pa yin no/_/de ltar nges par 'byed pa'i cha dang mthun pa thob pas chos kyi dbyings kyi rang bzhin shes par
[\[16b.7\]]'gyur zhing /_'chad par 'gyur ba'i sgrub pa rnams kyang rten nges pa sngon du 'gro ba can yin pa'i phyir sgrub pa'i rten du gyur pa gsungs pa/_rtogs pa yi ni chos drug dang /_/gnyen po dang ni spong ba dang /_/de dag yongs su gtugs pa dang /_/shes rab snying brtser
[\[17a\]]
[\[17a.1\]]bcas pa dang /_/slob ma thun mong min nyid dang /_/gzhan gyi don gyi go rims dang /_/ye shes rtsol ba mi mnga' bar/_/'jug pa'i rten la rigs zhes bya/_/zhes bya ba'o/_/re zhig gzhi dang gnyen po dang /_gang zag dang skyes bu la brten pa'i
[\[17a.2\]]gzung ba dang 'dzin pa mngon par mi dmigs pa nges par 'byed pa'i yan lag 'jig rten pa'i rtogs pa rnams dang /_de'i 'og tu 'jig rten las 'das pa chos kyi dbyings kun tu 'gro ba'i don du rtogs pa dang /_de'i rgyun sa bdun gyi bar du rtogs pa bsgom pa'i lam
[\[17a.3\]]dag ste rnam pa drug go/_/de'i 'og tu de dag skyes pa'i stobs kyis sa brgyad pa la thun mong ma yin pa'i gnyen po yongs su thob pa'o/_/de'i 'og tu sa dgu pa la de ni mthu phun sum tshogs par gyur pa la mi mthun pa'i phyogs rnam par spong ba'o/_/de'i 'og tu sa bcu
[\[17a.4\]]pa la gnyen po dang mi mthun pa'i phyir mi dmigs pas de dag skye ba dang 'gag pa dang ldan pa'i rnam par rtog pa yongs su zad pa mthar gtugs pa'o/_/de bzhin du sa de dag la go rims ltar sbyin pa la sogs pa dang sngon gyi smon lam la sogs pa'i stobs kyis
[\[17a.5\]]'khor ba dang mya ngan las 'das pa la mi gnas pa'i mtshan nyid kyis shes rab dang snying rje dang /_de dag phul du gyur pas nyan thos la sogs pa dang thun mong ma yin pa'i chos dang /_rang gi rdzogs pa gzhan la phan gdags par mkhas pa nyid kyis bsam pa la
[\[17a.6\]]sogs pa dang rjes su mthun par gzhug pa la ldem por dgongs pa la sogs pa'i sgo nas theg pa gsum gyi lam la 'god pa'i mtshan nyid kyi gzhan gyi don gyi go rims te/_de lta bu yon tan khyad par can dang ldan pa yin no/_/de'i 'og tu sa bcu pa khyad par
[\[17a.7\]]la mtshan ma med cing lhun gyis grub pa nyid kyis 'khor ba ji srid par gzhan gyi don bya ba'i phyir ye shes phun sum tshogs pa 'byung ba'i phyir te/_de ltar na sgrub pa'i chos kyi gnas skabs kyi bye brag bcu gsum gyi de dag gi gzhir gyur pa chos kyi dbyings kyi ngo bo nyid
[\[17b\]]
[\[17b.1\]]gang yin pa de ni rigs zhes bya bar brjod do/_/gal te rigs de nyid tha dad pa'am tha dad pa ma yin par brtag ce na/_bar skabs kyi tshigs su bcad pa gsungs pa/_chos kyi dbyings la dbyer med phyir/_/rigs ni tha dad rung ma yin/_/zhes bya ba'o/_/
[\[17b.2\]]nam mkha' ltar yongs su dag cing khyab par gyur pa'i rigs gang yin pa de ni rang bzhin gyis dbye ba med pa'i phyir nyan thos la sogs pa'i rigs tha dad pa nyid yod pa ma yin no/_/'o na ji lta 'grub pa'i rten rnam par dbye ba brjod ce na/_rten pa'i chos tha dad pa la
[\[17b.3\]]rten pa'i lan gsungs pa/_rten pa'i chos kyi bye brag gis/_/de yi dbye ba yongs su brjod/_/ces bya ba'o/_/dper na 'jim pa gcig las mngon par grub cing me lce gcig gis so btang ba'i rten bum pa la sogs pa brten pa sbrang rtsi dang li kha ra la
[\[17b.4\]]sogs pa'i snod nyid kyis tha dad pa de bzhin du chos theg pa gsum gyis bsdus pa dang /_sgrub pa'i gnas skabs kyis bsdus pa rtogs par bya ba tha dad pa nyid kyis brten pa dang por gzhag go zhes bstan to/_/rten de las bsgrub par bya ba nyid kyi dmigs
[\[17b.5\]]pa gsungs pa/_dmigs pa chos rnams thams cad de/_/de yang dge la sogs pa yin/_/'jig rten pa yi rtogs pa dang /_/gang dag 'jig rten 'das 'dod dang /_/zag bcas zag pa med chos dang /_/gang dag 'dus byas 'dus ma byas/_/
[\[17b.6\]]slob ma thun mong chos rnams dang /_/gang dag thub pa'i thun mong min/_/zhes bya ba'o/_/'dir sgrub pa pos dmigs par bya ba ni gzugs la sogs pa'i chos thams cad de/_spyir dge sbyong gi tshul nyid la sogs pa blang bar bya ba'i mtshan nyid dge ba
[\[17b.7\]]dang /_srog gcod pa la sogs pa spang bar bya ba'i mtshan nyid mi dge ba dang /_gom pa 'dor ba la sogs pa gnyis ka ma yin pa'i mtshan nyid lung du ma bstan pa'i las so/_/de'i 'og tu de dag nyid rnam pa gnyis pa'i dbye ba bzhi nyid kyis brgyad de/_bsam
[\[18a\]]
[\[18a.1\]]gtan dang tshad med pa la sogs pa 'jig rten pa'i rtogs par bya ba dang /_yang dag pa'i bsam gtan la sogs pa 'jig rten las 'das pa dang /_bdag tu lta ba'i gnyen po ma yin pa'i phung po lnga la sogs pa zag pa dang bcas pa dang /_
[\[18a.2\]]bdag tu lta ba la sogs pa'i gnyen po dran pa nye bar gzhag pa la sogs pa zag pa med pa dang /_rgyu dang rkyen la rag las pa rten cing 'brel bar 'byung ba 'dus byas dang /_rag las pa de dag gi de bzhin nyid 'dus ma byas pa dang /_bsam gtan la sogs pa slob
[\[18a.3\]]ma rnams dang thun mong pa dang /_stobs bcu la sogs pa yang dag par rdzogs pa'i sangs rgyas nyid kyis thun mong ma yin pa'i chos te/_ji lta ba bzhin du dmigs par bya ba rnam pa bcu gcig go/_/dmigs pa de dag la sgrub pa nyid 'bras bu ci'i phyir yin zhe
[\[18a.4\]]na/_ched du bya ba gang yin pa gsungs pa/_sems can kun mchog nyid sems dang /_/spangs dang rtogs dang gsum po la/_/chen po gsum gyis rang 'byung gi/_/ched du bya ba 'di shes bya/_/zhes bya ba'o/_/rnam pa thams cad du rnam pa thams cad
[\[18a.5\]]mkhyen pa nyid yongs su shes pa'i sgo nas sems can gyi phung po chen po dang sde chen po nyid kyi mchog sangs rgyas nyid du bsgrub par sems pa chen po dang /_lta ba'i rnam pa thams cad du spangs te/_mtshan ma med pa spong ba chen po nyid dang /_chos thams cad ji
[\[18a.6\]]lta ba bzhin yang dag par mkhyen pa rtogs pa chen po nyid de/_rang 'byung bar 'gyur ba'i byang chub sems dpa' rnams kyi ched du bya ba ni chen po nyid rnam pa gsum gyi don du 'jug par shes par bya'o/_/da ni ji ltar sgrub pa rang gi ngo bo bshad par bzhed de/_spyir
[\[18a.7\]]dge ba'i chos kyi rten can dang /_mngon par rtogs pa bzhi po re re zhing pha rol tu phyin pa drug gi rten can gyi bya ba ni sgrub pa yin te/_de yang las dang po pa/_sbyor ba dang /_mthong ba dang /_bsgom pa'i lam gyi ngo bo nyid kyis sgrub pa'i mtshan nyid go cha dang /_'jug
[\[18b\]]
[\[18b.1\]]pa dang /_tshogs dang /_nges par 'byung ba bzhi las re zhig bsam pa'i brtson 'grus nyid bdag nyid go cha'i sgrub pa gsungs pa/_de dag so sor sbyin la sogs/_/rnam pa drug tu bsdus pa yis/_/go cha'i sgrub pa gang yin te/_/drug tshan drug gis
[\[18b.2\]]gang yin bshad/_/ces bya ba'o/_/chos kyi sbyin pa la sogs pa sbyin pa na 'bras bu sems can la yongs su gtong ba nyid kyis sbyin pa'i sbyin pa dang /_theg pa dman pa yid la byed pa spong ba nyid kyis tshul khrims dang /_chos zab mo la mi skrag pa la
[\[18b.3\]]sogs pa nyid kyis bzod pa dang /_mngon par yid ches pas spro ba nyid kyis brtson 'grus dang /_thams cad mkhyen pa nyid du bsngo bas rtse gcig tu gnas pa bsam gtan dang /_sbyin par bya ba la sogs pa 'khor gsum du mi dmigs pa'i bdag
[\[18b.4\]]nyid shes rab kyi pha rol tu phyin pa yin no/_/de bzhin du tshul khrims srung ba dang /_bzod pa sgom pa dang /_brtson 'grus rtsom pa dang /_bsam gtan la snyoms par 'jog pa dang /_shes rab sgrub par byed do/_/de lta bas na pha rol tu phyin pa re re zhing
[\[18b.5\]]so sor rnam pa drug drug tu rab tu dbye bas sum cu rtsa drug rnams drug tshan drug gis rigs mthun pa sbyin pa la sogs pa drug tu bsdus pa nyid kyis mi mthun pa'i phyogs kyi mtshon cha rnams kyis mi tshugs par bya ba'i phyir go cha'i sgrub pa rnam pa drug yin no/_/
[\[18b.6\]]de ltar go bgos nas 'jug par bya dgos pas de'i rjes la sbyor ba'i brtson 'grus kyi rang bzhin 'jug pa'i sgrub pa gsungs pa/_bsam gtan gzugs med sbyin sogs dang /_/lam dang byams la sogs pa dang /_/dmigs pa med dang ldan pa dang /_/
[\[18b.7\]]'khor gsum rnam par dag pa dang /_/ched du bya dang mngon shes drug_/rnam kun mkhyen pa'i tshul la ni/_/'jug pa'i sgrub pa theg chen la/_/'dzeg pa yin par shes par bya/_/zhes bya ba'o/_/rnam par g.yeng ba las bzlog ste bstan par byed pa
[\[19a\]]
[\[19a.1\]]bsam gtan dang gzugs med pa'i snyoms par 'jug pa dang /_las su rung ba nyid kyis sbyin pa la sogs pa pha rol tu phyin pa drug la spyod pa dang /_legs par bsags pas thob pa mthong ba dang /_bsgom pa dang /_khyad par gyi lam dang /_
[\[19a.2\]]der ma chud pa la byams pa dang /_snying rje dang dga' ba dang btang snyoms tshad med pa dang /_des spang bar bya ba mngon par chags pa 'gog pa mi dmigs pa dang ldan pa dang /_ji ltar mi dmigs pa nyid rdzogs par byed pa 'khor gsum rnam par dag pa dang /_tshul de nyid
[\[19a.3\]]kyis rang gi ched du bya ba gsum sgrub pa dang /_gzhan dang thun mong ma yin pa'i dbang gis mngon par shes pa drug skyed pa dang /_de dag dang ldan pas rnam pa thams cad mkhyen pa nyid la drag tu spros pas 'jug pa ste/_yul de dag la sbyor ba nye bar gnas pa'i mtshan
[\[19a.4\]]nyid ni spang bar bya ba nye bar bzlog pa'i phyir theg pa chen po'i chos mtha' dag gnon cing 'dzeg pa'i ngo bo nyid yin pas 'jug pa'i bsgrub pa rnam pa dgu'o/_/de ltar 'jug pas zhugs par gyur pa na tshogs yang dag par 'grub pa ma zhum zhing yang dag par sgrub
[\[19a.5\]]pa'i brtson 'grus kyi sgrub pa gsungs pa/_brtse dang sbyin la sogs pa drug_/zhi gnas lhag mthong bcas pa dang /_/zung du 'brel ba'i lam gang dang /_/thabs la mkhas pa gang yin dang /_/ye shes dang ni bsod nams dang /_/lam dang gzungs dang sa bcu
[\[19a.6\]]dang /_/gnyen po'i tshogs kyi sgrub pa yi/_/rim pa yin par shes par bya/_/zhes bya ba'o/_/sems can sdug bsngal ba rnams la phan par byed pa snying rje chen po dang /_'khor los sgyur ba la sogs pa'i rten gyi sbyin pa la sogs pa pha rol tu phyin pa drug sgrub
[\[19a.7\]]pa dang /_gzhan gyi don la sems rtse gcig tu gnas pa zhi gnas dang /_gang gi don du sems rtse gcig par gnas pa nyid mi dmigs pa lhag mthong dang /_thabs dang shes rab kyis mthar mi gnas pa zung du 'brel ba'i lam dang /_dge ba'i rtsa ba thams
[\[19b\]]
[\[19b.1\]]cad bla na med pa'i byang chub tu bsngo bas thabs la mkhas pa dang /_stong pa nyid thams cad kyi mtshan nyid la mkhas pa ye shes dang /_ting nge 'dzin du mas rnam par brtse ba'i bsod nams dang /_bgrod par bya ba la mngon par zhugs pa mthong ba la sogs pa'i
[\[19b.2\]]lam dang /_legs pa'i lam las mi nyams par 'dzin pa bzod pa la sogs pa'i gzungs dang /_dpag tu med pa'i yon tan gyi rten du gyur ba sa bcu dang /_gzung ba dang 'dzin pa'i spang bya rab tu 'jil ba gnyen po'i tshogs rnams te/_mi mthun pa'i
[\[19b.3\]]phyogs kyi dpung rnam par gzhom pa'i phyir rang gi sde rab tu sgrub pa mi dmigs pa'i mtshan nyid kyis theg pa chen po'i don mtha' dag sgrub pa nyid kyis tshogs kyi sgrub pa rnam pa bcu bdun no/_/de la ye shes kyi tshogs ni stong pa nyi shu'i bye brag gis nyi shu ste/_
[\[19b.4\]]ngo bo nyid med pa'i phyir nang gi chos kyis dben pas nang stong pa nyid dang /_phyi rol gyis dben pas gnyis kas stong pa nyid dang /_stong pa'i dngos pos dben pas stong pa nyid stong pa nyid dang /_phyogs kyis dben pas chen po stong pa nyid dang /_mya ngan las
[\[19b.5\]]'das pa'i lam gyis dben pas don dam pa stong pa nyid dang /_rkyen las skyes pas dben pas 'dus byas stong pa nyid dang /_cig shos kyis dben pas 'dus ma byas stong pa nyid dang /_'khor ba dang mya ngan las 'das pa'i cha gnyis kyis dben pas mtha' las
[\[19b.6\]]'das pa stong pa nyid dang /_'khor ba'i sngon dang phyi mas dben pas thog ma dang tha ma med pa stong pa nyid dang /_rtogs par bya ba nyid rnam par spangs ba med pas dor ba med pa stong pa nyid dang /_rang gi rang bzhin gyis dben pas rang bzhin stong pa nyid dang /_
[\[19b.7\]]gzugs la sogs pa rnam pa thams cad kyis dben pas chos thams cad stong pa nyid dang /_skye ba la sogs pa so so'i mtshan nyid kyis bden pas rang gi mtshan nyid dben pas rang gi mtshan nyid stong pa nyid dang /_'das pa la sogs pas dben pas mi dmigs
[\[20a\]]
[\[20a.1\]]pa stong pa nyid dang /_ldan pa nyid kyis dben pas dngos po med pa'i ngo bo nyid stong pa nyid dang /_ldan pa ma yin pas dben pas dngos po stong pa nyid dang /_nam mkha' dben pa nyid kyis dngos po med pa stong pa nyid dang /_thams cad rang gi
[\[20a.2\]]chos nyid kyis dben pas rang gi ngo bo stong pa nyid dang /_chos gzhan gyi ngo bos dben pas gzhan gyi ngo bo stong pa nyid kyi phyir ro/_/sa'i tshogs la chos gang dag yongs su sbyangs pas mngon par thob cing rab tu rdzogs par byed pa nyid kyis yongs su sbyong bar 'gyur ba
[\[20a.3\]]gang yin pa de dag bstan pa'i phyir bar skabs kyi tshigs su bcad pa nyi shu rtsa gsum gsungs pa las re zhig sbyin pa'i pha rol tu phyin pa gtsor gyur pa nyid kyis sa dang po yongs su sbyong ba gsungs pa/_yongs su sbyong ba rnam bcu yis/_/sa ni dang po thob 'gyur
[\[20a.4\]]te/_/bsam dang phan pa'i dngos nyid dang /_/sems can rnams la sems mnyam nyid/_/gtong dang bshes gnyen ston pa dang /_/dam chos dmigs pa tshol ba dang /_/rtag tu nges 'byung sems nyid dang /_/sangs rgyas skur 'dod dga' ba dang /_/chos
[\[20a.5\]]ston pa dang bden pa yi/_/tshig ni bcu pa yin par 'dod/_/'di dag rang bzhin mi dmigs pas/_/yongs su sbyong bar shes par bya/_/zhes bya ba'o/_/gzhi thams cad la gya gyu med cing thams cad mkhyen pa nyid dang ldan pa'i bsam pa nyid dang /_rang
[\[20a.6\]]dang gzhan gyi dgos pa la nye bar mkho zhing theg pa chen po'i ye shes don du gnyer ba'i phan pa nyid dang /_sems can thams cad la sems rtse gcig par byams shing rdzogs pa'i byang chub sbyin par 'dod pas tshad med pa'i sems kyis mnyam pa nyid dang /_bdog
[\[20a.7\]]pa thams cad yongs su gtong zhing 'khor gsum du mi rtog pa nyid dang ldan pa dang /_thams cad mkhyen pa nyid la bskul zhing 'jog pa'i dge ba'i bshes gnyen bsten cing tshul thams cad kyis mgu bar byed pa dang /_theg pa gsum du gtogs pa'i
[\[20b\]]
[\[20b.1\]]dam pa'i chos kyi dmigs pa tshol zhing theg pa dman par ltung bar mi byed pa dang /_khyim gnas pa na mngon par mi dga' zhing tshe rabs thams cad du rab tu 'byung ba dang /_sangs rgyas kyi sku sgrub par 'dod cing sangs rgyas mthong ba yid la byed pa dang mi
[\[20b.2\]]'bral ba dang /_thog ma dang bar dang tha mar dge ba dam pa'i chos ston cing nga rgyal med pa dang /_ji skad smras pa de bzhin du gzhan mi bslu ba bden pa'i tshig dang ldan pa ste/_de lta bu'i chos bcu ngo bo nyid mi dmigs pa'i khyad par du byas pa'i mtshan nyid
[\[20b.3\]]kyis yongs su sbyong ba kho nas sa dang po rab tu dga' ba thob cing rdzogs par byed pa yin no/_/de'i 'og tu tshul khrims kyi pha rol tu phyin pa gtsor gyur pa nyid kyis sa gnyis pa yongs su sbyong ba gsungs pa/_tshul khrims byas pa gzo dang bzod/_/
[\[20b.4\]]rab tu dga' dang snying brtse che/_/bkur sti bla ma la gus nyan/_/brgyad pa sbyin la sogs la brtson/_/zhes bya ba'o/_/nyes pa spyod pa las yang dag par ldog cing bla na med pa'i byang chub kyi gegs su gyur pa'i chos rnams spong ba'i tshul khrims dang /_
[\[20b.5\]]gzhan gyis phan btags pa'i drin chung ngu yang gzo zhing 'khor ba ji srid par don chen pos lan ldon pa dang gnod pa byed pa thams cad bzod cing chos thams cad ma skyes pa yid la byed pa dang ma bral ba dang /_dge ba'i chos bsgrub pa la 'gyod pa med cing sems
[\[20b.6\]]can thams cad theg pa gsum la 'god par spro bas rab tu dga' ba dang /_skye bo thams cad la byams shing re re'i phyir yang dmyal bar gnas pas mi skyo ba snying brtse ba chen po dang /_lus can ma lus pa la dga' ba byed cing dam pa rnams la bkur sti dang rim gro byed
[\[20b.7\]]pa dang /_dge ba'i bshes gnyen la ston pa'i 'du shes 'jog cing des bstan pa mngon par bsgrub pa dang /_gzhan gyi don la brtson pas las gzhan mi byed cing sbyin pa la sogs pa'i pha rol tu phyin pa drug sgrub pa la rab tu spro ba ste/_de lta bu'i chos brgyad
[\[21a\]]
[\[21a.1\]]snga ma lta bu yongs su sbyang ba byas pa'i khyad par gyis sa gnyis pa dri ma med pa 'thob cing rdzogs par 'gyur ba yin no/_/de'i 'og tu bzod pa'i pha rol tu phyin pa gtsor gyur pa nyid kyis sa gsum pa'i yongs su sbyong ba gsungs pa/_thos
[\[21a.2\]]pas mi ngoms nyid dang ni/_/zang zing med par chos sbyin dang /_/sangs rgyas zhing kun sbyong ba dang /_/'khor bas yongs su mi skyo dang /_/ngo tsha khrel yod ces bya ba/_/rlom med bdag nyid de rnam lnga/_/zhes bya ba'o/_/dam pa'i chos mnyan pa rnams kyis
[\[21a.3\]]chog mi shes shing sangs rgyas rnams kyis te/_phyogs bcu dag tu gang gsungs pa thams cad gzung bar sems pa dang /_rnyed pa la sogs pa la mi lta bas dam pa'i chos rab tu ston cing byang chub kyi 'bras bu nyid la yang re ba mi byed pa dang /_rjes su mthun pa'i
[\[21a.4\]]dge ba'i rtsa ba sgrub cing sangs rgyas kyi zhing snod dang bcud kun tu sbyong ba dang /_phan btags pa la gnod pa'i lan byed pa la sogs pas yid yongs su mi skyo zhing sdug bsngal thams cad bzod pa dang /_rang dang gzhan la ltos nas mi dge ba'i chos mi byed cing nyan thos
[\[21a.5\]]dang rang sangs rgyas kyi sems spong ba ste/_de lta bu'i chos lngas rlom par mi byed cing snga ma ltar yongs su sbyangs pas sa gsum pa 'od byed pa rtogs shing rdzogs par byed pa yin no/_/de'i 'og tu brtson 'grus kyi pha rol tu phyin pa gtsor gyur pa nyid kyis sa bzhi pa'i yongs
[\[21a.6\]]su sbyong ba gsungs pa/_nags gnas 'dod chung chog shes dang /_sbyangs pa yang dag sdom brten dang /_/bslab pa yongs su mi gtong dang /_/'dod pa rnams la smod pa dang /_/mya ngan 'das dang bdog kun gtong /_/mi zhum pa dang lta ba med/_/ces
[\[21a.7\]]bya ba'o/_/dgon par gnas shing theg pa dman pa'i kun tu spyod pas dben par gnas pa dang /_rnyed pa ma rnyed pa la mngon par 'dod pa med cing rang gi don du byang chub kyang mi tshol ba dang /_rnyed pa thob pas chog mi shes pa med cing thams cad mkhyen pa nyid thob
[\[21b\]]
[\[21b.1\]]cing des rlom sems su mi byed pa dang /_yang dag par sdom pa'i rten bsod snyoms pa nyid dang /_stan gcig pa la sogs pa sbyangs pa'i yon tan dang ldan zhing chos zab mo la rtogs pa'i bzod pa dang bcas pa dang /_gang blangs pa nyid kyi bslab pa srog la sogs
[\[21b.2\]]pa'i phyir yang yongs su mi gtong zhing de dag thams cad kyang yang dag par yid la mi byed pa dang /_'dod pa'i yon tan la nyes dmigs su lta bas smod cing ngo bo nyid mi dmigs pa'i sgo nas 'dod pa'i sems mi skyed pa dang /_gdul bya dang 'tsham par mya ngan las
[\[21b.3\]]'das pa la gzhol zhing chos thams cad la mngon par 'du byed pa med pa dang /_bdog pa thams cad mngon par nye bar mi 'dzin cing yongs su gtong ba dang /_dge ba sgrub pa la sems zhum pa med cing yul dag la nye bar mi gnas pa dang /_dngos po rnams
[\[21b.4\]]la mngon par chags pas lta ba med cing yid la byed pa med pa ste/_de lta bu chos bcus snga ma ltar yongs su sbyangs pas sa bzhi pa 'od 'phro ba can gnon cing rdzogs par byed pa yin no/_/de'i 'og tu bsam gtan gyi pha rol tu phyin pa gtso bor gyur pa nyid kyis sa lnga
[\[21b.5\]]pa'i yongs su sbyong ba gsungs pa/_'dris dang khyim la 'khren pa dang /_/'du 'dzir gyur pa'i gnas dang ni/_/bdag bstod gzhan la brnyas pa dang /_/mi dge'i las kyi lam bcu dang /_/rlom pas khengs dang phyin ci log_/blo ngan dang ni nyon mongs
[\[21b.6\]]bzod/_/bcu po 'di ni rnam spangs na/_/sa lnga pa ni yang dag 'thob/_/ces bya ba'o/_/rnyed pa la sogs pa'i don du dge slong ma la sogs pa dang 'dris par mi byed cing brdzus te skye ba mngon par len pa dang /_gzhan la dad pa can gyi khyim nye bar ston par
[\[21b.7\]]mi byed cing sbyin bdag las rnyed pa thob pa la phrag dog mi byed pa dang /_grong khyer la sogs par 'du 'dzis rnam par mi g.yeng zhing gang du theg pa dman pa'i gtam dang sems 'byung bar mi gnas pa dang bdag nyid bsngags pa mi brjod cing nang gi chos thams cad
[\[22a\]]
[\[22a.1\]]mi mthong ba dang /_gzhan la smod pa spong zhing phyi'i chos thams cad mi dmigs pa dang /_mi dge ba'i las kyi lam bcu spong zhing dge ba bcu la yang dag par gnas pa dang /_thos pa dang tshul khrims la sogs pas nga rgyal du mi byed cing lhag par
[\[22a.2\]]rlom pa'i chos rjes su mi mthong ba dang /_dge ba dang mi dge ba bzlog pa'i mngon par zhen pa spong zhing dngos por dmigs pa 'dor ba dang /_log par lta ba'i khyad par thams cad spong zhing the tshom dang yid gnyis su mi 'gyur ba dang /_'dod chags la sogs pa la
[\[22a.3\]]phyogs par mi byed cing nyon mongs pa rnams yang dag par rjes su mi mthong ba ste/_de lta bu'i chos bcus snga ma ltar yongs su sbyangs pas sa lnga pa sbyang dka' ba gnon cing rdzogs par byed pa yin no/_/de'i 'og tu shes rab kyi pha rol tu phyin pa gtso bor gyur pa nyid kyis
[\[22a.4\]]sa drug pa'i yongs su sbyong ba gsungs pa/_sbyin dang tshul khrims bzod brtson 'grus/_/bsam gtan shes rab yongs rdzogs pas/_/slob ma dang ni bse ru la/_/dga' dang skrag pa'i sems spangs dang /_/bslangs na mi zhum bdog pa kun/_/btang yang
[\[22a.5\]]mi dga' med pa dang /_/dbul yang slong ba mi spong bas/_/sa ni drug pa yang dag 'thob/_/ces bya ba'o/_/sngar ji ltar bshad pa'i sbyin pa nas bzung ste shes rab kyi pha rol tu phyin pa'i bar pha rol tu phyin pa drug yongs su rdzogs par byas pa nyid dang /_de nyid kyis nyan
[\[22a.6\]]thos dang rang sangs rgyas kyi theg pa la mngon pa dga' ba mi skyed pa dang /_ngo bo nyid dmigs par bya bas dben pa'i don la skrag par mi byed pa dang /_thog mar slong ba po'i skye bos 'ga' zhig bslangs nas ser snas zil gyis gnon pa'i zhum pa med pa dang /_bar du
[\[22a.7\]]bdog pa thams cad ngang gis gtong bar zhugs te mi dga' ba med pa dang /_mthar btang bas bkren par gyur du zin kyang yang slob pa po'i skye bo thob pa med par dor ba spong ba nyid de de lta bu'i chos bcu gnyis kyis snga ma ltar yongs su sbyangs pas sa drug pa mngon du
[\[22b\]]
[\[22b.1\]]gyur pa thob cing rdzogs par byed pa yin no/_/de'i 'og tu thabs kyi pha rol tu phyin pa gtsor gyur pa nyid kyis sa bdun pa'i yongs su sbyong ba gsungs pa/_bdag dang sems can 'dzin pa dang /_/srog dang gang zag chad rtag dang /_/mtshan ma rgyu dang
[\[22b.2\]]phung po dang /_/khams dang skye mched dag dang ni/_/khams gsum pa la gnas dang chags/_/sems ni kun tu zhum pa dang /_/dkon mchog gsum dang tshul khrims la/_/der lta ba yi mngon zhen dang /_/stong pa nyid la rtsod pa dang /_/de dang 'gal ba'i nyes
[\[22b.3\]]pa ni/_/nyi shu gang la rnam chad pa/_/de yis sa ni bdun pa 'thob/_/ces bya ba'o/_/nga'o zhes byed pa po'i gzhir gyur pa bdag dang /_/'phro zhing yid la byed pa sems can dang /_skal ba mnyam pa'i rigs rdzogs pa srog dang /_'gro bar yang dang
[\[22b.4\]]yang du gnas pa'i rten gang zag dang /_mngon par byung ba'i rgyun nyams par 'gyur ba chad pa dang /_rang bzhin gnas pa las gzhan du mi 'gyur ba rtag par 'dzin pa dang /_'khor ba dang mya ngan las 'das pa la dor bar bya ba dang /_cig shos su mtshan mar 'dzin
[\[22b.5\]]pa dang /_rigs tha dad pa nyid du gyur pa'i rgyur 'dzin pa dang /_ming dang gzugs kyi chos phung po nyid du bden par 'dzin pa dang /_rgyu'i rten khams dag tu bden par 'dzin pa dang /_rkyen gyi khyad par phyi'i skye mched la sogs pa bden par 'dzin pa dang /_
[\[22b.6\]]yang dag pa ma yin pa'i kun tu rtog pa la bden par 'dzin pa khams gsum pa la gnas pa dang /_de la blang ba dang dor bar yongs su 'dzin pa chags pa dang /_rnam pa thams cad mkhyen pa nyid mi thob par 'dzin pa sems kun tu zhum pa dang /_gzugs kyi sku
[\[22b.7\]]de bzhin gshegs par lta ba dang /_gsung rab yan lag bcu gnyis rjod par byed pa dam pa'i chos su lta ba dang /_skyes bu zung bzhi po dge 'dun du lta ba dang /_tshul khrims 'chal ba nyid kyi gnyen po tshul khrims su lta ba dang /_chos thams cad la stong pa nyid
[\[23a\]]
[\[23a.1\]]la the tshom za ba'i rtsod pa dang /_dngos por yongs su 'dzin pa nyid kyis de dang 'gal ba'i nyes pa ste/_spang bar bya ba nyi shu po de yang dag par spangs te/_snga ma ltar yongs su sbyangs pas sa bdun pa ring du song ba thob cing rdzogs par 'gyur ba
[\[23a.2\]]yin no/_/de dag spong bar byed pa'i gnyen po gang dag cig yin zhe na/_grangs ji lta bas gnyen po rgyas par gsungs pa/_rnam thar sgo gsum shes pa dang /_/'khor gsum rnam par dag nyid dang /_/snying rje dang ni rlom med dang /_/chos mnyam nyid dang tshul gcig
[\[23a.3\]]shes/_/mi skye ba dang bzod shes dang /_/chos rnams rnam pa gcig tu ston/_/rtog pa kun tu 'joms pa dang /_/'du shes lta dang nyon mongs spong /_/zhi gnas nges par sems pa dang /_/lhag mthong la ni mkhas pa dang /_/sems dul ba dang thams cad
[\[23a.4\]]la/_/thogs pa med pa'i ye shes dang /_/chags pa'i sa min gang 'dod par/_/zhing gzhan du ni mnyam 'gro dang /_/kun tu bdag gi ngo bo ni/_/ston pa nyid dang nyi shu'o/_/zhes bya ba'o/_/phung po rnams la rang dbang du byed par gyur pa'i bdag gis
[\[23a.5\]]dben par rtogs pa nyid kyis rang gi ngo bos dben pa rnam par thar pa'i sgo stong pa nyid dang /_de bzhin du sbyar te/_rgyus rnam par dben pa mtshan ma med pa dang /_'bras bu rnam par dben pa smon pa med pa yang dag par shes pa dang /_len pa po dang sbyin pa
[\[23a.6\]]po dang sbyin par bya ba la sogs pa mi dmigs pa dang /_skye bo sdug bsngal dang ldan pa la rang dang mtshungs pa'i snying brtse ba dang /_dngos po thams cad ma skyes pa nyid kyis dmigs pa med pa'i rlom pa med pa dang /_'khor ba dang mya ngan las 'das pa'i chos
[\[23a.7\]]thams cad rang bzhin gyis mnyam pa nyid dang /_theg pa tha dad pa'i mtshan nyid yod pa ma yin pas theg pa chen po gcig tu nges par rtogs pa dang /_gdod ma nas chos thams cad kyi bdag nyid mi skye ba yongs su shes pa dang /_stong pa nyid la mi skrag pa'i
[\[23b\]]
[\[23b.1\]]bzod pa khong du chud pa dang /_shes par bya ba thams cad la thabs kyi sgo nas chos bstan pas theg pa chen po nyid gzung ba dang 'dzin pa med pa'i tshul gcig tu ston pa dang /_gzung ba dang 'dzin par mngon par zhen pa'i rtogs pa thams cad 'joms pa
[\[23b.2\]]dang /_/mtshan mar 'dzin pa nyid kyi 'du shes spong zhing 'jig tshogs la lta ba la sogs pa lta ba lnga 'dor ba dang /_'dod chags la sogs pa'i nyon mongs pa sel ba dang /_thams cad mkhyen pa nyid la rtse gcig pa'i zhi gnas dang /_shes rab phun sum
[\[23b.3\]]tshogs pa dang ldan pas lhag mthong la mkhas pa dang /_'gog pa dang lam gyi mtshan nyid shes pas sems dul ba dang /_gzugs la sogs pa la thogs pa med pa'i ye shes dang /_rten dang gzhi ma grub pa nyid kyis mngon par chags pa'i gnas ma yin pa
[\[23b.4\]]dang /_ji ltar 'dod pa'i sangs rgyas kyi zhing gzhan du cig car mnyam du 'gro zhing chos ston pa dang /_gdul bya dang rjes su mthun par bdag gi lus rab tu bstan nas don byed pa nyid kyis stong pa nyid dang 'gal ba'i gnyen por gyur pa ste/_mi dmigs pa'i
[\[23b.5\]]mtshan nyid can gyis nyi shu nyid do/_/de'i 'og tu smon lam gyi pha rol tu phyin pa gtsor gyur pa nyid kyis sa brgyad pa'i yongs su sbyong ba gsungs pa/_sems can kun yid shes pa dang /_/mngon par shes pas rtse ba dang /_/sangs rgyas zhing bzang bsgrub pa
[\[23b.6\]]dang /_/yongs su brtag phyir sangs rgyas bsten/_/dbang po shes dang rgyal ba yi/_/zhing sbyong sgyu ma ltar gnas dang /_/bsams bzhin srid pa len pa dang /_/las ni rnam pa 'di brgyad bshad/_/ces bya ba'o/_/sems gcig gis sems can thams cad
[\[23b.7\]]kyi spyod pa ji lta ba bzhin shes pa dang /_'jig rten gyi khams su rdzu 'phrul gyi mngon par shes pas rnam par rtse zhing de dag gi 'du shes mi 'gyur ba dang /_sangs rgyas kyi zhing rten gser la sogs pa'i ngo bor yongs su sgyur ba'i 'byor pa dpag tu med pa'i sbyin pa
[\[24a\]]
[\[24a.1\]]gtong yang des rlom sems su mi byed pa dang /_sems can la phan gdags pa'i phyir rnam pa thams cad du chos yongs su brtags pas sangs rgyas bsten cing chos la bsnyen bkur ba dang /_lha'i mig la sogs pa skyed cing stobs bcu la gnas
[\[24a.2\]]pas/_sems can gyi dbang po yongs su rdzogs par shes pa dang /_rgyal ba'i zhing rten pa mi dal ba spong ba la sogs pa yongs su sbyong zhing sems can gyi sems rjes su dag pa byed pa dang /_thams cad du sgyu ma lta bur gnas shing de dag gi don bya ba thams cad
[\[24a.3\]]sgrub kyang yid nye bar mi sbyor ba dang /_blo sngon du btang nas rang dbang du sems can yongs su smin par 'gyur ba'i lus 'dzin pa ste/_de lta bu'i las rnam pa brgyad snga ma ltar yongs su sbyangs pas sa brgyad pa mi g.yo ba 'thob cing rdzogs par 'gyur ba yin
[\[24a.4\]]no/_/de'i 'og tu stobs kyi pha rol tu phyin pa gtsor gyur pa nyid kyis sa dgu pa'i yongs su sbyong ba gsungs pa/_smon lam dag ni mtha' yas dang /_/lha la sogs pa'i skad shes dang /_/spobs pa chu bo lta bu dang /_/mngal du 'jug pa mchog dang ni/_/
[\[24a.5\]]rigs dang rus dang cho 'brang dang /_/'khor dang skye ba dag dang ni/_/nges 'byung byang chub shing rnams dang /_/yon tan phun sum tshogs pa yin/_/zhes bya ba'o/_/pha rol tu phyin pa rnams legs par rdzogs pas ji ltar bsams pa 'grub pa'i smon lam
[\[24a.6\]]mtha' yas pa dang /_nges pa'i tshig so so yang dag par rig pas lha la sogs pa sems can thams cad kyi skad shes pa dang /_chos zab mo la sogs pa so so yang dag par rig pas spobs pa bkod pa'i chu bo ltar zad mi shes pa dang /_thabs kyi
[\[24a.7\]]bsngags pa'i mngal du 'jug pa'am rdzus te skye ba dang /_rgyal po la sogs pa'i rigs dang /_nyi ma la sogs pa'i rus dang /_pha dang ma'i bdun brgyud legs par 'brel pa'i cho 'brang dang /_rang dbang ba dang rang gi byang chub la gzhag pa'i 'khor
[\[24b\]]
[\[24b.1\]]dang /_brgya byin la sogs pas mngon par bstod cing sa g.yo ba dang 'od kyis snang bar byed pa la sogs pa skye ba dang /_sangs rgyas la sogs pa bskul zhing rmad du byung ba'i rnam par thar pas rab tu nges par 'byung ba dang /_rin po che sna tshogs kyi rgyu las grub
[\[24b.2\]]pa'i shing a shwat+tha la sogs pa byang chub kyi shing la sku brten te 'tshang rgya ba dang /_stobs la sogs pa sangs rgyas kyi chos kyi ngo bor gyur pa'i yon tan thams cad yongs su rdzogs par byed pa ste/_de lta bu'i chos bcu gnyis snga ma ltar yongs su sbyangs pa'i
[\[24b.3\]]khyad par gyis sa dgu pa legs pa'i blo gros thob cing rdzogs par 'gyur ba yin no/_/de ltar rgyu'i sa rnams kyi yongs su sbyang ba bstan nas/_da ni ye shes kyi pha rol tu phyin pa gtsor gyur pa nyid kyi sa thams cad bsdus pa'i sgo nas 'bras bu'i sa nyid du sa bcu pa'i
[\[24b.4\]]mtshan nyid gsungs pa/_sa dgu 'das nas ye shes kyi/_/gang gis sangs rgyas sar gnas pa/_/de ni byang chub sems dpa'i sa/_/bcu pa yin par shes par bya/_/zhes bya ba'o/_/nyan thos la sogs pa so so'i rigs kyi sa dang /_'bras bu dang po
[\[24b.5\]]la zhugs pa brgyad pa dang /_rgyun tu zhugs pas bden pa mthong ba'i sa dang /_lan cig phyir 'ong ba nyon mongs pa bsrabs pa'i sa dang /_phyir mi 'ong ba 'dod pa'i khams kyi 'dod chags dang bral ba'i sa dang /_dgra bcom pa khams kyi nyon mongs pa zad pas byas
[\[24b.6\]]pa rtogs pa'i sa dang /_'bras bu phyi ma gsum la zhugs pa nyan thos dang /_rang gi byang chub mngon sum du byas pas rang sangs rgyas kyi sa dang /_ji skad bshad pa'i sa rnam pa dgu po byang chub sems dpa'i rgyur gyur pa gcig kho na ste/_de ltar sa dgu 'das nas sa
[\[24b.7\]]bcu pa la ni byang chub sems dpa' sangs rgyas kyi sar gnas pa yin pas de ni byang chub sems dpa'i sa bcu pa chos kyi sprin yin par rig par bya'o/_/de'i phyir rgyu'i sa yongs su sbyong ba rnams kyi khyad par phul du gyur pa nyid kyis 'bras bu'i sa yongs su rdzogs par 'gyur ro/_/
[\[25a\]]
[\[25a.1\]]zhes dgongs te/_'dir yongs su sbyong ba bcu pa gzhan ni ma gsungs so/_/de'i rjes la bar skabs kyi tshigs su bcad pa gnyen po'i tshogs gang yin pa gsungs pa/_mthong dang bsgom pa'i lam dag la/_/gzung dang 'dzin pa'i rnam rtog rnams/_/
[\[25a.2\]]nye bar zhi bar bya ba'i phyir/_/gnyen po rnam pa brgyad ces bya/_/zhes bya ba'o/_/mthong ba dang bsgom pa'i lam dag gis so sor kun nas nyon mongs pa dang gnyen po'i rten can gyi gzung ba'i rnam par rtog pa gnyis dang /_gang zag rdzas dang skyes bu btags
[\[25a.3\]]par yod pas 'dzin pa'i rnam par rtog pa gnyis go rims ltar dngos po dang rnam pa la brten pa'i dbang gis rnam par rtog pa rnam pa brgyad spong ba'i gnyen po yin no/_/de ltar tshogs kyi gnyen po'i dpung legs par bsags nas nges par 'byung bar 'gyur ba
[\[25a.4\]]yin pa'i phyir chog mi shes pa'i brtson 'grus kyi bdag nyid nges par 'byung ba'i sgrub pa gsungs pa/_ched du bya dang mnyam nyid dang /_/sems can don dang 'bad med dang /_/mtha' las 'das pa nges 'byung dang /_/thob pa'i mtshan nyid nges 'byung dang /_/rnam
[\[25a.5\]]kun mkhyen nyid nges 'byung dang /_/lam gyi yul can nges 'byung ste/_/rnam pa brgyad kyi bdag nyid 'di/_/nges 'byung bsgrub pa yin zhes bya/_/zhes bya ba'o/_/sems chen po la sogs pa ched du bya ba dang /_shes rab kyi chos thams cad nam mkha' ltar
[\[25a.6\]]mnyam pa dang /_snying rjes sems can gyi don khyad par byed pa dang /_zung du 'jug pa mtshan ma med par thams cad byed pa lhun gyis grub pa dang /_de nyid rtag pa dang chad pa'i mtha' dang bral ba dang /_shes rab kyi pha rol tu phyin pa nyid las theg pa gsum gyi don
[\[25a.7\]]thams cad thob pa dang mi rtog pa'i mtshan nyid kyis rnam pa thams cad mkhyen pa nyid dang /_de'i khyad par gyi lam mthar thug pa'i yul can gyi nges par 'byung ba ste/_spang bar bya ba'i yul las nges par rgyal bar bya ba'i phyir 'bras bu'i mchog nyid du nges par
[\[25b\]]
[\[25b.1\]]'byung ba'i sgrub pa rnam pa brgyad do/_/shes rab kyi pha rol tu phyin pa'i man ngag gi bstan bcos mngon par rtogs pa'i rgyan gyi 'grel pa shes rab sgron ma'i phreng ba zhes bya ba las skabs dang po'i 'grel pa'o//_//rnam pa thams cad mkhyen pa nyid rtogs
[\[25b.2\]]pa ni lam shes pa nyid la rag las pas de 'chad par mdzad pa na dang por lam shes pa'i rten byed pa dang bcas pa gsungs pa/_lha rnams rung bar bya ba'i phyir/_/'od kyis mog mog por mdzad dang /_/yul nges pa dang khyab pa dang /_/rang bzhin dang ni de yi
[\[25b.3\]]las/_/zhes bya ba'o/_/mdo las de bzhin gshegs pa'i rang bzhin gyi 'od dag gis lha la sogs pa'i rnam par smin pa'i 'od mog mog por mdzad do zhes gsungs te/_de ni de dag la lam shes pa nyid skye bar rung bar bsgrub pa'i phyir te/_de'i phyir
[\[25b.4\]]nga rgyal bcom pa'i rgyud kho na la skye bas rten gyis khyad par 'phags par rig par bya'o/_/de bzhin du thams cad mkhyen pa nyid du sems bskyed pa can gyis yul so sor nges pa dang /_sems can thams cad la de bzhin gshegs pa nyid kyi snying po yod pa'i phyir 'dod
[\[25b.5\]]chags dang bral ba dang /_cig shos kyi rnal 'byor pa la sogs pas kyang mthar bsgom par bya ba yin pas mtha' dag la khyab pa'i rigs dang /_'khor ba ji srid par sems can gyi don byed par zhugs pa nyid kyis de'i rgyur gyur pa'i nyon mongs pa rnam pa thams cad du
[\[25b.6\]]spangs pa ma yin pa'i rang bzhin dang /_shes rab dang thabs la mkhas pas yang dag pa'i mtha' mngon du mi byed pa dang /_sems can yongs su ma bsdus pa sdud pa la sogs pa'i las byed pa yin no/_/de lta bu'i lam shes pa nyid kyi lam de dag ni gang zhig yin/_
[\[25b.7\]]ji ltar shes par bya zhe na/_re zhig nyan thos kyi lam shes pa gsungs pa/_lam shes nyid kyi tshul la ni/_/'phags pa'i bden pa bzhi dag gi/_/rnam pa mi dmigs sgo nas ni/_/nyan thos lam 'di shes par bya/_/zhes bya ba'o/_/de la sdug bsngal gyi bden pa ni
[\[26a\]]
[\[26a.1\]]skye zhing 'jig pa'i chos can gyi mtshan nyid mi rtag pa dang /_zag pa dang bcas pa'i dngos po nyid kyis 'phags pa rnams dang mi mthun pa nyid kyis sdug bsngal ba dang /_byed pa po'i don gzhan gyis stong pa nyid kyis bdag med pa dang /_ngo bor
[\[26a.2\]]gyur pa'i mtshan ma ma grub pa nyid kyis zhi ba'i rnam pa bzhi'o/_/kun 'byung ba'i bden pa la tshor ba yid du mi 'ong ba'i skye ba'i rgyu'i rtsa bar gyur pa nyid kyis nad lta bu dang /_'bras bu sdug bsngal kun 'byung ba nyid kyis 'bras lta bu kun 'byung ba dang /_tshor ba bzod
[\[26a.3\]]par dka' ba skye ba'i rkyen du gyur pa nyid kyis zug rngu lta bur rab tu skye ba dang /_'jigs pa mang po brgyud mar 'byung bas rab tu 'joms pa nyid kyis sdig pa lta bu'i rkyen gyi ngo bo nyid kyis rnam pa bzhi'o/_/sdug bsngal dang kun 'byung ba gnyis ka la yang phyir rgol
[\[26a.4\]]ba gnod par zhugs pas pha rol dgra lta bu dang /_gnod pas 'jigs shing yid brtan du mi rung bas 'jig pa'i chos can te yid 'byung ba dag gi mtshan nyid gnyis dang /_rang gi ngo bo brtan par mi gnas pas g.yo ba dang /_rgyu med par ngang gis 'jig pas rab
[\[26a.5\]]tu 'jig pa ste 'dod chags dang bral bar bya ba gnyis dang /_'di dang phyi ma gnod pa'i gnas su gyur pas 'jigs pa dang /_sha za la sogs pa gnod par byed pa rnams kyis gnod pa bsgo ba'i gnas yin pas nad 'go ba dang /_phyi dang nang gi rkyen sna tshogs
[\[26a.6\]]pas gtse bar bya ba yin pas 'tshe ba'i rnam pa ste/_/'gog par bya ba 'jug pa'i rnam pa gsum mo/_/de ltar na ngo bo gsum la rab tu dbye bas rnam pa bdun yin par shes par bya'o/_/'gog pa'i bden pa ma rig pa la sogs pa 'gags pas 'du byed la
[\[26a.7\]]sogs pa 'gag pa'i phyir 'gog pa'i ngo bo bdag med pa nyid dang /_sdug bsngal gyi phung po chen po nye bar stongs pa'i phyir zhi ba nyid dang /_sdug bsngal ba dang kun 'byung ba mi gtsang bas dben pa'i phyir gya nom pa nyid dang /_nges par 'byung ba'i mtshan nyid de
[\[26b\]]
[\[26b.1\]]'di ltar bdag dang bdag gi ring du spangs pa stong pa nyid dang /_rgyu dang rkyen gyis 'dus byas pa'i mtshan ma med pa dang /_khams gsum la mngon par dga' ba'i smon pa med pa nyid kyi phyir dang /_ma 'ongs pa'i phung po mngon par 'du bya ba med pa nyid kyis de yang
[\[26b.2\]]ngo bo gcig la rab tu dbye ba rnam pa bdun yin no/_/lam gyi bden pa la mya ngan las 'das pa'i grong khyer du 'khrid par byed pa'i lam dang /_rigs pa ma yin pa nyon mongs pa rnams kyi gnyen po yin pa'i phyir rigs pa dang /_phyin ci ma log pa nyid kyi yon tan mtha' yas
[\[26b.3\]]pa 'byung ba'i phyir sgrub pa dang /_rtag cing phan pa dam pa'i gnas su phyin par byed pa'i phyir nges par 'byin pa'i rnam pa bzhi'o/_/de ltar bden pa'i rnam pa de dag ngo bo nyid mi dmigs pa'i sgo nas lam shes pa nyid kyi gnas skabs su nyan thos rnams kyi lam byang chub sems
[\[26b.4\]]dpas yongs su shes par bya ba yin no/_/bden pa bzhi yongs su shes pa ni nges par 'byed pa'i cha dang mthun pa sngon du 'gro ba can yin pas de'i mtshan nyid rnam pa bzhi gsungs pa/_'phags pa nyan thos lam la ni/_/gzugs la sogs pa stong pa'i phyir/_/stong pa
[\[26b.5\]]nyid rnams dbyer med pas/_/dro ba de dag mi dmigs pas/_/rtse mor gyur pa dag tu 'dod/_/de la rtag la sogs tshul gyis/_/gnas pa bkag pas bzod pa rnams/_/sa bcu dag las brtsams nas ni/_/mi gnas rgyas par bstan pa yis/_/chos kyi mchog tu gyur
[\[26b.6\]]bshad de/_/ci phyir zhe na sangs rgyas kyis/_/mkhyen nas chos rnams ma gzigs phyir/_/zhes bya ba'o/_/'di ltar gzugs la sogs pa'i chos rnams de dag shes pa dang spyod pa thob pa'i gang zag mtha' dag ngo bo nyid kyis stong pa nyid kyi phyir stong pa nyid rnams phan tshun tha
[\[26b.7\]]dad pa med pa ni dro ba'i rnam pa'o/_/gzugs la sogs pa snga ma ltar stong pa nyid kyis mi dmigs pa ni rtse mo'i rnam pa'o/_/de bzhin du gzugs la sogs pa rtag pa dang mi rtag pa la sogs pa ma yin no zhes dmigs pa'i tshul gyis gnas pa bkag pa ni bzod pa'i rnam pa'o/_/
[\[27a\]]
[\[27a.1\]]gang gi phyir yod na thams cad gzigs pa nyid kyi tshad ma skyes bus chos thams cad mkhyen par sangs rgyas nas 'ga' yang ma gzigs par zhes bya ba'i 'thad pas rab tu dga' ba la sogs pa'i sa bcu las brtsams te chos thams cad la gnas par mi
[\[27a.2\]]bya ba rgyas par bstan pa ni chos kyi mchog tu gyur pa'i rnam pa ste/_de ltar nges par 'byed pa'i cha dang mthun pa skye bar shes par bya'o/_/de'i rjes la rang sangs rgyas kyi lam 'chad par mdzad pas re zhig de dag gi lam snga ma las ji ltar khyad zhugs pa nyid du bsgrub pa
[\[27a.3\]]gsungs pa/_rang byung bdag nyid rtogs pa'i phyir/_/gzhan gyis bstan yang mi dgos la/_/bse ru lta bu'i ye shes ni/_/zab pa nyid du mngon par brjod/_/ces bya ba'o/_/rang byung bas 'tshang rgya ba nyid dbang po rnon po dang bar ma dang cung zad rtul ba'i bye brag gis
[\[27a.4\]]gsum ste/_de dag ni sngon thos pa la sogs pa mngon par 'du byas pas gzhan gyis bstan pa la mi ltos par bdag nyid kyis rang gi byang chub mngon par rtogs par 'gyur ba'i phyir dang /_yang gi sgras 'phangs pa gzhan dag la chos ston pa yang sgra la mi ltos pa'i
[\[27a.5\]]phyir zab ste/_gang gi phyir sgrar brjod pa ni rnam par g.yeng ba nyid dang /_nyan pa po rnams kyis 'chad pa po'i rtsal rtogs par byed na bde blag tu rtogs par 'gyur ba ma yin pa'i phyir ro/_/lung dag las/_nyan thos rnams ni gzhan gyis bstan pa la ltos nas byang chub rtogs
[\[27a.6\]]par 'gyur zhing /_gzhan dag kyang brjod pa dang bcas pas chos bstan pas dge ba la sbyor bar byed do zhes gsungs pa yin no/_/ji ltar na sgra med par chos ston par rung snyam pa'i dogs pa bsu ba'i lan gsungs pa/_gang gang don ni gang gang la/_/ji lta ji
[\[27a.7\]]ltar nyan 'dod pa/_/de de la don de dang de/_/sgra med kyang de de ltar snang /_/zhes bya ba'o/_/'di ltar chos ston pa zhes bya ba'i don ni brjod par bya ba'i don rtogs pa nyan pa po'i rgyud la shin tu bskrun zhing rab tu bskyed pa zhes bya ba 'di yin pas de dag kyang smon lam
[\[27b\]]
[\[27b.1\]]la sogs pa'i stobs kyis bstan par 'dod pa tsam nyid las sgra med kyang gang dang gang zhig don gang dang gang la rnam pa ji lta ji ltar nyan par 'dod cing rigs pa nyid de dang de'i rnam par shes pa la don de dang de dag nyid kyang rnam pa de kho na ltar rnam par snang bar 'gyur bas
[\[27b.2\]]chos ston par 'gyur ba'i phyir ro/_/'di yang rnam par ma brtags shing ma dpyad par smra ba ni don 'chol bar 'gyur la/_de las gzhan du tshig tu sbyin pa ni spros par 'gyur ro zhes rigs pa'i dbang gis yin no/_/khyad par de dag gis 'phags pa can gyi lam dngos po
[\[27b.3\]]gsungs pa/_gzung don rtog pa spong phyir dang /_/'dzin pa ma spangs phyir dang ni/_/rten gyis bse ru lta bu'i lam/_/yang dag bsdus par shes par bya/_/zhes bya ba'o/_/ji skad bshad pa'i bden pa bsgom pa kho na dang /_don ji lta ba bzhin du rten cing 'brel
[\[27b.4\]]par 'byung ba bsgoms pas gzung ba'i don gyi rnam par rtog pa spong ste/_ma rig pa dang phung po dang bdag la sogs pa la mngon par zhen pa rab tu zhi ba nyid do/_/'dis ni nyan thos rnams las rtogs pa'i khyad par ston to/_/'on kyang chos thams cad bdag med par shin tu
[\[27b.5\]]goms par ma byas pas 'dzin pa'i don gyi rnam par rtog pa spong ba ma yin te/_phung po la sogs pa la mtshan mar 'dzin pa dang ma bral ba'i phyir ro/_/'dis ni theg pa chen po las dman pa'i khyad par bstan pa'o/_/ye shes la sogs pa zab pa dang bcas pa'i chos nyid
[\[27b.6\]]bsgrub pa la sogs pa'i rten gyi khyad par dang ldan pa yang yin te/_de ltar rang sangs rgyas kyi lam yang dag par bsdus pa ni/_mi dmigs pa'i sgo nas byang chub sems dpas shes par bya'o/_/lam de sngon du 'gro bas nges par 'byed pa'i cha dang mthun pa gang dag yin zhe
[\[27b.7\]]na/_de yi yan lag rnam pa bzhi gsungs pa/_btags pa'i chos nyid mi 'gal bar/_/ston pa'i rnam pa dror gyur pa/_/rtse mor gyur pa gzugs la sogs/_/'grib pa med la sogs pas phye/_/nang stong nyid la sogs pa yis/_/gzugs sogs mi 'dzin
[\[28a\]]
[\[28a.1\]]phyir bzod pa/_/gzugs sogs skye ba med sogs kyi/_/rnam pa can ni chos kyi mchog_/ces bya ba'o/_/gzugs la sogs pa kun rdzob tu brdar btags shing brjod par bya ba dang /_don dam par brjod par bya ba yin pa'i chos nyid dag mi
[\[28a.2\]]'gal bar rab tu ston pa can dro bar gyur pa dang /_gzugs la sogs pa la don dam par kun nas nyon mongs pa dang rnam par byang ba de bdag nyid kyi 'phel ba dang 'grib pa med pa la sogs pa'i don du bslab pa can rtse mor gyur pa dang /_ngo bo nyid kyis stong pa nyid kyi phyir
[\[28a.3\]]gzugs la sogs pa la nang dang phyi dang gnyi ga la sogs pa stong pa nyid kyis yongs su mi 'dzin pa can bzod par gyur pa dang /_gzugs la sogs pa la skye ba dang 'gag pa la sogs pa med pa'i rnam pa can chos kyi mchog tu gyur pa ste/_bden pa rnams la
[\[28a.4\]]nges par 'byed pa'i yan lag de ltar skye bar rig par bya'o/_/de'i rjes la byang chub sems dpa'i lam bshad par bya ba yin pas thog mar mthong ba'i lam gsungs pa/_bden dang bden la bzod pa dang /_/shes pa'i skad cig rnam bzhi yis/_/lam shes
[\[28a.5\]]nyid la mthong ba'i lam/_/phan yon bcas pa 'di bshad do/_/zhes bya ba'o/_/sdug bsngal la sogs pa'i bden pa la chos shes pa'i bzod pa dang /_chos shes pa dang /_de bzhin du bden pa de dag la rjes su shes pa'i bzod pa dang /_rjes su shes pa zhes
[\[28a.6\]]bya ba skad cig ma rnam pa bzhi ste/_rang gi ngo bo la tshad mar gyur pa skad cig ma gcig dang /_rigs dang khyad par dang bden pa'i rab tu dbye ba gnyis dang /_bzhi dang bcu drug gi mtshan nyid can tshe 'di dang gzhan pa'i phan yon dang ldan pa ni/_byang chub sems
[\[28a.7\]]dpa'i lam shes pa nyid kyi skabs su mthong ba'i lam yin par bstan no/_/bden pa rnams la mngon par rtogs pa'i skad cig ma dag gi rnam pa gang dag yin zhe na/_sdug bsngal la sogs pa re re la bzhi bzhir rnam par dbye bas rnam pa bcu drug gsungs pa/_de
[\[28b\]]
[\[28b.1\]]bzhin nyid dang sangs rgyas dag_/phan tshun rten pa rten med phyir/_/rnam grangs khas mi len pa dang /_/chen po tshad ma med bcas dang /_/tshad med pa dang mtha' med dang /_/der gnas gzugs la sogs pa la/_/sangs rgyas nyid du nges 'dzin dang /_/blang med
[\[28b.2\]]dor ba med sogs dang /_/byams la sogs dang stong nyid dang /_/sangs rgyas nyid ni 'thob pa dang /_/rnam par byang chub yongs bsdus dang /_/nyam nga ba dang nad kun sel/_/mya ngan 'das 'dzin zhi nyid dang /_/sangs rgyas rnams kyis bsrung la sogs/_/srog mi
[\[28b.3\]]gcod pa la sogs pa/_/rnam pa kun mkhyen tshul la ni/_/bdag nyid gnas te sems can dag_/'god dang sbyin pa la sogs pa/_/rdzogs pa'i byang chub tu bsngo ba/_/lam shes nyid kyi skad cig ma/_/zhes bya ba'o/_/don dam pa'i tshul nyid kyis yul gang yin pa
[\[28b.4\]]de bzhin nyid dang /_rtogs pa gang yin pa sangs rgyas dag rten dang brten pa'i dngos po med pas de'i phyir de dag phan tshun rnam grangs kyis gnas par khas mi len cing mi ston pa dang /_chos kyi dbyings kyi ngo bo nyid kyis gzugs dben pa'i bdag nyid chen po nyid dang /_/de
[\[28b.5\]]bzhin du de dag la gzhal bar bya ba las yang dag par 'das pas tshad med pa dang /_snga ma ltar nam mkha' tshad med pa nyid rdul phra rab la sogs pa tshad med pa zhes bya ba bzhi ni sdug bsngal gyi bden pa la chos shes pa'i bzod pa la sogs pa'i rnam pa dag yin no/_/ngo bo nyid
[\[28b.6\]]med pa nyid kyis gzugs la sogs pa la rtag pa dang chad pa'i mtha' la sogs pa dang /_chos kyi dbyings kyi ngo bo nyid kyis gzugs la sogs pa'i bdag nyid du gnas pa ni lha dang bcas pa'i 'jig rten gyi sangs rgyas nyid du nges par gzung bar bya ba dang /_de'i gzhan du
[\[28b.7\]]de la gnas pas chos thams cad blang ba dang dor ba med pa nyid dang /_bdag nyid med pa sngon du 'gro ba nyid kyis tshad med pa bzhi bsgom pa zhes bya ba bzhi ni kun 'byung ba'i bden pa la chos shes pa'i bzod pa la sogs pa'i rnam pa dag go/_/gnyug ma'i rang bzhin kho nas
[\[29a\]]
[\[29a.1\]]gzugs la sogs pa'i ngo bo stong pa nyid dang /_de nyid dang ro gcig pa nyid kyis dge ba'i rtsa ba rnams kyi 'bras bu de bzhin gshegs par bsngos pas de 'thob par byed pa dang /_de bzhin du rnam par byang ba'i chos thams cad rnam pa thams cad
[\[29a.2\]]du shes rab kyi pha rol tu phyin pa nyid du bsdus pa dang /_de bzhin nyid kyis phyi dang nang gi ya nga ba dang nad la sogs pa'i 'tshe ba rab tu zhi ba zhes bya ba bzhi ni 'gog pa'i bden pa la chos shes pa'i bzod pa la sogs pa'i rnam pa dag go/_/rang bzhin med pa rnam
[\[29a.3\]]par sgom pa kho nas mya ngan las 'das pa nyid thob par bya bar mngon par zhen pa dang bral ba dang /_shes rab dang thabs mkhas pa la zhugs pa nyid kyis sangs rgyas rnams kyis bsrung ba dang bskyab pa dang sba ba dag mdzad pa dang /_sangs rgyas nyid mngon par 'dod
[\[29a.4\]]pas srog gcod pa spong ba la sogs pa la bdag nyid gnas shing gzhan yang dag par 'god pa dang /_mi zad cing phun sum tshogs par bya ba nyid kyis sbyin pa la sogs pa thams cad yang dag par rdzogs pa'i byang chub tu bsngo bar bya ba bzhi ni lam gyi bden pa
[\[29a.5\]]la chos shes pa'i bzod pa la sogs pa'i rnam pa dag yin te/_de ltar na lam shes pa nyid kyi skad cig ma bcu drug yin no/_/de'i phyir tshig le'ur byas pa'i don nye bar mtshon pa lhur len pa'i gzhung gis skad cig ma bcu drug gis ye shes nyi tshe ba bstan par
[\[29a.6\]]ma zad/_rnam pa dang bcas pa'i don nyid kyang rnam par mtshon par zad do zhes rig par bya'o/_/de'i rjes la mthong ba'i don goms par bya ba brjod par rigs pa las brjod par bya ba nyung ba nyid dang /_'bras bu shes pas de la gzhol bar bsgrub pa'i phyir bsgom pa'i
[\[29a.7\]]lam gyi byed pa gsungs pa/_/kun nas dul dang thams cad la/_/'dud dang nyon mongs las rgyal dang /_/gnod pas brdzi ba med nyid dang /_/byang chub dang ni rten mchod nyid/_/ces bya ba'o/_/rnal 'byor dang ldan pas/_rnam pa thams cad du sems la rang
[\[29b\]]
[\[29b.1\]]dbang nyid du byed pa dang /_nga rgyal dang bral bas skye bo thams cad bla mar gyur pa rnams la rab tu 'dud pa dang /_gnyen po stobs dang ldan pa nyid thob pas 'dod chags la sogs pa'i g.yul las rgyal ba dang /_rnam pa thams cad mkhyen pa nyid kyi sems kyis
[\[29b.2\]]shes rab kyi pha rol phyin pa shin tu bsgoms pas pha rol gyi gnod pa rjes su bsgrub pa'i yul du mi 'gyur ba dang /_rgyur gyur pa'i pha rol tu phyin pa yongs su bsgoms shing rdzogs par byas pas 'bras bu yang dag par rdzogs pa'i byang chub dang nye bar gyur pa dang /_yon tan
[\[29b.3\]]bsam gyis mi khyab pa'i gzhir gyur pas mchod par bya ba'i rten nyid du byed pa ste/_bsgom pa'i lam la gnas pa rnams kyi byed pa ni drug po de dag go/_/drug po de'i 'og tu yon tan de dag gang gis thos pa dang /_bsgom pa'i lam nyid 'chad par mdzad pas re zhig zag pa
[\[29b.4\]]dang bcas pa'i bsgom pa'i lam dang po mos pa yid la byed pa gsungs pa/_/mos pa rang gi don dang ni/_/rang gzhan don dang gzhan don dang /_/rnam gsum shes bya de yang ni/_/chung dang 'bring dang chen po ste/_/so sor rnam pa gsum du 'dod/_/chung ngu'i chung
[\[29b.5\]]sogs dbye ba yis/_/de yang rnam gsum de ltar na/_/rnam pa nyi shu bdun du 'dod/_/ces bya ba'o/_/rang dang gnyis ka dang gzhan kho na'i don la dmigs pa nyid dang por mngon du mi byed na yang ji ltar mos pa bzhin mthong bas dge ba'i chos kyi rten du gyur pa
[\[29b.6\]]gsum du shes par bya'o/_/de dag kyang re re zhing chung ngu la sogs pa'i bye brag gis rnam pa gsum gsum dang /_de yang so sor chung ngu'i chung ngu la sogs pa'i rnam par dbye ba gsum gsum gyis dgu dgu ste/_de ltar dgu phrag gsum gyis mos pa nyi shu rtsa bdun
[\[29b.7\]]no/_/de la shes rab kyi pha rol tu phyin pa la mos pa ni de bzhin gshegs pa'i sku gdung la mchod pa bas lhag go zhes bya ba dang /_de'i che ba ma shes pas nyung ba'i don la mos pa nyid dang /_sangs rgyas bzhugs sam mi bzhugs kyang rung ste ston pa nyid du 'du shes pa
[\[30a\]]
[\[30a.1\]]zhes bya ba dag ni rang gi don can gyi mos pa chung ngu'i chung ngu la sogs pa yin no/_/ring bsrel gyi snying po can gyi mchod rten bye ba byas pa dang /_'dzam bu'i gling gang ba nyid dang /_gling bzhi gang ba la mchod pa bas lhag go zhes bya ba dag ni 'bring gi chung ngu la
[\[30a.2\]]sogs pa yin no/_/de lta bu'i mchod rten stong spyi phud dang /_stong gnyis bar ma dang /_stong gsum gang ba la mchod pa bas lhag go zhes bya ba dag ni chen po'i chung ngu la sogs pa yin no/_/stong gsum gyi sems can re res de lta bu'i mchod rten mchod pa nyid dang /_dkon
[\[30a.3\]]mchog gsum gyi gdung rgyun mi 'chad par byed cing lha ma yin gyi g.yul zlog par byed pa nyid dang /_pha rol tu phyin pa lnga yongs su rdzogs par bya ba bas lhag go zhes bya ba dag ni rang dang gzhan gnyis ka'i don can gyi mos pa chung ngu'i chung ngu la sogs pa yin no/_/'jig rten dang
[\[30a.4\]]nyan thos las khyad par du 'phags pa'i phung po lnga thob pa nyid dang /_lha rnams kyi spobs pa nye bar bsgrub pa nyid dang /_skye bo dam pa rnams kyis bkur bar bya'o zhes bya ba dag ni 'bring gi chung ngu la sogs pa yin no/_/sbyin pa la sogs pa gzhan gyis mi
[\[30a.5\]]'phrogs pa nyid dang /_lha rnams la chos kyi sbyin pa mchog tu 'gyur ba nyid dang /_lus dang sems rab tu dang zhing gzi brjid skyed pa la sogs pa dag ni chen po'i chung ngu la sogs pa yin no/_/phyogs bcu'i sangs rgyas 'khor dang bcas pa mchod pa bas lhag go zhes bya ba
[\[30a.6\]]dang /_'dzam bu'i gling sku gdung gis gang ba bas gdams par bya ba nyid dang /_ngan 'gro dang theg pa dman pa'i 'jigs pa dang bral ba zhes bya ba dag ni gzhan gyi don can gyi mos pa chung ngu'i chung ngu la sogs pa yin no/_/stong gsum gyi 'jig rten gyi khams sku gdung gis gang
[\[30a.7\]]babs gdams par bya ba dang /_phyogs bcu'i de bzhin gshegs pa rnams kyi gsung rab mtha' dag bstan pa nyid 'dra ba nyid dang /_rgyal po ltar 'jigs pa thams cad la yang ba med pa zhes bya ba dag ni 'bring gi chung ngu la sogs pa yin no/_/phyogs bcu'i 'jig
[\[30b\]]
[\[30b.1\]]rten gyi khams sku gdung gis gang ba bas gdams par bya ba dang /_dus gsum gyi 'phags pa thams cad kyi byang chub rjes su 'thob pa nyid dang pha rol tu phyin pa drug yongs su rdzogs pa'i sngon du 'gro ba zhes bya ba dag ni chen po'i chung ngu la sogs pa yin no/_/phyogs bcur
[\[30b.2\]]mos pa de dag sgom pa'i byang chub sems dpa' ni cher spro ba bskyed pa'i mngon sum du sangs rgyas la sogs pa yon tan yang dag par brjod par mdzad par 'gyur bas bstod pa la sogs pa gsungs pa/_shes rab pha rol phyin pa la/_/mos pa'i gnas skabs rnams la ni/_/dgu
[\[30b.3\]]tshan gsum gyis bstod pa dang /_/bkur ba dang ni bsngags par 'dod/_/ces bya ba'o/_/shes rab kyi pha rol tu phyin pa la ji ltar mos pa bzhin mthong ba'i chos kyi mtshan nyid mos pa yid la byed pa dang po la bstod pa dang /_gnyis pa la bkur ba dang /_gsum pa la bsngags pa rnams
[\[30b.4\]]gsungs pas gong nas gong du mngon par dga' ba dang /_dang ba dang /_gus par byed par 'gyur bar 'dod de/_'di ltar shes rab kyi pha rol tu phyin pa bdag nyid 'dzin pa bas slong ba la sbyin pa don che ba nyid dang /_de bas snod du rung ba'i drung du song ste byin pa dang /_'dzam bu'i gling
[\[30b.5\]]gi sems can dge ba bcu la bkod pa bas sems can gcig nyid 'bras bu dang po la bkod pa dang /_gnyis pa la bkod pa dang /_gsum pa la bkod pa dang /_bzhi pa la bkod pa dang /_rang byang chub la bkod pa bas don che ba nyid dang /_'dzam bu'i gling gi sems can thams cad
[\[30b.6\]]'bras bu dang po la bkod pa bas sems can gcig nyid rdzogs pa'i byang chub la bkod pa dang /_'dzam bu'i gling gi sems can thams cad 'bras bu gnyis pa la bkod pa bas don che'o zhes bya ba rnams ni bstod pa rnam pa dgu yin no/_/sems can gcig nyid rdzogs pa'i byang chub la bkod
[\[30b.7\]]na 'dzam bu'i gling gi sems can thams cad 'bras bu gsum pa la bkod pa bas don che ba dang /_bzhi pa la bkod pa dang /_rang byang chub la bkod pa bas don che ba nyid dang /_'dzam bu'i gling gi sems can dge ba bcu'i las kyi lam la bkod pa bas 'di'i glegs bam bsgrub
[\[31a\]]
[\[31a.1\]]pa'i phyir byin pa don che ba nyid dang /_'di'i don gnyis su med par ston pa dang /_'di'i don dang yi ge dang ldan par ston pa don che ba nyid dang /_phyogs bcu'i sangs rgyas la mchod pa bas 'di'i don dang yi ge ma nor bar ston pa don che ba nyid dang /_dmigs pa'i
[\[31a.2\]]tshul gyis bskal pa grangs med par pha rol tu phyin pa drug la spyad pa bas mi dmigs pa'i tshul gyis 'di'i don dang yi ge dang ldan par ston pa don che ba dang /_phyogs bcu'i bar gyi sems can thams cad 'bras bu dang po la bkod pa bas 'di'i don dang yi ge dang ldan par bstan
[\[31a.3\]]cing gdams na don che'o zhes bya ba rnams ni bkur ba rnam pa dgu yin no/_/'dzam bu'i gling gi sems can 'bras bu gnyis pa la bkod pa bas don che ba nyid dang /_gsum pa la bkod pa dang /_bzhi pa la bkod pa dang /_rang byang chub la bkod pa dang /_rdzogs pa'i
[\[31a.4\]]byang chub la bskul ba bas don che ba nyid dang /_gling bzhi'i sems can thams cad la rdzogs pa'i byang chub la bskul ba dang /_stong spyi phud dang /_stong gnyis pa dang /_stong gsum gyi sems can thams cad la bskul ba dang /_phyogs bcu'i bar gyi sems can thams cad phyir mi ldog pa la
[\[31a.5\]]bkod pa bas phyir mi ldog pa 'ga' zhig myur du rdzogs pa'i byang chub kyi phyir ston cing nye bar gdams pa don che'o zhes bya ba rnams ni bsngags pa rnam pa dgu yin te/_'di dag ni don yang dag pa ji lta ba bzhin thob pa'i mtshan nyid can yin gyi gcam bu'i ngo bo ni ma yin no/_/
[\[31a.6\]]mos pa rnam par bsags pa'i dge ba'i rtsa ba rnams ni chud mi za zhing 'bras bu mchog gi rgyur yongs su bsgrub dgos pas de'i rjes la bsngo ba yid la byed pa gsungs pa/_yongs su bsngo ba khyad par can/_/de yi byed pa mchog yin no/_/de ni dmigs med rnam pa
[\[31a.7\]]can/_/phyin ci ma log mtshan nyid do/_/bden dang sangs rgyas bsod nams tshogs/_/rang bzhin dran pa'i spyod yul can/_/thabs bcas mtshan ma med pa dang /_/sangs rgyas rjes su yi rang dang /_/khams gsum gtogs pa ma yin dang /_/chung dang 'bring dang
[\[31b\]]
[\[31b.1\]]chen po yi/_/bsngo ba gzhan ni rnam gsum po/_/bsod nams che 'byung bdag nyid do/_/zhes bya ba'o/_/bla na med pa'i byang chub la sogs pa yul khyad par theg pa gsum gyi lam ston pa'i rgyur gyur pa nyid kyis byed pa mchog tu gyur pa dang /_der bsngo ba rab tu dbye ba ni bsngo bar
[\[31b.2\]]bya ba nyid kyis rdzas yang dag par mi dmigs pa/_bsngo ba byed pa nyid sems phyin ci ma log pa'i mtshan nyid dang /_bsngos pa'i 'bras bu bsod nams mngon par 'du bya ba dang /_byed pa pos dben pa dang /_dus gsum gyi de bzhin gshegs pa'i dge ba'i rtsa ba'i tshogs kyi rang
[\[31b.3\]]bzhin dag skye ba dang 'gag pa med pa dang tha mi dad pa dran pa dang /_thabs la mkhas pas pha rol tu phyin pa drug gi dge ba'i rtsa bar ma zhen pa dang /_bkag pa nyid kyis mtshan mar 'dzin pa med pa dang /_kun rdzob dang don dam pa'i mtshan nyid kyis ngo bo nyid med pa'i ngo bos yongs su
[\[31b.4\]]bsngo bas sangs rgyas dgyes pa dang /_khams gsum las 'das par bsngo bas khams gsum par gtogs pa ma yin pa dang /_dge ba bcu la sogs pa'i las kyi lam la gnas pa ste chung ngu dang /_rgyun tu zhugs pa la sogs pa la gnas pa ste 'bring dang /_bla na med pa'i byang
[\[31b.5\]]chub la gnas pa chen po ste/_stong gsum gyi sems can thams cad dge ba bcu dang /_tshad med pa la sogs pa la bkod pa bas don che'o zhes bya ba la sogs pas bsod nams chen po 'byung ba'o/_/de ltar na byang chub sems dpa' mi dmigs pa la dmigs pa'i bdag nyid kyi dge ba'i
[\[31b.6\]]rtsa ba bla na med pa yang dag par rdzogs pa'i byang chub tu bsngo ba'i mtshan nyid ni rnam pa bcu gnyis yin no/_/yongs su bsngo ba'i bsod nams kyi phung po gya nom pa ni mngon par yongs su spel bar bya ba'i phyir rjes su yi rang ba yid la byed pa gsungs pa/_thabs dang mi dmigs pa dag
[\[31b.7\]]gis/_/dge ba'i rtsa la yi rang ba/_/rjes su yi rang yid byed pa/_/bsgom pa yin par 'dir brjod do/_/zhes bya ba'o/_/rang dang gzhan gyis dus gsum du byas pa'i dge ba'i rtsa ba zad pa dang bcas pa dang cig shos dag la rab tu dga' ba'i sems kyis kun rdzob tu thabs la
[\[32a\]]
[\[32a.1\]]mkhas pas dmigs pa 'ga' yang med pas kun nas rjes su yi rang bar byed pa ni bsgom pa'i lam gyi skabs 'dir tshegs chung ngus bsam gyis mi khyab pa'i bsod nams mngon par 'phel bar byed pa yin no/_/de la mos pa dang bsngo ba dang rjes su yi rang ba yid la
[\[32a.2\]]byed pa 'di dag gis ni go rims ltar 'byung khungs nas gser gyi gar bu bzhin du bsod nams mngon par 'du byed pa nyid dang /_gser mkhan gyis rgyan bzhin du bla na med pa'i yan lag tu bsgyur ba dang /_skye bo rab tu mang po la mdzes par 'gyur ba bzhin du dpag tu med pa'i dge ba'i
[\[32a.3\]]rtsa ba shin tu 'phel bar byed do zhes bya ba 'di brjod pa yin no/_/de'i 'og tu zag pa med pa'i bsgom pa'i lam bstan par bya ba las dang por yon tan mngon par sgrub pa'i mtshan nyid kyi bsgom pa'i lam gsungs pa/_de yi ngo bo nyid mchog nyid/_/kun la mngon par 'du mi
[\[32a.4\]]byed/_/chos rnams dmigs su med par ni/_/gtod par byed pa don chen nyid/_/ces bya ba'o/_/gzugs la sogs pa la rang gi chos nyid ji ltar rtogs pa ngo bo nyid dang /_dmigs pa dang bcas pa'i dge ba'i rtsa ba thams cad zil gyis gnon pas mchog nyid dang /_chos
[\[32a.5\]]thams cad la skye ba dang 'gag pa la sogs pa'i mtshan mar mi 'dzin pas mngon par 'du bya ba med pa nyid dang /_de lta bu'i lam gyis 'dus byas dang 'dus ma byas la sogs pa'i chos mtha' dag mi dmigs pa nyid du rnal 'byor pa'i rgyud la skyed cing gtod pa dang /_mi gnas pa'i mya ngan
[\[32a.6\]]las 'das pa nyid kyi 'bras bur byed pas don chen po nyid do/_/sgrub pa dang ldan pa la rnam par dag pa'i lam bsgom pa 'byung bas de bshad pa'i phyir gang zhig yongs su gzung ba dang dor bas 'di skye ba dang mi skye ba'i rgyu sngon du gsungs pa/_sangs rgyas bsten dang sbyin sogs dang /_/
[\[32a.7\]]thabs la mkhas pa gang yin pa/_/'di la mos pa'i rgyu dag yin/_/chos kyis phongs pa'i rgyu dag ni/_/bdud kyi thibs kyis non pa dang /_/zab mo'i chos la ma mos dang /_/phung po la sogs mngon zhen dang /_/sdig pa'i grogs pos yongs zin pa'o/_/zhes bya ba'o/_/sangs rgyas
[\[32b\]]
[\[32b.1\]]bsten pa la sogs pa yun ring por bsnyen bkur zhing dri ba byas pa dang /_pha rol tu phyin pa drug bsgrub cing theg pa chen po'i tshul bsrung ba dang /_'di la mnyam par 'jog pa nyid kyi thabs la mkhas pa gang yin pa de ni rnam par dag pa'i lam 'di la mos shing skye bar 'gyur ba'i rgyu
[\[32b.2\]]yin no/_/sngon dge ba'i rtsa ba ma bsags pas bdud kyi byin gyis brlabs pa dang /_theg pa chen po'i rigs ma sbyangs pas chos zab mo la ma mos pa dang /_bdag med pa nyid kyi don la legs par goms pa med pas phung po la sogs par mngon par zhen pa dang /_dge ba'i
[\[32b.3\]]bshes gnyen la 'dris par ma byas pas sdig pa'i grogs pos zin pa dag ni 'di mi skye zhing chos kyis phongs par 'gyur ba'i rgyu yin no/_/de'i rjes la skabs su bab pa'i rnam par dag pa spyir gsungs pa/_'bras bu dag pa gzugs la sogs/_/dag pa nyid de gang gi phyir/_/de
[\[32b.4\]]gnyis tha dad ma yin zhing /_/gcad du med pas dag par brjod/_/ces bya ba'o/_/'di ltar 'phags pa'i gang zag rnams kyi 'bras bu gang yin pa de ni mi mthun pa'i phyogs thams cad dang bral ba nyid kyis rnam par dag pa yin la/_de nyid gzugs la sogs pa rnam par dag
[\[32b.5\]]pa yin te/_'bras bu dang gzugs la sogs pa rnam par dag pa ni de la bdag tu mngon par zhen pa la sogs pa dang bral bas rab tu phye ba nyid kyis gang gi phyir de dag gi rnam par dag pa rang dang spyi'i mtshan [(]kyis [,]gyis [)]tha mi dad cing gcad du med pa nyid de/_de'i phyir de ltar rnam par
[\[32b.6\]]dag par brjod do/_/de'i rjes la rnam par dag pa bye brag tu gsungs pa/_nyon mongs shes bya lam gsum gyi/_/nyams phyir slob ma bse ru dang /_/rgyal sras rnams kyi dag pa ste/_/sangs rgyas rnam kun shin tu ba/_/zhes bya ba'o/_/gang zag tu lta ba dang 'brel ba'i
[\[32b.7\]]'dod chags la sogs pa'i nyon mongs pa spangs pa ni nyan thos rnams kyi dag pa dang /_gzung bar lta ba dang 'brel ba shes bya'i sgrib pa'i phyogs gcig spangs pa ni rang sangs rgyas rnams kyi dag pa dang /_gang zag dang chos su lta ba dang 'brel pa theg pa gsum gyi lam gyi sgrib pa gsum
[\[33a\]]
[\[33a.1\]]spangs pa ni byang chub sems dpa' rnams kyi dag pa yin no/_/lta ba thams cad dang 'brel ba nyon mongs pa dang shes bya'i sgrib pa bag chags dang bcas pa rnam pa thams cad du spangs pa ni shin tu rnam par dag pa yang dag par rdzogs pa'i sangs rgyas rnams kyi yin par
[\[33a.2\]]blta'o/_/ji ltar na byang chub sems dpa' dang sangs rgyas kyi dag pa'i sgrib pa rnam par dag pa yin par brtag ce na/_gnyen po dgus spang bar bya bar rnam par bsal ba'i tshul gsungs pa/_sa dgu la ni chen po yi/_/chen po la sogs dri ma yi/_/gnyen po chung ngu'i chung ngu la/_/
[\[33a.3\]]sogs pa'i lam ni dag pa yin/_/zhes bya ba'o/_/'dod pa'i khams dang bsam gtan bzhi dang gzugs med pa'i snyoms par 'jug pa bzhi dag ste/_sa dgu la lam chung ngu'i chung ngu la sogs pa rnam pa dgu nyid kyis go rims ltar mi mthun pa'i phyogs chen po'i chen po la sogs pa
[\[33a.4\]]rnam pa dgu'i dri ma sel bar byed pa'i phyir te/_gos la dri ma phra mo bsal ba la btso blag mkhan che thang du 'bad pa la sogs pa bzhin no/_/ci'i phyir yang dag par rdzogs pa'i sangs rgyas rnams kyi rnam par dag pa shin tu rab tu brjod ce na/_de'i phyir ma lus pa'i gnyen po phul
[\[33a.5\]]du gyur pa rdzogs pa'i mtshan nyid gsungs pa/_de la klan ka spangs pa yis/_/lam ni 'jal dang gzhal bya dag_/mnyam pa nyid kyis khams gsum gyi/_/gnyen po nyid du 'dod pa yin/_/zhes bya ba'o/_/chos thams cad mnyam pa nyid la spang bar bya ba dang gnyen
[\[33a.6\]]po mi 'thad do zhes pa dang /_de bzhin du dor ba dang blang bar bya ba dang /_thob pa dang mngon par rtogs pa mi rung ngo zhes bya ba'i klan ka dag bden pa gnyis la brten pa'i lam gyis rnam par bsal te/_de'i phyir sangs rgyas kyi ni mnyam pa nyid gang yin pa khams gsum
[\[33a.7\]]pa'i rnam pa can gyi shes pa dang shes par bya ba dag mi dmigs pa nyid kyis dri mar gyur pa mtha' dag gi gnyen po yongs su rdzogs pa mthar phyin pa'i rnam par dag pa shin tu ba yin par 'dod do/_/shes rab kyi pha rol tu phyin pa'i man ngag gi bstan bcos mngon par rtogs pa'i
[\[33b\]]
[\[33b.1\]]rgyan gyi 'grel pa shes rab sgron ma'i phreng ba zhes bya ba las skabs gnyis pa'i 'grel pa'o//_//lam thams cad legs par yongs su shes pa nyid kyang gzhi thams cad shes pa la rag las pas dang por yang dag pa'i mtshan nyid can gyi gzhi thams cad shes pa
[\[33b.2\]]gsungs pa/_tshu rol pha rol mtha' la min/_/de dag bar na mi gnas pas/_/dus rnams mnyam pa nyid shes phyir/_/shes rab pha rol phyin par 'dod/_/ces bya ba'o/_/dus gsum pa'i chos thams cad gdod ma nas skye ba med pa'i bdag nyid du mnyam pa nyid du rtogs
[\[33b.3\]]pas shes rab dang snying rje yang dag pa nyid kyis tshu rol dang pha rol gyi mtha' 'khor ba dang mya ngan las 'das pa rtag pa dang chad pa'i mtshan nyid dang /_de dag gi bar na yang mi gnas pa'i phyir yang dag pa nyid kyi gzhi thams cad shes pa'i shes rab kyi pha rol tu phyin par 'dod do/_/
[\[33b.4\]]'dis ni nyan thos la sogs pa la dus rnam pa gsum mnyam pa nyid shes pa med pa'i phyir rang gi rtogs pa tsam gyi shes rab kyi pha rol tu phyin par zad pas shes rab dang snying rje dang bral te/_dngos po dang dngos po med par dmigs pa nyid kyis srid pa dang zhi ba'i mtha' la
[\[33b.5\]]gnas par bstan to/_/gang gis mi gnas pa'i mtshan nyid can shes rab kyi pha rol tu phyin pa de la ring ba dang nye bar 'gyur zhe na/_de rang gi rgyu mtshan gsungs pa/_de ni mtshan mar dmigs sgo nas/_/thabs ma yin pas ring ba ste/_/de ni thabs la mkhas pa yis/_/
[\[33b.6\]]yang dag nye ba nyid du bshad/_/ces bya ba'o/_/skye bo phal po che'i tshogs kyis sgyu ma'i rten cing 'brel par 'byung ba'i de kho na nyid ma shes pas yul so so la mngon par zhen par 'gyur ba bzhin du/_nyan thos la sogs pa ni yang dag pa'i dge ba'i bshes gnyen la sogs pa
[\[33b.7\]]thabs la mkhas pa dang bral bas dngos po rnams la ming dang don gyi mtshan mar dmigs pa'i sgo nas mtshan ma med pa'i yum 'di las ring bar gyur la/_sgyu ma'i mkhan po rang nyid brdzun pa'i don can gyis yid rmongs par ma gyur pas rab tu ma zhen pa bzhin du/_byang chub sems
[\[34a\]]
[\[34a.1\]]dpa' dus yun ring mo zhi gnas de kho na nyid la mkhas pa'i dge ba'i bshes gnyen yang dag par mgu bar byas pa la sogs pa thabs mkhas pa'i mtshan nyid can thos pa la sogs pa'i blo gros zab mos dngos por rnam par 'khrul pa'i mtshan ma bsal
[\[34a.2\]]ba rnams ni don ji lta bar nye bar gnas pa dang mthun pa nyid kyis rgyal ba'i yum 'di la yang dag par nye bar gyur pa bshad do/_/gang gis ring bar gyur pa'i mtshan mar dmigs pa nyid gang zhe na/_de ltar 'du shes pa mi mthun pa'i phyogs gsungs pa/_gzugs
[\[34a.3\]]sogs phung po stong nyid dang /_/dus gsum gtogs pa'i chos rnams dang /_/sbyin sogs byang chub phyogs rnams la/_/spyod pa'i 'du shes mi mthun phyogs/_/zhes bya ba'o/_/gzugs la sogs pa'i phung po gzhan gyis kun brtags pa'i bdag la sogs
[\[34a.4\]]pas stong pa nyid du 'du shes pa dang /_'das pa la sogs pa dus gsum du gtogs pa'i chos la zag pa dang bcas pa dang /_cig shos la der 'du shes pa dang /_sbyin pa dang /_dran pa nye bar gzhag pa dang /_bsam gtan dang /_tshad med pa la sogs pa la spyod
[\[34a.5\]]par 'du shes pa ni/_gnyen po yin na yang yul la mtshan mar 'dzin pa nyid kyis mi mthun pa'i phyogs yin no/_/yang gang gis nye bar gyur pa'i mi dmigs pa nyid gang zhe na/_de ltar 'du shes pa'i gnyen po'i phyogs gsungs pa/_sbyin la sogs la ngar 'dzin med/_/
[\[34a.6\]]gzhan dag de la sbyor byed gang /_/de ni chags pa'i mtha' 'gog pa/_/rgyal la sogs la chags pa phra/_/zhes bya ba'o/_/'khor gsum rnam par dag pa nyid kyis sbyin pa la sogs pa gsum la bdag dang bdag gir bya ba med par rtogs pa la bdag nyid gnas shing gzhan
[\[34a.7\]]dag kyang tshul de 'dra ba kho na la yang dag par sbyor ba la mngon par chags pa'i tshogs kyi mtha' thams cad 'gog pa'i phyir rnam pa thams cad du gnyen po yin no/_/sbyin pa la sogs par 'du shes pa mtha' dag spang bar bya ba brjod pa na/_de bzhin gshegs pa la sogs pa yid
[\[34b\]]
[\[34b.1\]]la byed pa yang bsod nams kyi rgyur gyur pa nyid kyi gnyen po yin mod kyi/_der 'du shes pa nyid kyis chags pa phra mo'i ngo bo nyid yin pa'i phyir mi mthun pa'i phyogs ma yin pa ma yin no/_/de ci'i phyir chags pa phra mo mi mthun pa'i phyogs yin zhe na/_yul gyi chos nyid phra mo las nye
[\[34b.2\]]bar 'das pa'i rgyu mtshan gsungs pa/_chos kyi lam ni rang bzhin gyis/_/dben pa'i phyir na de zab nyid/_/ces bya ba'o/_/gang gi chos thams cad kyi rigs ni nam mkha' ltar ngo bo nyid kho nas stong pa zab pa nyid de/_de la ni shin tu phra ba'i chags pa yang nye bar gnas pa ma yin no/_/de'i
[\[34b.3\]]phyir de dag spong bar byed pa'i gnyen po gsungs pa/_chos rnams rang bzhin gcig par ni/_/shes pas chags pa spong ba yin/_/zhes bya ba'o/_/ngo bo nyid med pa kho nas gzugs la sogs pa'i chos thams cad rang bzhin gcig pa nyid de/_'di ltar rang bzhin med pa'i zhes bya bas
[\[34b.4\]]ma skyes pa nyid du mnyam par yongs su shes pas ni chags pa spong ba yin no/_/yang dben pas zab pa zhes bya ba 'di nyid ji ltar yin zhe na/_de'i rang gi mtshan nyid gsungs pa/_mthong ba la sogs bkag pa yis/_/de ni rtogs par dka' bar bshad/_/ces bya ba'o/_/'di ltar
[\[34b.5\]]gang zhig nye bar dmigs par byar yod pa ni gzhan du 'gyur na/_chos thams cad ni rnam par shes pa thams cad kyi dmigs pa'i don gsal bas de'i rang bzhin gang yin pa de ni rab tu rtogs par [(]dga' [,]dka' [)]bar bshad de/_de'i phyir zab ces bya ba'o/_/rtogs par dka' ba nyid ci'i phyir
[\[34b.6\]]zhe na/_de'i yang rgyu gsungs pa/_gzugs la sogs pa mi shes phyir/_/de ni bsam mi khyab par 'dod/_/ces bya ba'o/_/gang gi phyir gzugs la sogs pa nas sangs rgyas kyi chos ma 'dres pa'i bar gyi rang bzhin ni gang du yang yongs su shes par mi nus pas bsam par bya
[\[34b.7\]]ba las 'das par 'dod de/_de'i phyir rtogs par dka'o zhes bya'o/_/de ltar phyogs gnyis rnam par nges pa'i mjug bsdu ba gsungs pa/_de ltar kun shes nyid lugs la/_/mi mthun gnyen po'i phyogs dag gi_/rnam par dbye ba ma lus pa/_ji skad bshad pa 'di
[\[35a\]]
[\[35a.1\]]shes bya/_/zhes bya ba'o/_/ji skad bshad pa thams cad shes pa nyid kyi shes rab kyi pha rol tu phyin pa'i tshul lugs la nyan thos dang byang chub sems dpa' la sogs pa'i rgyud kyi bye brag gis mi mthun pa'i phyogs dang gnyen po'i phyogs kyi rab tu dbye ba'i ring
[\[35a.2\]]ba dang nye ba'i mtshan nyid dang bcas pa 'di dag de ltar shes par bya ba yin no/_/mtshan nyid shes pas don rnam par bsgom dgos pa de'i 'og tu bsgom pa'i mtshan nyid kyi sbyor ba gsungs pa/_gzugs sogs de mi rtag sogs dang /_/de ma rdzogs dang rab rdzogs dang /_/de la
[\[35a.3\]]chags pa med nyid la/_/spyod pa bkag pa'i sbyor ba dang /_/mi 'gyur byed po min pa dang /_/bya dka' rnam gsum sbyor ba dang /_/skal ba ji bzhin 'bras thob pas/_/'bras yod 'dod pa de dang ni/_/gzhan la rag las med gang dang /_/snang ba rnam bdun shes byed do/_/zhes
[\[35a.4\]]bya ba'o/_/gzugs la sogs pa'i chos thams cad kyi ngo bo la bden par spyod pa bkag pa dang /_de dag gi khyad par mi rtag pa dang /_stong pa nyid la sogs pa la spyod pa bkag pa dang /_de dag gi ma rdzogs pa dang rdzogs pa kun brtags pa dang /_yongs su grub pa la spyod pa
[\[35a.5\]]dang /_de dag la mngon par chags pa med pa nyid la spyod pa dang /_'phel ba dang 'grib pa med pas gzhan du mi 'gyur ba dang /_gang gi rjes su chags pa la sogs pa'i byed pa po med pa nyid la spyod pa dang /_thams cad mkhyen pa nyid gsum gyi bdag nyid ched du bya ba dang sbyor ba
[\[35a.6\]]dang rtogs par bya ba rnam pa gsum de kho nar bya dka' ba nyid la spyod pa dang /_'di nyid theg pa rnam pa gsum gyi rigs can gyis bsgoms nas rang rang gi skal ba ji lta ba bzhin 'bras bu thob pas de'i 'bras bu la nye bar 'dod pa'i spyod pa dang /_rnam pa thams cad du lam
[\[35a.7\]]sgrub pa dang bsrung bar bya ba gzhan la ma ltos pa nyid dang /_brdzun pa'i snang ba rnam pa bdun shes par byed pa ste/_'di ltar bag chags kyis yid yongs su 'gyur ba rmi lam dang /_sngags la sogs pa mnyam du tshogs pas snang bar sgyu ma dang /_rgyu med par snang ba nyid
[\[35b\]]
[\[35b.1\]]don dang 'gal ba smig rgyu dang /_sgra dang gnas [(]gyi [,]kyi [)]rkyen la brten pa brag ca dang /_rnam pa stong bar byed pa ma 'phos par shar ba gzugs brnyan dang /_gnas par bya ba'i rten med dri za'i grong khyer dang /_lus dang ngag gi byed pa po med pa sprul pa lta bu rnams/_snang ba la
[\[35b.2\]]spyod pa bkag pa'i sgo nas mi dmigs pa'i tshul gyis nye bar sbyor ba rnam pa bcu'o/_/'dis kyang shugs kyis nyan thos la sogs pa'i sbyor ba phyogs gcig gis bzlog par bsgom pa 'phangs pa yin no/_/de dag kyang thams cad du mi dmigs par mtshungs pa rnam par bsgom
[\[35b.3\]]dgos pas mnyam pa nyid gsungs pa/_gzugs la sogs par rlom med pa/_/rnam bzhi de yi mnyam pa nyid/_/ces bya ba'o/_/gzugs la sogs pa'i ngo bo la dngos por rlom pa nyid dang /_sngon po la sogs pa'i khyad par la mtshan mar rlom pa nyid dang /_rnam pa rab
[\[35b.4\]]tu dbye ba la sogs pa la spros par rlom pa nyid dang /_bdag gis 'di lta bur rig go zhes rtogs pa por rlom pa nyid rnam par dmigs par bya ba la sogs pa nye bar zhi ba'i phyir rnam pa thams cad du mi dmigs pa'i tshul gyis mnyam pa nyid du sbyor ba ni mnyam pa nyid ces bya'o/_/
[\[35b.5\]]mnyam pa nyid kyi sbyor ba yongs su rdzogs par bsgoms pa las mthong ba'i lam skye ba'i phyir de'i skad cig ma'i rnam par dbye ba gsungs pa/_sdug bsngal la sogs bden pa la/_/chos shes rjes su shes pa dang /_/bzod shes skad cig bdag nyid 'di/_/kun shes tshul
[\[35b.6\]]la mthong ba'i lam/_/zhes bya ba'o/_/sdug bsngal ba dang /_kun 'byung ba dang /_'gog pa dang /_lam gyi bden pa rnams la chos shes pa'i bzod pa dang /_chos shes pa dang /_rjes su shes pa'i bzod pa dang /_rjes su shes pa ste/_de ltar bzod pa dang shes
[\[35b.7\]]pa'i skad cig ma rab tu dbye ba bcu drug gi bdag nyid 'di ni thams cad shes pa nyid kyi tshul lugs la mthong ba'i lam yin no/_/ji ltar na skad cig ma rnam pa bcu drug yin par brtag ce na/_de'i phyir bden pa'i rnam pa rnams gsungs pa/_gzugs rtag ma
[\[36a\]]
[\[36a.1\]]yin mi rtag yin/_/mtha' las 'das dang rnam dag dang /_/ma skyes ma 'gags la sogs pa/_/mkha' 'dra chags pa spangs pa dang /_/yongs su 'dzin las grol ba dang /_/ngo bo nyid kyis brjod med dang /_/gang gis 'di don brjod pa
[\[36a.2\]]yis/_/gzhan la sbyin du med pa dang /_/dmigs pa med par byed pa dang /_/shin tu rnam dag nad mi 'byung /_/ngan song chad dang 'bras bu ni/_/mngon du bya la mi rtog nyid/_/mtshan ma dag dang ma 'brel dang /_/dngos dang ming dang gnyis po la/_/shes pa skye ba med
[\[36a.3\]]pa ni/_/kun shes nyid kyi skad cig ma/_/zhes bya ba'o/_/'di lta bu'i ngo bo nyid med pa'i phyir gzugs la sogs pa la rtag pa dang mi rtag pa dang bral bas rtag pa yang ma yin mi rtag pa yang ma yin pa dang /_sdug bsngal dang sdug bsngal ba ma yin pa dang bral ba nyid kyis
[\[36a.4\]]rtag pa dang chad pa'i mtha' dang bral ba dang /_stong pa dang mi stong pa dang bral ba nyid kyis rnam par dag pa dang /_bdag dang bdag med pa'i ngo bo dang bral ba nyid kyis ma skyes shing ma 'gags la kun nas nyon mongs pa dang /_rnam par byang ba ma yin no zhes bya ba
[\[36a.5\]]la sogs pa ni bden pa dang po'i rnam pa dag yin no/_/de bzhin du rgyu dang rgyu ma yin pa nyid kyis dben pa'i phyir nam mkha' dang 'dra ba dang /_kun 'byung ba dang kun 'byung ba med pa dang /_mi ldan pas nyon mongs pa dang nye ba'i nyon mongs pa thams cad spangs pa
[\[36a.6\]]dang /_rab tu skye ba dang ma skyes pa dang ma 'brel bas yongs su 'dzin pa las grol ba dang /_rkyen dang rkyen ma yin pa las rnam par grol ba'i phyir rang gi ngo bo brjod du med pa zhes bya ba ni bden pa gnyis pa'i rnam pa dag yin no/_/de bzhin du 'gog pa dang 'gog
[\[36a.7\]]pa med pa dang bral bas de'i don tshig tu brjod pas rgyud de gzhan la sbyin du med pa dang /_zhi ba dang ma zhi ba med pas dmigs pa med par byed pa dang /_gya nom pa dang gya nom pa ma yin pa dang bral bas mtha' gnyis las 'das shing shin tu rnam par dag pa
[\[36b\]]
[\[36b.1\]]dang /_nges par 'byung ba dang nges par 'byung ba med pas dben pas dri ma'i nad thams cad mi 'byung ba zhes bya ba ni bden pa gsum pa'i rnam pa dag yin no/_/lam dang lam ma yin pa dang bral ba'i phyir ngan song chad pa dang /_rigs pa dang rigs pa ma
[\[36b.2\]]yin pa dang ma 'dres pas 'bras bu mngon sum du bya ba'i thabs la mi rtog pa dang /_sgrub pa dang sgrub pa ma yin pa las rnam par grol ba nyid kyi chos thams cad kyi mtshan ma dag dang ma 'brel ba dang /_nges par 'byin pa dang nges par 'byin pa ma yin pa med pas na brjod par bya ba'i ngo
[\[36b.3\]]bo nyid shes bya dang /_sgra gnyis la shes pa skye ba med pa zhes bya ba bden pa bzhi pa'i rnam pa dag yin te/_de dag ni kun shes pa nyid kyi mthong ba'i lam skad cig ma bcu drug byang chub sems dpa' rnams kyi dbang du byas pa ste rnam par gzhag pa yin no/_/'dis kyang
[\[36b.4\]]nyan thos la sogs pas ni de dag las phyogs gcig gis bzlog pa'i rnam pa can du don gyis bstan pa yin no/_/nyan thos la sogs pa'i lam ni byang chub sems dpa' rnams kyis shes par bya ba yin gyi mngon du bya ba ni ma yin pas 'dir bsgom pa'i lam ni logs shig tu ma
[\[36b.5\]]bstan to/_/de ltar na thams cad mkhyen pa nyid gsum gyi mtshan nyid so sor gtan la phab nas/_/skabs gsum gyi mjug bsdu ba gsungs pa/_de ltar 'di dang yang 'di dang /_/yang 'di yin te rnam gsum po/_/'dis ni gnas skabs gsum po dag_/rdzogs par yongs
[\[36b.6\]]su bstan pa yin/_/zhes bya ba'o/_/de bas na gang zhig rtogs par bya ba nyid kyi bdag nyid dag bkag pa gzhi thams cad shes pa nyid 'di dang /_chos thams cad la nye bar gnas pa med pa'i mtshan nyid can lam thams cad shes pa nyid 'di dang /_'ga' yang byed pa med pas
[\[36b.7\]]don thams cad yongs su rdzogs pa'i ngo bo nyid rnam pa thams cad mkhyen pa nyid dag ste/_de ltar na dngos po rnam pa gsum bshad pas gzhung le'u gsum gyi skabs gsum rdzogs par bstan pa yin no/_/shes rab kyi pha rol tu phyin pa'i man ngag gi bstan bcos
[\[37a\]]
[\[37a.1\]]mngon par rtogs pa'i rgyan gyi 'grel pa shes rab sgron ma'i phreng ba zhes bya ba las skabs gsum pa'i 'grel pa'o//_//thams cad mkhyen pa nyid gsum gyi 'bras bu ji lta ba bzhin mngon sum du rtogs pa rim pa rnams nyams su
[\[37a.2\]]blangs pa kho na la rag las pas da ni de dag dbang du bya ba nyid kyi phyir gzhi dang lam dang rnam pa ma lus pa bsdu ba'i sgo nas cig car rnam par bsgom pa gang yin pa rnam pa kun mngon par rdzogs par rtogs pa bshad par bzhed nas thog mar de'i rnam pa gsungs pa/_
[\[37a.3\]]gzhi shes pa yi bye brag rnams/_/rnam pa zhes bya mtshan nyid de/_/kun mkhyen nyid ni rnam gsum phyir/_/de ni rnam pa gsum du 'dod/_/ces bya ba'o/_/sdug bsngal la sogs pa'i bden pa'i khyad par gyis mi rtag pa la sogs pa dang de la dmigs pa
[\[37a.4\]]nyid kyi bye brag rnam pa nyid du rnam par gzhag pa'i mtshan nyid de/_de ni thams cad mkhyen pa nyid gsum gyi bye brag gis rnam pa gsum du 'dod de/_de la thams cad shes pa nyid kyi rnam pa rab tu dbye ba gsungs pa/_med pa'i rnam pa nas bzung ste/_/
[\[37a.5\]]mi g.yo ba yi rnam pa'i bar/_/bden pa so so la bzhi dang /_/lam la de ni bco lngar bshad/_/ces bya ba'o/_/ther zug tu med pa'i mtshan nyid mi rtag pa dang /_de kho nar mi skye ba'i mtshan nyid sdug bsngal ba dang /_don gzhan gyis dben pa'i mtshan nyid
[\[37a.6\]]stong pa nyid dang /_phung po'i skyon gyis mi brdzi ba'i mtshan nyid bdag med pa ste/_sdug bsngal gyi bden pa'i rnam pa bzhi dang /_gzhi'i gnas med pa'i mtshan nyid rgyu'i rnam pa dang /_byed pas dben pa nam mkha'i mtshan nyid kun 'byung ba dang /_rtag pa la sogs
[\[37a.7\]]pas brjod du med pa'i mtshan nyid rab tu skye ba dang /_tshor ba la sogs pa'i ming med pa'i mtshan nyid rkyen gyi rnam pa ste/_kun 'byung ba'i rnam pa bzhi dang /_ngo bo nyid ma grub pas 'gro ba med pa'i mtshan nyid 'gog pa dang /_sdug bsngal ba spangs pa las mi 'phrogs
[\[37b\]]
[\[37b.1\]]pa'i bdag nyid zhi ba dang /_dman pa'i nyes pa dang bral bas mi zad pa'i mtshan nyid gya nom pa dang /_phan pa'i gnas su phyin pas skye ba med pa'i mtshan nyid nges par 'byung ba ste 'gog pa'i rnam pa bzhi'o/_/de ltar na bden pa rnam pa gsum so so la rab tu dbye
[\[37b.2\]]bas bcu gnyis so/_/lam gyi bden pa la ni khyad par gyi rab tu dbye ba bco lnga ste/_bdag gis byed pa po med pa'i mtshan nyid lam dang /_nyon mongs pa can gyi shes pa po med pa'i mtshan nyid rigs pa dang /_phyin ci ma log pas 'pho ba med pa'i mtshan nyid bsgrub
[\[37b.3\]]pa dang /_rtag pa'i go 'phang 'du 'bral med pa'i mtshan nyid nges par 'byin pa ste rnam pa bzhi dang /_rmi lam ltar rang gi ngo bo nyid med pa dang /_sgra brnyan ltar rgyu las ma skyes pa dang /_mig yor ltar rkyen gyis ma 'gags pa dang /_smig rgyu ltar dus gzod ma nas
[\[37b.4\]]zhi ba dang /_sgyu ma ltar bdag nyid rang bzhin gyis mya ngan las 'das par rtogs pa'i rnam pa lnga dang /_kun nas nyon mongs pa dang rnam par byang ba'i bdag nyid dor ba dang blang bar bya ba'i gnyen po de dag med pa gnyis dang /_nyon mongs pa'i bag chags dang
[\[37b.5\]]gzugs la sogs pa'i dbye ba bdag dang chos su 'dzin pa'i gnyen po gos pa med pa dang /_spros pa med pa gnyis dang /_rang gi rtogs pa thob pa la ro myang ba dang /_gzhan las nyams par rtogs pa'i gnyen po 'bras bu'i sgo can gyi yongs su 'dzin pa'i gnyen po'i
[\[37b.6\]]rlom pa med pa dang /_mi g.yo ba'i rnam pa gnyis te rtogs pa'i khyad par drug go/_/de la dang po bzhi ni nyon mongs pa'i sgrib pa'i gnyen po yin no/_/de'i 'og tu bcu gcig ni shes bya'i sgrib pa'i gnyen po ste/_grangs bzhin du bsgom pa dang mthong ba'i lam gyi bdag
[\[37b.7\]]nyid zag pa dang bcas pa dang cig shos kyi mtshan nyid lnga dang drug yin te/_spyir na thams cad shes pa nyid kyi rnam pa nyi shu rtsa bdun no/_/de'i 'og tu lam shes pa nyid kyi rnam pa'i rab tu dbye ba gsungs pa/_rgyu dang lam dang sdug bsngal dang /_/'gog pa
[\[38a\]]
[\[38a.1\]]la ni go rims bzhin/_/de dag brgyad dang bdun dang ni/_/lnga dang bcu drug ces bsgrags so/_/zhes bya ba'o/_/spyir sdug bsngal bskyed pa'i rgyu gang yin pa ste/_yul la 'dun pa dang /_'dod chags dang /_yul la dga' bas mngon
[\[38a.2\]]par sred pa'i gnyen po 'dod chags dang bral ba dang mi gnas pa dang /_zhi ba'i rnam pa gsum dang /_sdug bsngal ma lus pa kun 'byung ba gang yin pa ste/_'dod chags dang zhe sdang dang gti mug gi gnyen po de dag med pa gsum dang /_sdug bsngal drag po rab tu
[\[38a.3\]]skye ba gang yin pa ste/_yang dag pa ma yin pa'i kun tu rtog pa'i gnyen po nyon mongs pa med pa nyid gcig dang /_sdug bsngal brgyud mar 'byung ba'i rkyen gang yin pa ste/_sems can du mngon par zhen pa'i gnyen po sems can med pa'i rnam pa nyid
[\[38a.4\]]gcig ste/_de ltar rnam pa brgyad ni rgyur gyur pa'i bden pa kun 'byung ba'i rnam par bsgrags so/_/sems can thams cad go skabs 'byed pa'i lam tshad med pa dang /_ji ltar go skabs 'byed pa'i lam mtha' gnyis dang ma 'brel ba dang /_rigs pa gang
[\[38a.5\]]yin pa tha mi dad pa dang /_ji ltar rigs pa mchog tu 'dzin pa med pa dang /_sgrub pa gang yin pa mtshan mar mi rtog pa dang /_ji ltar sgrub pa tshad mas gzhal du med par 'dzin pa gang yin pa chags pa med pa'i rnam pa ste/_de ltar rnam pa bdun ni lam gyi
[\[38a.6\]]bden pa'i rnam par bsgrags so/_/rab tu 'jig pa nyid kyis mi rtag pa dang /_nye bar gnod pa nyid kyis sdug bsngal ba dang /_gzhan du gyur pa'i byed pa po med pa nyid kyis stong pa dang /_rang nyid de'i ngo bo ma yin pa nyid kyis bdag med pa dang /_spyir
[\[38a.7\]]'ga' yang yongs su gnas pa med pa nyid kyis mtshan nyid med pa'i ngo bo ste/_de ltar rnam pa lnga ni sdug bsngal gyi bden pa'i rnam par bsgrags so/_/'gog pa gang yin pa ste/_de ni rang bzhin dang glo bur ba'i dri ma las grol ba nyid kyis rang gi ngo bo nang dang phyi dang
[\[38b\]]
[\[38b.1\]]gnyis ka'i dngos po dang bral bas nang dang phyi dang gnyis ka stong pa nyid kyi rnam pa gsum dang /_zhi ba gang yin pa ste/_de ni rtag pa'i bdag tu lta ba nye bar spangs pa nyid kyis bdag gis stong pa dang /_snod kyi 'jig rten dang /_mya ngan las 'das pa'i lam dang /_rgyu
[\[38b.2\]]dang rkyen las byung ba dang /_rgyu dang rkyen las byung ba ma yin pa dang /_rtag pa dang chad pa dang /_'khor ba'i sngon dang phyi ma dang /_rtog pa'i chos ma spangs pa la mngon par zhen pa dgag pas ngo bo nyid stong pa nyid dang /_chen po dang /_don dam pa dang /_'dus byas dang /_
[\[38b.3\]]'dus ma byas dang /_mtha' las 'das pa dang /_thog ma dang tha ma med pa dang /_dor ba med pa stong pa nyid kyi rnam pa ste brgyad dang /_gya nom pa gang yin pa ste/_de ni rtogs pa gzhan las phul du gyur pa nyid kyis kun tu brtags pa'i byed pa po dgag pas rang gi rang bzhin
[\[38b.4\]]stong pa nyid kyi rnam pa gcig nyid dang /_nges par 'byung ba gang yin pa ste/_de ni thams cad du mi gnas pa'i pha rol tu phyin pa nyid kyi brtags pa tsam gyi yul dang mtshan nyid dang dus su 'khrul pa'i rnam pa rnams dgag pas chos thams cad dang /_gzugs su rung ba la sogs
[\[38b.5\]]pa'i rang gi mtshan nyid dang /_'das pa la sogs pa mi dmigs pa stong pa nyid kyi rnam pa ste/_ji ltar nges par 'byung ba'i rnam pa gsum dang /_gang du nges par 'byung ba'i ngo bo nyid dgag pas dngos po med pa'i ngo bo nyid stong pa nyid kyi rnam pa gcig ste/_de ltar rnam pa bcu drug ni
[\[38b.6\]]'gog pa'i bden pa'i rnam par bsgrags pa'o/_/de'i phyir lam shes pa nyid kyi rnam pa sum cu rtsa drug go/_/de'i 'og tu rnam pa thams cad mkhyen pa nyid kyi rnam pa'i rab tu dbye ba gsungs pa/_dran pa nyer gzhag nas bzung ste/_/sangs rgyas rnam pa'i mthar thug
[\[38b.7\]]rnams/_/lam gyi bden pa'i rjes mthun par/_/kun mkhyen gsum du phye bas na/_/slob ma byang chub sems dpa' dang /_/sangs rgyas rnams la rim bzhin te/_/sum cu bdun dang sum cu bzhi/_/sum cu rtsa dgu dag tu bzhed/_/ces bya ba'o/_/rnam
[\[39a\]]
[\[39a.1\]]pa thams cad mkhyen pa nyid ni chos thams cad rnam pa thams cad du mngon par byang chub pa'i phyir dran pa nye bar gzhag pa nas bzung ste sangs rgyas kyi rnam pa'i mthar thug pa rnams ni de nyid mngon par sgrub pa'i lam yin pa'i sgo nas de'i dbang du byas te thams
[\[39a.2\]]cad mkhyen pa nyid rnam pa gsum gyi rab tu dbye ba nyan thos la sogs pa la rnam pa sum cu rtsa bdun dang /_byang chub sems dpa' rnams la sum cu rtsa bzhi dang /_sangs rgyas rnams la sum cu rtsa dgur bzhed do/_/de la gzhi thams cad shes pa'i rnam pa rnams gang zhe na/_
[\[39a.3\]]dang por dngos po yongs su rtogs pa'i lam la lus kyi rang bzhin shes pas sdug bsngal gyi bden pa la 'jug pa lus dran pa nye bar gzhag pa dang /_tshor ba dang sems dang chos kyi rang bzhin shes pas kun 'byung ba dang /_'gog pa dang lam gyi bden pa la 'jug par
[\[39a.4\]]'gyur ba mnyam par gzhag pa dang /_cig shos kyis spyi dang rang gi mtshan nyid yongs su brtags pas dran pa nye bar gzhag pa'i rnam pa bzhi'o/_/de ltar zhugs pa las brtson 'grus 'byung bas rtsol ba'i lam la mi dge ba skyes pa dang ma skyes pa dag yang dag par
[\[39a.5\]]sel cing slar mi bskyed pa dang /_dge ba'i chos ma skyes pa dang skyes pa dag bskyed pa dang /_mngon par 'phel bar byed pa'i brtson 'grus te/_yang dag par spong ba rnam pa bzhi'o/_/brtson 'grus dang ldan pas sems las su rung ba nyid du byed pas ting nge
[\[39a.6\]]'dzin yongs su sbyong ba'i lam la gus par sbyor ba nyid kyi rgyur gyur pa can 'dun pa dang rtag par sbyor ba nyid kyi rgyur gyur pa can brtson 'grus dang /_sngon gyi ting nge 'dzin gyi rgyur gyur pa can sems dang /_de kho na nyid rab tu 'byed pa'i rgyur gyur pa can dpyod pa'i
[\[39a.7\]]ting nge 'dzin te/_gnas la sogs pa brgyad kyis le lo la sogs pa'i nyes pa rnam pa lnga spong ba'i 'du byed dang ldan pa'i rdzu 'phrul gyi rkang pa rnam pa bzhi'o/_/yongs su sbyangs pa la dro ba la sogs pa bzhi 'byung bas mngon par rtogs pa la sbyor ba'i lam la bden
[\[39b\]]
[\[39b.1\]]pa'i chos nyid rnams la yid ches pa dad pa dang /_de nyid mngon par rtogs par rab tu spro ba brtson 'grus dang /_rnam pa de yid yongs su mi brjed pa dran pa dang /_shin tu rtse gcig pa nyid kyi ting nge 'dzin dang /_bden pa'i de kho na nyid rnam par 'byed pa shes rab kyi
[\[39b.2\]]dbang po ste/_kun nas nyon mongs pa dang cig shos kyi gzung ba med pa nyid shes pas de kho na nyid mthong ba la nye bar gyur pa dro ba dang rtse mor gyur pa'i ngo bo nyid dbang po'i rnam pa lnga'o/_/dro ba la sogs pa thob pa la bzod pa la sogs pa 'byung bas mngon par rtogs pa dang
[\[39b.3\]]'brel pa'i lam la dad pa la sogs pa de dag nyid cher mthu dang ldan par gyur pas rdzas dang btags pa'i 'dzin pa med pa nyid shes pas zab mo'i spyod yul du gyur pa bzod pa dang /_chos kyi mchog tu gyur pa'i ngo bo nyid stobs kyi rnam pa lnga'o/_/nges par 'byed pa la
[\[39b.4\]]sbyor ba rnam pa bzhi rtogs pas ni bden pa'i de kho na nyid mthong bar 'gyur bas mngon par rtogs pa'i lam la mngon par rtogs pa snga ma ma brjed par dran pa dang /_de kho na mngon du gyur pa'i chos rab tu rnam par 'byed pa dang /_gong mar gyur pa'i chos la mngon par
[\[39b.5\]]spro ba brtson 'grus dang /_chos dang sems can la dmigs nas zag pa med pa'i bden pas tshim pa dga' ba dang /_lus dang sems las su rung ba nyid shin tu sbyangs pa dang /_rtse gcig pas mnyam par gnas pa'i ting nge 'dzin dang /_dgos pa byas pa'i phyir rtsol ba
[\[39b.6\]]dang bral ba btang snyoms yang dag pa ste/_grangs bzhin du gnas pa dang /_rang bzhin dang /_nges par 'byung ba dang /_phan yon dang /_gzhi dang /_nyon mongs pa med pa'i gnas dang /_ngo bo nyid kyi yan lag yin pa'i phyir byang chub kyi yan lag gi
[\[39b.7\]]rnam pa bdun no/_/bden pa mthong ba las bsgom pa'i lam 'byung bas rnam par dag par nges par 'dzin pa'i lam la mthong ba'i lam gyi rtogs pa la yang dag par gcod pa yang dag pa'i lta ba dang /_log par rtog pa brgyad spangs pa'i mtshan nyid rtog pa dang /_dam
[\[40a\]]
[\[40a.1\]]pa'i chos bsnyad pa dang 'brel pa'i gtam gyis bden zhing snyan par smra ba dag dang /_lus dang ngag dang yid kyis 'phags pa'i bya ba ma yin pa mi byed pa las kyi mtha' dang /_tshul 'chos la sogs pa log par 'tsho ba lnga spangs pa 'tsho ba dang /_
[\[40a.2\]]gnyen por gyur pa nyid kyi chos la mngon par brtson pa dang /_gnyen po dmigs pa ma brjed pa dran pa dang /_dmigs pa la rtse gcig par nye bar gnas pa'i ting nge 'dzin te/_go rims ltar yongs su gcod par byed pa'i yan lag dang /_gzhan la go bar byed
[\[40a.3\]]pa dang /_lta ba la yid ches pa dang /_tshul khrims dang ldan pa la yid ches pa dang /_yo byad bsnyungs pa la yid ches pa'i yan lag dang /_nyon mongs pa spang ba dang /_nye ba'i nyon mongs pa spang ba dang /_ting nge 'dzin la dbang du ma gyur pa'i gnyen
[\[40a.4\]]po'i yan lag yin pa'i phyir 'phags pa'i lam yan lag brgyad pa'i rnam pa brgyad de/_de'i phyir slob ma rnams kyi kun shes pa nyid kyi lam gyi rten can rnam pa sum cu rtsa bdun du bzhed do/_/lam thams cad shes pa nyid kyi rnam pa rnams gang zhe na/_re zhig
[\[40a.5\]]gnyen po'i lam la bdag nyid dang bdag gir lta ba'i gnyen po gzhan dang ngo bor gyur pas stong pa dang bdag med pa'i ngo bo nyid rnam par thar pa'i sgo dang po'i rnam pa dang /_de'i rgyu mtshan mtshan mar dmigs pa nyid kyi gnyen po 'gog pa dang /_lam gyi bden pa'i
[\[40a.6\]]ngo bo nyid rnam par thar pa'i sgo gnyis pa'i rnam pa dang /_khams gsum mam 'khor ba dang mya ngan las 'das pa la dor ba dang blang bar bya bar smon pa'i gnyen por mi rtag pa dang /_sdug bsngal ba gnyis dang /_rgyu dang rkyen kun 'byung ba dang /_rab tu skye ba dang /_
[\[40a.7\]]rkyen gyi rnam pa bzhi ste/_sdug bsngal dang kun 'byung ba'i ngo bo nyid rnam par thar pa'i sgo gsum pa'i rnam pa'o/_/sprul pa'i lam la nang rang gi lus skra dang kha spu la sogs pa'i bar du gzugs kyi 'du shes rnam par bshig pas 'du shes nas phyi rol gyi gzugs la rnam
[\[40b\]]
[\[40b.1\]]par lta ba ste/_chen po dang chung ngu la sogs pa la de bas ches chen po dang chung ngu la sogs par mos shing sgom par byed pa dang /_nang gzugs kyi 'du shes pa rnam par bshig pas nam mkha'i 'du shes su byas nas bsam gtan gyi sems mngon du byas pa nyid kyis phyi rol gyi
[\[40b.2\]]gzugs la snga ma ltar bsgom pa ste/_sprul pa la rang dbang bar bsgyur mi nus pa'i gnyen por rnam par thar pa gnyis dang /_gzugs sdug pa dang mi sdug pa la sprul pa mngon par brtson par 'dod pa dang mi 'dod pa 'bad pa dang mi 'bad pa kun nas nyon mongs pa'i gnyen por
[\[40b.3\]]sdug pa'i rnam par thar pa'i sgo lus kyi mngon sum du byas nas rdzogs par byas te gnas so zhes bya ba ste/_phan tshun ltos pa dang /_rjes su zhugs pa dang /_ro gcig pa'i 'du shes bsgom pa ste/_sprul pa la kun nas nyon mongs pa'i gnyen por rnam par thar pa
[\[40b.4\]]gcig go/_/mthong ba'i chos can la bde bar gnas pa'i lam la 'di ltar thar pa dang mthun par gnas pa'i lam gyi rang bzhin nam mkha' mtha' yas pa la sogs pa gzugs med pa'i snyoms par 'jug pa rnam pa bzhi dang /_zhi bar gnas pa'i lam gyi rang bzhin
[\[40b.5\]]'du shes dang tshor ba 'gog pa'i rnam pa gcig go/_/de ltar rnam par thar pa brgyad kyi rnam pa ni sprul pa dang bde bar gnas pa'i lam gnyis kyis bsdus pa yin no/_/'jig rten las 'das pa'i lam la mthong ba dang /_bsgom pa'i lam gyi rten gyi ngo bo nyid kyis bsam
[\[40b.6\]]gtan dang po la sogs pa bzhi dang /_bsgom pa'i lam gyi rten nyid kyis nam mkha' mtha' yas la sogs pa gzugs med pa'i snyoms par 'jug pa bzhi dang /_'das pa'i sems nyid kyis 'jug cing langs nas mngon du byed pa nyid kyis mngon par bsgrubs pa'i
[\[40b.7\]]'bras bu 'gog pa'i snyoms par 'jug pa dag ste/_mthar gyis gnas pa'i snyoms par 'jug pa rnam pa dgu'o/_/spong ba'i lam la nyan thos la sogs pa dang thun mong ma yin pa yongs su sgrib pa bzhi rnam par sel ba nyid kyis bar chad med pa'i lam gyi rnam par
[\[41a\]]
[\[41a.1\]]'gyur ba bden pa bzhi'i chos shes pa nyid kyi bzod pas rab tu bsdus pa rnam pa bzhi'o/_/sangs rgyas nyid kyi lam la gzhan la ma 'dres pa nyid kyis sbyin pa la sogs pa'i pha rol tu phyin pa nyid rnam pa bcu ste/_de'i phyir byang chub sems dpa' rnams kyi lam
[\[41a.2\]]shes pa nyid kyi lam gyi rten can gyi rnam pa sum cu rtsa bzhir bzhed do/_/rnam pa thams cad mkhyen pa nyid kyi rnam pa rnams gang zhe na/_phan pa dang bde ba nyid kyi gnas dang gnas ma yin pa mkhyen pa dang /_nyes pa dang legs par spyad pa'i 'bras bu las kyi rnam par smin pa mkhyen
[\[41a.3\]]pa dang /_lam dang 'bras bu so so la mos pa sna tshogs pa mkhyen pa dang /_zhing yongs su dag pa dang ma dag pa'i 'jig rten gyi khams du ma mkhyen pa dang /_theg pa chen po dang chen po ma yin pa la yid ches pa'i dbang po mchog dang /_mchog ma yin pa mkhyen pa dang /_
[\[41a.4\]]nges par 'byung ba ma yin pa dang yin pa'i 'bras bu thams cad du 'gro ba'i lam mkhyen pa dang /_sred pa dang ldan pa la sogs pa shas che bas bsam gtan la sogs pa kun nas nyon mongs pa dang gnas pa dang khyad par gyi bsam gtan la sogs pa rnam par byang ba mkhyen pa
[\[41a.5\]]dang /_sems can rnams kyi gnas la sogs pa sngon gyi gnas rjes su dran pa mkhyen pa dang /_lus can rnams kyi da ltar dang ma 'ongs pa'i 'chi 'pho ba dang skye ba mkhyen pa dang /_nyan thos nas rang sangs rgyas kyi bar du phyogs gcig nas mtha' dag gi zag pa zad pa
[\[41a.6\]]mkhyen pa'i stobs te/_sems can rnams la bslu ba'i bdud 'joms par byed pa'i phyir stobs kyi rnam pa bcu'o/_/da ni chos thams cad mngon par rdzogs par sangs rgyas pa'o zhes ye shes zhal gyis 'ches pa dang /_'dod chags la sogs pa zag pa ji snyed pa thams
[\[41a.7\]]cad rab tu zad do zhes spangs pa nyid dang /_gzhan la 'dod chags la sogs pa 'di dag gis theg pa gsum gyi bar du gcod pa'o zhes gegs lung 'bogs pa nyid dang /_thams cad mkhyen pa nyid gsum gyi lam 'khor ba dang theg pa dman pa las nges par 'byung ba rjes su
[\[41b\]]
[\[41b.1\]]ston par mdzad pa la lha dang bdud la sogs pa'i rgol ba pos bag tsha ba med pa ste/_gzhan mu stegs la sogs pas brdzi bar mi nus pa'i phyir mi 'jigs pa'i rnam pa bzhi'o/_/gzugs nas rnam pa thams cad mkhyen pa nyid kyi bar gyi chos rnams la rnam grangs so so yang
[\[41b.2\]]dag par rig pa dang /_de dag gi spyi dang rang gi mtshan nyid la don so so yang dag par rig pa dang /_lha dang klu la sogs pa'i skad la nges pa'i tshig so so yang dag par rig pa dang /_chos rnams kyi rab tu dbye ba'i yul la spobs pa so so yang dag par rig pa ste/_dam
[\[41b.3\]]pa'i chos legs par ston pa nyid kyi phyir so so yang dag par rig pa'i rnam pa bzhi'o/_/sku rnam par 'khrul pa mi mnga' ba dang /_gsung ca co dang /_thugs dran pa nyams pa dang /_gnas skabs mnyam par ma bzhag pa dang /_'khor ba dang mya ngan las 'das pa la tha dad
[\[41b.4\]]pa nyid kyi 'du shes dang /_gdul bar bya ba snod du rung ba dang /_mi rung ba so sor ma brtags pa'i btang snyoms mi mnga' ba ste bral ba'i rnam pa drug dang /_dbang po nyid du brjod pa'i bdag nyid 'dun pa dang /_brtson 'grus dang /_dran pa dang /_ting nge 'dzin dang /_shes
[\[41b.5\]]rab dang /_shes bya'i sgrib pa las dben par gyur pas rnam par grol ba las yongs su nyams pa mi mnga' ba ste/_mi nyams pa'i rnam pa drug dang /_sku dang gsung dang thugs kyi phrin las ye shes sngon du 'gro zhing ye shes kyi rjes su 'brang ba dang /_'das pa dang /_ma 'ongs
[\[41b.6\]]pa dang /_da ltar byung ba la ma chags ma thogs pa'i ye shes kyis gzigs pa 'jug pa ste/_grangs ji lta bar drug tshan re res spyod pa dang thob pa dang /_phrin las shin tu phul du gyur pa gzhan las thun mong ma yin pa brnyes pa'i phyir sangs rgyas kyi chos ma 'dres pa
[\[41b.7\]]rnam pa bco brgyad dang /_dus gsum gyi sangs rgyas thams cad kyis bshad cing 'gyur ba med pa'i de bzhin nyid dang /_chos thams cad la dbang bsgyur ba rang 'byung ba dang /_rnam pa thams cad mngon par rdzogs pa'i byang chub pa'i mtshan nyid sangs rgyas nyid kyi rnam pa ste/_
[\[42a\]]
[\[42a.1\]]rnam pa thams cad bla na med pa'i rnam pa gsum mo/_/de'i phyir sangs rgyas rnams kyi rnam pa thams cad mkhyen pa nyid kyi lam gyi rten can gyi rnam pa ni sum cu rtsa dgur bzhed de/_mdor bsdu na rnam pa brgya bdun cu rtsa gsum yin no/_/de la thams cad
[\[42a.2\]]mkhyen pa nyid gsum gyi rnam pa rnams ni go rims ltar nyan thos la sogs pa nyon mongs pa med pas zhi ba kho na'i don du zhugs pa dang /_byang chub sems dpa' nyon mongs pa shin tu spangs pa ma yin pas sems can gyi don tshol ba dang /_yang dag par rdzogs pa'i sangs
[\[42a.3\]]rgyas dri ma ma lus pa spangs pas mdzad pa lhun gyis grub par spyod pa'i phyir zag pa med pa dang /_yod pa dang med pa gnyis ka dang /_shin tu zag pa med pa yin par shes par bya'o/_/de'i rjes la rnam pa de dag sgom par byed pa'i sbyor ba bstan pa'i phyir sngon du sbyor ba po'i snod
[\[42a.4\]]gsungs pa/_sangs rgyas rnams la bkur sti byas/_/de las dge ba'i rtsa ba bskrun/_/dge ba'i bshes kyi mgon bcas pa/_/'di mnyan pa yi snod yin no/_/sangs rgyas bsten dang kun 'dri dang /_/sbyin dang tshul khrims sogs spyod pas/_/len dang 'dzin pa la
[\[42a.5\]]sogs pa'i/_/snod du dam pa rnams bzhed do/_/zhes bya ba'o/_/sngon dang da ltar byung ba'i sangs rgyas rnams la bsnyen bkur byas pa dang /_de dag la sems bskyed pa la sogs pas dge ba'i rtsa ba bskrun cing sbyangs pa dang /_gnas skabs thams cad du dge ba'i bshes
[\[42a.6\]]gnyen dag gis rjes su bzung ba rnams ni rnam pa'i mtshan nyid can gyi yum 'di'i gzhung mnyan pa'i snod du rung ba yin no/_/de bzhin gshegs pa rnams la lus la sogs pa'i zhabs 'bring gis mnyes par byas pa dang /_the tshom gyi gnas thams cad legs par dris pa dang /_sbyin
[\[42a.7\]]pa dang tshul khrims la sogs pa pha rol tu phyin pa bcu rab tu sgrub pa dag go rims ltar 'di'i tshig 'dzin pa dang /_don mi brjed pa dang /_mtshan nyid tshul bzhin du yid la byed pa'i snod du rung ba nyid yin par sangs rgyas la sogs pa bzhed do/_/de'i 'og tu sbyor ba dngos gsungs
[\[42b\]]
[\[42b.1\]]pa/_gzugs la sogs la mi gnas phyir/_/de la spyod pa bkag pa'i phyir/_/de yi de bzhin nyid zab phyir/_/de rnams gting dpag dka' ba'i phyir/_/de dag tshad ni med phyir dang /_/tshegs chen yun ring rtogs pa'i phyir/_/lung bstan phyir mi ldog nyid dang /_/nges 'byung
[\[42b.2\]]bar chad med bcas dang /_/byang chub nye dang myur ba dang /_/gzhan don 'phel med 'grib med phyir/_/chos dang chos min sogs mi mthong /_/gzugs sogs bsam mi khyab mi mthong /_/gzugs sogs de yi mtshan ma dang /_/de yi ngo bor rnam mi rtog_/'bras
[\[42b.3\]]bu rin chen sbyin byed dang /_/de ni dag pa mtshams dang bcas/_/zhes bya ba'o/_/gzugs la sogs pa la ngo bo nyid med pa nyid kyi mi gnas pa dang /_de dag la mi sbyor ba nyid kyang mi dmigs pa dang /_gzugs la sogs pa de dag de bzhin nyid kyi ngo bo nyid kyis
[\[42b.4\]]zab pa dang /_rtogs par dka' ba nyid kyis gting dpag dka' ba dang /_de dag gi mtha' mi rnyed pa nyid kyis tshad med pa zhes bya bar rang bzhin gyi dbye ba rnam pa lnga dang /_shes rab kyi pha rol tu phyin pa la skrag pa'i phyir rab tu tshegs chen pos yun ring mo zhig na
[\[42b.5\]]'tshang rgya ba dang /_mi skrag pa'i phyir phyir mi ldog par lung bstan par nye ba dang /_pha rol tu phyin pa de'i chos spyod pa yang dag par 'dzin pa'i phyir phyir mi ldog pa dang /_theg pa dman pa yid la byed pa'i bar chad kyi chos spong ba'i phyir nges par 'byung ba dang /_rtag tu de kho na nyid
[\[42b.6\]]kyi chos bsgom pa'i phyir bar chad med pa dang bcas pa dang /_zag pa med pa'i chos gsar gyi rten du gyur pa'i phyir byang chub dang nye ba dang /_'bras bu chos kyi sku mngon par 'grub pa'i phyir byang chub myur ba dang /_chos kyi 'khor lo rnam pa du mar rab tu skor bar byed pa'i phyir
[\[42b.7\]]gzhan gyi don dang /_chos kyi de bzhin nyid kyi ngo bos skye ba dang 'gag pa med pa'i phyir 'phel ba dang 'grib pa med pa dang /_'dod pa'i khams su nye bar mi dmigs pa'i phyir chos dang chos ma yin pa la sogs pa mi mthong ba dang /_kun rdzob kyi ngo bo nyid kyis gzugs la
[\[43a\]]
[\[43a.1\]]sogs pa bsam gyis mi khyab pa'i don dam par de ltar rlom pa med pa'i phyir bsam gyis mi khyab pa'i rnam pa 'gog pa dang /_gzugs la sogs pa dang de'i mtshan ma dang de'i ngo bo nyid gsum du rnam par mi rtog pa'i phyir de'i ngo bor rnam par mi rtog
[\[43a.2\]]pa dang /_'bras bu dang po la sogs pa mngon par mthong ba nyid du byed pa'i phyir 'bras bu rin po che sbyin pa dang /_gzugs la sogs pa'i chos nyid dag pa rnam pa gnyis bsgom pa'i phyir rnam par dag pa dang /_lo dang zla ba la sogs pa khyad par gyi dus bzung bas mngon
[\[43a.3\]]par brtson pa'i phyir sa mtshams dang bcas te/_sbyor ba zhes pa gnas skabs kyi dbye ba bco lnga ste sbyor ba ni rnam pa nyi shu'o/_/de nas sbyor ba de dag rnam par sgom pa'i phan yon gsungs pa/_bdud kyi mthu bcom la sogs pa/_/yon tan rnam pa bcu bzhi'o/_/zhes bya ba'o/_/
[\[43a.4\]]de bzhin gshegs pa rnams kyis byin gyis brlabs pas bdud kyi mthu bcom pa dang /_sangs rgyas thams cad yongs su mnyes pas dgongs shing mkhyen pa dang /_gces spras su byed pas mngon sum du mdzad pa dang /_rgyu yongs su 'dzin pas yang dag par rdzogs pa'i byang chub
[\[43a.5\]]dang nye bar gyur pa dang /_nam yang ngan song du mi ltung zhing sangs rgyas dang mi 'bral bas don chen po nyid la sogs pa dang /_lho phyogs brta ni nas byang phyogs su rgyas par 'gyur ba la sogs pas bya ba byed pa dang /_sangs rgyas mang po la rab tu zhus pas zag pa med pa'i yon tan
[\[43a.6\]]rdzogs pa dang /_bdag la ston pas rnam pa thams cad mkhyen pa nyid kyi gtam mdzad pas smra ba'i skyes bur 'gyur ba dang /_bdud kyis byang chub las zlog par mi nus pas mi byed pa dang /_bdag nyid theg pa chen po'i sbyor ba rnams la dga' ba cher 'phel zhing gzhan de nyid la
[\[43a.7\]]'god par 'gyur bas dge ba'i rtsa ba thun mong ma yin pa sbyin pa dang /_sangs rgyas rnams kyi rjes su yi rang ba mdzad pas dam bca' ba ji lta ba bzhin bsgrub pa dang /_chos rgya chen po la mos shing spyod pa rlabs po che yang dag par spyad pas 'bras bu rgya chen po yongs su
[\[43b\]]
[\[43b.1\]]'dzin pa dang /_de nas rlabs chen po'i spyod pas gzhan gyi dgos pa rjes su sgrub pas sems can gyi don sgrub pa dang /_bdag dang gzhan gyi don du brtson pa mi gtong bas 'di tshol ba na 'di dang gzhan pa'i mdo sde 'di lta bu yang rnyed par 'gyur ba ste/_phyin ci ma log pa'i
[\[43b.2\]]sbyor ba la mngon par dga' bas 'thob pa yon tan rnam pa bcu bzhi'o/_/de nas sbyor ba de dag phun sum tshogs par bsgrub par bya ba'i phyir skyon shes dgos pas bar chad du 'gyur ba'i gnas rnams gsungs pa/_skyon ni bcu tshan bzhir bcas pa/_/drug tu nges par
[\[43b.3\]]rtogs par bya/_/zhes bya ba'o/_/skyo zhing bar chad du 'gyur ba'i rgyu spobs pa ha cang thogs pa dang /_yang dag pa ma yin pa'i rtogs pa myur du skye bas rlom pa'i rgyu ha cang myur ba ste spobs pa dang 'brel pa gnyis dang /_glal ba dang steg pa la sogs pa lus kyi gnas ngan
[\[43b.4\]]len dang /_g.yeng ba dang 'dod chags la sogs pa sems kyi gnas ngan len dang /_glal ba la sogs pa rigs pa ma yin pas bskyed pa'i kha ton byed pa la sogs pa ngag gi gnas ngan len te gnas ngan len dang 'brel pa gsum dang /_lung ma bstan pa dang
[\[43b.5\]]'di'i gting mi rnyed pas phyir phyogs pa'i rgyu mtshan 'dzin pa dang /_nyan thos kyi sde snod tshol bas rgyu la mngon par zhen pas nyams pa dang /_dman pa'i ro la chags pa gya nom pa'i ro myang bas nyams pa dang /_nyan thos la sogs pa'i sde snod la mchog tu 'dzin pas
[\[43b.6\]]theg pa'i mchog kun tu 'dzin pa las nyams pa dang /_ched du bya ba rin po che'i 'byung gnas ma yin pa la yin par 'dzin pas rtag tu ched du bya ba nyams pa zhes bya ba dag go/_/rnam pa thams cad mkhyen pa nyid thob par 'dod pas theg pa dman pa la slob pa
[\[43b.7\]]rgyu dang 'bras bu 'brel pa nyams pa dang /_dman pa'i yon tan gyi gzhir gyur pa'i sde snod lan pa gong na med pa las nyams pa ste/_theg pa chen po las nyams pa'i rgyu dang 'brel ba dang /_mdo sde gzhan la spyod pa'i yid la byed pa 'byung bas yul mang po la rnam
[\[44a\]]
[\[44a.1\]]par rtog pa'i spobs pa 'gyur ba dang /_yi ge shes rab kyi pha rol tu phyin par 'du shes pas yi ge 'dri ba la mngon par zhen pa dang /_med pa'i mtshan mar dmigs pa dngos po med pa la mngon par zhen pa dang /_yi ger 'dri ba'i gzhung yum du 'du shes pa
[\[44a.2\]]yi ge la mngon par zhen pa dang /_yi ge ma yin pa yum du 'du shes pa yi ge med pas mngon par zhen pa dang /_sna tshogs pa'i 'du shes kyis g.yeng ba dang yul dang grong khyer la sogs pa yid la byed pa dang /_'jig rten gyi dga' ba nyams su len pa rnyed pa dang bkur sti
[\[44a.3\]]dang tshigs su bcad pa'i ro myang ba dang /_bdud kyi bstan pa'i sde snod las thabs la mkhas pa tshol ba lam ma yin pas lam tshol ba zhes bya ba dag ste rnam par g.yeng ba'i rgyu dang 'brel pa brgyad do/_de'i sbyor ba la mngon par brtson pa dang mi brtson pa dang 'dun pa dang snyom las kyis
[\[44a.4\]]nyams pa dang /_'dir gnas pa dang gzhan du 'gro bar 'dod pas 'dun pa'i yul tha dad pas nyams pa dang /_chos dang zang zing lhur len pa dang 'dod chen chung ba dang chung ba ma yin pa dang /_dgon pa la sogs pa sbyangs pa'i yon tan dang ldan pa dang mi ldan pa dang /_shes rab kyi pha
[\[44a.5\]]rol tu phyin pa nyams pa la dad pa dang /_de ma yin pa la sogs pa dge ba dang mi dge ba ma yin pa'i chos nyid dang /_rang gi ngang gi byed pas gtong ba dang ser sna can du 'gyur ba dang /_rang gi gnas skabs kyi byed pas sbyin pa dang mi len pa dang /_dbang po'i khyad par gyis mgo
[\[44a.6\]]smos pa dang rnam par spros pas go ba dang /_rgya chen po dang cig shos kyi dbang gis mdo la sogs pa'i chos mngon par shes pa dang mi shes pa dang /_spyod pa dang ngang tshul gyi sgo nas pha rol tu phyin pa drug dang ldan pa dang mi ldan pa zhes bya ba dag go/_/de bzhin du rnam pa thams cad
[\[44a.7\]]mkhyen pa nyid kyi thabs dang thabs ma yin pa la mkhas pa dang /_tshig la sogs pa'i gzungs thob pa dang ma thob pa dang /_glegs bam du bya ba'i phyir yi ge 'dri bar 'dod pa dang mi 'dod pa dang /_'dod pa'i 'dun pa la sogs pa dang bral ba dang ma bral ba nyid ces bya ba nyan
[\[44b\]]
[\[44b.1\]]pa po dang 'chad pa po gang yang rung ba dang 'brel ba bcu bzhi dang /_ngan 'gro'i bsngags pa ma yin pa brjod pas ngan song gi don las phyir phyogs pa dang /_mtho ris kyi yon tan brjod pas nges par 'byung ba ma yin pa bde 'gror 'gro bas yid bde ba zhes bya ba rang dang
[\[44b.2\]]'brel ba gnyis dang /_ngang tshul dang gnas skabs kyis gcig pu dang 'khor dang mngon par dga' ba dang /_'chad par khas mi len pa'am/_blangs kyang go skabs mi 'byed cing nyan pa po la sogs par rjes su 'brel par 'dod pa dang /_mngon par chags pa'i sgo nas
[\[44b.3\]]zang zing cung zad sbyin par 'dod pa dang mi 'dod pa dang /_rkyen gyi bye brag gis srog gi bar chad du 'gyur ba dang mi 'gyur ba'i phyogs su 'gro ba zhes bya ba dag go/_/de bzhin du mu ge byung ba'i phyogs dang chom rkun la sogs pas dkrugs pa'i phyogs su 'gro ba dang mi 'gro ba
[\[44b.4\]]zhes bya ba gnyis te/_gnyis ka dang 'brel pa drug ste/_slob dpon nyid dang 'brel pa rnyed pa la chags pa la sogs pa'i rgyu mtshan gyis byams par byed pa'i khyim blta bas yid mi bde ba zhes bya ba gcig dang /_bdud kyis 'di yin gyi de ni ma yin no zhes brjod
[\[44b.5\]]pas bzlog pa nyid kyis 'byed pa'i sbyor ba dang /_sbyin pa la sogs pa'i gzugs brnyan bstan pas bral bar byed pa bcos ma nye bar sgrub pa dang /_bcos ma'i 'tshang rgya ba dang byang chub sems dpa' sprul te/_yul ji lta ba bzhin ma yin pa la dga' ba bskyed pa zhes bya ba
[\[44b.6\]]log par 'khrid pa nyid kyi rnam pa gsum ste/_de ltar bzhi bcu rtsa drug go/_/de ltar yon tan dang skyon blang ba dang dor bas sbyor ba rnams bsgom par bya ba yang mtshan nyid shes pa sngon du 'gro ba can yin pas de'i 'og tu mtshon pa'i mtshan nyid gsungs pa/_gang
[\[44b.7\]]gis mtshon te mtshan nyid du/_/shes bya de yang rnam pa gsum/_/shes pa khyad par byed pa ste/_/ngo bo nyid gang mtshon bya yang /_/zhes bya ba'o/_/'dis sbyor ba rnams de bzhin gshegs pa nyid skyed par mtshon par byed pas shes pa dang /_khyad par dang /_byed pa'i
[\[45a\]]
[\[45a.1\]]mtshan nyid de byed pa sgrub pa rnam pa gsum dang /_'di dag mtshon par bya ba yin pas ngo bo nyid kyi mtshan nyid las su sgrub pa'i rnam pa gcig ste mtshan nyid ni gzhir shes par bya'o/_/de la shes pa'i mtshan nyid thams cad mkhyen pa nyid gsum gyi dbye
[\[45a.2\]]bas tha dad pa las re zhig thams cad mkhyen pa nyid kyi sgo nas de'i mtshan nyid gsungs pa/_de bzhin gshegs pa 'byung ba dang /_/'jig rten 'jig med bdag nyid dang /_/sems can sems kyi spyod pa dang /_/de bsdus pa dang phyir bltas dang /_/mi zad pa yi rnam pa
[\[45a.3\]]dang /_/chags bcas sogs dang rgya chen dang /_/chen por gyur dang tshad med dang /_/rnam shes bstan du med pa dang /_/sems bltar med dang shes pa de/_/g.yo ba la sogs shes bya dang /_/de las gzhan yang de dag ni/_/de bzhin nyid kyi rnam par shes/_/thub
[\[45a.4\]]pas de bzhin nyid rtogs te/_/gzhan la bstan pa zhes bya 'di/_/thams cad shes pa nyid skabs kyi/_/shes pa'i mtshan nyid bsdus pa yin/_/zhes bya ba'o/_/ma 'dres pa'i chos la sogs pas spyir de bzhin gshegs pa skyed pa nyid dang /_'jig rten de
[\[45a.5\]]kho nar 'jig pa med par mkhyen pa dang /_kun rdzob tu sems can grangs med pa'i sems can gyi spyod pa dang /_de bzhin nyid la mnyam par bzhag pa sems bsdus pa dang /_mnyam par ma bzhag pas sems rnam par g.yengs pa phyir bltas pa dang /_yang dag
[\[45a.6\]]pa'i mtshan nyid kyi sems mi zad pa'i rnam pa dang /_skye bo rnams kyi sems kun nas nyon mongs pa 'dod chags dang bcas pa dang /_sogs pa zhes bya bas bsdus pa 'phags pa rnams kyi rnam par byang ba'i sems 'dod chags dang bral ba dang /_skye ba dang gnas pa dang 'jig
[\[45a.7\]]pa med pa'i sems rgya chen po dang /_bdag med pa nyid dang /_yon tan thob pa mnyam pa nyid sems chen por gyur pa dang /_so so nges par mi nus pas sems tshad med pa dang /_'gags pa la sogs pas dus gsum gyi sems bstan du med pa dang /_ngo
[\[45b\]]
[\[45b.1\]]bo nyid thams cad dang bral bas sems bltar med pa dang /_rnam par 'phro bas sems g.yo ba la sogs pa dang /_de las gzhan yang g.yo ba la sogs pa de bzhin nyid dang ma nor ba dang /_thub pa mchog gis de bzhin nyid ji lta bar rtogs nas de'i don gzhan la
[\[45b.2\]]bstan pa zhes bya ba shes pa'i rnam pa'i bye brag bcu drug gis thams cad shes pa nyid kyi sbyor ba rnams ji ltar de'i bdag nyid kyis mkhyen pa skyed par mtshon pas shes pa'i mtshan nyid thams cad shes pa nyid kyis bsdus pa yin no/_/de nas lam shes pa nyid kyi sgo
[\[45b.3\]]nas shes pa'i mtshan nyid gsungs pa/_stong nyid mtshan ma med bcas dang /_/smon pa rnam par spangs pa dang /_/skye med 'gag pa med sogs dang /_/chos nyid rnam par 'khrug med dang /_/'du mi byed dang rnam mi rtog_/rab dbye mtshan nyid med nyid la/_/lam
[\[45b.4\]]shes nyid kyi skabs kyis ni/_/shes pa'i mtshan nyid yin par bzhed/_/ces bya ba'o/_/rang gi ngo bo stong pA nyid dang /_rgyu'i byed pa mtshan ma med pa dang /_'bras bu'i bdag nyid smon pa med pa dang /_rten cing 'brel par 'byung ba lugs su 'byung ba'i skye ba med pa dang /_
[\[45b.5\]]lugs las bzlog pa'i 'gag pa med pa dang /_sogs pa zhes bya bas bsdus pa dri ma'i bdag nyid kun nas nyon mongs pa med pa dang /_dri ma dang bral ba rnam par byang ba med pa dang /_spang ba dang /_blang ba'i dngos po med pa dang rang bzhin gyis mya ngan las 'das pa'i ngo
[\[45b.6\]]bo nyid med pa dang /_chos kyi dbyings kyi ngo bo rten med pa dang /_sgrib g.yogs kyi dbang gis yongs su 'gyur ba med pas nam mkha'i mtshan nyid drug dang /_sus kyang gzhan du bya bar mi nus pas chos nyid rnam par 'khrug pa med pa dang /_rgyu dang rkyen las ma skyes pas
[\[45b.7\]]mngon par 'du bya ba med pa dang /_mtshan nyid 'gar yang gdags par bya ba ma yin pas rnam par mi rtog pa nyid dang /_kun rdzob rnam par bzhag pas chos rnams kyi rab tu dbye ba dang /_don dam par shin tu dben pas mtshan nyid med par shes pa dang zhes bya ba shes pa'i
[\[46a\]]
[\[46a.1\]]rnam pa'i bye brag bcu drug gis lam shes pa nyid kyi sbyor ba rnams ji lta bar de'i bdag nyid kyi mkhyen pa bskyed par mtshon pas shes pa'i mtshan nyid lam shes pa nyid kyis bsdus pa yin no/_/de nas rnam pa thams cad mkhyen pa nyid kyi
[\[46a.2\]]sgo nas shes pa'i mtshan nyid gsungs pa/_de ni nyid kyi chos brten nas/_/gnas dang gus par bya ba dang /_/bla ma nyid dang mnyes pa dang /_/de la mchod dang byed med dang /_/kun tu 'jug mkhyen gang yin dang /_/ma mthong ston par mdzad pa dang /_/
[\[46a.3\]]'jig rten stong nyid rnam pa dang /_/brjod dang shes mdzad mngon sum mdzad/_/bsam mi khyab dang zhi nyid ston/_/'jig rten 'du shes 'gog pa la/_/rnam pa kun mkhyen tshul la ni/_/shes pa'i mtshan nyid ces bshad do/_/zhes bya ba'o/_/thub pa
[\[46a.4\]]de ni nyid kyi chos rnam pa thams cad ji lta bar mkhyen pa'i yum 'di la brten nas bde bar gnas pa mchog gis gnas pa mkhyen pa dang /_'di'i don ston par mdzad pa nas nyid kyi khri bsham pa la sogs pa mdzad pa gus par bya ba dang /_bka' bsgrub par bya ba nyid du
[\[46a.5\]]bkur bas bla mar bya ba dang /_yon tan brjod pa la sogs pas mnyes par byed pa dang /_rin po che'i me tog gtor ba la sogs pas mchod pa dang /_de kho nar skye ba dang 'jig pa dang rang gi ngo bos stong pas de ltar byed pa nyid med pa dang /_chos thams cad la thogs pa med pa'i
[\[46a.6\]]ye shes kun tu 'jug pa mkhyen pa dang /_shes rab kyi pha rol tu phyin pa 'dis sangs rgyas la chos 'ga' yang mthong bar byar med pa'i don ston pa dang /_phung po lnga'i 'jig rten stong pa nyid du mkhyen pa dang /_thos pa las byung ba'i shes rab bskyed par bya ba nyid kyis 'jig rten stong pa
[\[46a.7\]]nyid du brjod par mdzad pa dang /_bsams pa las byung ba bskyed par bya ba nyid kyis 'jig rten stong pa nyid du shes par bya ba dang /_bsgoms pa las byung ba bskyed par bya ba nyid kyis 'jig rten stong pa nyid du mngon sum du mthong bar mdzad pa dang /_phung po rnam pa lnga'i
[\[46b\]]
[\[46b.1\]]de kho na nyid spyod yul las 'das pas bsam gyis mi khyab pa dang /_de'i chos nyid spros pa thams cad nye bar zhi ba nyid du ston pa dang /_phung po la mngon par zhen pa'i 'jig rten 'gog pa dang /_de la blos mtshan mar 'dzin pa nyid kyi 'du shes 'gog pa zhes bya ba shes pa'i
[\[46b.2\]]rnam pa'i bye brag bcu drug gis rnam pa thams cad mkhyen pa nyid kyi sbyor ba rnams ji lta bar de'i bdag nyid kyi mkhyen pa bskyed par mtshon pas shes pa'i mtshan nyid rnam pa thams cad mkhyen pa nyid kyis bsdus pa yin no/_/de ltar shes pa'i mtshan nyid spyi'i mtshan nyid du brjod
[\[46b.3\]]nas/_shes pa'i rnam pas yongs su bcad pa khyad par gyi mtshan nyid gsungs pa/_bsam mi khyab sogs khyad par gyis/_/khyad zhugs bden pa'i spyod yul can/_/skad cig ma ni bcu drug gis/_/khyad par mtshan nyid bshad pa yin/_/zhes bya ba'o/_/gang
[\[46b.4\]]gi phyir khyad par gyi chos bsam gyis mi khyab pa dang /_mi mnyam pa la sogs pas khyad par du gyur pa sdug bsngal la sogs pa bden pa'i yul can chos dang rjes su shes pa'i bzod pa dang shes pa'i mtshan nyid skad cig ma bcu drug gis lam shes pa nyid la sogs pa'i
[\[46b.5\]]sbyor ba dag mtshon par byed pa'i phyir khyad par gyi mtshan nyid du bshad pa yin no/_/de la bsam gyis mi khyab pa la sogs pa'i khyad par de dag gsungs pa/_/bsam mi khyab dang mi mnyam dang /_/gzhal dang bgrang las yang dag 'das/_/'phags pa kun
[\[46b.6\]]bsdus mkhas pa yis/_/rig bya thun mong med shes dang /_/shes myur bri dang gang med dang /_/sgrub dang yang dag 'grub pa dang /_/dmigs pa rten dang bcas pa dang /_/mtha' dag pa dang yongs 'dzin dang /_/ro myang med dang khyad par ni/_/bcu drug bdag
[\[46b.7\]]nyid shes bya ste/_/gang gis lam 'di gzhan dag las/_/khyad du 'phags pas khyad par lam/_/zhes bya ba'o/_/rtog ge'i spyod yul las 'das pas bsam gyis mi khyab pa nyid dang /_dpe zlar rung bas mtshungs pa med pas mi mnyam pa dang /_tshad ma rnams
[\[47a\]]
[\[47a.1\]]kyis rtogs par bya ba ma yin pas gzhal ba las yang dag par 'das pa dang /_sgras brjod pa la sogs pas tshad gzung bar mi rung bas bgrang ba las yang dag par 'das pa dag ni/_sdug bsngal gyi bden pa'i skad cig ma'i khyad par yin no/_/nyan thos
[\[47a.2\]]nas rang sangs rgyas kyi bar du 'phags pa'i gang zag thams cad sdud pa dang /_phra ba la sogs pa'i don skyes bu mkhas pas rig par bya ba nyid dang /_nyan thos la sogs pa'i spyod yul ma yin pa'i dngos po yongs su shes pa dang /_rnam pa thams cad mkhyen pa nyid shin tu myur bar
[\[47a.3\]]rtogs pa dag ni kun 'byung ba'i bden pa'i skad cig ma'i khyad par yin no/_/chos kyi dbyings kyi ngo bo kho nas chos thams cad bri ba dang gang ba med pa dang /_chos smra ba bsten cing 'khor gsum rnam par dag pa'i sbyin pa la sogs pa'i pha rol tu phyin pa drug tu rab tu sgrub pa dang /_dus
[\[47a.4\]]ring mo nyid nas sangs rgyas la bsnyen bkur ba la sogs pa'i rgyus bsod nams dang ye shes yang dag par 'grub pa dang /_shes rab dang thabs kyis yang dag par zin pas chos thams cad ma tshang ba med pa la dmigs pa dag ni 'gog pa'i bden pa'i skad cig ma'i khyad par
[\[47a.5\]]yin no/_/thabs mkhas pa nyid kyis legs par bsgrubs pa'i rigs kyi rten dang bcas pa dang /_sbyin pa la sogs pa'i pha rol tu phyin pa yongs su rdzogs pa'i rgyu mtha' dag 'tshogs pa dang /_dge ba'i bshes gnyen gyis bstan pa'i thabs dang shes rab kyi pha rol tu
[\[47a.6\]]phyin pa yongs su 'dzin pa dang /_dngos po dang mya ngan las 'das pa la chags pa'i ro myang ba med pa dag ni lam gyi bden pa'i skad cig ma'i khyad par yin te/_gang gi byang chub sems dpa'i lam nyan thos la sogs pa'i lam rnams las khyad par du 'phags pa'i
[\[47a.7\]]chos bshad ma thag pa'i khyad par skad cig ma bcu drug dang ldan pa 'di dag ni khyad par gyi lam yin par shes par bya'o/_/de'i rjes la de dag gi byed pa'i mtshan nyid gsungs pa/_phan dang bde dang skyob pa dang /_/mi rnams kyi ni skyabs dag dang /_/gnas dang dpung
[\[47b\]]
[\[47b.1\]]gnyen gling dang ni/_/yongs 'dren pa zhes bya ba dang /_/lhun gyis grub dang theg gsum gyi/_/'bras bu mngon sum mi byed dag_/tha ma rten gyi mdzad pa ste/_/'di ni byed pa'i mtshan nyid yin/_/zhes bya ba'o/_/nges par legs pa nyid kyi phan pa thar pa dang /_/
[\[47b.2\]]sems can la mngon par mtho ba nyid kyi bde ba lus dang sems mngon par tshim pa dang /_bla na med pa nyid kyi skyob pa lam legs par ston pa ste/_spyir thams cad mkhyen pa nyid kyi byed pa gsum dang /_yid kyi rang bzhin gyi lus la sogs pas rim gyis mi gnas pa'i
[\[47b.3\]]mya ngan las 'das pa la sbyor ba skyabs dang /_chos thams cad 'dre ba med pa la sogs par bstan pas ma rig pa dang bag chags kyi sa la sogs pa spong ba'i gnas dang /_srid pa dang zhi ba mnyam pa nyid du rtogs pas de las gzhan pa rnams kyi dpung gnyen dang /_blang
[\[47b.4\]]ba dang dor ba'i sred pa yongs su chad cing rang dang gzhan gyi don rtogs pa'i rten du gyur pa'i gling dang /_skye ba med pa la sogs pa'i chos bstan te gzhan gyi don bsgrub pas yongs su 'dren pa dang /_chos thams cad nam mkha' dang 'dra bar ston cing rtsol ba med par 'jug pas sems
[\[47b.5\]]can gyi don lhun gyis grub pa dang /_rlom sems dang bral ba'i chos ston cing mngon du bya ba dang bral bar rtogs pas theg pa gsum gyis nges par 'byung ba'i 'bras bu mngon du mi byed pa ste/_bye brag tu lam shes pa nyid kyi bden pa bdun dang /_chos thams cad mngon par rdzogs pa nyid
[\[47b.6\]]kyis chos bstan te de'i rten sangs rgyas la 'god pas rnam pa thams cad mkhyen pa nyid gang yin pa rten gyi mdzad pa ni gcig go/_/'dir thun mong ma yin pa'i sbyor ba gtsor bstan pa nyid kyi byed pa rnam par bstan pa yin pas thams cad shes pa nyid la brten pa'i byed pa ni logs
[\[47b.7\]]shig tu brtsi bar mi bya'o/_/de ltar byed pa'i rnam pa bcu gcig gis thams cad mkhyen pa nyid gsum gyi sbyor ba dag ji lta bar mtshon par byed pas byed pa'i mtshan nyid yin no/_/mtshan nyid de dag gis shes par byas pa'i ngo bo nyid gang zhe na/_ngo bo nyid kyi mtshan nyid gsungs
[\[48a\]]
[\[48a.1\]]pa/_/nyon mongs rtags dang mtshan ma dang /_/mi mthun phyogs dang gnyen po dag/_/dben dang dka' dang nges pa dang /_/ched du bya dang mi dmigs dang /_/mngon par zhen pa bkag pa dang /_/dmigs pa zhes bya gang yin dang /_/mi mthun
[\[48a.2\]]thogs pa med dang de/_/gzhi med 'gro med skye med dang /_/de bzhin nyid ni mi dmigs dang /_/ngo bo nyid bcu drug bdag nyid/_/mtshon bya lta bur mtshon pas na/_/mtshan nyid bzhi par bzhed pa yin/_/zhes bya ba'o/_/'dod chags la sogs pa'i nyon mongs pas
[\[48a.3\]]dben pa'i ngo bo nyid dang /_des kun nas bslang bas de'i rtags lus dang ngag gi gnas ngan len gyis dben pa dang /_de dag gi rgyu tshul bzhin ma yin pa yid la byed pa la sogs pa de'i mtshan mas dben pa dang /_stong pa nyid kyis 'dod chags dang 'dod chags med pa la
[\[48a.4\]]sogs pa mi mthun pa'i phyogs dang gnyen po dag gis dben pa zhes bya ba thams cad shes pa nyid kyi ngo bo nyid bzhi'o/_/don dam par med pa'i sems can mya ngan las 'da' bar dka' bas de'i go cha chos thams cad dang ma 'brel ba dang /_theg pa gzhan du mi ltung ba'i mtshan
[\[48a.5\]]nyid mtha' gcig tu nges pa dang /_yun ring po nas sems can thams cad kyi don bsgrub par bya ba'i mtshan nyid kyi ched du bya ba dang /_rang bzhin gyis bsgom par bya ba la sogs pa 'khor gsum du mi dmigs pa dang /_shes rab kyi pha rol tu phyin pa nas rnam pa thams
[\[48a.6\]]cad mkhyen pa nyid kyi bar gyi lam thams cad la mngon par zhen pa mtha' dag bkag pa zhes bya ba lam shes pa nyid kyi ngo bo nyid lnga'o/_/rnam pa thams cad mkhyen pa nyid la sbyor ba'i tshul gyis ma byas shing rtogs par bya ba ma yin pa'i de bzhin nyid la dmigs pa
[\[48a.7\]]dang /_'jig rten pa la sogs pa gzung ba dang 'dzin pa'i mtshan mar spyod pa las zlog ste bltas pas mi mthun pa dang /_gzugs la sogs pa'i chos thams cad thogs pa med par shes pa dang /_shes par bya ba dang shes par byed pa mi dmigs pa gzhi med pa
[\[48b\]]
[\[48b.1\]]dang /_de bzhin nyid kyis 'gro ba dang 'ong ba med pa dang /_gzugs la sogs pa dang de bzhin nyid dang de las gzhan pa'i rjes su ma yin pas skye ba med pa dang /_de bzhin nyid zab pas gzugs dang de bzhin nyid la sogs pa gsum gyi ngo bo nyid mi dmigs pa zhes
[\[48b.2\]]rnam pa thams cad mkhyen pa nyid kyi ngo bo nyid bdun no/_/de ltar na ngo bo nyid bcu drug gis thams cad mkhyen pa nyid rnam pa gsum gyi sbyor ba rnams ji lta ba'i mtshan nyid dag gis mtshon par bya ba yin pas bzhi pa ngo bo nyid kyi mtshan nyid du 'dod do/_/de ltar
[\[48b.3\]]bar skabs kyi tshigs su bcad pa bco brgyad kyis byed pa dang bya ba'i bdag nyid can gyi mtshan nyid dgu bcu rtsa gcig bstan par mdzad pa yin no/_/thar pa'i cha dang mthun pa'i dge ba'i rtsa ba dang ldan pa la ji skad bshad pa'i sbyor ba yongs su bsgom pa 'byung ba dang /_sbyor ba'i
[\[48b.4\]]dbang gis 'thob par 'gyur ba nyid kyang yin pas de'i 'og tu thar pa'i cha dang mthun pa gsungs pa/_/mtshan med rab tu sbyin la sogs/_/yang dag sgrub la mkhas pa ni/_/rnam pa thams cad rtogs 'di la/_/thar pa'i cha dang mthun
[\[48b.5\]]par 'dod/_/ces bya ba'o/_/rang bzhin gyis rnam pa thams cad du thams cad la mtshan ma med par dmigs pa'i shes pa'i rnam pas sbyin pa la sogs pa'i pha rol tu phyin pa nas rnam pa thams cad mkhyen pa nyid kyi mthar thug pa rnams kun rdzob dang don dam pa'i mtshan nyid kyis rgyud
[\[48b.6\]]la yang dag par bskyed pa la mkhas pa gang yin pa de ni rnam pa thams cad mngon par rdzogs par rtogs pa'i sbyor ba 'di la thar pa'i cha dang mthun pa'i dge ba'i rtsa bar 'dod do/_/de la thabs mkhas pa de dag gang yin pa zhe na gsungs pa/_sangs rgyas sogs dmigs
[\[48b.7\]]dad pa dang /_/sbyin sogs spyod yul brtson 'grus dang /_/bsam pa phun tshogs dran pa dang /_/rnam par mi rtog ting 'dzin dang /_/chos rnams rnam pa thams cad du/_/shes pa'i shes rab dang rnam lnga/_/rdzogs pa'i byang chub rnon po yis/_/rtogs sla rtul po
[\[49a\]]
[\[49a.1\]]rtogs dkar bzhed/_/ces bya ba'o/_/sangs rgyas la sogs pa dkon mchog gsum la dmigs nas dad pa dang /_sbyin pa la sogs pa pha rol tu phyin pa rnams kyi spyod yul la rab tu spro ba'i brtson 'grus dang /_bsgrub par bya ba dang
[\[49a.2\]]bsgrub par bya ba ma yin pa blang ba dang dor ba'i dmigs pa ma brjed pa dran pa dang /_thams cad du 'khor gsum gyi mtshan mar rnam par mi rtog pa'i ting nge 'dzin dang /_thos pa dang bsams pa las byung ba nyid kyis chos thams cad rnam pa thams cad du yongs su shes
[\[49a.3\]]pa'i shes rab khyad par can dbang po'i ngo bo nyid ma yin pa rnam pa lnga la mkhas pa yin te/_'di ltar de dag dbang po rnon pos cher sbyangs pas ni yang dag par rdzogs pa'i byang chub rtogs par sla ba dang /_dbang po rtul po cher sbyangs pa ma yin pas ni rtogs par dka' ba yin no zhes
[\[49a.4\]]bya bar bzhed do/_/thar pa'i cha dang mthun pa gong du goms par gyur pa las nges par 'byed pa'i cha dang mthun pa 'byung bas de'i 'og tu dro ba la sogs pa rnam pa bzhi'i mtshan nyid gsungs pa/_dro ba rnams kyi dmigs pa 'dir/_/sems can thams cad yin par bsngags/_/de dag
[\[49a.5\]]nyid la sems mnyam sogs/_/rnam pa dag ni bcur bshad do/_/bdag nyid sdig pa las ldog cing /_/sbyin la sogs pa gnas pas gzhan/_/de dag la ni 'god pa dang /_/bsngags pa brjod dang mthun pa nyid/_/rtser gyur de bzhin bzod pa ni/_/rang gzhan rten can
[\[49a.6\]]bden shes pa/_/chos mchog de bzhin sems can rnams/_/smin byed sogs kyis shes par bya/_/zhes bya ba'o/_/chos kyi rnam pa kun mngon par rdzogs par rtogs pa 'di la chung ngu ni sems mnyam pa dang /_byams pa dang /_'bring du na phan pa dang /_khong khro ba med pa dang /_rnam
[\[49a.7\]]par 'tshe ba med pa'i sems te/_spyir legs par sems pa rnam pa lnga dang /_/chen por pha dang ma'i sems dang /_spun dang sring mo'i sems dang /_bu dang bu mo'i sems dang /_bshes dang grogs kyi sems dang /_gnyen dang snag gi gnyen mtshams kyi sems te/_bye brag
[\[49b\]]
[\[49b.1\]]tu nye bar sems pa'i rnam pa lngas chos kyi dbyings kyi mthas klas pa'i sems can thams cad la dmigs pa'i rnam pa bcu ni dro bar gyur pa yin par bsngags so/_/chung ngu na bdag nyid srog gcod pa la sogs pa'i sdig pa las ldog cing /_gzhan yang de la yang dag par 'god pa
[\[49b.2\]]dang /_bstan pa'i phyir zhugs pa la bsngags pa brjod pa dang /_'phel bar bya ba'i phyir mthun pas dga' bar byed pa zhes pa dang /_'bring du na bdag nyid sbyin pa la sogs pa pha rol tu phyin pa drug la gnas shing /_gzhan yang snga ma ltar rjes su sgrub pa nyid dang /_chen po ni sogs
[\[49b.3\]]pa zhes bya bas bsdus te bdag nyid rten cing 'brel par 'byung ba lugs su 'byung ba dang lugs las bzlog pa'i snyoms par 'jug pa dang /_gzhan dag kyang snga ma bzhin du nye bar spyod pa la sogs pa'i rnam pas sems can thams cad la dmigs pa'i rtse mor gyur pa yin no/_/
[\[49b.4\]]de bzhin du chung ngu na sdug bsngal yongs su shes par bya ba la sogs pa snga ma lta bu'i rnam pas lam la sbyor ba nyid dang /_'bring du na rang byang chub kyi 'bras bu la gzhan dag sbyor ba dang /_chen por bla na med pa yang dag par rdzogs pa'i sangs rgyas la bdag nyid gnas
[\[49b.5\]]shing gzhan dag nye bar sbyor ba la sogs pa'i rnam pas sdug bsngal la sogs pa'i bden pa sems can thams cad la dmigs pa ni bzod pa yin no/_/snga ma bzhin du chung ngu na theg pa gsum gyis smin par byed pa dang /_sogs zhes bya bas bsdus pa 'bring du na byang chub
[\[49b.6\]]sems dpa'i mngon par shes pa bskyed pa dang /_chen po ni bag chags kyis mtshams sbyor ba thams cad spong bar byed pa la sogs pa la bdag nyid gnas shing gzhan dag 'god pa la sogs pa'i rnam pas sems can thams cad la dmigs pa ni chos kyi mchog tu gyur pa
[\[49b.7\]]yin no/_/nges par 'byed pa'i cha dang mthun pa thob pas phyir mi ldog pa'i byang chub sems dpar 'gyur bas slob pa phyir mi ldog pa'i mtshan nyid gsungs pa/_nges 'byed yan lag nas bzung ste/_/mthong dang bsgom pa'i lam dag la/_/byang chub sems dpa' gang dag
[\[50a\]]
[\[50a.1\]]gnas/_/de 'dir phyir mi ldog pa'i tshogs/_/zhes bya ba'o/_/'di ltar nges par 'byed pa'i cha dang mthun pa bzhi dang mthong ba'i lam dang bsgom pa'i lam dag la yang dag par rtogs pa thob pas gnas pa'i byang chub sems dpa' gang yin pa de dag ni rnam
[\[50a.2\]]pa kun mngon par rdzogs pa rtogs pa'i skabs 'dir slob pa phyir mi ldog pa'i tshogs kyi dge 'dun yin no/_/de la bar skabs kyi tshigs su bcad pa gcig gis nges par 'byed pa'i cha dang mthun par gnas pa rnams kyi phyir mi ldog pa'i rtags gsungs pa/_gzugs
[\[50a.3\]]la sogs las ldog sogs rtags/_/rnam pa nyi shur brjod pa yis/_/nges 'byed yan lag la gnas pa'i/_/phyir mi ldog pa'i mtshan nyid 'di/_/zhes bya ba'o/_/gzugs la sogs pa las ldog pa dang /_the tshom med pa la sogs pa'i rnam pa nyi shur brjod pa 'di
[\[50a.4\]]dag gis nges par 'byed pa'i yan lag la gnas pa rnams kyi phyir mi ldog pa'i mtshan nyid shes par bya ba yin no/_/rnam pa nyi shu po gang zhe na/_bar skabs kyi tshigs su bcad pa drug gis gsungs pa/_gzugs la sogs las ldog pa dang /_/the tshom mi dal zad pa dang /_/
[\[50a.5\]]bdag nyid dge ba la gnas shing /_/gzhan dag de la 'god pa dang /_/gzhan gyi rten can sbyin sogs dang /_/zab mo'i don la som nyi med/_/byams lus sogs dang sgrib pa ni/_/rnam pa lnga dang mi 'grogs dang /_/bag la nyal kun 'joms pa dang /_/dran
[\[50a.6\]]pa dang ni shes bzhin dang /_/gos la sogs pa gtsang ba dang /_/lus la srin bu rnams mi 'byung /_/gya gyu med sems sbyangs pa ni/_/len dang ser sna med sogs dang /_/chos nyid ldan par 'gro nyid dang /_/sems can don du dmyal tshol dang /_/gzhan gyis bkri
[\[50a.7\]]bar mi btub dang /_/lam gzhan nye bar ston bdud la/_/bdud ces bya bar rtogs pa dang /_/sangs rgyas dgyes pa'i spyod pa ste/_/rtags ni nyi shu de dag gis/_/drod dang rtse mo bzod bcas dang /_/chos mchog rnams la gnas pa ni/_/rdzogs pa'i byang chub
[\[50b\]]
[\[50b.1\]]las mi ldog_/ces bya ba'o/_/ngo bo nyid med pa nyid kyis gzugs la sogs pa las mngon par zhen pa cher ldog pa dang /_sangs rgyas la sogs pa'i yon tan shes nas skyabs su dad pa the tshom mi za ba dang /_spyod lam grub pas dmyal ba dang /_yi dgas dang /_
[\[50b.2\]]dud 'gro dang /_sangs rgyas kyis stong pa dang /_yul mtha' 'khob dang /_lha tshe ring po dang /_log par lta ba can dang /_lkugs pa zhes bya ba mi khom pa brgyad du skye ba zad pa dang /_lta ba dang snying rje bsgoms pa nyid kyis bdag nyid dge ba bcu la gnas shing
[\[50b.3\]]gzhan dag kyang de la sbyor ba dang /_bdag dang gzhan du brje ba nyid kyis sbyin pa la sogs pa thams cad sems can gzhan gyi yul la yongs su bsngo ba dang /_chos yang dag par rtogs pas zab mo'i don la yang som nyi med pa dang /_gzhan la phan pa nyid du
[\[50b.4\]]zhugs pas byams pa'i lus dang ngag dang yid kyi las dang /_sbyor ba phun sum tshogs pas 'dod pa la 'dun pa dang /_gnod sems dang /_gnyid dang rmugs pa dang /_rgod pa dang 'gyod pa dang /_the tshom ste sgrib pa lnga po dag dang mi 'grogs pa dang /_
[\[50b.5\]]gnyen po rnam par bsgoms pa nyid kyis ma rig pa dang /_lta bas bsdus pa'i bag la nyal thams cad 'joms pa dang /_rtag tu mnyam par gzhag pa nyid kyis dran pa dang /_shes bzhin dang ldan pa dang /_gtsang sbra kun tu spyod pa nyid kyis gos la sogs pa
[\[50b.6\]]yongs su gtsang ba zhes bya ba'i rnam pa bcu gcig ni dro bar gyur pa la gnas pa phyir mi ldog pa'i rtags yin no/_/dge ba'i rtsa ba 'jig rten dang rab tu ma 'dres pa nyid kyis lus la srin bu'i rigs brgyad khri mi 'byung ba dang /_yid la byed pa rnam par dag pas gya gyu'i sems
[\[50b.7\]]med pa dang /_rnyed pa dang bkur sti la sogs pa la mi lta ba nyid kyis phyag dar khrod pa dang /_chos gos gsum pa dang /_phying pa pa dang /_bsod snyoms pa dang /_stan gcig pa dang /_phyis mi len pa dang /_dgon pa pa dang /_cog pu pa dang /_gzhi ji bzhin pa dang /_dur
[\[51a\]]
[\[51a.1\]]khrod pa dang /_shing drung ba dang /_bla gab med pa pa zhes bya ba sbyangs pa'i yon tan bcu gnyis yang dag par len pa dang /_sbyin pa la sogs pa'i khyad par sgrub pas de dag dang 'gal ba ser sna la sogs pa med pa dang /_chos thams cad yang dag par
[\[51a.2\]]sdud pa nyid kyis chos nyid dang mi 'gal ba shes rab kyi pha rol tu phyin pa dang ldan par 'gro ba dang /_'gro ba bdag gir bya ba nyid kyis gzhan gyi don du dmyal bar yang 'jug pa zhes bya ba rnam pa drug ni rtse mor gyur pa la gnas pa'i phyir mi ldog pa'i rtags yin no/_/rtogs pa la
[\[51a.3\]]yid ches pa'i chos nyid gzhan gyis gzhan du bkrir mi btub pa dang /_sangs rgyas nyid kyi thabs shes pa la mkhas pa nyid kyis lam ltar bcos pa nye bar ston pa'i bdud la bdud nyid du rtogs pa zhes bya ba rnam pa gnyis ni bzod par gyur pa la gnas pa'i phyir mi ldog
[\[51a.4\]]pa'i rtags yin no/_/shes rab kyi pha rol tu phyin pa yid la byed pa dang ma bral bas spyod pa las sangs rgyas mngon par dgyes pa zhes bya ba rnam pa gcig ni chos kyi mchog tu gyur pa la gnas pa'i phyir mi ldog pa'i rtags te/_de ltar na byang chub sems dpa' dro ba la
[\[51a.5\]]sogs pa nges par 'byed pa'i yan lag la gnas pa rdzogs pa'i byang chub las phyir mi ldog pa'i rtags ni rnam pa nyi shu po 'di dag tu shes par bya'o/_/nges par 'byed pa'i cha dang mthun pa phyir mi ldog pa thob pa las mthong ba'i lam gyi phyir mi ldog par 'byung bas de'i rtags
[\[51a.6\]]bar skabs kyi tshigs su bcad pa gcig gis gsungs pa/_mthong ba'i lam la bzod pa dang /_/shes pa'i skad cig bcu drug ni/_/byang chub sems dpa' mi ldog pa'i/_/mtshan nyid yin par shes par bya/_/zhes bya ba'o/_/sdug bsngal la sogs pa'i
[\[51a.7\]]bden pa bzhi la chos dang rjes su shes pa'i bzod pa dang shes pa'i skad cig ma bcu drug ni byang chub sems dpa' mthong ba'i lam la gnas pa rnams kyi phyir mi ldog pa'i mtshan nyid yin no/_/skad cig ma'i rnam pa bcu drug gang zhe na/_bar skabs kyi tshigs su bcad
[\[51b\]]
[\[51b.1\]]pa lngas gsungs pa/_gzugs sogs 'du shes ldog pa dang /_/sems brtan theg pa dman dag las/_/rnam log bsam gtan la sogs pa'i/_/yan lag yongs su zad pa dang /_/lus sems yang ba nyid dang ni/_/'dod pa spyod la mkhas pa dang /_/rtag
[\[51b.2\]]tu tshangs par spyod nyid dang /_/'tsho ba rnam par dag nyid dang /_/phung sogs bar chad byed rnams dang /_/tshogs dang dbang sogs bcas pa yi/_/g.yul 'gyed ser sna la sogs la/_/sbyor dang rjes su sbyor ba yi/_/gnas pa so sor bkag pa dang /_/chos ni rdul
[\[51b.3\]]tsam mi dmigs nyid/_/rang gi sa la nges pa nyid/_/sa gsum la ni gnas pa dang /_/chos kyi don du srog gtong ba/_/de 'dra'i skad cig bcu drug ni/_/blo ldan mthong ba'i lam gnas kyi/_/phyir mi ldog pa'i rtags dag yin/_/zhes bya ba'o/_/rang gi mtshan
[\[51b.4\]]nyid stong pa nyid kyis gzugs la sogs pa la mtshan mar yongs su 'dzin pa phra mo yang ldog pa dang /_sangs rgyas la sogs pas byin gyis brlabs pas bla na med pa'i byang chub tu sems brtan pa nyid dang /_theg pa chen po'i chos khyad par can bsgrubs pas
[\[51b.5\]]nyan thos la sogs pa'i theg pa dman pa las sems rnam par ldog pa dang /_chos rab tu rnam par 'byed pa'i mthus bsam gtan dang gzugs med pa'i snyoms par 'jug pa la sogs par skye ba'i yan lag yongs su zad pa zhes bya ba bzhi ni sdug bsngal gyi bden pa'i
[\[51b.6\]]rnam pa yin no/_/mi dge ba dang bral ba nyid kyis lus dang sems yang ba dang /_sems can gdul ba'i thabs la mkhas pa'i mthus mngon par zhen pa med par 'dod pa la nye bar spyod pa dang /_yul gyi nyes dmigs mthong bas rtag tu tshangs par spyod pa nyid dang /_skyes
[\[51b.7\]]bu dam pa'i chos nyid kyis dman pa'i dngos po lung ston pa la sogs pa mi byed pas 'tsho ba'i yo byad rnam par dag pa nyid ces bya ba bzhi ni kun 'byung ba'i rnam pa yin no/_/stong pa nyid la gnas pa nyid kyis phung po dang skye mched dang khams rnams la sbyor ba dang rjes su sbyor ba'i
[\[52a\]]
[\[52a.1\]]gnas pa so sor bkag pa dang /_mi mthun pa'i phyogs bsal ba nyid kyis rtogs pa'i bar chad byed pa'i chos rnams la snga ma ltar sbyor ba la sogs pa so sor bkag pa dang /_rnam par rtog pa'i skyon yongs su shes pa nyid kyis byang chub
[\[52a.2\]]kyi tshogs sbyin pa la sogs pa la sbyor ba la sogs pa'i gtam la gnas pa so sor bkag pa dang /_gzung ba dang 'dzin pa dag spang bar bya ba nyid kyis dbang po dang rten dang yul dang bdag gir sbyor ba la sogs pa'i gnas pa so sor bkag pa zhes bya ba bzhi ni/_'gog
[\[52a.3\]]pa'i rnam pa yin no/_/sbyin pa la sogs pa'i khyad par rtogs pas ser sna la sogs pa la sbyor ba dang rjes su sbyor ba'i gnas pa so sor bkag pa dang /_chos thams cad rnam par thar pa'i sgo gsum gyi ngo bo nyid yin pas rtogs pa'i chos rdul tsam yang mi dmigs pa
[\[52a.4\]]dang /_mngon par yid ches pa thob pas mkhyen pa nyid gsum gyi rang nyid kyi bar chad med pa la sogs pa gsum la nges pa nyid kyis gnas pa dang /_gcig tu gzhol ba nyid kyis rnam pa thams cad mkhyen pa nyid kyi chos kyi don du lus dang srog gtong ba zhes bya ba bzhi ni lam
[\[52a.5\]]gyi rnam pa yin no/_/de ltar na bzod pa dang shes pa rnams kyi skad cig ma rnam pa bcu drug gis rab tu dbye bas mnyam par gzhag pa rang dang mthun pa'i 'bras bu dag pa 'jig rten pa'i yul can gzugs la sogs pa'i 'du shes las ldog pa la sogs pa
[\[52a.6\]]bskyed pa'i mngon par ma zhen pa'i rnam pa can rjes kyi sems kyis bsdus pa gang yin pa 'di dag ni byang chub sems dpa' mthong ba'i lam la gnas pa phyir mi ldog pa'i rtags yin no/_/mthong ba'i lam gyi phyir mi ldog pa thob pa las bsgom pa'i lam gyi phyir mi ldog
[\[52a.7\]]pa 'byung bas de'i mtshan nyid bshad par bzhed nas/_khyad par ma bzung bar khyad par can gyi blo mi skye ba'i phyir re zhig bsgom pa'i lam gyi khyad par gsungs pa/_bsgom pa'i lam ni zab pa ste/_/zab mo stong pa nyid la sogs/_/zab pa de ni sgro 'dogs dang /_/skur
[\[52b\]]
[\[52b.1\]]pa'i mtha' las grol ba nyid/_/ces bya ba'o/_/gang gi phyir stong pa nyid la yang gzugs la sogs pa med la stong pa nyid las gzhan na yang gzugs la sogs pa med pas go rims bzhin du stong pa nyid dang gzugs la sogs pa la sgro 'dogs pa dang skur pa'i
[\[52b.2\]]mtha' las grol ba nyid gang yin pa de ni zab mo ste/_de nyid ni stong pa nyid la sogs pas de'i phyir zab mo nyid dang ldan pa'i phyir bsgom pa'i lam zab pa yin no/_/de'i 'og tu khyad par gyi gzhi bsgom pa'i lam dngos gsungs pa/_nges 'byed yan lag dang mthong ba'i/_/
[\[52b.3\]]lam dang bsgom pa'i lam nyid la/_/yang dang yang du sems pa dang /_/'jal dang nges rtog bsgom pa'i lam/_/zhes bya ba'o/_/ting nge 'dzin gyi sbyor ba dang /_dngos dang /_rjes las byung ba'i shes rab kyis go rims bzhin du nges par 'byed pa'i yan lag dang /_
[\[52b.4\]]mthong ba'i lam dang /_bsgom pa'i lam nyid kyi don la yang dang yang du sems pa dang /_tshul ji lta ba bzhin du 'jal ba dang /_yang dag par nges par rtog pa ni bsgom pa'i lam rgyun chags pa yin no/_/de la rnam pa du zhig yin zhe na/_de'i rab [(]du [,]tu [)]dbye ba gsungs pa/_
[\[52b.5\]]de ni rgyun chags yin pa'i phyir/_/chung dang 'bring dang chen po rnams/_/chung ngu'i chung sogs dbye ba yi/_/rnam pas rnam pa dgur bzhed do/_/zhes bya ba'o/_/gang gi phyir byang chub sems dpa' rnams kyi nyon mongs pa ni rnam par rtog pa'o zhes 'byung bas rnam par rtog pa'i
[\[52b.6\]]gnyen po bsgom pa'i lam de ni don dam pa stong pa nyid kyi mtshan nyid kyi rnam par dbye ba dgu rgyun chags su 'byung ba'i phyir te/_'di ltar 'dod pa'i khams dang /_bsam gtan bzhi dang /_gzugs med pa'i snyoms par 'jug pa bzhi ste sa dgu dag tu go rims ltar rnam par rtog pa
[\[52b.7\]]chen po dang 'bring dang chung ngu rnam pa re re zhing chen po dang 'bring dang chung ngu'i bye brag gis tha dad pa rnam pa dgu yin pa'i phyir de dag gi gnyen po ni mun pa shin tu chen po snang ba chung ngus sel ba dang /_chung ngu ni chen pos sel to zhes bya ba'i bye brag chung ngu dang /_'bring dang chen po rnams kyang re re zhing
[\[53a\]]
[\[53a.1\]]chung ngu dang /_'bring dang chen po'i bye brag gis tha dad pa dgu yin pa de'i phyir bsgom pa'i lam rab tu dbye bas rnam pa dgu yin par bzhed do/_/gal te stong pa nyid kyi spyod yul can la bsod nams la sogs pa'i khyad par ji ltar rung zhes dogs pa bsu
[\[53a.2\]]ba gsungs pa/_grangs med la sogs bstan pa rnams/_/dam pa'i don du bzod ma yin/_/zhes bya ba'o/_/rgyal ba'i yum de dang de las bsgom pa'i lam rnam pa re re'i dbang du mdzad de/_bsod nams grangs med pa dang /_gzhal du med pa dang /_tshad med pa skye bar
[\[53a.3\]]gsungs pa don dam pa'i mtshan nyid don dang yi ge dang tha snyad du bya ba med pa la ji ltar de dag rnam par gzhag pa bzod pa yin zhe na/_de'i lan gsungs pa/_kun rdzob tu ni thugs brtse ba'i/_/rgyu mthun bstan par thub pa bzhed/_/ces bya ba'o/_/bden te/_ji skad
[\[53a.4\]]bstan pa de dag ni don dam pa nyid kyi dbang du byas pa ma yin gyi/_kun rdzob tu dmigs pa med pa'i thugs rje chen po'i rang bzhin chos kyi dbyings kyi rgyu mthun pa'i dbang gis byis pa'i skye bo rnams la 'bras bu chen po rab tu skye bar bstan par de bzhin gshegs pa
[\[53a.5\]]bzhed pa yin no/_/yang stong pa nyid kyi mtshan nyid kyis goms pa phul du byar ci yod ces dogs pa bsu ba gsungs pa/_dngos po brjod du med pa la/_/nyams pa dang ni 'phel mi rung /_/bsgom zhes bya ba'i lam gyis ni/_/ci zhig nyams shing ci zhig 'thob/_/
[\[53a.6\]]ces bya ba'o/_/gang gi phyir chos nyid kyi lam gyi ngo bo nyid med pa nyid kyis yang dag par na de nyid dang gzhan nyid dang gnyis ka dang gnyis ka ma yin pa nyid du brjod du med pa la ni mi mthun pa dang gnyen po'i phyogs dang bral ba dang skye bar mi rung ngo /_/de'i phyir brjod du med
[\[53a.7\]]pa'i mtshan nyid can bsgom pa zhes bya ba'i lam gyis mi mthun pa'i phyogs kyi ngo bo ni ci zhig 'dor la rnam par byang ba'i ngo bo ci zhig 'thob ste/_cung zad kyang mi byed pa kho nas bsgom pa phul du phyin pa byar med do zhe na/_de'i lan gsungs pa/_byang chub ji lta de bzhin du/_/
[\[53b\]]
[\[53b.1\]]'di ni 'dod pa'i don sgrub byed/_/byang chub de bzhin nyid mtshan nyid/_/de yang de yi mtshan nyid bzhed/_/ces bya ba'o/_/ji ltar de bzhin nyid kyi mtshan nyid can bla na med pa'i byang chub gang gis kyang khyad par du byar med pa ni sngon don khyad par can snang ba'i sems bskyed
[\[53b.2\]]pa'i sgo nas chos kyi sku la sogs pa'i bdag po tsam gyis gdul bar bya ba rnams kyi bsod nams dang ye shes kyi rjes su mthun par mngon par 'dod pa'i don sgrub par byed pa de bzhin du de bzhin nyid kyi mtshan nyid kyis lam 'di yang bsgoms pas glo bur gyi dri ma dang bral ba'i sgo nas kun rdzob
[\[53b.3\]]tu mi mthun pa'i phyogs dang gnyen po nyams pa dang 'phel ba'i don du sgrub par byed de/_don dam par ni nyams pa dang 'phel ba dgag pa nyid du bzhed do/_/byang chub nyid la rgyu'i don sgrub pa mi 'thad par dogs pa bsu ba/_sems ni snga mas byang chub par/_/rigs min phyi mas
[\[53b.4\]]kyang ma yin/_/zhes bya ba'o/_/ci sems khyad par can bskyed pa'i sgo nas mngon par byang chub par 'gyur ro zhes bya ba sems bskyed pa snga mas ni rigs pa ma yin te/_de 'dra'i 'bras bur byed pa yongs su rdzogs pa mi 'thad pa'i phyir ro/_/phyi mas kyang ma yin te/_de'i mthu
[\[53b.5\]]thams cad ni snga ma'i mthar thug pas de med na mi srid pa'i phyir ro/_/de bzhin du snga phyir gyur pa mang po nyid kyang de byung ma thag tu 'jig pa rjes su 'gro ba med pa nyid kyis phan tshun 'brel pa med pa'i phyir ma yin no zhe na/_de'i lan gsungs pa/_mar me'i dpe yi tshul gyis
[\[53b.6\]]ni/_/zab mo'i chos nyid rnam pa brgyad/_/ces bya ba'o/_/ji ltar mar me'i me lce 'bar ba ni skad cig ma gnyis pa la ma ltos pa dang pos snying po sreg par mi nus la/_dang po nyid la ma ltos par gnyis pas kyang ma yin no/_/de bzhin du 'brel pa med pa'i snga ma dang phyi ma mang po
[\[53b.7\]]nyid kyis kyang bsreg par bya ba sreg par byed pa yod pa ma yin mod/_'on kyang rkyen nyid 'di pa tsam gyi rten cing 'brel par 'byung ba'i chos nyid kyis skad cig ma dang po la sogs pas gnyis pa la sogs pa sreg par byed pa la sogs pa'i rgyu'i ngo bos khyad par yongs su skyed pa'i sgo nas
[\[54a\]]
[\[54a.1\]]snying po tshig par byed pa bzhin du don khyad par can du snang ba'i mtshan nyid kyis sems bskyed pa yang snga ma dang phyi ma'i skad cig so so ba dang /_du ma mngon par 'brel pa las ni ma yin mod/_'on kyang rgyun 'brel pa nyid kyi bdag nyid mthu phul du phyin par
[\[54a.2\]]'gyur bas spang bar bya ba dang cig shos kyi chos gsal ba dang yongs su rdzogs pa'i sgo nas byang chub par 'thad pa yin no/_/don bsdu ba ni de'i phyir rnam par brtags na skyed par byed pa la sogs pa mi dmigs na yang ma dpyad par nyams dga' ba nyid kyi ngor skye ba la sogs pa rung
[\[54a.3\]]ba zab mo'i chos nyid rnam pa brgyad yin no/_/zab mo rnam pa brgyad gang dag yin zhe na/_skye ba la sogs pa yul brgyad la zab pa gsungs pa/_skye ba dang ni 'gag pa dang /_/de bzhin nyid dang shes bya dang /_/shes dang spyod dang gnyis med dang /_/thabs mkhas pa
[\[54a.4\]]la zab pa nyid/_/ces bya ba'o/_/bshad ma thag pa'i tshul gyis skad cig ma snga ma dang phyi ma dag gis kyang ma yin zhing /_/ngo bo nyid med pas kyang ma yin la/_'on kyang bsgoms pas rtogs pa'i don khyad par du 'phags pa skyed do zhes rten cing 'brel par 'byung ba'i
[\[54a.5\]]skye ba zab pa dang /_dngos po thams cad byung ba nyid nas rang bzhin gyis ngo bo nyid med la 'gag go zhes bya ba 'gag pa zab pa dang /_gnas skabs thams cad du goms kyang mngon du mi byed do zhes bya ba de bzhin nyid zab pa dang /_de kho na'i rang bzhin shes par bya ba'i
[\[54a.6\]]chos thams cad sbyin pa la sogs pa rnam pa du ma rjes su sgrub po zhes bya ba shes bya zab pa dang /_de bzhin nyid kyi ngo bo nyid kyis mthong ba med pa nyid mthong ba yin no/_/zhes bya ba shes pa zab pa dang /_don dam par spyod pa med pa nyid spyod pa yin no zhes bya ba spyod pa
[\[54a.7\]]zab pa dang /_chos thams cad gnyis su med pa'i ngo bo nyid du sgrub po zhes bya ba gnyis su med pa zab pa dang /_rnam par thar pa la sogs pa'i ting nge 'dzin mi spong bas sems can yongs su smin par byed cing tshogs thams cad yongs su rdzogs pa de'i 'bras bu sangs
[\[54b\]]
[\[54b.1\]]rgyas nyid 'thob par byar med pa zhes bya ba thabs la mkhas pa zab pa ste/_bsam gyis mi khyab pa'i rnam par thar pa thob pa'i sgo nas phan tshun 'gal ba'i don bsgrub pa lta bur rtogs par dka' ba'i phyir zab pa rnam pa brgyad yin no/_/slob pa phyir mi ldog pa'i chos thob
[\[54b.2\]]pas 'bras bu sangs rgyas nyid thob par bya dgos pas de'i rgyu thun mong ma yin pa 'khor ba dang mya ngan las 'das pa mnyam pa nyid gsungs pa/_chos rnams rmi lam 'dra ba'i phyir/_/srid dang zhi bar mi rtog pa/_/las med la sogs klan ka yi/_/lan ni ji skad bshad
[\[54b.3\]]par zad/_/ces bya ba'o/_/mi mthun pa dang gnyen po'i chos thams cad snang brnyan tsam du bsgoms pa'i phyir 'khor ba dang mya ngan las 'das pa ni rmi lam dang 'dra ba nyid du rtogs te/_de'i phyir de gnyis tha dad pa nyid du rnam par mi rtog pas mnyam pa nyid do/_/gal
[\[54b.4\]]te rmi lam dang 'dra ba nyid yin na gnyid ma log pa'i gnas skabs na yang mi dge ba dang sbyin pa la sogs pa'i las med par 'gyur ro zhes bya ba la sogs pa klan ka rnams kyi lan ni ji ltar phyi rol gyi don du smra ba'i lugs la don dam par gang gis gang bsad pa la sogs pa med
[\[54b.5\]]kyang srog gi rgyun 'jug pa dang 'gal ba'i dngos po bskyed pa la gsod pa la sogs par rtogs pa'i sgo nas srog gcod pa la sogs par rnam par 'jog pa de bzhin du/_dngos po rmi lam dang 'dra ba la yang phyin ci log gi 'ching ba mtha' dag ma nyams pa rnams la de dang mthun pa'i don
[\[54b.6\]]gyi dngos po la sogs par rtog pa'i mngon par zhen par 'gyur ba'i phyir dang /_gzhan yang rmi lam na dge ba dang mi dge ba'i rnam pa spyad pa nyid kyang rjes su gnas skabs kyi sems kyis mngon par zhen pa'i gsos btab na don ci 'dra ba nyid kyi 'bras bur yang 'gyur bas dpe ma grub
[\[54b.7\]]pa yin no zhes mdo sde dang de'i phyogs las ji skad bshad par zad do/_/de ltar mnyam pa nyid rnam par bsgoms pa ni rang gi zhing du mngon par rdzogs par 'tshang rgya bar 'gyur bas sangs rgyas kyi zhing yongs su dag pa gsungs pa/_sems can 'jig rten de bzhin du/_/snod
[\[55a\]]
[\[55a.1\]]kyi 'jig rten ma dag pa/_/de la dag par bsgrubs pa yis/_/sangs rgyas zhing ni dag pa nyid/_/ces bya ba'o/_/sems can dang snod kyi 'jig rten gyi bye brag gis sangs rgyas kyi zhing rten pa dang rten rnam pa gnyis la go rims bzhin du bkres pa
[\[55a.2\]]dang skom pa la sogs pa nyid kyis ma dag pa'i gnyen por bza' ba dang btung ba la sogs pa gya nom pa byin te lha'i nye bar spyad pa la sogs pa smon lam gyis rjes su sgrub pa dang /_ngam grog dang g.yang sa la sogs pas ma dag pa'i gnyen por khang bzangs la sogs pa
[\[55a.3\]]byin pas gser gyi sa phyogs la sogs par mngon par sgrub par smon lam gyis rjes su mthun par byed pa ste/_de ltar sangs rgyas kyi zhing rnam par dag pa yongs su sbyong ba'o/_/rang gi sangs rgyas kyi zhing yongs su dag par ni skal ba ji lta ba bzhin sangs rgyas kyi phrin
[\[55a.4\]]las rjes su bsgrub par bya dgos pas de'i rgyur thabs la mkhas pa gsungs pa/_yul dang sbyor ba can 'di ni/_/dgra rnams las ni 'das pa dang /_/mi gnas ji bzhin shugs dang ni/_/thun mong ma yin mtshan nyid dang /_/ma chags pa dang mi dmigs dang /_/
[\[55a.5\]]mtshan ma smon lam zad pa dang /_/de yi rtags dang mtshan med dang /_/thabs la mkhas pa rnam pa bcu/_/zhes bya ba'o/_/bar chad kyi chos las yang dag par 'da' ba'i rgyu la legs par sbyangs pas lha la sogs pa'i bdud las 'das pa dang /_chos thams cad
[\[55a.6\]]mnyam pa nyid rnam par bsgoms pas stong pa nyid rtogs kyang mngon sum du mi byed pas mi gnas pa dang /_smon lam grub pa nyid kyis gzhan gyi don thams cad sngon gyi shugs kyis 'phangs pa byed pa dang /_dka' ba spyad pa thams cad shin tu goms pa nyid kyis rnam par thar
[\[55a.7\]]pa la sogs pa sgom pa thun mong ma yin pa dang /_chos dkar po rnam par dag pas rnam par thar pa la sogs pa la 'jug kyang mya ngan las 'das pa la ma chags pa dang /_sems can rnams kyi dmigs pa'i 'du shes spang ba'i don du rnam par thar pa'i sgo stong pa nyid kyis mi
[\[55b\]]
[\[55b.1\]]dmigs pa dang /_sems can rnams kyi mtshan ma'i 'du shes spang ba'i don du rnam par thar pa'i sgo mtshan ma med pa nyid kyis mtshan ma med pa dang /_sems can rnams kyi smon pa'i 'du shes spang ba'i don du rnam par thar pa'i sgo smon pa med pa nyid kyis smon pa med pa dang /_dri ba sngon du
[\[55b.2\]]btang bas phyir mi ldog pa'i chos yang dag par brjod pa nyid kyis phyir mi ldog pa'i rtags dang /_yul tshad med pa thams cad shes pa nyid kyis tshad med pa ste/_shes rab kyi pha rol tu phyin pa'i yul can bcu mngon sum du bya ba la dus dang dus ma yin pa shes pa'i sbyor ba ni thabs la
[\[55b.3\]]mkhas pa rnam pa bcu yin no/_/shes rab kyi pha rol tu phyin pa'i man ngag gi bstan bcos mngon par rtogs pa'i rgyan gyi 'grel pa shes rab sgron ma'i phreng ba zhes bya ba las skabs bzhi pa'i 'grel pa'o//_//da ni rnam pa thams cad mngon par rtogs pa de nyid rab tu
[\[55b.4\]]mthar phyin pa'i rtse mo'i mngon par rtogs pa bshad par bzhed de/_dang por re zhig nges par 'byed pa'i cha dang mthun pa dang po dro bar gyur pa'i rtse mo gsungs pa/_rmi lam na yang chos rnams kun/_/rmi lam lta bur lta la sogs/_/rtse mor phyin pa'i sbyor ba'i rtags/_/
[\[55b.5\]]rnam pa bcu gnyis dag tu bzhed/_/ces bya ba'o/_/shin tu goms pa'i phyir rmi lam gyi gnas skabs na yang chos thams cad rmi lam dang 'dra ba la sogs par lta ba dang /_srid pa nyid dang nyan thos la sogs pa la mngon par dga' ba'i sems mi bskyed pa dang /_bdag nyid
[\[55b.6\]]de bzhin gshegs pa'i rdzu 'phrul gyi rnam par 'phrul pa dmigs pa dang /_de bzhin du sangs rgyas la sogs pa chos ston pa nye bar mthong ba dang /_ya nga ba la sogs pa rnam pa mang po 'byung bas mi skrag cing sad nas chos thams cad rmi lam ltar mos pa dang /_dmyal ba la sogs pa'i
[\[55b.7\]]sems can mthong ba sngon du 'gro bas rang gi sangs rgyas kyi zhing du ngan song spong ba rjes su dran pa dang /_rmi lam mam rmi lam ma yin par grong khyer la sogs pa tshig pa rab tu zhi bar byed pa'i bden pa'i byin gyi rlabs 'grub pa dang /_'byung po la sogs pa mi ma yin pas zin pa la
[\[56a\]]
[\[56a.1\]]med par byed pa'i bden pa'i tshig rab tu 'grub pa dang /_rmi lam las gzhan du rang gi mngon par shes pas pha rol gnon pa'i dge ba'i bshes gnyen bsten pa dang /_dge ba'i rtsa ba thams cad yongs su rdzogs par 'dod pas rnam pa thams cad du
[\[56a.2\]]shes rab kyi pha rol tu phyin pa la slob pa dang /_shes rab chags pa med pa nyid kyis kun nas nyon mongs pa dang rnam par byang ba'i chos thams cad bden par lta ba dang /_gzugs la sogs pa la mi spyod pa'i tshul gyis shes rab kyi pha rol tu phyin pa la spyod pas sangs
[\[56a.3\]]rgyas kyi byang chub la nye bar gyur pa ste/_rnam pa bcu gnyis ni dro bar gyur pa nyid kyi rtse mo mngon par rtogs pa thob pa'i mtshan nyid rtags kyi khyad par yin no/_/rtags de dag thob pa las rnam par 'phel ba byung bas rtse mor gyur pa'i mtshan nyid rnam par 'phel ba gsungs pa/_
[\[56a.4\]]'dzam bu'i gling gi skye bo snyed/_/sangs rgyas mchod pa'i dge la sogs/_/dper mdzad nas ni rnam mang du/_/rnam 'phel bcu drug bdag nyid do/_/zhes bya ba'o/_/rgyal ba'i yum dag las 'dzam bu'i gling la sogs pa stong gsum gyi 'jig rten gyi khams
[\[56a.5\]]kyi sems can ji snyed kyis de bzhin gshegs pa la mchod pa bas ches lhag pa dang /_de bas kyang shes rab kyi pha rol tu phyin pa 'di nyid yid la byed pas brtson pa dang /_chos thams cad 'phel ba dang 'grib pa med pas mi skye ba'i chos la bzod pa thob pa dang /_mngon par
[\[56a.6\]]rdzogs par 'tshang rgya bar bya ba dang /_byed pa'i chos mi dmigs pa dang /_de nyid dang ldan pas dge ba bcu la sogs pa spyod pa dang /_de ltar spyod pa la lha'i ris thams cad 'khor du 'ong zhing nye bar bsrung ba dang /_bdud thams cad mya ngan gyi zug rngus non par byed pa dang /_skye
[\[56a.7\]]bo rnams la ston pa dang mtshungs par gnas pa zhes bya ba rnam par 'phel ba brgyad dang /_yang rnam pa thams cad du thabs la mkhas pas bslab pa yongs su dag pa dang /_sangs rgyas kho na'i rigs can du nges par 'gyur ba nyid dang /_'bras bu sangs rgyas nyid yang dag par 'thob
[\[56b\]]
[\[56b.1\]]pa'i rgyu mtshan dang /_pha rol tu phyin pa rnam pa drug gis mi mthun pa'i phyogs kyi sems mi skye ba dang /_gzugs la sogs pa dang ldan par rtogs pa'i sems mi skye ba dang /_pha rol tu phyin pa kun bsdus pa rab tu shes pa dang /_theg pa thams cad phun sum tshogs pa thob pa dang /_phun
[\[56b.2\]]sum tshogs pa nyid dang yul dang byed pa la sogs pa mi dmigs par spyod pa zhes bya ba rnam par 'phel ba gzhan rnam pa brgyad de/_thog mar sems can dpag tu med pas me tog la sogs pas sangs rgyas rnams mchod pa'i dge ba la sogs pa rnam pa rab tu mang po dper mdzad nas
[\[56b.3\]]gong nas gong du bsod nams khyad par du 'phags pa gnas skabs bcu drug gis mtshon pa'i ngo bo nyid ni rtse mor gyur pa nyid kyi rtse mo mngon par rtogs pas thob pa'i mtshan nyid rnam par 'phel ba'i khyad par yin no/_/rnam par 'phel ba thob pa las nges par brtan pa 'byung bas bzod par
[\[56b.4\]]gyur pa'i mtshan nyid nges par brtan pa gsungs pa/_kun mkhyen nyid gsum chos rnams kyi/_/yongs su rdzogs pa bla med pa/_/sems can don yongs mi gtong ba/_/brtan pa zhes ni mngon par brjod/_/ces bya ba'o/_/yang dag pa'i thabs la mkhas pa'i stobs
[\[56b.5\]]kyis ji skad bshad pa thams cad mkhyen pa nyid gsum gyi chos spyi'i mtshan nyid gsum gyis yongs su rdzogs pa'i mos pa bla na med pa nyid dang /_de ltar rnam par mi rtog pa'i rtogs pa'i gnas skabs na snying rje chen po mngon du byed pa'i ngo bos ci nas kyang sems can gyi don yongs
[\[56b.6\]]su mi gtong bar sgrub pa ni bzod par gyur pa nyid kyi rtse mo mngon par rtogs pa thob pa'i mtshan nyid nges par brtan pa'i khyad par yin no/_/nges par brtan pa las sems kun tu gnas par 'gyur bas chos kyi mchog tu gyur pa'i mtshan nyid sems kun tu gnas pa gsungs pa/_
[\[56b.7\]]gling bzhi pa dang stong dag dang /_/stong gnyis gsum dag dper mdzad nas/_/bsod nams mang po nyid kyis ni/_/ting 'dzin yongs su bsgrags pa yin/_/zhes bya ba'o/_/gling bzhi pa dang /_stong dang /_stong gnyis pa dang /_stong gsum gyi 'jig rten
[\[57a\]]
[\[57a.1\]]gyi khams rnams kyi ri rab dang rgya mtsho la sogs pa ni srang la gzhal ba dang /_skra'i rtse mo'i thigs pa la sogs pas tshad gzung du rung gi zhes so sor dper mdzad nas de las khyad par du 'phags shing tshad las 'das pa'i bsod nams mang po nyid kyis
[\[57a.2\]]ting nge 'dzin gyi mtshan nyid brjod pa ni chos kyi mchog tu gyur pa nyid kyi rtse mo mngon par rtogs pa thob pa'i mtshan nyid sems kun tu gnas pa'i khyad par yin no/_/nges par 'byed pa'i cha dang mthun pa'i rtse mo thob pas mthong ba'i lam gyi rtse mo 'byung bas de la mi mthun pa'i phyogs dngos su
[\[57a.3\]]bstan pas gnyen po dang bcas pa rnam pa bzhi 'chad par mdzad pa na/_re zhig mi mthun pa'i phyogs gzung bar rnam par rtog pa gnyis po mdor gsungs pa/_'jug pa dang ni ldog pa la/_/gzung ba'i rnam rtog so sor de/_/dgu yi bdag nyid ji bzhin yul/_/min
[\[57a.4\]]pa'i bdag nyid dag shes bya/_/zhes bya ba'o/_/'jug pa'i rten can mi dmigs pa'i bdag nyid byang chub sems dpa' rnams kyi chos blang ba dang /_ldog pa'i rten can dmigs pa'i bdag nyid nyan thos la sogs pa'i chos 'dor ba'i sgo nas gzung ba'o zhes rnam par rtog pa ngo bo nyid
[\[57a.5\]]dang dman pa la sogs pa yul gyi dbye bas so sor rnam pa dgu'i bdag nyid de/_don ji lta ba bzhin dang ma 'brel bar 'jug pa nyid kyis phyin ci log tu snang ba'i phyir mi mthun pa'i phyogs rnam par rtog pa yin par shes par bya'o/_/de'i 'og tu 'dzin pa'i rnam par rtog pa gnyis mdor
[\[57a.6\]]gsungs pa/_so so'i skye bo 'phags dbye bas/_/sems can rdzas dang btags yod par/_/rnam rtog 'dzin pa dag tu 'dod/_/de dag so sor dgu bdag nyid/_/gal te gzung don de bzhin med/_/de dag gang gis 'dzin par 'dod/_/de ltar de dag 'dzin pa yi/_/
[\[57a.7\]]ngo bos stong pa'i mtshan nyid do/_/zhes bya ba'o/_/so so skye bo'i dbang du byas nas gang zag rdzas su yod pa dang /_'phags pa rnams kyi dbang du byas nas skyes bu btags par yod pa'i rten can gyi sgo nas 'dzin pa'o zhes rnam par rtog pa 'dzin cing 'dor ba dang nges par 'byung
[\[57b\]]
[\[57b.1\]]ba mchog ma yin pa la sogs pa'i yul gyi dbye bas so sor rnam pa dgu'i bdag nyid de/_de dag kyang don ji lta ba bzhin 'jug pa ma yin pa'i phyir gang gi tshe de dag gi yul gyi dngos po dag de bzhin du gzung ba'i ngo bor yod pa ma yin pas de'i tshe blo de dag gis 'dzin par 'dod par byed/_
[\[57b.2\]]de bas na mi mthun pa'i phyogs rnam par rtog pa yin par shes par bya'o/_/de'i phyir de dag 'dzin pa'i ngo bos dben pa'i mtshan nyid yin te/_'di ni snga ma'i skabs su yang nye bar sbyar bar bya'o/_/de'i 'og tu bar skabs kyi tshigs su bcad pa dgus gzung ba dang 'dzin pa'i
[\[57b.3\]]rnam par rtog pa de dag nyid rgyas par ston pa las re zhig gzung ba'i rnam par rtog pa dang po 'jug pa'i phyogs kyi rten can dgu gang zhe na/_ngo bo nyid dang rigs dang ni/_/lam ni yang dag 'grub pa dang /_/shes pa'i dmigs pa ma 'khrul dang /_/gnyen po'i mi mthun
[\[57b.4\]]phyogs dag dang /_/rang gis rtogs dang byed pa dang /_/de'i las byed pa'i 'bras bu la/_/'jug pa'i phyogs kyi rten can gyi/_/rnam rtog de ni rnam dgur 'dod/_/ces bya ba'o/_/lam dang 'bras bus dben pas dben par mi rtog pas ngo bo nyid dang /_'bras bu mchog dang
[\[57b.5\]]dman pa la ring ba dang /_nye ba'i rgyu nyid kyis theg pa chen po'i rigs dang /_de la brten nas sgyu ma lta bur rtogs pas mthong ba la sogs pa lam yang dag par 'grub pa dang /_snang brnyan tsam du zad pas shes pa'i dmigs pa ma 'khrul ba dang /_yon tan dang skyon mthong ba
[\[57b.6\]]sngon du 'gro bas blang ba dang dor bar bya ba nyid kyis gnyen po dang /_mi mthun pa'i phyogs dang /_dri ma thams cad dang bral ba nyid kyis rang gis rtogs pa dang /_smon lam yongs su rdzogs pa nyid kyis gzugs kyi sku dag gis/_gzhan gyi don byed pa dang /_phrin las lhun gyis
[\[57b.7\]]grub pa nyid kyis cho 'phrul gsum la bdag gir bya ba'i las dang /_yang dag pa'i thabs la mkhas pa'i stobs kyis theg pa gsum gyi byang chub la 'god par bya ba'i 'bras bur skyon med pa nyid kyis gzung bar bya ba nyid du 'jug par bya'o zhes rnam par rtog pa 'jug pa'i phyogs kyi rten
[\[58a\]]
[\[58a.1\]]can rnam pa dgur bzhed de/_de dag ni mthong ba'i lam gyi sbyor ba'i gnas skabs kyis spang bar bya ba yin no/_/gzung ba'i rnam par rtog pa gnyis pa ldog pa'i phyogs kyi rten can dgu po gang zhe na/_srid dang zhi bar ltung ba'i phyir/_/
[\[58a.2\]]rtogs pa dman pa nyid dang ni/_/yongs su 'dzin pa med pa dang /_/lam gyi rnam pa ma tshang dang /_/gzhan gyi rkyen gyis 'gro ba dang /_/ched du bya ba log pa dang /_/nyi tshe ba dang sna tshogs nyid/_/gnas dang 'jug la rmongs pa dang /_/rjes la 'gro zhes bya ba la/_/rnam rtog
[\[58a.3\]]dgu yi bdag nyid 'di/_/ldog pa'i phyogs kyi rten can te/_/nyan thos la sogs yid la byung /_/zhes bya ba'o/_/shes rab dang snying rje dang bral bas 'khor ba dang mya ngan las 'das pa gang yang rung ba zhig tu ltung ba nyid kyis rtogs pa dman pa dang /_dge ba'i bshes
[\[58a.4\]]gnyen la sogs pa dang bral ba nyid kyis yongs su 'dzin pa med pa dang /_shes bya'i sgrib pa mtha' dag gi gnyen po ma yin pa nyid kyis lam gyi rnam pa ma tshang ba dang /_sangs rgyas la sogs pa'i gdams ngag la ltos pa nyid kyis gzhan gyi rkyen gyis 'gro ba dang /_ji skad
[\[58a.5\]]bshad pa'i sems chen po nyid la sogs pa la mi 'jug pa nyid kyis ched du bya ba log pa dang /_nyon mongs pa'i sgrib pa kho na'i gnyen por zad pa nyid kyis nyi tshe ba dang /_chos thams cad ro gcig par ma rtogs pa nyid kyis 'bras bu bzhi la sogs pa rtogs pa tha dad
[\[58a.6\]]pa du ma dang /_'khor gsum kun nas mi rtog pa nyid la rmongs pa 'am ma rig pa'i bag la nyal thams cad ma spangs pa nyid kyis gnas pa dang 'gro ba mi shes pa dang /_theg pa chen po thams cad sdud par byed pa nyid kyis/_rnam pa thams cad mkhyen pa nyid mya
[\[58a.7\]]ngan las 'das pa thams cad kyi mjug tu 'gro ba rnams nyes pa dang bcas pa nyid kyis ldog par bya ba rnams la de ltar gzung ba'i rnam par rtog pa ldog pa'i phyogs kyi rten can nyan thos dang rang sangs rgyas kyi rgyud la 'byung ba rnam pa dgu ste/_de dag ni mthong ba'i lam gyi sems
[\[58b\]]
[\[58b.1\]]dang sems las byung ba 'jug pa'i gnas skabs kyis spang bar bya ba yin no/_/'dzin pa'i rnam par rtog pa dang po gang zag rdzas su yod pa'i rten can dgu po gang zhe na/_'dzin pa dang ni 'dor ba dang /_/yid la byed dang khams rnams ni/_/gsum po dag dang nye 'brel
[\[58b.2\]]dang /_/gnas dang mngon par zhen pa dang /_/chos kyi dngos po btags pa dang /_/chags pa dang ni gnyen po dang /_/ji ltar 'dod bzhin 'gro nyams la/_/'dzin pa dang por shes par bya/_/zhes bya ba'o/_/don rnams la blang ba dang dor ba'i bdag nyid kyis byed pa por
[\[58b.3\]]dmigs pas 'dzin pa dang 'dor ba dang /_dngos po rnams la bden par 'dzin pa nyid kyis yid la byed pa dang /_rgyur mngon par zhen pa dang bcas pa'i 'bras bu khams gsum dang 'brel ba dang /_gzugs la sogs pa ma dmigs pa'i tshul gyis yid la byed pas de dag la gnas
[\[58b.4\]]pa dang /_don gyi rnam pa phyi rol du yongs su 'dzin pa nyid kyis mngon par zhen pa dang /_de'i don la tha snyad kyi brdar nye bar sbyor ba nyid kyis chos kyi dngos po btags pa dang /_mi mthun pa'i phyogs kyi yul rnams la mtshan mar byed pas yongs su chags pa dang /_mi rtag pa dang sdug
[\[58b.5\]]bsngal la sogs pa la lam du lta ba nyid kyis gnyen por zhen pa dang /_shes rab kyi pha rol tu phyin pa yang dag par ma shes pas ji ltar 'dod pa ltar byang chub mchog tu 'gro bar mi nus pa rnams la don dam pa'i dngos por mngon par zhen pa nyid kyis 'dzin par rnam par rtog pa gang zag
[\[58b.6\]]rdzas su 'dzin pa'i rnam pa dgu ste/_de dag ni mthong ba'i lam gyi sbyor ba gnas skabs kyis spang bar bya ba yin no/_/'dzin pa'i rnam par rtog pa gnyis pa skyes bu btags par yod pa'i rten can dgu gang zhe na/_ched bzhin nges par mi 'byung dang /_/lam la lam min nges
[\[58b.7\]]'dzin dang /_/'gog dang bcas pa'i skye ba dang /_/dngos po ldan dang mi ldan dang /_/gnas dang rigs ni 'jig pa dang /_/don du gnyer dang rgyu med dang /_/phyir rgol ba ni dmigs pa la/_/'dzin pa'i rnam rtog gzhan yin no/_/zhes bya ba'o/_/nyan thos la sogs
[\[59a\]]
[\[59a.1\]]pa'i 'bras bu nges par 'byung ba nyid kyis ched du bya ba ji lta ba bzhin nges par mi 'byung ba dang /_rang gi don mngon par 'dod pa'i lam med pas lam gzhan la lam ma yin par nges par 'dzin pa dang /_dngos po thams cad yang dag par bkag pa nyid kyis
[\[59a.2\]]skye ba dang bcas par 'dzin pa dang /_bar chad med pa dang cig shos su snang ba nyid kyis dngos po mtha' dag ldan pa dang /_mi ldan pa dang /_nam mkhar gnas pa'i bya la sogs pa dang 'dra ba nyid kyis gzugs la sogs pa la gnas pa dang /_byang chub sems dpa'i spyod pa yang
[\[59a.3\]]dag par spyad pa nyid kyis nyan thos la sogs pa'i rigs 'jig pa dang /_de bzhin nyid las khyad par du 'phags pa'i chos med pa'i phyir snying po byang chub la sogs pa don du gnyer ba med pa dang /_don dam pa'i mtshan nyid la brten nas yon tan thams cad 'grub par byed pa'i rgyu med
[\[59a.4\]]pa dang /_shes rab yongs su nyam chung ba nyid kyis bdud la sogs pa'i phyir rgol ba dang dmigs pa rnams la btags pa'i dngos por mngon par zhen pa nyid kyis 'dzin par rnam par rtog pa skyes bu btags par yod pa'i rten can gyi rnam pa dgu ste/_de dag ni mthong ba'i lam gyi
[\[59a.5\]]sems dang sems las byung ba 'jug pa'i gnas skabs kyis spang bar bya ba yin no/_/de ltar na mthong ba'i lam gyi mi mthun pa'i phyogs ni dgu phrag rnam pa bzhi yin pas de dag nyid kyi gnyen po yang dgu phrag rnam pa bzhir rab tu dbye ba khong du chud par bya'o/_/de'i 'og tu mthong
[\[59a.6\]]ba'i lam de nyid rgyu gang dang bcas pas byang chub chen por sgrub par byed pa bar skabs kyi tshigs su bcad pa gsungs pa/_byang chub la gzhan ston pa dang /_/de yi rgyu ni yongs gtod nyid/_/de 'thob bar chad med pa'i rgyu/_/bsod nams mang po'i mtshan nyid do/_/zhes
[\[59a.7\]]bya ba'o/_/bdag nyid mthong ba'i lam la gnas nas gzhan dag la de dag la sogs pa bstan pas rdzogs pa'i byang chub la 'god pa dang /_byang chub kyi rgyu kho nar gdul bya la shes rab kyi pha rol tu phyin pa'i gzhung mi nyams shing 'phel bar bya ba'i phyir so sor gtod pa dang /_
[\[59b\]]
[\[59b.1\]]byang chub 'thob pa la bar chad med pa'i rgyu shes rab kyi pha rol tu phyin pa rang gi bsgom pa la sogs pa bsod nams chen po'i mtshan nyid de/_de'i rgyu tshogs ni rnam pa gsum yin no/_/rgyu de lta bu las thob pa'i byang chub de nyid gang zhe na/_bar skabs kyi tshigs su bcad pas
[\[59b.2\]]'bras bu'i bdag nyid byang chub chen po gsungs pa/_dri ma zad dang mi skye ba'i/_/ye shes byang chub ces brjod de/_/zad med skye med phyir de dag_/go rims bzhin du shes par bya/_/zhes bya ba'o/_/gang gi phyir chos thams cad ni chos kyi dbyings las ma gtogs pa
[\[59b.3\]]gang yang med pas nam mkha' ltar 'gag pa dang skye ba med pa'i phyir dang /_dri ma gang yin pa rnams ni gcig dang du ma'i ngo bo nyid dang /_rang dang gzhan la sogs pa'i rgyu dang /_yod pa dang med pa las skye ba'i 'bras bus stong pa la sogs pa'i 'thad pa nyid kyis nam
[\[59b.4\]]mkha'i pad ma bzhin du 'gag pa dang skye ba med de/_de'i phyir sngar yod pa rnams zad pa dang gsar du mi skye bar byas pa ma grub pas go rims ltar gdod ma nas zad pa dang mi skye ba gang yin pa de ji lta ba bzhin rab tu rtogs pa'i ye shes chos kyi sku'i bdag nyid ni byang chub chen
[\[59b.5\]]por shes par bya'o/_/de las gzhan du zad pa dang mi skye ba shes pa mi rung bar gsungs pa/_'gog pa med pa'i rang bzhin la/_/mthong zhes bya ba'i lam gyis ni/_/rnam par rtog rigs ci zhig zad/_/skye med rnam pa ci zhig 'thob/_/ces bya ba'o/_/gang dang dngos po
[\[59b.6\]]'jig pa dang phyis mi skye ba la zad pa dang mi skye ba'o zhes 'du shes la de ltar zad pa dang mi skye ba shes pa ni byang chub yin no zhes rtog pa ni rigs pa ma yin no/_/gang gi phyir 'gog pa ni de bzhin nyid kyi ngo bo gdod ma nas med pa'i rang bzhin yin no/_/skyes pa dang ma skyes pa dag go rims bzhin
[\[59b.7\]]du zad pa dang skye ba'i gegs byed pa'i mtshan nyid can la khyed kyi mthong ba'i lam gyi stobs kyis spang bar bya ba rnam par rtog pa'i rigs sngar skyes pa ni ci zhig zad la/_bsgrub par bya ba mi skye ba'i chos can ma skyes pa ni ci zhig skyes te cung zad kyang med pa kho na'o/_/yang mthong ba'i lam ni
[\[60a\]]
[\[60a.1\]]de'i stobs kyis zad pa dang mi skye bar byed pa ma yin te/_med pa'i bdag nyid can gyi 'gog pa la dmigs pa'i phyir ro zhes kyang brjod par bya'o/_/gang yang de'i lugs la rnam par gzhag pa 'gal bar gsungs pa/_gzhan gyi chos rnams kyang yod la/_/
[\[60a.2\]]shes bya la yang ston pa yi/_/sgrib pa zad par brjod pa gang /_/de la kho bos mtshar du brtsis/_/zhes bya ba'o/_/'di ltar shes pa dang shes bya'i mtshan nyid skad cig ma chos can gyi ngo bo don dam pa nyid du yod par gyur na spang ba dang bskyed du med pa'i rang gi ngo bo 'dzin pa nyid
[\[60a.3\]]kyis nam mkha' bzhin du gnyen po bsgom pas de dag la cung zad kyang mi byed do/_/de bas na dngos por mngon par zhen pa de dag gis chos rnams ni yang dag pa nyid du yod par khas 'che la/_de bzhin gshegs pas ni shes par bya ba de dag la sgrib pa'i rnam pa thams cad
[\[60a.4\]]zad par 'dod pa gang yin pa de ni phan tshun cher 'gal ba smra ba yin pas de la kho bos ya mtshan du mthong ngo zhes bya ba'o/_/'o na don 'di ji ltar rnam par brtag par bya zhe na/_bar skabs kyi tshigs su bcad pas ngo bo nyid med pa'i tshul lugs bstan pa gsungs pa/_'di
[\[60a.5\]]las bsal bya ci yang med/_/gzhag par bya ba cung zad med/_/yang dag nyid la yang dag lta/_/yang dag mthong na rnam par grol/_/zhes bya ba'o/_/mthong ba'i lam la sogs pas bsdus pa'i bdag nyid kyi chos 'di dag la gdod ma nas de kho na nyid kyi ngo bos sngar yod pa
[\[60a.6\]]bsal bar bya ba'i mi mthun pa'i phyogs kyi rnam pa ci yang med la/_gsar du gzhag par bya ba'i gnyen po'i phyogs cung zad kyang yod pa ma yin no/_/'on kyang mthong ba'i lam la sogs pa de bzhin du ro gcig pa'i mtshan nyid yang dag pa'i mtha' dgag pa dang sgrub pa 'ga' yang ma grub
[\[60a.7\]]pa'i don nyid la phyin ci ma log pa can gyi blo gros don ji lta ba yang dag pa nyid du lta ba zhes bya ba yin no/_/de bas na sgyu ma'i rgyal po sgyu ma'i rgyal po gzhan gyis pham par byas pa ltar phyin ci log rnam par ldog pas mthar yang dag pa'i mtha' 'ga' yang ma mthong ba'i tshul gyis mthong ba na yongs
[\[60b\]]
[\[60b.1\]]su 'dzin pa mtha' dag las rnam par grol bar 'gyur ro/_/de ltar skye ba dang 'jig pas stong pa nyid kyis bdag med pa dang /_phyi rol gyi don mngon par ma grub pa nyid kyis sems tsam du rnam par rig pa dang /_gzung ba med na 'dzin pa med pa nyid kyis gnyis su med pa'i ngo bo nyid
[\[60b.2\]]dang /_de kho nar 'ga' yang dmigs pa med pa nyid kyis mtshan ma med pa la rnal 'byor du byed par 'gyur te/_de'i stobs kyis nam mkha' lta bur chos thams cad rnam par mi rtog pa'i mtshan nyid so so rang gis rig par bya ba ji zhig ltar mngon du byas pas gdod ma nas skyes pa dang ma
[\[60b.3\]]skyes pa med pa zad pa dang mi skye ba'i bdag nyid rtogs pa'i 'bras bu 'thob par 'gyur ro zhes bya ba 'di rig par bya'o/_/de'i 'og tu mthong ba'i lam gyi ngo bo dngos gsungs pa/_sbyin pa la sogs re rer ni/_/de dag phan tshun bsdus pa gang /_/skad cig gcig pa'i
[\[60b.4\]]bzod pa yis/_/bsdus pa de 'dir mthong ba'i lam/_/zhes bya ba'o/_/gang zhig mthong ba'i byed pas sbyin pa la sogs pa'i pha rol tu phyin pa drug la rab tu dbye bas rnam pa sum cu rtsa drug can skyed par byed pa ni so sor sbyin pa la sogs pa'i ngo bo re rer phan tshun bsdus pa
[\[60b.5\]]sgrub par byed pa gang yin pa 'di lta ste/_skad cig ma gcig pa'i ye shes kyi bdag nyid sdug bsngal la sogs pa chos shes pa'i bzod pas bsdus pa ni rtse mo'i mngon par rtogs pa'i skabs 'dir mthong ba'i lam yin no/_/de skyes na gzung ba dang 'dzin pa'i rnam par rtog pa rnam
[\[60b.6\]]pa bzhi po so sor dgu'i bdag nyid 'dod pa dang gzugs dang gzugs med pa'i khams kyi dbye bas rnam par rtog pa brgya rtsa brgyad spangs pas de dag gis bsdus pa'i sa bon gyi nyon mongs pa brgya rtsa brgyad spangs pa ni rten cing 'brel par 'byung ba'i chos nyid kyis 'thob po de'i
[\[60b.7\]]'og tu de la dbang du byed pa'i ting nge 'dzin gsungs pa/_de nas seng ge rnam bsgyings pa'i/_/ting nge 'dzin la snyoms zhugs nas/_/rten cing 'brel 'byung lugs mthun dang /_/lugs mi mthun la rtogs par byed/_/ces bya ba'o/_/mi mthun pa'i phyogs kyi rnam par rtog pa
[\[61a\]]
[\[61a.1\]]bzod pas nye bar bsal ba'i de ma thag rnam par rtog pa rnams kyis bag tsha ba med pas seng ge rnam par bsgyings pa zhes bya ba'i ting nge 'dzin la snyoms par zhugs nas dus phyis bsgom pa'i lam du gtogs pas rten cing 'brel bar 'byung ba la ma rig pa'i rkyen gyis
[\[61a.2\]]'du byed do zhes pa la sogs pa lugs dang mthun pa dang /_skye ba 'gags pas rga shi 'gag go zhes pa la sogs pa lugs dang mi mthun par yang dag par rtog par byed do/_/de ltar mthong ba'i lam gyi rtse mo thob pa las bsgom pa'i lam 'byung bas bsgom pa'o lam gyi rtse mo gsungs pa/_'gog
[\[61a.3\]]dang bcas pa'i snyoms 'jug dgur/_/rnam pa gnyis su song 'ongs nas/_/'dod par gtogs pa'i rnam par shes/_/mnyam gzhag min pa'i mtshams bzung ste/_/thod rgal du ni snyoms 'jug pa/_/gcig dang gnyis gsum bzhi dang lnga/_/drug dang bdun dang brgyad rgal
[\[61a.4\]]nas/_/'gog pa'i bar du mi 'drar 'gro/_/zhes bya ba'o/_/byang chub sems dpa' rnams ni ting nge 'dzin gyi rtsal sbyangs pas snyoms par 'jug pa la dbang ba nyid kyis bsgom pa'i lam phul du phyin par bya ba'i phyir rtog pa dang dpyod pa la sogs pa'i yan lag lnga dang ldan pa bsam
[\[61a.5\]]gtan dang po dang /_nang yongs su dang ba la sogs pa yan lag bzhi dang ldan pa bsam gtan gnyis pa dang /_btang snyoms la sogs pa yan lag lnga dang ldan pa bsam gtan gsum pa dang /_dran pa dang shes bzhin la sogs pa yan lag bzhi dang ldan pa bsam gtan
[\[61a.6\]]bzhi pa rnams dang /_nam mkha' dang rnam shes mtha' yas so zhes pa mos pa sngon du gtong ba can nam mkha' mtha' yas dang /_rnam shes mtha' yas skye mched dang /_ci yang med pa nyid dang /_yod pa yang ma yin med pa yang ma yin no zhes bya ba sngon du gtong ba can ci yang
[\[61a.7\]]med pa dang /_'du shes med 'du shes med min gyi skye mched rnams dang /_tshor ba dang mtshan mar 'du shes pa 'gog pa'i mtshan nyid 'gog pa'i snyoms par 'jug pa ste/_de ltar yul rnam pa dgu la bsam gtan dang po nas bzung ste 'gog pa'i bar du yar song ba dang /_
[\[61b\]]
[\[61b.1\]]'gog pa nas bzung ste bsam gtan dang po'i bar du 'ong ba ste/_de ltar lugs dang mthun pa dang mi mthun pa 'gro ba dang 'ong ba seng ge rnam par bsgyings pa bstan pa gnyis dang /_yang bsam gtan dang po la sogs pa rim gyis 'gog pa'i bar du snyoms par 'jug pa
[\[61b.2\]]khyad par can gyis 'gro ba dang /_de'i 'og tu bsam gtan dang po nas bzung ste 'gog pa'i bar du 'gog pa la snyoms par 'jug pa re re spel bar 'gro ba dang /_yang 'gog pa la snyoms par zhugs nas de las langs te 'gog pa gcig pu dor nas de ma thag pa'i yod min med min
[\[61b.3\]]gyi skye mched la snyoms par 'jug cing /_de las langs nas 'dod pa na spyod pa'i rnam par shes pa mnyam par ma bzhag pa mtshams su gzhag ste/_thabs mkhas pas de nas 'gog pa la'o/_/de las langs nas mnyam par ma bzhag pa la'o/_/de nas gnyis dor nas ci yang med
[\[61b.4\]]pa'i skye mched la'o/_/de las langs nas mnyam par ma bzhag pa la'o/_/de bzhin du rnam shes mtha' yas skye mched la sogs pa la mar babs pa'i tshul gyis mnyam par ma bzhag pa rab tu spel te/_gsum dang /_bzhi dang /_lnga dang /_drug dang /_bdun dang /_brgyad dor nas
[\[61b.5\]]bsam gtan dang po la snyoms par 'jug go/_/de las langs nas mnyam par ma bzhag pa la gnas pa ste/_de ltar mi 'dra bar 'gro bas thod rgal gyi snyoms par 'jug pa yin no/_/bsgom pa'i lam des spang bar bya ba'i rnam par rtog pa gang zhig yin zhe na/_de'i mi mthun pa'i
[\[61b.6\]]phyogs kyi rnam par rtog pa rnam pa bzhi las re zhig gzung ba'i rnam par rtog pa dang po gsungs pa/_mdor bsdus rgyas dang sangs rgyas kyis/_/bstang bas yongs su ma bzung dang /_/dus gsum yon tan med pa dang /_/legs pa'i lam ni rnam gsum la/_/gzung ba'i rnam
[\[61b.7\]]rtog 'di gcig ste/_/sbyor ba'i rnam pa'i spyod yul can/_/zhes bya ba'o/_/gsung rab kyi don gang yin pa de bzhin nyid la sogs pa mi shes pas chos mdor bsdus pa dang /_rang gi mtshan nyid mi shes pas chos rgyas pa dang /_ji skad bshad pa'i don la nan tan mi byed pas sangs
[\[62a\]]
[\[62a.1\]]rgyas kyis bstang ste yongs su ma bzung ba dang /_/phyir mi ldog pa la sogs pa sbyor ba'i lam gyi yon tan med pas 'das pa'i yon tan med pa dang /_/shes rab kyi pha rol tu phyin pa sgrub pa'i mtshan nyid mthong ba'i lam gyi yon tan med pas da ltar ba'i yon tan med pa dang /_shes rab kyi pha
[\[62a.2\]]rol tu phyin pa yang dag par bsgom pa nyid kyi mtshan nyid bsgom pa'i lam gyi yon tan med pas ma 'ongs pa'i yon tan med pa dang /_phyin ci log zhi ba nyid la sogs pas mya ngan las 'das pa la sbyor ba legs pa'i lam dang /_stong pa nyid mngon par sgrub pa nyid kyis de kho na nyid mthong ba legs
[\[62a.3\]]pa'i lam dang /_rang bzhin med pa goms par byed pa nyid kyis yang dag par bsgom pa legs pa'i lam mi shes pa ste/_de ltar gzung ba'i rnam par rtog pa dang po bsgom pa'i lam gyi sbyor ba'i gnas skabs kyi yul can rnam pa dgu'o/_/de'i rjes la gzung ba'i rnam par rtog pa
[\[62a.4\]]gnyis gsungs pa/_gnyis pa sems dang sems byung rnams/_/'jug pa'i yul can yin bzhed de/_/sems mi skye dang byang chub kyi/_/snying po yid la mi byed dang /_/theg pa dman pa yid byed dang /_/rdzogs pa'i byang chub yid mi byed/_/bsgom dang bsgom pa med pa dang /_/
[\[62a.5\]]de dag las ni bzlog nyid dang /_/ji bzhin don min rnam rtog pa/_/bsgom pa'i lam la shes par bya/_/zhes bya ba'o/_/dge ba'i bshes gnyen la sogs pa dang bral bas byang chub tu sems mi skyed pa dang /_sangs rgyas kyi rjes su mthun pa nyid kyi bsod nams khyad par du 'phags
[\[62a.6\]]pa med pas byang chub kyi snying po yid la mi byed pa dang /_'khor bas 'jigs pa nyid dang gzhan don la mi ltos pa nyid kyis theg pa dman pa yid la byed pa dang /_shes rab kyi pha rol tu phyin pa mngon par sgrub pa med pas rdzogs pa'i byang chub yid la mi byed pa dang /_shes rab kyi pha rol tu phyin pa bsgoms
[\[62a.7\]]pas thams cad mkhyen pa nyid thob par 'dod pas bsgom pa dang /_de nyid ma bsgoms pas thob par 'dod pas bsgom pa med pa dang /_bsgoms pa dang ma bsgoms pa gnyis kas thob par 'dod pas gnyis ka dang /_bsgoms pas kyang ma yin ma bsgoms pas kyang ma yin pas 'thob par
[\[62b\]]
[\[62b.1\]]'dod pas gnyis ka ma yin pa dang /_phyin ci log tu zhugs pa nyid kyis don ji lta ba bzhin ma yin pa 'dzin pa ste/_de ltar gzung ba'i rnam par rtog pa gnyis pa bsgom pa'i lam gyi sems dang sems las byung ba 'jug pa'i skabs kyi yul can rnam pa dgu'o/_/de'i 'og tu 'dzin pa'i rnam
[\[62b.2\]]par rtog pa dang po gsungs pa/_sems can btags pa'i spyod yul dang /_/chos btags pa dang stong min nyid/_/chags dang rab dbye bdag nyid dang /_/dngos por byed dang theg gsum dang /_/yon ni dag pa ma yin dang /_/spyod pa rnam par 'khrugs pa dang /_/'dzin par
[\[62b.3\]]byed pa dang por te/_/shes par bya bar bsgrags pa yin/_/zhes bya ba'o/_/rdzas su yod par mi skye bas sems can du btags pa dang /_snang ba tsam du zad pa'i phyir gzugs la sogs pa'i chos su btags pa dang /_gang zag dang chos don gzhan gyis stong yang rang gi ngo bor
[\[62b.4\]]gnas pas stong pa ma yin pa dang /_de dag la dmigs pa dang mi dmigs pa nyid kyi sgo nas lam la chags pa dang /_gzugs la sogs pa rang dang spyi'i mtshan nyid so so ba nyid kyis rab tu rnam par 'byed pa dang /_ji skad bshad pa'i ched du bya ba mi byed pas dman pa'i ched du
[\[62b.5\]]bya ba byed pa dang /_gzugs la sogs pa mi dmigs pa'i phyir theg pa gsum gyis nges par 'byung ba dang /_yang dag par rab tu ma zhugs pa nyid kyis yon dag pa ma yin pa dang /_sbyin pa la sogs pa 'khor gsum du dmigs pas spyod pa rnam par 'khrugs pa'i gang zag
[\[62b.6\]]yod par 'dzin pa ste/_de ltar 'dzin pa'i rnam par rtog pa dang po bsgom pa'i lam gyi sbyor ba'i gnas skabs kyi yul can rnam pa dgur shes par bya'o/_/de'i rjes la 'dzin pa'i rnam par rtog pa gnyis pa mdor gsungs pa/_sems can btags dang de rgyu yi/_/yul can de
[\[62b.7\]]yis rnam 'joms pas/_/bsgom pa'i lam dang 'brel pa yi/_/mi mthun phyogs gzhan rnam pa dgu/_/zhes bya ba'o/_/so so'i skye bo dang 'phags pa'i gang zag tu btags pa dang /_der rnam par gzhag pa'i rgyu ma rig pa dang ye shes kyis bsdus pa'i phung po'i rgyun la mngon par
[\[63a\]]
[\[63a.1\]]zhen pa'i yul can bsgom pa'i lam gyis yang dag par gzhom par bya ba gang yin pa ste/_lam de dang 'brel pa mi mthun pa'i phyogs 'dzin pa'i rnam par rtog pa gnyis pa rnam pa dgu yin no/_/ji ltar rnam pa dgu yin zhe na/_bar skabs kyi tshigs su
[\[63a.2\]]bcad pa gsungs pa/_thams cad mkhyen nyid gsum dag gi_/bdag nyid ji bzhin sgrib rnam gsum/_/zhi lam de bzhin nyid sogs dang /_/mtshungs par ldan dang mi ldan dang /_/mi mnyam sdug bsngal la sogs dang /_/nyon mongs rnams kyi rang bzhin dang /_/gnyis su
[\[63a.3\]]med la kun rmongs la/_/rnam par rtog pa tha mar bzhed/_/ces bya ba'o/_/rnam pa thams cad ma shes pas rnam pa thams cad mkhyen pa nyid kyi sgrib pa la kun tu rmongs pa dang /_lam thams cad rnam par ma shes pas lam shes pa nyid kyi sgrib pa dang /_gzhi
[\[63a.4\]]thams cad rnam par ma shes pas gzhi thams cad shes pa nyid kyi sgrib pa dang /_shes rab kyi pha rol tu phyin pa mngon par ma shes pas thams cad zhi ba'i lam dang /_gzugs la sogs pa dang de bzhin nyid yongs su ma shes pas de bzhin nyid la sogs pa dang mtshungs
[\[63a.5\]]par ldan pa dang mi ldan pa dang /_bdud la sogs pa'i rang gi ngo bo yongs su ma shes pas mi mnyam pa nyid dang /_don la sgra ji bzhin par 'dzin pa nyid kyis sdug bsngal ba'i bden pa la sogs pa dang /_'dod chags la sogs pa'i ngo bo glo bur ba nyid yongs su ma shes
[\[63a.6\]]pas nyon mongs pa'i rang bzhin dang /_gzung ba dang 'dzin pa'i mtshan nyid yongs su ma shes pas gnyis su med pa la kun tu rmongs pa ste/_de ltar na 'dzin pa'i rnam par rtog pa tha ma bsgom pa'i lam gyi sems dang sems las byung ba'i gnas skabs kyi yul can
[\[63a.7\]]rnam pa dgur bzhed pa yin no/_/de'i phyir bsgom pa'i lam gyi mi mthun pa'i phyogs rnam pa bzhi po de dag gi dbye ba kho nas gnyen po rnam pa bzhi tha dad pa'i dbye ba yang khong du chud par bya ste/_de ltar na gzung ba dang 'dzin pa'i rnam par rtog pa rnam pa bzhi po so sor dgu nyid
[\[63b\]]
[\[63b.1\]]'dod pa dang gzugs dang gzugs med pa'i khams kyi dbye bas rnam par rtog pa brgya rtsa brgyad spangs pa na de dag gis bsdus pa'i nyon mongs pa'i bag chags brgya rtsa brgyad dang bral ba ni rten cing 'brel par 'byung ba'i chos nyid kyis 'thob po/_/de bas na bsgom pa'i lam de'i byed pa
[\[63b.2\]]gang yin pa spang bar byas pas rnam par dag pa mthar thug pa'i sgo nas gsungs pa/_yams nad 'di rnams zad nas ni/_/yun ring lon nas dbugs phyin ltar/_/rnam pa kun tu 'gro ba yi/_/bde sgrub yon tan phun tshogs kun/_/rgya mtsho che la chu bo bzhin/_/'bras
[\[63b.3\]]bu mchog gis rab mdzes pa'i/_/sems dpa' chen po de la ni/_/rnam pa kun tu sten par byed/_/ces bya ba'o/_/rgyun ring du legs par goms pa'i stobs kyis rnam par rtog pa'i rims 'tshe bar byed pa nyid kyis yams kyi nad du gyur pa 'di rnams zad nas gnod par byed pa
[\[63b.4\]]med pa nyid kyis dper na nad las thar pa'i skyes bu ring zhig lon nas bde bar gnas pa thob ste dbugs phyin pa ltar/_snying rje dang thabs mkhas pa'i dbang gis rnam pa thams cad du rtse gcig pas 'gro ba'i bde ba mngon par bsgrub pa la rab tu mkhas pa theg pa gsum gyis
[\[63b.5\]]bsdus pa'i yon tan phun sum tshogs pa ljon shing ltar rgyas pa thams cad rgya mtsho chen po la chu bo tha dad pa'i rgyun 'bab pa bzhin du/_byang chub sems dpa' bsgom pa'i lam rab kyi mthar son pa'i 'bras bus yang dag par mdzes par gyur pa'i bdag nyid chen po de la rnam pa
[\[63b.6\]]thams cad nas rnam pa thams cad du mngon par 'ong ba'i rnam pas sten par byed do/_/bsgom pa'i lam gyi rtse mo thob pa las bar chad med pa'i lam 'byung bas bar chad med pa'i rtse mo gsungs pa/_stong gsum skye bo nyan thos dang /_/bse ru'i rtogs pa phun tshogs dang /_/
[\[63b.7\]]byang chub sems dpa'i skyon med la/_/bkod pa'i dge rnams dper mdzad nas/_/bsod nams mang po nyid kyis ni/_/sangs rgyas nyid thob bar med de/_/bar chad med pa'i ting nge 'dzin/_/de ni rnam pa kun mkhyen nyid/_/ces bya ba'o/_/skyes bu gang gis stong
[\[64a\]]
[\[64a.1\]]gsum gyi 'jig rten gyi khams kyi sems can thams cad nyan thos dang rang sangs rgyas dang byang chub sems dpa'i skyon med pa la bkod pa'i bsod nams mngon par 'du bya ba gang yin pa de dper mdzad nas de bas ches khyad par du 'phags pa'i bsod nams mang po
[\[64a.2\]]nyid kyis sangs rgyas nyid 'thob pa la gzhan gyis bar du chod pa med pa'i ting nge 'dzin te/_de ni dus gnyis par ni rnam pa kun mkhyen pa nyid yin no/_/de'i dmigs pa la sogs pa mtshan nyid ji lta bur brtag ce na/_bar skabs kyi tshigs su bcad pas mtshan nyid gsungs pa/_'di yi
[\[64a.3\]]dmigs pa dngos med de/_/bdag po dran pa yin par bzhed/_/rnam pa zhi nyid 'di la ni/_/rab tu smra rnams brgyud mar rgol/_/zhes bya ba'o/_/bar chad med pa'i ting nge 'dzin 'di'i dmigs pa'i yul ni chos thams cad dngos po med pa yin no/_/bdag po'i rkyen ni sems dang
[\[64a.4\]]po bskyed pa nas bzung ste yid la byed pa phun sum tshogs pa dran pa yin no/_/rnam pa ni rang bzhin gyi spros pa nye bar zhi ba nyid gang yin pa'o/_/gnas 'di la ni gting dpag dka' ba'i phyir rtog ge rab tu smra ba rnams kyi log par rtog pa'i klan ka'i rgol ba brgyud mar 'byung bas thabs la
[\[64a.5\]]mkhas pas de dag bsal bar bya ste/_'dis ni 'di zab pa nyid bsnyad do zhes bya ba dgongs pa yin no/_/log par rtog pa de dag gang gis bsal bar bya ba yin zhe na/_dmigs pa 'thad pa de yi ni/_/ngo bo nyid nges gzung ba dang /_/rnam kun mkhyen nyid ye shes dang /_/
[\[64a.6\]]dam pa'i don dang kun rdzob dang /_/sbyor dang dkon mchog gsum po dang /_/thabs bcas thub pa'i rtogs pa dang /_/phyin ci log ni lam bcas dang /_/gnyen po mi mthun phyogs dag dang /_/mtshan nyid dang ni bsgom pa la/_/smra ba rnams kyis log rtog pa/_/rnam pa
[\[64a.7\]]kun mkhyen nyid rten can/_/rnam pa bcu drug dag tu bzhed/_/ces bya ba'o/_/'dus byas dang 'dus ma byas dag dngos po med pa nyid kyis dmigs pa 'thad pa dang /_rnam pa thams cad du ngo bo nyid med pa nyid kyis dmigs pa'i ngo bo nyid nges par bzung ba dang /_tha snyad du
[\[64b\]]
[\[64b.1\]]dngos po med pa dmigs pas rnam pa thams cad mkhyen pa nyid kyi ye shes dang /_de bzhin nyid kyi ngo bo nyid kyis kun rdzob dang don dam pa'i bden pa gnyis dang /_sbyin pa la sogs pa mi dmigs pa nyid kyis sbyor ba dang /_rtogs par bya ba med pa nyid kyi tshul nyid kyi rtog pas sangs
[\[64b.2\]]rgyas dkon mchog dang /_nam mkha'i mtshan nyid can gyi tshul nyid kyis dri ma dang bral bas chos dkon mchog dang /_gzugs la sogs pa la spyod pa bkag pa'i tshul nyid kyis pha rol tu phyin pa drug la spyod pa'i dge 'dun dkon mchog dang /_'khor gsum mi dmigs pa
[\[64b.3\]]nyid kyis thabs mkhas pa dang /_dngos po dang dngos po med pa dang gnyis ka'i ngo bor rtogs pa bkag pa nyid kyis de bzhin gshegs pa'i mngon par rtogs pa dang /_mi rtag pa la sogs pa'i spros pa rnam par gzhag pa nyid kyis rtag pa la sogs pa phyin ci log dang /_lam
[\[64b.4\]]rnam par bsgom pa'i 'bras bu mngon sum du mi byed pa nyid kyis lam dang /_lam gyi rnam par gzhag pa tsam gyi dor ba dang blang ba'i mtshan nyid kyis mi mthun pa'i phyogs dang gnyen po dang /_yang dag par chos can med pa nyid kyis chos kyi mtshan nyid dang /_rang dang spyi'i mtshan nyid
[\[64b.5\]]med pa nyid kyis mtshan nyid med pa'i mtshan nyid shes rab kyi pha rol tu phyin pa bsgom pa yin no zhes bya ba'o/_/thabs la mkhas pa'i mtshan nyid rab tu mi shes pa'i rab tu smra ba nyid thams cad kyi log par rtog pas phan tshun 'gal ba lta bur sgrub pa gang yin pa rnam pa thams cad mkhyen pa
[\[64b.6\]]nyid kyi rten can log par bsgrub pa bcu drug po de dag byang chub sems dpa' blo gros dang ldan pa rnams kyis bden pa gnyis la brten pa'i thabs la mkhas pas rnam par bsal bar bya bar bzhed do/_/shes rab kyi pha rol tu phyin pa'i man ngag gi bstan bcos mngon par rtogs pa'i rgyan gyi
[\[64b.7\]]'grel pa shes rab sgron ma'i phreng ba zhes bya ba las skabs lnga pa'i 'grel pa'o//_//rtse mo'i mngon par rtogs pa thob pas chos dkar po thams cad mthar gyis 'brel par bsgom dgos pa'i phyir mthar gyis pa'i mngon par rtogs pa gsungs pa/_sbyin pa shes rab bar dag
[\[65a\]]
[\[65a.1\]]dang /_/sangs rgyas la sogs dran dang chos/_/dngos med ngo bo nyid kyis de/_/mthar gyis pa yi bya bar bzhed/_/ces bya ba'o/_/'khor gsum rnam par dag pa'i bdag nyid kyi sbyin pa la sogs pa pha rol tu phyin pa rnam pa drug yongs su spyad pa bslab
[\[65a.2\]]pa thams cad yang dag par sgrub par byed pa dang /_stobs dang mi 'jigs pa la sogs pa don dam par dran pa med cing yid la byar med pa'i tshul gyis sangs rgyas rjes su dran pa dang /_de bzhin du dge ba dang mi dge ba dang lung du ma bstan pa'i chos rjes su dran pa dang /_tshul de nyid kyis
[\[65a.3\]]'phags pa phyir mi ldog pa'i dge 'dun rjes su dran pa dang /_de bzhin du ma nyams pa la sogs pa'i tshul khrims dang /_zang zing la sogs pa'i gtong ba dang /_'dod pa la sogs pa'i lha rjes su dran pa dang /_sems dang po bskyed pa nas bzung ste/_rnam pa thams cad
[\[65a.4\]]mkhyen pa nyid yid la byed pa'i sems kyis chos thams cad dngos po med pa'i ngo bo nyid du slob pa gang yin pa ste/_de ltar na rnam pa bcu gsum gyis dkar po'i chos thams cad rim gyis 'brel pa yongs su rdzogs par byed pa de ni 'dir mthar gyis sgrub pa'i bya bar bzhed pa
[\[65a.5\]]yin no/_/shes rab kyi pha rol tu phyin pa'i man ngag gi bstan bcos mngon par rtogs pa'i rgyan gyi 'grel pa shes rab sgron ma'i phreng ba zhes bya ba las skabs drug pa'i 'grel pa'o//_//mthar gyis sgrub pa'i mngon par rtogs pa las shin tu goms pa'i bdag nyid
[\[65a.6\]]kyi skad cig ma gcig pa'i mngon par rtogs pa byang chub pa 'byung ba'i phyir de la mtshan nyid kyi rab tu dbye bas rnam pa bzhi las dang po rnam par smin pa ma yin pa'i mtshan nyid zag pa med pa'i chos thams cad skad cig ma gcig gis mngon par byang chub pa gsungs pa/_sbyin pa
[\[65a.7\]]la sogs re res kyang /_/zag med chos kun bsdus pa'i phyir/_/thub pa'i skad cig gcig pa yis/_/rtogs pa 'di ni shes par bya/_/zhes bya ba'o/_/dus ring mo zhig nas sbyin pa la sogs pa pha rol tu phyin pa rnam pa lnga shin tu phul du gyur pa'i mthus de dag gang yang rung ba
[\[65b\]]
[\[65b.1\]]skad cig ma gcig po dngos po so sor nges par phyin ci log dang bral ba'i ngo bos sa bdun par yongs su son par gyur pa'i bar gyi/_sbyin pa la sogs pa nas dpe byad bzang po brgyad cu'i bar gyi zag pa med pa'i chos thams cad bsdus pa'i phyir thub pa byang chub sems dpa'i skad
[\[65b.2\]]cig ma gcig pa'i rtogs pas mngon par rdzogs par byang chub pa'o zhes shes par bya'o/_/ji ltar na zag pa med pa'i ye shes gcig dmigs na zag pa med pa'i chos thams cad mngon du 'gyur ba yin zhe na/_'jig rten pa'i dpes grub pa gcig gsungs pa/_ji ltar
[\[65b.3\]]skyes bus zo chun rgyud/_/rdog thabs gcig gis bskyod pa na/_/thams cad cig car 'gul ba ltar/_/skad cig gcig shes de bzhin no/_/zhes bya ba'o/_/dper na bzo bo mkhas pa sngon bzo legs par byas pa'i zo chun gyi rgyud skyes bus rdog pa'i thabs gcig gis bskyod na thams
[\[65b.4\]]cad dus gcig tu 'gul bar 'gyur ro/_/dpe de bzhin du chos kyi dbyings kyi mthu las mngon du legs par bsgoms pa mthar phyin pa'i dbang gis skad cig ma gcig kho na la zag pa med pa'i ye shes gcig mngon du gyur na de'i bdag nyid kyi
[\[65b.5\]]rigs can mtha' dag mngon du byed pa yin no/_/gnyis pa rnam par smin pa'i chos nyid kyi mtshan nyid zag pa med pa'i chos thams cad skad cig ma gcig gis mngon par byang chub pa gsungs pa/_gang tshe chos dkar thams cad kyi/_/rang bzhin shes rab pha rol
[\[65b.6\]]phyin/_/rnam smin chos nyid gnas skabs skyes/_/de tshe skad cig gcig ye shes/_/zhes bya ba'o/_/gang gi tshe chos rab tu dkar ba thams cad kyi rang bzhin shes rab kyi pha rol tu phyin pa nyid kyi phyir rnam pa thams cad du de yid la byed pa dang ma bral ba dbang du gyur
[\[65b.7\]]pa'i mthus rnam par smin pa'i chos nyid kyi gnas skabs dri ma rnams dang bral ba'i ngo bo nyid skyes pa de'i tshe skad cig ma gcig kho na la sa brgyad pa la sogs pa rnam par smin pa'i bdag nyid zag pa med pa'i chos thams cad mngon sum du 'gyur ba'i phyir skad cig ma gcig
[\[66a\]]
[\[66a.1\]]pa'i rtogs pas mngon par rdzogs par byang chub pa yin no/_/gsum pa chos thams cad mtshan nyid med pa'i mtshan nyid skad cig ma gcig gis mngon par byang chub pa gsungs pa/_sbyin pa sogs pa'i spyod pa yis/_/chos kun rmi lam 'drar gnas nas/_/chos rnams
[\[66a.2\]]mtshan nyid med pa nyid/_/skad cig ma ni gcig gis rtogs/_/zhes bya ba'o/_/sngon chos thams cad rmi lam lta bur goms pa'i sgo nas sbyin pa la sogs pa'i pha rol tu phyin pa drug yongs su spyad pas 'dir chos thams cad rmi lam gyi ngo bo nyid du rtogs pa la gnas te skad cig ma gcig
[\[66a.3\]]kho nas kun nas nyon mongs pa dang rnam par byang ba'i chos thams cad ni rang dang spyi'i mtshan nyid med pa'o zhes mngon sum du byed pa'i phyir skad cig ma gcig pa'i rtogs pas mngon par rdzogs par byang chub pa nyid yin no/_/bzhi pa chos thams cad gnyis su med pa'i mtshan nyid skad
[\[66a.4\]]cig ma gcig gis mngon par byang chub pa gsungs pa/_rmi lam dang ni de mthong nyid/_/gnyis kyi tshul du mi mthong ltar/_/chos rnams gnyis su med pa yi/_/de nyid skad cig gcig gis mthong /_/zhes bya ba'o/_/ji ltar rmi lam ni brdzun pa nyid kyis rmi lam la bzung ba
[\[66a.5\]]dang rmi lam mthong ba la 'dzin pa mi mthong ba bzhin du rnam pa thams cad bar chad med par gnyis su snang ba spang ba goms pa ngang du gyur pa'i byang chub sems dpas chos thams cad kyang de lta bu'i chos nyid yin no zhes skad cig ma gcig kho nas chos rnams kyi de kho na gzung ba dang /_'dzin pa
[\[66a.6\]]gnyis su med pa mngon du byed pa'i phyir skad cig ma gcig pa'i rtogs pas mngon par rdzogs par byang chub pa yin no/_/shes rab kyi pha rol tu phyin pa'i man ngag gi bstan bcos mngon par rtogs pa'i rgyan gyi 'grel pa shes rab sgron ma'i phreng ba zhes bya ba las skabs bdun
[\[66a.7\]]pa'i 'grel pa'o//_//da ni mngon par rtogs pa rnams kyi 'bras bu yongs su smin pa gang yin pa chos kyi sku 'chad par mdzad pas de yang sku rnam pa bzhi phrin las dang bcas pas rab tu dbye ba las re zhig rang bzhin gyis lhun gyis grub cing rnam par dag pa yon tan
[\[66b\]]
[\[66b.1\]]thams cad rdzogs pa'i bdag nyid ngo bo nyid kyi sku gsungs pa/_thub pa'i ngo bo nyid sku ni/_/zag pa med pa'i chos gang dag_/thob gyur rnam kun rnam dag pa/_/de dag rang bzhin mtshan nyid can/_/zhes bya ba'o/_/thub pa sangs rgyas bcom ldan 'das kyi ngo bo nyid sku ni shin tu
[\[66b.2\]]phul du gyur pa'i ye shes kyi bdag nyid 'jig rten las 'das pa'i chos kyi dbyings kyi ngo bo nyid kyis zag pa med pa'i chos thams cad thob par gyur pa dri ma rnams glo bur ba yin pa nyid kyis rnam pa thams cad du rnam par dag cing bcos ma ma yin pa'i don gyis rang bzhin gyis dben par gyur
[\[66b.3\]]pa gang yin pa ngo bo nyid kyis gnas pa'i mtshan nyid can yin no/_/de las tha dad pa ma yin pa zag pa med pa nyid kyi bdag nyid chos kyi sku gsungs pa/_byang chub phyogs mthun tshad med dang /_/rnam par thar dang mthar gyis ni/_/snyoms 'jug dgu yi bdag nyid dang /_/
[\[66b.4\]]zad par bcu yi bdag nyid dang /_/zil gyis gnon pa'i skye mched ni/_/rab tu dbye bas rnam brgyad dang /_/nyon mongs med dang smon mkhyen dang /_/mngon shes so so yang dag rig_/rnam pa thams cad dag bzhi dang /_/dbang bcu dang ni stobs bcu dang /_/mi
[\[66b.5\]]'jigs pa ni bzhi dag dang /_/bsrung ba med pa rnam gsum dang /_/dran pa nyer gzhag rnam gsum dang /_/bsnyel ba mi mnga'i chos nyid dang /_/bag chags yang dag bcom pa dang /_/skye la thugs rje chen po dang /_/thub pa kho na'i ma 'dres chos/_/bco brgyad bshad pa
[\[66b.6\]]gang yin dang /_/rnam pa thams cad mkhyen nyid dang /_/chos kyi sku zhes brjod pa yin/_/zhes bya ba'o/_/de la byang chub kyi phyogs dang mthun pa'i chos sum cu rtsa bdun gang zhe na/_lus dang /_tshor ba dang /_sems dang /_chos rnams la dran pa nye bar gzhag pa bzhi
[\[66b.7\]]dang /_mi dge ba dang dge ba skyes pa dang ma skyes pa dag go rims bzhin du spong ba dang /_mi skyed pa nyid dang /_cig shos kyi ngo bos yang dag par spong ba rnam pa bzhi dang /_'dun pa dang /_brtson 'grus dang /_sems dang /_dpyod pa'i ting nge 'dzin te rdzu 'phrul gyi rkang pa bzhi
[\[67a\]]
[\[67a.1\]]dang /_dad pa dang /_brtson 'grus dang /_dran pa dang /_ting nge 'dzin dang /_shes rab kyi dbang po ste dbang po rnam pa lnga dang /_dad pa dang /_brtson 'grus dang /_dran pa dang /_ting nge 'dzin dang /_shes rab kyi stobs te stobs rnam pa lnga dang /_
[\[67a.2\]]dran pa dang /_chos rab tu rnam par 'byed pa dang /_brtson 'grus dang /_dga' ba dang /_shin tu sbyangs pa dang /_chos nyid de kho na nyid mngon sum du rtogs pa rtse gcig tu gnas pas ting nge 'dzin dang /_btang snyoms yang dag byang chub kyi yan lag ste byang chub kyi yan
[\[67a.3\]]lag gi rnam pa bdun dang /_yang dag pa'i lta ba dang /_rtog pa dang /_ngag dang /_las kyi mtha' dang /_'tsho ba dang /_rtsol ba dang /_dran pa dang /_ting nge 'dzin te 'phags pa'i lam yan lag rnam pa brgyad do/_/tshad med pa bzhi gang zhe na/_byams pa dang /_snying rje
[\[67a.4\]]dang /_dga' ba dang /_btang snyoms rnams so/_/rnam par thar pa brgyad gang zhe na/_nang gzugs can dang gzugs can ma yin par 'du shes pas phyi rol gyi gzugs rnams la rnam par lta ba zhes bya ba gnyis dang /_sdug pa'i rnam par thar pa lus kyis mngon sum du byas nas
[\[67a.5\]]rdzogs par byas te gnas pa zhes bya ba gcig dang /_nam mkha' mtha' yas dang /_rnam shes mtha' yas dang /_ci yang med pa dang /_'du shes med 'du shes med min skye mched ces bya ba bzhi dang /_'du shes dang /_tshor ba 'gog pa zhes bya ba gcig go/_/mthar
[\[67a.6\]]gyis gnas pa'i snyoms par 'jug pa dgu gang zhe na/_bsam gtan dang po dang /_gnyis pa dang /_gsum pa dang /_bzhi pa ste gzugs khams kyi bsam gtan rnam pa bzhi dang /_nam mkha' mtha' yas la sogs pa gzugs med pa'i snyoms par 'jug pa rnam pa
[\[67a.7\]]bzhi dang /_'gog pa'i snyoms par 'jug pa nyid do/_/zad par bsgom pa bcu gang zhe na/_mtha' dag sngon po dang /_ser po dang /_dmar po dang /_dkar po dang /_sa dang /_chu dang /_me dang /_rlung dang /_nam mkha' dang /_rnam par shes pa rnam par bsgom pa
[\[67b\]]
[\[67b.1\]]zhes bya ba zad par bsgom pa rnam pa bcu dang /_zil gyis gnon pa'i skye mched brgyad gang zhe na/_nang gi gzugs dang gzugs med par 'du shes pa dag gis so sor chung ngu dang /_chen po dang dman pa dang gya nom pa dag tu phyi rol gyi gzugs rnams la lta zhing de dag zil
[\[67b.2\]]gyis mnan nas shes shing mthong ba zhes bya ba bzhi dang /_nang gi gzugs med par 'du shes pa dag kho nas phyi rol gyi gzugs sngon po dang /_ser po dang /_dmar po dang /_dkar po rnams zil gyis mnan nas shes shing mthong ba zhes bya ba rnam pa bzhi'o/_/nyon
[\[67b.3\]]mongs pa med pa gang zhe na/_bdag nyid nye bar zhi bas pha rol gyi rgyud du gtogs pa'i nyon mongs pa'i dgra'i rgyun drungs 'byin pa'i ting nge 'dzin zhes bya ba gang yin pa'o/_/smon gnas mkhyen pa gang zhe na/_ji ltar bzhed pa nyid tshul ji lta bar yang dag par mkhyen pa nyid kyis
[\[67b.4\]]lhun gyis grub pa la sogs pa 'khor ba ji srid pa'i skabs su 'jug pa zhes bya ba gang yin pa'o/_/mngon par shes pa drug gang zhe na/_rdzu 'phrul dang /_lha'i rna ba dang /_sngon gyi gnas dang /_'chi 'pho ba dang /_skye ba dang /_gzhan gyi sems dang /_zag pa zad pa
[\[67b.5\]]shes pa rnams so/_/so so yang dag par rig pa bzhi gang zhe na/_don dang /_chos dang /_nges pa'i tshig dang /_spobs pa so so yang dag par rig pa rnams so/_/rnam pa thams cad yongs su dag pa gang zhe na/_rten dang /_dmigs pa dang /_thugs dang /_ye shes
[\[67b.6\]]yongs su dag pa rnams so/_/dbang rnam pa bcu gang zhe na/_tshe dang /_sems dang /_yo byad dang /_las dang /_skye ba dang /_mos pa dang /_smon lam dang /_rdzu 'phrul dang /_ye shes dang /_chos la dbang ba rnams so/_/stobs bcu gang zhe na/_gnas dang gnas
[\[67b.7\]]ma yin pa dang /_las kyi rnam par smin pa dang /_khams sna tshogs pa dang /_mos pa sna tshogs pa dang /_dbang po mchog dang mchog ma yin pa dang /_kun tu 'gro ba'i lam dang /_bsam gtan la sogs pa snyoms par 'jug pa lta ba dang /_sngon gyi gnas dang /_'chi 'pho ba
[\[68a\]]
[\[68a.1\]]dang skye ba dang zag pa zad pa mkhyen pa'i stobs rnams so/_/mi 'jigs pa rnam pa bzhi gang zhe na/_bdag gi chos thams cad mngon par rdzogs par sangs rgyas so zhes bya ba dang /_zag pa zad do zhes bya ba dang /_gzhan la nges par 'byung ba'i
[\[68a.2\]]lam bstan pa dang /_lam gyi bar chad dam bcas pa la lha'am bdud dam tshangs pa la sogs pas rgol ba med pas mi 'jigs pa rnams so/_/bsrung ba med pa gsum gang zhe na/_sku dang /_gsung dang /_thugs kyi spyod pa yongs su dag pa nyid kyis/_'di la phyin ci
[\[68a.3\]]log gi kun tu spyod pa gzhan gyi yongs su shes pa'i bsnyengs pa bcab par bya'o snyam pa'i dgongs pa mi mnga' ba'o/_/dran pa nye bar gzhag pa gsum gang zhe na/_chos ston pa na nyan par 'dod pa dang /_nyan par mi 'dod pa dang /_gnyis ka la go rims bzhin du rjes
[\[68a.4\]]su chags pa dang /_khong khro ba dang /_gnyis kas dben pa kho nar btang snyoms su dran pa dang ldan par gnas so zhes bya ba'o/_/bsnyel ba mi mnga' ba'i chos nyid gang zhe na/_thugs rje dang thabs mkhas pa nyid kyis sems can gyi don mdzad pa'i dus las mi 'da'
[\[68a.5\]]ba'i mtshan nyid gang yin pa'o/_/bag chags yang dag par bcom pa gang zhe na/_nyon mongs pa dang shes bya'i sgrib pa'i bag la nyal gyi sa bon spangs te rnam pa thams cad du drungs phyung bas nam mkha' dri ma med pa ltar shin tu yongs su dag pa'o/_/skye bo la thugs rje chen
[\[68a.6\]]po gang zhe na/_skye bo mtho ris dang ngan 'gror gyur pa ma lus pa la sgrib pa med pa'i thugs rje chen po nyid kyis nyin dang mtshan mo dus drug tu gzigs shing skyob par bzhed pa'o/_/sangs rgyas kyi chos ma 'dres pa bco brgyad gang zhe na/_'khrul pa dang /_ca co mi mnga' ba
[\[68a.7\]]dang /_dgongs pa nyams pa dang /_mnyam par ma bzhag pa dang /_tha dad pa nyid kyi 'du shes dang /_ma brtags pa'i btang snyoms mi mnga' ba rnam pa drug dang /_'dun pa dang /_brtson 'grus dang /_dran pa dang /_ting nge 'dzin dang /_shes rab dang /_rnam par
[\[68b\]]
[\[68b.1\]]grol ba'i ye shes gzigs pa las nyams pa mi mnga' ba rnam pa drug dang /_sku dang /_gsung dang /_thugs kyi phrin las thams cad ye shes sngon du 'gro zhing ye shes kyi rjes su 'brang ba rnam pa gsum dang /_'das pa dang /_ma 'ongs pa dang /_da ltar ba'i dus la ma
[\[68b.2\]]chags ma thogs pa'i ye shes gzigs pa 'jug pa zhes bya ba rnam pa gsum mo/_/rnam pa thams cad mkhyen pa nyid gang zhe na/_chos thams cad rnam pa thams cad du mngon par rdzogs par byang chub pa gang yin pa'o/_/dang zhes bya ba'i sgras bsdus pa chos thams cad la
[\[68b.3\]]mnga' sgyur ba'i rang byung ba dang /_sangs rgyas thams cad kyis bshad pa de kho na nyid ji lta ba'i mtshan nyid de bzhin nyid rnams te/_chos 'di gang gi ngo bo nyid zag pa med pa mngon sum du gyur pa'i sku yin pas chos kyi sku zhes bya bar brjod pa yin no/_/de la nyon mongs pa med pa'i
[\[68b.4\]]khyad par bar skabs kyi tshigs su bcad pa gsungs pa/_nyan thos nyon mongs med pa'i lta/_/mi yi nyon mongs yongs spong nyid/_/rgyal ba'i grong sogs de dag gi_/nyon mongs rgyun gcod nyon mongs med/_/ces bya ba'o/_/nyan thos la sogs pa'i nyon mongs pa med pa'i
[\[68b.5\]]ting nge 'dzin ni bdag nyid la mi'i nyon mongs pa spong ba'am/_bdag mthong ba las 'ga' zhig la nyon mongs pa skye bar gyur na mi rung ngo zhes ched du bya bas nyon mongs pa spong ba yin la de bzhin gshegs pa rnams kyi nyon mongs pa med pa'i ting nge 'dzin ni grong khyer la sogs
[\[68b.6\]]par gshegs nas skye bo mtha' dag gi nyon mongs pa'i rgyun drungs 'byin par mdzad pa yin no/_/yang smon gnas mkhyen pa'i khyad par bar skabs kyi tshigs su bcad pa gsungs pa/_sangs rgyas smon gnas mkhyen pa ni/_/lhun gyis grub dang chags spangs dang /_/thogs
[\[68b.7\]]pa med dang rtag gnas dang /_/'dri ba kun lan 'debs par bzhed/_/ces bya ba'o/_/nyan thos la sogs pa'i smon gnas mkhyen pa ni 'bad pa la rag las pa nyid dang /_mnyam par gzhag pa la chags pa dang /_nyi tshe ba nyid dang /_res 'ga' ba nyid dang /_
[\[69a\]]
[\[69a.1\]]'dri ba rnams kyi lan thebs pa ma yin no/_/sangs rgyas rnams kyi smon gnas mkhyen pa ni mtshan ma med pa nyid du rang gi ngang gis 'jug pa dang /_mnyam par gzhag pa dang mnyam par gzhag pa ma yin pa'i/_bye brag med pas ltos pa dang bcas pa'i
[\[69a.2\]]chags pa spangs pa dang /_sgrib pa'i tshogs bag chags dang bcas pa yang dag par bcom pas shes bya thams cad la thogs pa med pa dang /_'khor ba ji srid par 'byung ba'i phyir rtag tu gnas pa dang /_so so yang dag par rig pa phun sum tshogs pa brnyes pas 'dri ba'i
[\[69a.3\]]lan 'debs par mdzad pa yin no/_/'di snyam du 'di lta bu'i de bzhin gshegs pa ci'i phyir rtag tu sems can gyi don mi mdzad ces dogs pa'i lan bar skabs kyi tshigs su bcad pas gsungs pa/_rgyu ni yongs su smin gyur nas/_/gang dang gang la gang du ni/_/gang tshe
[\[69a.4\]]bya ba phan gyur pa/_/de dang de la de snang ngo /_/zhes bya ba'o/_/sngon bskyed pa'i dge ba'i rtsa ba sa bon sangs rgyas la sogs pa la dmigs pa'i rgyu yongs su brtas par gyur nas sems can gang dang gang la gang gis dus su chos gang bstan pa la sogs pa mdzad na don du
[\[69a.5\]]'gyur ba de'i tshe bai DUr+ya'i sa gzhi la lha'i dbang po la sogs pa bzhin du/_sngon gyi smon lam la sogs pa'i dbang gis de bzhin gshegs pa de dang de la sogs pa snang bar 'gyur te/_dus thams cad du yid bzhin gyi nor bu ltar nye bar mkho ba'i don thams cad sbyin par
[\[69a.6\]]mdzad do/_/rkyen yod kyang rang gi rgyu ma tshang na mi 'byung ba dpes gsungs pa/_lha yi rgyal pos char phab kyang /_/sa bon mi rung mi 'khrungs ltar/_/sangs rgyas rnams ni byung gyur kyang /_/skal ba med pas bzang mi myong /_/zhes gsungs so/_/dper na lha'i rgyal po la sogs pas
[\[69a.7\]]nam mkha' la sprin gyi phung po dkrigs te char gyi rgyun gnya' shing tsam gyi cha phab tu zin kyang til la sogs pa'i sa bon rul bas mi rung bar gyur pa dag las 'bras bu bzang po mi 'khrungs pa bzhin du/_de bzhin gshegs pa thugs rje chen po'i bdag nyid can skye bo mtha' dag gi don
[\[69b\]]
[\[69b.1\]]bya ba la rab tu mkhas pa rnams byung yang skal ba dang mi ldan pas snod du ma gyur pa rnams kyis de las dam pa'i chos mnyan pa la sogs pa'i go 'phang bzang po rjes su nyams su myong bar mi 'gyur ba nyid do/_/gal te skal ba dang ldan pa 'ga' zhig la don so sor nges pa'i rten can dus res
[\[69b.2\]]'ga' 'byung bas ji ltar khyab pa dang rtag pa yin zhes bya ba'i lan du bar skabs kyi tshigs su bcad pa gsungs pa/_de ltar mdzad pa rgya che'i phyir/_/sangs rgyas khyab par nges par brjod/_/de nyid zad pa med pa'i phyir/_/rtag pa nyid kyang brjod pa yin/_/zhes bya ba'o/_/ji
[\[69b.3\]]skad bshad pa'i tshul gyis rang gi ngo bo rnam pa thams cad du gzhan gyi don mdzad pa rgya che ba'i phyir dang /_rgyun chags su 'khor ba ji srid par bzhugs kyang nyid kyis sgrub pa'i don gyi bdag nyid la nam du yang zad pa mi mnga' ba'i phyir go rims bzhin du sangs rgyas khyab pa dang
[\[69b.4\]]rtag pa zhes mngon par brjod par bya'o/_/chos kyi sku'i ngo bo nyid kyi mthus gdul bya mchog tu gyur pa rnams la rjes su mthun pa'i chos ston par mdzad pa longs spyod rdzogs pa'i sku gsungs pa/_mtshan ni sum cu rtsa gnyis dang /_/dpe byad brgyad cu'i bdag nyid ni/_/
[\[69b.5\]]theg chen nye bar longs spyod phyir/_/thub pa'i longs spyod rdzogs skur bzhed/_/ces bya ba'o/_/gzugs kyi sku phun sum tshogs pa'i ngo bo nyid mtshan sum cu rtsa gnyis dang /_dpe byad bzang po brgyad cus 'bar ba 'di ni byang chub sems dpa' chen po sa bcu la zhugs
[\[69b.6\]]pa rnams dang thabs cig theg pa chen po'i chos kyi longs spyod kyi dga' ba dang bde ba dang shin tu kha na ma tho ba med par nye bar longs spyod pa'i phyir sangs rgyas bcom ldan 'das kyi longs spyod rdzogs pa'i sku yin no/_/de la mtshan sum cu rtsa gnyis gang zhe na/_bar
[\[69b.7\]]skabs kyi tshigs su bcad pa gsungs pa/_phyag zhabs 'khor lo'i mtshan dang rus sbal zhabs/_/phyag dang zhabs sor dra bas 'brel ba dang /_/phyag ni zhabs bcas 'jam zhing gzhon sha chags/_/'di yi sku ni bdun dag mtho ba dang /_/sor mo ring dang
[\[70a\]]
[\[70a.1\]]rting yangs sku che drang /_/zhabs long mi mngon spu ni gyen du phyogs/_/byin pa e na ya'i 'dra phyag ring mdzes/_/mdoms kyi sba ba sbubs su nub pa'i mchog_/pags pa gser mdog pags pa srab pa dang /_/spu ni re re nas g.yas legs
[\[70a.2\]]'khrungs dang /_/zhal mdzod spus brgyan sku stod seng ge 'dra/_/'di yi dpung pa'i mgo zlum thal gong rgyas/_/'di la ro mi zhim pa'ang ro mchog snang /_/sku ni n+ya gro d+ha ltar chu zheng gab/_/gtsug tor dbur ldan ljags ring mdzes pa dang /_/tshangs dbyangs 'gram pa seng ge'i
[\[70a.3\]]'dra dang tshems/_/shin tu dkar dang tshad mnyam thags bzang dang /_/grangs ni bzhi bcu tham pa tshang ba dang /_/spyan ni mthon mthing spyan rdzi ba mchog gi_/'dra ba 'di dag sum cu rtsa gnyis mtshan/_/'di la mtshan ni gang gang gis/_/sgrub par byed pa'i rgyu gang yin/_/
[\[70a.4\]]de dang de ni rab rdzogs pas/_/mtshan ni 'di dag yang dag 'grub/_/bla ma skyel la sogs pa dang /_/yang dag blangs la brtan pa dang /_/bsdu ba bsten dang gya nom pa'i/_/dngos po sbyin dang gsad bya dag_/thar par byed dang dge ba ni/_/yang dag blangs pa spel la
[\[70a.5\]]sogs/_/sgrub byed rgyu yi mtshan nyid de/_/mdo las ji skad 'byung ba bzhin/_/zhes bya ba'o/_/de la tshig le'ur byas pa dang po lngas ni mtshan rnams kyi rang gi mtshan nyid bstan to/_/de'i 'og tu tshig le'ur byas pa gcig gis de dag 'grub par byed pa'i
[\[70a.6\]]rgyu spyir bstan to/_/de nas tshig le'ur byas pa gnyis kyis rgyu so so yang dag par bshad pa yin no/_/'di ltar bla ma skyel ba dang bsu ba la sogs pas phyag dang zhabs 'khor lo'i mtshan dang ldan pa nyid dang /_sdom pa yang dag par blangs pa brtan pa nyid kyis rus
[\[70a.7\]]sbal bzhin du zhabs shin tu gnas pa nyid dang /_bsdu ba'i dngos po bzhi bsten pas phyag dang zhabs kyi sor mo ngang pa'i rgyal po lta bur dra bas 'brel ba nyid dang /_bza' ba dang bca' ba la sogs pa gya nom pa byin pas phyag dang zhabs 'jam zhing gzhon sha chags
[\[70b\]]
[\[70b.1\]]pa nyid dang /_bldag pa la sogs pa shin tu gya nom pa byin pas phyag dang zhabs dang thal gong dang ltag pa'i phyogs mtho ba'i phyir bdun mtho ba nyid dang /_gsad par bya ba las thar bar byas pas sor mo ring ba nyid dang /_'tsho ba la phan btags pa nyid kyis rting
[\[70b.2\]]pa yangs pa nyid dang /_srog gcod pa spangs pa nyid kyis sku che zhing drang ba nyid dang /_dge ba'i chos yang dag par blangs pas zhabs long bu mi mngon pa nyid dang /_dge ba'i chos yang dag par blangs pa spel bas sku'i spu gyen du phyogs pa nyid dang /_rig pa dang
[\[70b.3\]]bzo la sogs pa gus par byas te byin pas byin pa ri dgas e na ya'i lta bu dang /_nor bdog pa slong ba po'i skye bo phyir ma spangs pas phyag ring zhing mdzes pa nyid dang /_skye bo thams cad tshangs par spyod pa yang dag par len du 'jug pa dang /_gsang ba'i tshig
[\[70b.4\]]bsrungs pas mdoms kyi sba ba sbubs su nub pa nyid dang /_gding ba gya nom pa byin pas mdog gser dang 'dra ba nyid dang /_khang bzangs la sogs pa'i gnas dam pa byin pas pags pa 'jam pa nyid dang /_'du 'dzi la sogs pa yongs su spangs pas spu re re nas
[\[70b.5\]]g.yas su 'khyil ba nyid dang /_skye bo bla ma thams cad gnas ji lta ba bzhin du bkod pas zhal mdzod spus brgyan pa nyid dang /_rnam pa thams cad du kha drag gi tshig gis khyad du ma bsad pas sku stod seng ge'i 'dra ba nyid dang /_snyan par smra ba dang /_legs par
[\[70b.6\]]smra ba'i rjes su mthun par byas pas dpung mgo shin tu zlum pa nyid dang /_sman la sogs pa byin pas phrag pa rgyas pa nyid dang /_skye bo nad pa'i g.yog byas pas ro bro ba'i mchog mkhyen pa nyid dang /_nags tshal dang kun dga' ra ba la sogs pa byed pa yang dag par len
[\[70b.7\]]du bcug pas shing n+ya gro d+ha ltar chu zheng gab pa nyid dang /_gtsug lag khang la sogs pa lhag par sbyin pas dbu gtsug tor dang ldan pa nyid dang /_tshig rab tu 'jam po la sogs pa gsungs pas ljags ring ba nyid dang /_'jig rten gyi khams thams cad kyi sems can la
[\[71a\]]
[\[71a.1\]]dam pa'i chos go bar byas pas tshangs pa'i dbyangs nyid dang /_tshig 'khyal pa spangs pas 'gram pa seng ge'i 'dra ba nyid dang /_skye bo thams cad bkur ba la sogs pas tshems dkar ba nyid dang /_'tsho ba rnam par dag pas tshems mnyam pa nyid dang /_
[\[71a.2\]]bden pa'i tshig kun tu spyad pas tshems thags bzang ba nyid dang /_/phra ma'i tshig spangs pas tshems bzhi bcu mnga' ba nyid dang /_sems can thams cad la bu gcig pa dang 'dra bar bltas pas spyan mthon mthing nyid dang /_khong khro ba la sogs pa med par bltas pas/_
[\[71a.3\]]rdzi ma ba'i lta bu nyid do/_/dpe byad bzang po brgyad cu gang zhe na/_bar skabs kyi tshigs su bcad pas gsungs pa/_thub pa'i sen mo zangs mdog dang /_/mdog snum mtho dang sor mo rnams/_/zlum rgyas byin gyis phra ba dang /_/rtsa mi mngon dang mdud pa med/_/long
[\[71a.4\]]bu mi mngon zhabs mnyam dang /_/seng ge glang chen bya dang ni/_/khyu mchog stabs gshegs g.yas phyogs dang /_/mdzes gshegs drang dang 'khril bag chags/_/byi dor byas 'dra rim par 'tsham/_/gtsang dang 'jam dang dag pa'i sku/_/mtshan ni yongs su rdzogs pa
[\[71a.5\]]dang /_/sku yi kho lag yangs shing bzang /_/gom snyoms pa dang spyan gnyis ni/_/dag dang gzhon sha can nyid dang /_/sku zhum med dang rgyas pa dang /_/shin tu grims pa'i sku nyid dang /_/yan lag shin tu rnam 'byes dang /_/gzigs pa sgrib med dag pa dang /_/
[\[71a.6\]]dku zlum skabs phyin ma rnyongs dang /_/phyang nge ba dang lte ba ni/_/zab dang g.yas phyogs 'khyil ba dang /_/kun nas blta na sdug pa dang /_/kun spyod gtsang dang sku la ni/_/sme ba gnag bag med pa dang /_/phyag ni shing bal ltar 'jam dang /_/phyag ris mdangs yod zab
[\[71a.7\]]ring dang /_/zhal ni ha cang mi ring dang /_/mchu ni bim pa ltar dmar dang /_/ljags mnyen pa dang srab pa dang /_/dmar dang 'brug gi sgra nyid dang /_/gsung mnyen 'jam dang mche ba zlum/_/rno dang dkar dang mnyam pa dang /_/byin gyis phra dang shangs mtho dang /_/
[\[71b\]]
[\[71b.1\]]mchog tu dag pa dag dang ni/_/spyan yangs pa dang rdzi ma stug_/pad+ma'i 'dab ma 'dra ba dang /_/smin tshugs ring dang 'jam pa dang /_/snum dang spu ni mnyam pa dang /_/phyag ring rgyas dang snyan mnyam dang /_/nyams pa rnam par spangs pa dang /_/dpral ba legs par 'byes
[\[71b.2\]]pa dang /_/dbyes che ba dang dbu rgyas dang /_/dbu skra bung ba ltar gnag dang /_/stug dang 'jam dang ma 'dzings dang /_/mi bshor dri zhim skyes bu yi/_/yid ni 'phrog par byed pa dang /_/dpal gyi be'u dang bkra shis ni/_/g.yung drung 'khyil bas brgyan pa ste/_/sangs
[\[71b.3\]]rgyas dpe byad bzang por bzhed/_/ces bya ba'o/_/'du byed thams cad la 'dod chags dang bral ba nyid kyis sen mo zangs kyi mdog lta bu nyid dang /_sems can thams cad la phan pa lhag par bsams pa nyid kyis sen mo mdog snum pa nyid dang /_rigs kyi mchog las
[\[71b.4\]]skyes pas sen mo mtho ba nyid dang /_tshul kha na ma tho ba med pa nyid kyis sor mo rnams zlum pa nyid dang /_dge ba'i rtsa ba bsags pa nyid kyis sor mo rnams rgyas pa nyid dang /_yang dag par mthar gyis zhugs pa nyid kyis sor mo rnams byin gyis phra ba nyid dang /_lus
[\[71b.5\]]la sogs pa'i las dang 'tsho ba rab tu bsrungs pa nyid kyis rtsa mi mngon pa nyid dang /_nyon mongs pa'i mdud pa 'grol ba nyid kyis rtsa mdud pa med pa nyid dang /_shin tu sbas pa'i chos kyi blo gros can nyid kyis long bu mi mngon pa nyid dang /_bgrod par dka' ba'i gnas thams
[\[71b.6\]]cad las skye bo sgrol bar mdzad pa nyid kyis zhabs mnyam pa nyid dang /_mi zil gyis gnon pa la mkhas pa nyid kyis seng ge'i stabs su gshegs pa nyid dang /_klu zil gyis gnon pa la mkhas pa nyid kyis glang po che'i stabs su gshegs pa nyid dang /_nam mkha' la
[\[71b.7\]]gshegs par mkhas pa nyid kyis ngang pa'i stabs su gshegs pa nyid dang /_skyes bu khyu mchog tu mkhas pa nyid kyis khyu mchog gi stabs su gshegs pa nyid dang /_bskor phyogs kyi lam dang mthun par gshegs pa nyid kyis g.yas phyogs su ldog cing gshegs pa nyid dang /_
[\[72a\]]
[\[72a.1\]]mdzes par spyod pa mkhas pa nyid kyis mdzes par gshegs pa nyid dang /_rtag tu sems gya gyu mi mnga' ba nyid kyis mi yo bar gshegs pa nyid dang /_yon tan rnam par dag par brjod par mdzad pa nyid kyis sku 'khril bag chags pa nyid dang /_sdig pa'i
[\[72a.2\]]chos dang ma 'bags pa nyid kyis sku byi dor byas pa lta bu nyid dang /_gdul bya dang 'tsham par chos ston par mdzad pa nyid kyis sku rim par 'tsham pa nyid dang /_sku la sogs pa'i kun tu spyod pa kun tu gtsang ba'i phyir sku rnam par dag pa nyid dang /_thugs shin tu thugs rje can
[\[72a.3\]]nyid kyi phyir sku 'jam pa nyid dang /_thugs rnam par dag pa'i phyir sku rnam par dag pa nyid dang /_chos 'dul ba yongs su rdzogs pa'i phyir mtshan rdzogs pa nyid dang /_yangs shing mdzes pa'i yon tan brjod pa'i phyir sku'i kho lag yangs shing bzang ba nyid dang /_thams
[\[72a.4\]]cad la thugs snyoms pa'i phyir gom pa snyoms pa nyid dang /_rnam par dag pa'i chos ston pa'i phyir spyan rnam par dag pa nyid dang /_chos go sla bar ston pa'i phyir sku shin tu gzhon sha can nyid dang /_thugs rtag tu ma zhum pa'i phyir sku zhum pa med pa nyid dang /_dge ba'i rtsa
[\[72a.5\]]ba yang dag par 'phags pa'i phyir sku rgyas pa nyid dang /_yang srid pa zad pa nyid kyis sku shin tu grims pa nyid dang /_rten cing 'brel par 'byung ba shin tu rnam par phye ba sten par mdzad pa nyid kyis yan lag dang nying lag rnam par 'byes pa nyid dang /_tshig gi don shin tu
[\[72a.6\]]rnam par dag pa ston pas gzigs pa rab rib med cing rnam par dag pa nyid dang /_slob ma tshul khrims phun sum tshogs par gyur pa nyid kyis dku zlum pa nyid dang /_'khor ba'i skyon gyis ma sbags pa nyid kyis dku skabs phyin pa nyid dang /_nga rgyal gyi 'gying bag bcom pa nyid kyis
[\[72a.7\]]dku ma rnyongs pa nyid dang /_chos zad pa rnam par bzlog pa nyid kyis phyal phyal le ba nyid dang /_chos rab tu zab mo rtogs pa nyid kyis lte ba zab pa nyid dang /_slob ma mthun par 'dzin par gyur pa nyid kyis lte ba g.yas phyogs su 'khyil ba nyid dang /_'khor kun nas mdzes par gyur pa
[\[72b\]]
[\[72b.1\]]nyid kyis kun nas mdzes pa nyid dang /_thugs gtsang ba nyid kyis kun tu spyod pa gtsang ba nyid dang /_dus ma yin pa'i chos 'dul ba dang bral ba nyid kyis sku la sme ba dang gnag bag med pa nyid dang /_lus la sogs pa zo mdog bde ba thob pa'i chos ston par mdzad pa nyid kyis phyag
[\[72b.2\]]shing bal ltar shin tu 'jam pa nyid dang /_mdangs yod pa'i dge sbyong chen po brnyes pa nyid kyis phyag gi ri mo mdangs yod pa nyid dang /_chos zab mo la gnas pa nyid kyis phyag gi ri mo zab pa nyid dang /_phyi rjes su yang dag par yongs su dag pa'i chos ston par mdzad pa nyid kyis
[\[72b.3\]]phyag gi ri mo ring ba nyid dang /_bslab pa rab tu mang po kun tu ston par mdzad pa nyid kyis zhal ha cang mi ring ba nyid dang /_'jig rten thams cad gzugs brnyan dang 'dra bar rtogs pa nyid kyis mchu bim pa ltar dmar ba nyid dang /_tshig 'jam pos 'dul ba nyid kyis ljags mnyen pa
[\[72b.4\]]nyid dang /_yon tan mtha' dag mnga' ba nyid kyis ljags srab pa nyid dang /_chos 'dul ba byis pa'i skye bo chags pa can gyis gting dpag dka' ba la spyad pa nyid kyis ljags dmar ba nyid dang /_bsnyengs pa thams cad mi mnga' ba nyid kyis 'brug gi sgra dang ldan pa nyid dang /_snyan pa la
[\[72b.5\]]sogs par gsung ba nyid kyis gsung snyan cing mnyen la 'jam pa nyid dang /_srid par kun tu sbyor ba bsdams pa nyid kyis mche ba zlum pa nyid dang /_skye bo gdul dka' ba 'dul bar mdzad pa nyid kyis mche ba rno ba nyid dang /_chos 'dul ba shin tu rnam par dkar ba nyid kyis mche ba dkar
[\[72b.6\]]ba nyid dang /_mnyam pa'i sa la gnas pa nyid kyis mche ba mnyam pa nyid dang /_mthar gyis mngon par rtogs pa yang dag par rab tu ston par mdzad pa nyid kyis mche ba byin gyis phra ba nyid dang /_shes rab mchog la gnas pa nyid kyis shangs mtho ba nyid dang /_skye bo gtsang ma
[\[72b.7\]]phun sum tshogs pa nyid kyis shangs gtsang ba nyid dang /_chos shin tu rgya che ba nyid kyis spyan yangs pa nyid dang /_sems can gyi tshogs legs par drangs pa nyid kyis rdzi ma stug pa nyid dang /_'gro ba gzhon nu ma thams cad mngon par mgu ba nyid kyis spyan dkar nag 'byes shing
[\[73a\]]
[\[73a.1\]]pad+ma'i 'dab ma rangs pa lta bu nyid dang /_rtag tu phyi rjes su gzigs pa nyid kyis smin tshugs ring ba nyid dang /_chos 'dul ba 'jam po la mkhas pa nyid kyis smin ma 'jam pa nyid dang /_thugs kyi rgyud dge bas brlan pa nyid kyis smin ma snum pa nyid dang /_kun
[\[73a.2\]]tu skyon gzigs pa nyid kyis smin ma'i spu mnyam pa nyid dang /_mchog tu gnod pa bzlog par mdzad pa nyid kyis phyag ring zhing rgyas pa nyid dang /_'dod chags la sogs pa'i g.yul las rnam par rgyal ba nyid kyis snyan mnyam pa nyid dang /_sems can thams cad kyi rgyud
[\[73a.3\]]ma nyams par mdzad pa nyid kyis snyan gyi dbang po ma nyams pa nyid dang /_lta bas byas pa thams cad kyis gzhan du mi 'gyur ba nyid kyis dpral ba legs par 'byes pa nyid dang /_smra ba thams cad 'joms par mdzad pa nyid kyis dpral ba'i dbyes che ba nyid dang /_smon lam gyi
[\[73a.4\]]mchog yongs su rdzogs pa nyid kyis dbu shin tu rgyas pa nyid dang /_yul gyi dga' ba rnam par zlog par mdzad pa nyid kyis dbu skra bung ba ltar gnag pa nyid dang /_mthong ba dang bsgom pas spang bar bya ba'i bag la nyal spangs pa nyid kyis dbu skra stug pa nyid dang /_bstan pa blo 'jam
[\[73a.5\]]pos yongs su shes pa nyid kyis dbu skra 'jam pa nyid dang /_thugs 'dod chags la sogs pas ma dkrugs pa nyid kyis dbu skra ma 'dzings pa nyid dang /_rtag tu tshig mi rtsub pa nyid kyis dbu skra mi bshor ba nyid dang /_byang chub kyi yan lag gi me tog bkram pa nyid kyis dbu
[\[73a.6\]]skra dri zhim pa nyid dang /_rnam pa thams cad du mdzes par gyur pa nyid kyis phyag dang zhabs dpal gyi be'u dang bkra shis dang g.yung drung 'khyil bas brgyan pa nyid yin no/_/de'i rjes la byis pa'i skye bo la sogs pa gdul bar bya ba ma lus pa thams cad la ji ltar 'tsham pa'i don
[\[73a.7\]]mtha' dag sgrub par mdzad pas sprul pa'i sku gsungs pa/_gang gis srid pa ji srid par/_/'gro la phan pa sna tshogs dag_/mnyam du mdzad pa'i sku de ni/_/thub pa'i sprul sku rgyun mi 'chad/_/ces bya ba'o/_/bcom ldan 'das shAkya seng ge la sogs pa'i gzugs gang
[\[73b\]]
[\[73b.1\]]gis 'khor ba ji srid par 'jig rten gyi khams thams cad du sems can rnams kyi 'dod pa'i don mnyam du mdzad pa'i sku gang yin pa de ni rgyun chags pa nyid kyis sangs rgyas rnams kyi sprul pa'i sku rgyun mi 'chad pa yin no/_/de ltar don dam pa dang kun rdzob kyi mtshan nyid can gyi sku gang
[\[73b.2\]]yin pa ngo bo nyid kyi sku dang /_gzhan rnam pa gsum ste/_sangs rgyas dang byang chub sems dpa' dang nyan thos la sogs pa'i spyod yul du rnam par gzhag pas chos kyi sku dang /_longs spyod rdzogs pa'i sku dang /_sprul pa'i sku rnam pa gsum mo/_/chos nyid dang gzugs kyi sku rnam
[\[73b.3\]]par bye ba rnam pa gnyis nyid yin pas sangs rgyas bcom ldan 'das rnams kyi sku ni rnam pa gsum du yang dag par brjod do/_/de'i 'og tu sku rnams kyi dngos dang brgyud pa'i mtshan nyid kyi bya ba 'bras bu phrin las mdzad pa gsungs pa/_de bzhin 'khor ba ji srid 'di'i/_/las ni
[\[73b.4\]]rgyun mi 'chad par 'dod/_/'gro rnams zhi ba'i las dang ni/_/bsdu rnam bzhi la 'god pa dang /_/kun nas nyon mongs bcas pa yi/_/rnam par byang ba rtogs pa dang /_/sems can rnams don ji bzhin gyi/_/don dang pha rol phyin drug dang /_/sangs rgyas lam dang rang
[\[73b.5\]]bzhin gyis/_/stong pa nyid dang gnyis zad dang /_/brda dang dmigs pa med pa dang /_/lus can rnams ni yongs smin dang /_/byang chub sems dpa'i lam dang ni/_/mngon par zhen pa zlog pa dang /_/byang chub 'thob dang sangs rgyas zhing /_/rnam par dag dang nges
[\[73b.6\]]pa dang /_/sems can don ni tshad med dang /_/sangs rgyas rten sogs yon tan dang /_/byang chub yan lag las rnams ni/_/chud mi za dang bden mthong dang /_/phyin ci log ni spangs pa dang /_/de gzhi med pa'i tshul dang ni/_/rnam par byang dang tshogs dang ni/_/
[\[73b.7\]]'dus byas 'dus ma byas pa la/_/tha dad yongs su mi shes dang /_/mya ngan 'das la 'god pa ste/_/chos kyi sku yi phrin las ni/_/rnam pa nyi shu bdun du bzhed/_/ces bya ba'o/_/sprul pa'i sku ji lta ba bzhin du gdul bya'i skye bo so so'i snang ba la brten pa las chos kyi sku'i
[\[74a\]]
[\[74a.1\]]bdag nyid kyi ye shes bdag por gyur pa 'di las byung ba'i phrin las ni 'khor ba ji srid par rgyun mi 'chad par 'byung bar bzhed de/_'di ltar dang po 'jig rten pa'i bsam pa yongs su dag pa 'gro ba bzang po dang /_cig shos la mngon par zhen pa med par gnas pa'i
[\[74a.2\]]mtshan nyid dang /_'gro ba rab tu zhi ba'i phrin las la 'god do/_/de nas sbyor ba yongs su dag pa sbyin pa la sogs pa bsdu ba'i dngos po rnam pa bzhi dang /_lta ba yongs su dag pa thos pa la sogs pa'i shes pas kun nas nyon mongs pa dang rnam par byang ba dor ba dang blang bar bya
[\[74a.3\]]ba'i sgo nas rtogs pa dang /_de nas lam yang dag pa dang por 'jug pa'i mtshan nyid kyis lam rnam par dag pa rjes su chags pa la sogs pas rnam par dben pa nyid kyis gzhan gyi don byams pa la sogs pa'i mtshan nyid dang /_rang gi don gyi spyod pa rnam par dag pa 'khor gsum rnam par
[\[74a.4\]]dag pas rab tu phye ba'i pha rol tu phyin pa drug la goms pa dang /_rang dang gzhan gyi don gyi sbyor ba rnam par dag pa sangs rgyas kyi lam dang /_lta ba rnam par dag pa chos thams cad rang bzhin gyis stong pa nyid la goms par bya ba dang /_de'i 'og tu sbyin pa'i pha rol tu phyin pa la brten
[\[74a.5\]]nas sa dang por chos kyi dbyings kun tu 'gro ba rtogs pa'i mtshan nyid gnyis su med pa'i don kun tu ston pa dang /_tshul khrims dang /_bzod pa'i pha rol tu phyin pa la brten nas sa gnyis pa dang gsum par chos thams cad brdar btags par shes pa dang /_brtson 'grus dang /_
[\[74a.6\]]bsam gtan dang /_shes rab kyi pha rol tu phyin pa la brten nas sa bzhi pa dang lnga pa dang drug par byang chub kyi phyogs kyi chos dang /_bden pa bzhi dang /_rten cing 'brel par 'byung ba yang dag par shes pas chos thams cad mtshan mar dmigs pa med pa dang /_thabs kyi pha rol tu
[\[74a.7\]]phyin pa la brten nas sa bdun par sems can yongs su smin par byed pa dang /_stobs kyi pha rol tu phyin pa la brten nas sa brgyad par nyan thos la sogs pa dang thun mong ma yin pa byang chub sems dpa'i lam dang /_de bzhin du de bzhin nyid la nyon mongs pa zad pa la sogs pas chos
[\[74b\]]
[\[74b.1\]]thams cad la mngon par zhen pa spangs pa dang rtog pa spangs pa la sogs pas nye ba'i byang chub thob pa dang rjes su mthun pa'i thabs la mkhas pas sangs rgyas kyi zhing rnam par dag par byed pa dang /_de'i 'og tu smon lam gyi pha rol tu phyin pa la brten nas sa dgu par yang
[\[74b.2\]]dag par rdzogs pa'i byang chub kyi phung por nges pa dang /_de bzhin du chos smra ba'i skyes bur gyur pas sems can gyi don tshad med pa byed pa dang /_de'i rjes la ye shes kyi pha rol tu phyin pa la brten nas sa bcu par mngon par shes pa la gnas te 'jig rten gyi khams thams cad
[\[74b.3\]]du sangs rgyas kyi drung du song zhing bsnyen bkur ba la sogs pa'i yon tan dang /_de bzhin du khyad par gyi lam gyi ngo bo dge ba'i chos byang chub mtha' dag 'dren par byed pa'i mtshan nyid byang chub kyi yan lag dang /_tha snyad nye bar bzung ste las dang 'bras bur 'brel pa
[\[74b.4\]]chud mi za ba dang /_yang dag pa ji lta ba bzhin gyi ngo bos sdug bsngal la sogs pa'i bden pa rnam pa bzhi yang dag par rtogs pa dang /_gzugs la sogs pa'i phung po mtshan nyid med pa nyid kyis rtag pa la sogs par phyin ci log thams cad rab tu spangs pa dang /_tshul de
[\[74b.5\]]nyid kyis phyin ci log thams cad nye bar 'jug pa'i gzhi'i dngos po 'ga' yang med pa dang /_rang bzhin gyis dag pa'i mtshan nyid kyis rnam par byang ba dang /_dri ma thams cad dang bral ba'i rgyus de bzhin gshegs pa'i tshogs yongs su rdzogs pa dang stong pa nyid kyi ngo bo nyid kho nas 'dus
[\[74b.6\]]byas dang 'dus ma byas mtha' dag tha dad pa med par yongs su shes pa dang /_de'i 'og tu rnam pa thams cad mkhyen pa nyid kyi rgyus chos thams cad yang dag par rdzogs pa'i mya ngan las 'das pa chen po la 'god par byed pa ste/_zag pa med pa'i chos kyi sku'i mthu las byung ba gdul bya
[\[74b.7\]]yongs su 'dzin par byed pa'i phrin las ni rnam pa nyi shu rtsa bdun po 'di dag yin par bzhed do/_/shes rab kyi pha rol tu phyin pa'i man ngag gi bstan bcos mngon par rtogs pa'i rgyan gyi 'grel pa shes rab sgron ma'i phreng ba zhes bya ba las skabs brgyad pa'i 'grel pa'o//_//
[\[75a\]]
[\[75a.1\]]rab tu rgyas pa la dad pa'i sems can la phan gdags pa'i phyir de ltar don brgyad kyi sgo nas rnam par bshad nas/_bar ma la dad pa rnams kyi dbang du byas te rnam pa gzhan gyis bshad pa gsungs pa/_mtshan nyid de yi sbyor ba dang /_/de rab de yi go rims dang /_/de'i
[\[75a.2\]]mtha' de yi rnam smin ni/_/don bsdus gzhan te rnam pa drug_/ces bya ba'o/_/dang por rnam pa thams cad mkhyen pa nyid la sogs pa thams cad mkhyen pa nyid rnam pa gsum ni shes rab kyi pha rol tu phyin pa'i ngo bo de kho na nyid yin pas mngon par rtogs par bya ba'i mtshan nyid do/_/de nas
[\[75a.3\]]rnam pa thams cad mngon par rdzogs par rtogs pa ni de dag dbang du bya ba'i phyir thams cad mkhyen pa nyid gsum bsgom pa nyid kyi nye bar sbyor ba po yin pas de'i sbyor ba'i gnas skabs yin no/_/de nas rtse mo'i mngon par rtogs pa ni snga ma phul du byung bar son pas nges par dbang du gyur
[\[75a.4\]]pa'i phyir mngon par rtogs par rab tu gyur pa'i gnas skabs yin no/_/de nas mthar gyis pa'i mngon par rtogs pa ni dbang du gyur pa'i dngos po rab tu brtan par bya ba'i phyir so so ba dang mtha' dag tu rnam pa du mar bsgoms pas gzhung srong bar byed pa'i don gyis mngon par rtogs pa'i
[\[75a.5\]]go rims kyi gnas skabs yin no/_/de nas skad cig ma gcig pa'i mngon par rdzogs par byang chub pa ni shin tu goms pas brtan pa mthar phyin pa'i don gyis mngon par rtogs pa mthar thug pa'i gnas skabs yin no/_/de'i 'og tu chos kyi sku mdzad pa dang bcas pa ni sbyor bas
[\[75a.6\]]mngon par thob pa'i 'bras bu yin pa'i rgyu mtshan gyis mngon par rtogs pa rnams rnam par smin pa nyid yin no/_/de ltar na rgyal ba'i yum thams cad kyi don bsdus pa gzhan rnam pa drug ste/_sngar bstan pa kho nas rnam par bshad pa grub pa nyid do/_/dngos po rnam pa drug bstan pa'i
[\[75a.7\]]'grel pa'o//_//bar ma la dad pa'i gdul bya rnams la phan gdags par bya ba'i phyir de ltar don drug gi sgo nas nye bar bshad nas/_mdor bsdus pa la dad pa rnams kyi dbang du byas te yang rnam pa gzhan gyis bshad pa gsungs pa/_yul ni rnam pa gsum po rgyu/_/
[\[75b\]]
[\[75b.1\]]sbyor ba bzhi yi bdag nyid dang /_/chos sku phrin las 'bras bu ni/_/don bsdus gzhan te rnam pa gsum/_/zhes bya ba'o/_/dang por rnam pa thams cad mkhyen pa nyid la sogs pa thams cad mkhyen pa nyid gsum ni shes rab kyi pha rol tu phyin pa mngon par rtogs pa'i
[\[75b.2\]]ngo bo nyid du 'jug pa'i yul gyi rgyu yin no/_/de'i rjes la rnam pa kun mngon par rdzogs par rtogs pa la sogs pa rnam pa bzhi ni mngon par rtogs pa rang gi mtshan nyid sbyor ba'i rnam pa yin no/_/de'i 'og tu chos kyi sku phrin las dang bcas pa ni mngon par rtogs pa rnams kyi 'bras
[\[75b.3\]]bu yin no/_/de lta na yang rgyal ba'i yum mtha' dag gi don bsdus pa gzhan rnam pa gsum ste/_'di yang sngar bstan pa kho nas nye bar bshad pa grub pa nyid do/_/dngos po rnam pa gsum bstan pa'i 'grel pa'o//_//shes rab pha rol phyin lus gang yin mngon rtogs dri med rin chen
[\[75b.4\]]rgyan gyis rnam brgyan ni/_/la las ma bshad la las log bshad gzhan gyis gzhan bshad de bzhin gzhan gyis kun ma bshad/_/rgyal yum gzhung srog lkog mar phyin gyur slad dus gang tshe gnas brtan thos mang blo gsal ba/_/sangs rgyas ye shes dpal zhes bya bas bstan
[\[75b.5\]]la mchod phyir rgyan 'grel ngo mtshar rmad 'di byas/_/gang gis gang thob rnam grol la sogs mkhas mang rjes 'brangs rgyal sras mi pham mgon mnyes byed/_/dpal ldan grags chen bla ma'i drin thob ring nas rjes bsgoms rab tu dga' ba'i yid kyis 'dir/_/dngos brgyud lus la rgyan
[\[75b.6\]]don gsal byed shes rab sgron ma'i phreng ba 'bar ba 'di byas pas/_/'gro 'di myur du ma rig mun bsal yang dag ye shes snang ba gsal pos mdzes gyur cig_/bdag gi lhag bsam 'bad pa'i mthu dang rgyal yum che bas shes rab pha rol phyin tshol rnams/_/sems bskyed gdams
[\[75b.7\]]pas de nyid lam bsten chos dbyings dmigs bcas ched du bya ba sgrub rnam bzhis/_/rnam kun mkhyen gyur rten tshogs bzang ldan theg gsum mthong dang byed bcas bsgom pa'i lam kun mkhyen/_/mtha' gnyis mi gnas tshul gnyis mtshan nyid rgyu lam dngos mthong kun mkhyen pha
[\[76a\]]
[\[76a.1\]]rol phyin par shog_/gang don gang gis rnam bsgoms dbang byas chos gzugs 'bras bskyed rnam pa kun mngon rtogs pa dang /_/rtogs 'phel brtan gnas mthong dang legs goms bar chad med lam klan ka kun grol rtse mor son/_/rnam gsum rnam
[\[76a.2\]]bcu rim gnyis mthar bslab mtshan nyid rnam bzhis skad cig gcig mngon byang chub nas/_/ngo bo nyid chos longs spyod rdzogs dang sprul sku phrin las 'bras bu myur du smin par shog_/ji ltar smag rum ljan ljin nas/_/yid bzhin nor rnyed ji lta bar/_/ji zhig ltar stes
[\[76a.3\]]bdag gis kyang /_/shes rab pha rol phyin don rnyed/_/rnyed dka' rnyed pa don che ba/_/rgyan gzhung ji bzhin ji snyed 'grel/_/e ma u dum wAr 'dra ba/_/mkhas rnams dga' ba skyed par byed/_/dus gsum gyi de bzhin gshegs pa thams cad kyi yum bcom
[\[76a.4\]]ldan 'das ma shes rab kyi pha rol tu phyin pa'i man ngag gi bstan bcos mngon par rtogs pa'i rgyan gyi 'grel pa shes rab sgron me'i phreng ba zhes bya ba/_dpal chos kyi rje byang chub sems dpa' dam pa mkhas pa thams cad kyi bla mar gyur pa kha che'i rigs kyi paN+Di ta chen po bud+d+ha shrI dz+nyA
[\[76a.5\]]nas mdzad pa rdzogs so//_//paN+Di ta chen po de nyid dang /_gnubs lo tsA ba dge slong byams pa'i dpal gyis bsgyur ba'o/_/[{D3801}]@##/_/rgya gar skad du/_a b+hi sa ma yA laM kA ra kA ri kA br-it+ti shud+d+ha ma tI nA ma/_bod skad du/_
[\[76a.6\]]mngon par rtogs pa'i rgyan gyi tshig le'ur byas pa'i 'grel pa dag ldan zhes bya ba/_'phags pa 'jam dpal gzhon nur gyur pa la phyag 'tshal lo/_/lo ma me tog dang ldan pa'i/_/yongs 'du'i shing bzhin mtshan mchog gis/_/bsod nams sku brgyan rnam par 'byes/_/
[\[76a.7\]]yan lag brgyan pa rgyal gyur cig_/rgyal ba'i yum gyi mngon rtogs rgyan/_/'phags pa byams pas mdzad pa yin/_/de yi 'grel pa dag ldan 'di/_/rin chen 'byung gnas bdag gis byas/_/grol sde dag gis rgyal yum gyi/_/don ni ma lus ma bkrol zhes/_/rab tu byed
[\[76b\]]
[\[76b.1\]]las bdag gis ni/_/rna bar gtam brjod bzhin du shes/_/gang phyir don nyams de la ni/_/bdag nyid nges par blo dman yang /_/mgon pos byin gyis brlabs pas na/_/'di don bstan phyir brtsams pa yin/_/bcom ldan 'das ma shes rab kyi pha rol tu phyin pa rnam par
[\[76b.2\]]dbye bar bzhed nas bla ma dam pa'i yang bla mar gyur pa de nyid la dang por/_nyan thos zhi ba tshol rnams kun shes nyid kyis nyer zhir 'khrid mdzad gang yin dang /_/'gro la phan par byed rnams lam shes nyid kyis 'jig rten don sgrub mdzad pa gang /_/gang dang yang dag ldan pas
[\[76b.3\]]thub rnams sna tshogs 'di dag rnam pa kun mkhyen pa/_/sangs rgyas nyan thos byang chub sems dpa'i tshogs dang ldan yum de la phyag 'tshal lo/_/zhes phyag 'tshal bar mdzad do/_/nyan thos zhes smos pas ni 'dir rang sangs rgyas kyang gzung ste/_theg pa de gnyis la khyad
[\[76b.4\]]par cung zad las med pa'i phyir ro/_/shes rab kyi pha rol tu phyin pa'i dbye ba ni rnam pa gsum yin te/_des na thams cad mkhyen pa'i dbye bas nyan thos zhi ba tshol rnams thar pa thob par byed pa dang /_lam shes pa'i dbye bas 'gro la phan par byed rnams te byang chub sems dpa'
[\[76b.5\]]rnams kyi mdzad par 'os pa ni 'jig rten gyi don te/_gang 'jig rten gyi don sgrub par byed pa'o/_/lhag mar gyur pa dang don gyis rnam pa thams cad mkhyen pa'i dbye bas/_gang dang yang dag ldan pas thub pa ste sangs rgyas so/_/sna tshogs 'di dag rnam pa kun mkhyen pa
[\[76b.6\]]zhes bya ba la/_rnam pa kun ni chos 'di dag rnam pa kun te/_de kun nas mkhyen pa'i'o/_/'di'i yum ni shes rab kyi pha rol tu phyin pa de la phyag 'tshal lo/_/'di ji ltar de rnams kyi yum du 'gyur zhe na/_ji skad bshad pa'i don chen po gsum thob pa'i phyir te/_gang
[\[76b.7\]]yang 'jig rten gyi phan pa chen po 'dogs pa de ni 'jig rten nam zhes bya'o/_/gzhan yang ji srid du de dag gi zag pa med pa'i phung po'i bdag nyid ma bskyed cing ma gsos pa de srid du de dag gis ji skad du bshad pa'i don chen po rnams thob par mi nus so/_/de'i phyir don
[\[77a\]]
[\[77a.1\]]gyis na skyed pa dang gso ba yin par shes par bya'o/_/de'i phyir yang 'di yum yin no/_/gang gi yum yin zhe na/_nyan thos la sogs pa'i tshogs dang bcas pa'i sangs rgyas kyi'o/_/rigs kyi dbang du byas na gcig gi tshig yin te/_nyan thos
[\[77a.2\]]la sogs pa'i tshogs dang ldan pa'i sangs rgyas rnams kyi zhes bya ba'i don to/_/des na 'dir thub rnams zhes bstan to/_/de dag gi tshogs dang ldan pa'i sangs rgyas kyi yum zhes bya ba'i tshig gis 'di de dag gi yang yum yin par shes par bya'o/_/gal te de ltar na bu dang ldan pa'i chung
[\[77a.3\]]ma de ni bu'i yang chung mar 'gyur ro zhe na/_brjod par 'dod pa'i bye brag gis de'i skyon med de/_'dir ni sangs rgyas tshogs dang ldan zhes bya ba'i ldan pa'i don ni 'dir lhan cig pa la brjod par 'dod de/_nyan thos la sogs pa'i tshogs dang ldan pa'i sangs rgyas rnams kyi zhes bya ba'i
[\[77a.4\]]don to/_/de la nyan thos dang byang chub sems dpa' ni 'jig rten gyi bla ma'o/_/sangs rgyas ni bla ma dam pa'o/_/de dag gi yang de ni yum mo/_/des na de ni bla ma dam pa'i yang bla ma'o/_/des na de la phyag 'tshal bar byed do/_/'o na mdo kun las rgya cher bshad na de yang
[\[77a.5\]]'di rtsom pa la dgos pa ci yod ce na/_rnam pa thams cad mkhyen nyid lam/_/ston pas 'di las bshad pa gang /_/gzhan gyis myong ba ma yin te/_/blo dang ldan pas rtogs 'gyur zhes/_/chos spyod bcu yi bdag nyid ni/_/mdo don dran pa las bzhag nas/_/
[\[77a.6\]]bde blag tu ni rtogs 'gyur ba/_/zhes pa rtsom pa'i dgos pa yin/_/rnam pa thams cad mkhyen pa nyid ni sangs rgyas nyid de/_de yang skyes bu dam pa ste/_ji skad du/_sgrib pa kun gyi dri med pa/_/rnam pa thams cad mkhyen nyid thob/_/rin chen snod ni phye ba ltar/_/
[\[77a.7\]]sangs rgyas nyid ni yang dag bstan/_/zhes gsungs pa lta bu ste/_de ji ltar lam du 'gyur/_/brtsal bar bya bas lam yin gyi/_tshol bar byed pas na lam ni ma yin no/_/ston pas 'di las bshad pa gang /_/zhes bya ba la/_gang 'di las zhes bya ba ni mdo sde mtshon par
[\[77b\]]
[\[77b.1\]]byed pas na mdo'o/_/'dir blo ldan ni byang chub sems dpa'o/_/de la rtogs pa ni mngon sum du byed pa ste thob pa mngon sum du byed pa'o/_/bstan bcos 'di la gsal ba nyid du shes pa yin no zhes dgongs so/_/de ji lta bu zhe na/_myong ba ma yin pa ni ma rtogs pa'o/_/gzhan
[\[77b.2\]]zhes bya ba ni byang chub sems dpa' ma yin pa'o/_/'dis ni rtsom pa'i gtso bo'i dgos pa bstan te/_mdo 'di'i don bstan bcos 'di las nges par bzung ste/_dran pa la bzhag pa'o/_/chos ni 'dir mdo nyid do/_/spyod pa ni rnam pa bcu ste/_ji skad du/_yi ge 'bri mchod sbyin
[\[77b.3\]]pa dang /_/nyan dang klog dang len pa dang /_/'chad pa dang ni kha ton dang /_/de sems pa dang sgom pa ste/_/spyod pa 'di bcu'i bdag nyid ni/_/bsod nams phung po dpag tu med/_/ces bshad pa lta bu'o/_/de bde blag tu ni rtogs 'gyur ba zhes pa ni/_rjes su sgrubs
[\[77b.4\]]shig pa'o/_/de ltar rtsom pa'i dgos pa gtso bo ma yin pa de ni thob pa'i thabs te rjes su sgrub pa'o/_/de nas mdo ma lus pa 'di las ci zhig ston ce na/_shes rab pha rol phyin pa ni/_/dngos po brgyad kyis yang dag bshad/_/dngos po dam pa shes pas na shes rab ste/_stong
[\[77b.5\]]pa nyid la dmigs pa'i phyir ro/_/de yang yin la pha rol yang yin pas shes rab kyi pha rol lo/_/phyin pas ni 'gro ba ste pha rol tu phyin pa'o/_/gang gi pha rol zhe na/_'phags pa byang chub sems dpa' ni rnam par rtog pa'i'o/_/de bzhin gshegs pa rnams kyi ni dag
[\[77b.6\]]pa'i'o/_/sbyor ba'i lam la ci'i phyir pha rol tu phyin pa zhes bya zhe na/_de'i rgyu yin pa'i phyir ro/_/chos kyi sku mdzad pa dang bcas pa ci'i phyir shes rab kyi pha rol tu phyin pa zhes bya zhe na/_de'i 'bras bu nyid yin pa'i phyir ro/_/de yang dag bshad ces bya ba ni ma lus par bstan
[\[77b.7\]]zhes bya ba'i don to/_/ma lus pa nyid gang zhe na/_dngos po brgyad de brgyad po de yang gang zhe na/_rnam kun mkhyen nyid lam shes nyid/_/de nas thams cad shes pa nyid/_/rnam mkhyen mngon rdzogs rtogs pa dang /_/rtse mor phyin dang mthar gyis pa/_/skad cig gcig mngon rdzogs byang
[\[78a\]]
[\[78a.1\]]chub/_/chos kyi sku dang de rnam brgyad/_/rnam pa kun gyi mngon par rtogs pa ni yang dag par rdzogs par rtogs pa'o/_/rtogs pa la mngon du phyogs pa ni mngon par rdzogs par rtogs pa'o/_/mngon par rdzogs par rtogs pa yang de yin te/_i na'i khams kyi
[\[78a.2\]]don ni rtogs pa'i don gyi phyir ro/_/rtse mor phyin pa ni rtse mo thob pa'o/_/mthar gyis ni rim gyis pa'o/_/de dang ldan pa ni rim gyis pa'o/_/mngon par rtogs pa zhes bya ba'i rjes su sbyar te/_rtse mo'i mngon par rtogs pa dang /_mthar gyis pa'i mngon par rtogs pa zhes bya ba'i don to/_/
[\[78a.3\]]skad cig gcig mngon rdzogs byang chub/_/chos kyi sku dang zhes bya ba la/_chos kyi sku ji ltar mngon par rtogs pa yin zhe na/_mngon par rtogs pa'i 'bras bu nyid yin pa'i phyir ro/_/de rnam brgyad ces bya ba ni dngos po brgyad po 'di dag go/_/mngon par rtogs pa brgyad po 'di ni go
[\[78a.4\]]rims ji lta ba bzhin du le'u brgyad po 'di'i brjod par bya ba yin no/_/de la/_sems bskyed pa dang gdams ngag dang /_/nges 'byed yan lag rnam bzhi dang /_/sgrub pa yi ni rten gyur pa/_/chos kyi dbyings kyi rang bzhin dang /_/dmigs pa dag dang ched dang ni/_/go cha 'jug pa'i
[\[78a.5\]]bya ba dang /_/tshogs ni nges par 'byung bcas rnams/_/thub pa'i rnam kun mkhyen pa nyid/_/sems bskyed pa dang /_gdams ngag dang /_nges par 'byed pa'i cha dang mthun pa dang /_sgrub pa'i rten dang /_sgrub pa'i dmigs pa dang /_sgrub pa'i ched du bya ba dang /_go cha'i
[\[78a.6\]]sgrub pa dang /_'jug pa'i sgrub pa dang /_tshogs kyi sgrub pa dang /_nges par 'byung ba'i sgrub pa ste/_de rnams ni thub pa de bzhin gshegs pa'i rnam pa thams cad mkhyen pa nyid kyi dngos po bcu yin no/_/mog mog por byed la sogs dang /_/slob ma bse ru'i lam gang dang /_/
[\[78a.7\]]'di dang gzhan pa'i yon tan gyis/_/phan yon che ba mthong ba'i lam/_/byed pa dang ni mos pa dang /_/bstod dang bkur dang bsngags pa dang /_/bsngo dang rjes su yi rang ba/_/yid la byed pa bla med dag_/sgrub dang shin tu dag pa zhes/_/bya ba 'di ni bsgom pa'i lam/_/
[\[78b\]]
[\[78b.1\]]byang chub sems dpa' mkhas rnams kyi/_/lam shes nyid ni de 'drar bshad/_/mog mog por byed pa la sogs pa dang /_nyan thos kyi lam dang /_rang sangs rgyas kyi lam dang /_byang chub sems dpa'i mthong ba'i lam phan yon che ba dang /_bsgom pa'i lam gyis byed pa
[\[78b.2\]]dang /_mos pa yid la byed pa dang /_bstod pa dang /_bkur ba dang /_bsngags pa dang /_bsngo ba yid la byed pa dang /_rjes su yi rang ba yid la byed pa dang /_mngon par sgrub pa dang /_shin tu dag pa zhes bya ba dngos po bcu gcig ni lam shes pa nyid de/_de ni byang
[\[78b.3\]]chub sems dpa' rnams kyi yin no/_/shes pas srid la mi gnas shing /_/snying rjes zhi la mi gnas dang /_/thabs ma yin pas ring ba dang /_/thabs kyis ring ba ma yin nyid/_/mi mthun gnyen po'i phyogs dag dang /_/sbyor dang de yi mnyam nyid dang /_/nyan thos la sogs mthong ba'i
[\[78b.4\]]lam/_/de 'drar kun shes nyid du 'dod/_/'khor ba la mi gnas pa dang /_mya ngan las 'das pa la mi gnas pa dang /_thabs ma yin pas ring ba dang /_/thabs kyis ring ba ma yin pa dang /_mi mthun pa'i phyogs dang /_gnyen po'i phyogs dang /_sbyor ba dang /_de'i mnyam pa nyid
[\[78b.5\]]dang /_mthong ba'i lam ste dgu po de dag ni nyan thos la sogs pa'i kun shes pa nyid do/_/rnam par sbyor dang bcas rnams dang /_/yon tan skyon ni mtshan nyid bcas/_/thar dang nges 'byed cha mthun dang /_/slob pa phyir mi ldog pa'i tshogs/_/srid dang zhi ba mnyam nyid dang /_/zhing dag
[\[78b.6\]]bla na med pa yi/_/rnam kun mngon rdzogs rtogs pa ste/_/'di ni thabs mkhas bcas pa yin/_/rnam pa dang /_sbyor ba dang /_yon tan dang /_skyon dang /_mtshan nyid dang /_thar pa'i cha dang mthun pa dang /_nges par 'byed pa'i cha dang mthun pa dang /_slob pa phyir mi ldog pa'i tshogs
[\[78b.7\]]dang /_srid pa dang zhi ba mnyam pa nyid dang /_sangs rgyas kyi zhing yongs su dag pa dang /_thabs la mkhas pa ste/_dngos po bcu gcig po de dag ni rnam pa kun mngon par rdzogs par rtogs pa'o/_/de yi rtags dang rnam 'phel dang /_/brtan dang sems kun gnas pa dang /_/mthong
[\[79a\]]
[\[79a.1\]]zhes bya dang bsgom pa zhes/_/bya ba'i lam ni so so la/_/rnam par rtog pa rnam bzhi yi/_/gnyen po rnam pa bzhi dang ni/_/bar chad med pa'i ting nge 'dzin/_/log par sgrub dang bcas pa ni/_/rtse mo'i mngon rtogs/_rtags dang /_rnam par 'phel
[\[79a.2\]]ba dang /_brtan pa dang /_ting nge 'dzin dang /_mthong ba'i lam la rtog pa rnam pa bzhi'i gnyen po dang /_bsgom pa'i lam la rtog pa rnam pa bzhi'i gnyen po dang /_bar chad med pa'i ting nge 'dzin dang /_log par sgrub pa dag ste/_dngos po brgyad po de dag ni rtse mo'i mngon
[\[79a.3\]]par rtogs pa'o/_/mthar gyis pa/_rnam gsum rnam bcu ni/_pha rol tu phyin pa drug dang /_rjes su dran pa drug dang /_dngos po med pa'i ngo bo nyid de/_de bas na chos bcu gsum po de dag ni mthar gyis pa'i mngon par rtogs pa'o/_/skad cig ma/_gcig gis mngon rdzogs byang chub pa/_/
[\[79a.4\]]mtshan nyid kyis ni rnam pa bzhi/_/zhes bya ba ni chos thams cad zag pa med par skad cig ma gcig gis mngon par rtogs pa dang /_chos thams cad dge bar skad cig ma gcig gis mngon par rtogs pa dang /_chos thams cad mtshan nyid med par skad cig ma gcig gis mngon par rtogs
[\[79a.5\]]pa dang /_chos thams cad gnyis su med par skad cig ma gcig gis mngon par rtogs pa ste/_bzhi po de dag ni skad cig ma gcig gis mngon par rtogs pa'o/_/ngo bo nyid longs rdzogs bcas dang /_/de bzhin sprul dang rnam gsum dag_/chos sku mdzad par bcas pa
[\[79a.6\]]ste/_/rnam pa bzhir ni yang dag brjod/_/ces bya ba ni ngo bo nyid kyi sku dang /_longs spyod rdzogs pa'i sku dang /_sprul pa'i sku dang /_de'i mdzad pa ste/_dngos po bzhi po de dag ni chos kyi sku'o/_/de la dang po rnam pa thams cad mkhyen pa nyid bshad par bya ste/_de'i dang
[\[79a.7\]]po sems bskyed pa'i dngos po zhes bya ba la/_sems ni yid dang 'dod pa ste/_'di ltar 'gro bar 'dod pa dang /_'gro ba'i yid dang /_'gro ba'i sems so zhes brjod do/_/de bskyed pa de yang gzhan gyi don du bskyed pa ste mchog tu khyad par du 'gyur ba yin pa'i phyir/_
[\[79b\]]
[\[79b.1\]]yang dag par rdzogs pa'i byang chub la dmigs pa gzung ngo /_/des na de'i mtshan nyid/_sems bskyed pa ni gzhan don phyir/_/yang dag rdzogs pa'i byang chub 'dod/_/ces gsungs te/_/'dod pa dang /_mos pa dang /_mngon par 'dod pa zhes bya ba ni rnam grangs so/_/gang
[\[79b.2\]]la yang dag par rdzogs pa'i byang chub 'dod pa yod pa de la de skad ces bya'o/_/de'i dngos po ni 'di nyid de/_de 'dod pa zhes bya ba'i don to/_/rang las gzhan du gyur pa ni pha rol te/_sems can thams cad do/_/de dag gi don ni phan pa ste/_shin tu mthar phyin pa'i mya ngan
[\[79b.3\]]las 'das pa ste/_bla na med pa'i byang chub kyi bar du'o/_/de'i phyir ni de'i don nam de'i ched du'o/_/de ltar na de ni gzhan gyi don du bstan te/_yang dag par rdzogs pa'i byang chub la dmigs pa'i 'dod pa ni sems bskyed pa'i mtshan nyid do/_/de dang de ni mdo bzhin du/_/bsdus dang
[\[79b.4\]]rgyas pa'i sgo nas brjod/_/ces bya ba la/_mdo bzhin du zhes bya ba ni shes rab kyi pha rol tu phyin pa 'di nyid bzhin du ste/_mdo de las ma 'das pa 'di ni mtshan nyid ces bya ba'i don to/_/'o na mdo de las ni gleng gzhi'i gzhung bor nas 'gres rnam pa bzhis sems bskyed pa'i mtshan nyid de yang
[\[79b.5\]]bdag gi don dang gzhan gyi don rnam pa mang por phye nas/_rab tu mang po la dmigs pa ched du bya ba med par 'dod pa'i mtshan nyid du brjod de/_des na 'di ni mdo ji lta ba bzhin du ma yin no zhe na/_de'i phyir/_de dang de ni mdo bzhin du/_/bsdus dang rgyas pa'i sgo nas brjod/_/
[\[79b.6\]]ces gsungs te/_mdor yang de dang zhes bya ba ni yang dag par rdzogs pa'i byang chub de nyid tshig dang po gnyis kyis bsdus pa dang rgyas pa'i sgo nas gsungs so/_/de ni zhes bya ba ni gzhan gyi don nyid de/_tshig 'og ma gnyis kyis bsdus pa dang rgyas pa'i sgo nas gsungs so/_/
[\[79b.7\]]mdo las yang gzhan gyi don gyi ched du shugs kyis bstan te/_gang gi phyir gzhan gyi don gyi ched du byang chub 'dod kyi rang gi don gyi ched du ni ma yin pas so/_/bstan bcos las kyang gzhan gyi don gyi 'dod pa ni shugs kyis bstan te/_gang gi phyir 'dod pa ma yin pa ni ched du bya bar
[\[80a\]]
[\[80a.1\]]mi 'gyur bas so/_/de bas na bstan bcos kyi mtshan nyid ni mdo ji lta ba bzhin nyid do/_/de la yang dag par rdzogs pa'i byang chub bsdus pa ni gleng gzhi ltag tu bor nas de'i tshe bcom ldan 'das zhes bya ba nas/_'tshang rgya bar 'dod pas shes rab kyi pha rol tu phyin
[\[80a.2\]]pa la brtson par bya'o zhes bya ba'i bar gyis bstan to/_/rgyas pa ni de ltar zhes bya ba nas/_sbyin pa'i pha rol tu phyin pa yongs su rdzogs pa'o zhes bya ba'i bar gyis bstan to/_/mdo las kyang sems bskyed pa'i mtshan nyid 'ba' zhig bstan pa ma yin gyi/_'on kyang bdag
[\[80a.3\]]dang gzhan gyi don gyi thabs kyang bstan pa yin no/_/de la rang gi don ni yang dag par rdzogs pa'i byang chub bo/_/gzhan gyi don ni sems can thams cad kyi don no/_/de dag gi thabs ni shes rab kyi pha rol tu phyin pa'i rnal 'byor la sbyor ba ste/_de med par de dag mi 'grub pa'i
[\[80a.4\]]phyir ro/_/de nyid yang dag par rdzogs pa'i byang chub de nyid mdo dang rgyas pa'i sgo nas bstan to/_/gzhan gyi don yang gzhan gyi don nyid du mdo dang rgyas pa'i sgo nas bstan te/_gzhan gyi don bsdus pa ni gzhan yang zhes bya ba nas/_lhag ma med pa'i mya ngan las 'das pa'i
[\[80a.5\]]dbyings su yongs su mya ngan las 'da' bar 'god par 'dod pas shes rab kyi pha rol tu phyin pa la bslab par bya'o zhes bya ba'i bar gyis bstan to/_/gzhan gyi don rgyas pa ni ser sna can zhes bya ba la sogs pas bstan to/_/sems bskyed pa'i mtshan nyid 'dir byang chub
[\[80a.6\]]sems dpa' sems dpa' chen po zhes bya ba la/_byang chub sems dpa' sems dpa' chen po nyid ni 'dir rigs la grags pa'i don to/_/de ltar sems bskyed pa'i mtshan nyid mdo bzhin du brjod nas/_rab tu dbye ba/_de yang sa gser zla ba me/_/gter dang rin
[\[80a.7\]]chen 'byung gnas mtsho/_/rdo rje ri sman bshes gnyen dang /_/yid bzhin nor bu nyi ma glu/_/rgyal po mdzod dang lam po che/_/bzhon pa bkod ma'i chu dang ni/_/sgra snyan chu bo sprin rnams kyis/_/rnam pa nyi shu rtsa gnyis so/_/zhes gsungs so/_/de yang rdo rje ri sman
[\[80b\]]
[\[80b.1\]]zhes bya ba gsum la gsum pa'i tshig bstan to/_/bshes gnyen dang /_yid bzhin nor bu nyi ma glu zhes bya ba bzhi la gsum pa'i mang po'i tshig bstan to/_/'dra ba zhes bya ba khong nas dbyung ste/_tshig drug gi mthar gsum pa'i sbyor ba yin no/_/de'i don ni 'di yin te/_
[\[80b.2\]]de yang sems bskyed pa nyi shu rtsa gnyis te/_'di ltar sa dang /_gser dang /_zla ba la sogs pa dang 'dra ste/_'dir tshigs su bcad pa ni/_bsam pa sbyor dang lhag bsam dang /_/pha rol phyin drug tshad med dag_/mngon par shes dang bsdu dngos dang /_so so rig ston tshogs dag
[\[80b.3\]]dang /_/byang chub phyogs mthun zhi gnas stsogs/_/gzungs sogs chos kyi mdo bshad dang /_/bgrod gcig lam dang thabs mkhas pa'o/_/zhes bshad do/_/dang po'i sems bskyed pa las gzhan pa ni grogs 'di dag dang go rims bzhin du ldan pa yin te/_'phags pa blo
[\[80b.4\]]gros mi zad pa'i mdo las mi zad pa brgyad cu gsungs te/_de yang sems bskyed pa nyi shu rtsa gnyis kyis 'grel to zhes mkhas pas bshad do/_/de ltar ni dang po'i sems bskyed pa mi zad pa ni sems bskyed pa mi zad pa zhes brjod do/_/lhag ma'i sems bskyed pa mi zad pa ni gcig
[\[80b.5\]]pu'i ma yin te/_'on kyang bsam pa dang sbyor ba la sogs pa'i grogs dang bcas pa mi zad pa zhes brjod do/_/dus mnga' dus mtsho dus lag pa/_/sum cu rtsa bdun lag rkang mtsho/_/bcu tshan gnyis pa'i tha dad kyis/_/mi zad brgyad cu de dag yin/_/de la sems bskyed
[\[80b.6\]]pa dang po ni sa dang 'dra ste/_sangs rgyas kyi chos thams cad dang de'i tshogs 'phel ba'i rten du gyur pa'i phyir ro/_/de yang gzhan yang zhes bya ba nas/_gzhag par bya'o zhes bya ba'i bar gyis gsungs pa yin no/_/de la byang chub sems dpa' zhes bya ba ni rigs la
[\[80b.7\]]gnas pa'i chos thams cad rnam pa thams cad du mngon par rdzogs par byang chub par 'dod pas zhes bya ba ni yang dag par rdzogs pa'i byang chub 'dod pa'o/_/sems dpa' chen po zhes bya ba ni gzhan gyi don chen po 'dod pa'o/_/de nyid spyi'i mtshan nyid de dang po grogs med pa'i
[\[81a\]]
[\[81a.1\]]mtshan nyid do/_/lhag ma ni grogs dang bcas pa'i mtshan nyid do/_/de dag las byang chub sems dpa' sems dpa' zhes bya bas ni spyi'i mtshan nyid bstan to/_/bsam pa la sogs pas ni grogs bstan to/_/bsam pa dang ldan pa ni gser bzang po dang 'dra
[\[81a.2\]]ste/_'gyur ba la mi rten pa'i phyir ro/_/de yang 'di ltar zhes bya ba la sogs pas gsungs te/_'di ltar zhes bya ba ni ji ltar 'chad par 'gyur ba bzhin du'o/_/gnas nas zhes bya ba ni dag pa dang /_'dun pa'i mtshan nyid kyi bsam pas gnas pa'o/_/mi gnas pa'i tshul gyis
[\[81a.3\]]zhes bya ba mi gnas pa dang /_gnas par byed pa dang gnas pa'i gzhi mi dmigs pas so/_/sbyor ba dang ldan pa ni zla ba yar gyi ngo tshes pa dang 'dra ste/_dge ba'i chos 'phel bar 'gyur ba'i phyir ro/_/de yang de ltar zhes bya ba la sogs pa gsungs te/_de ltar zhes bya
[\[81a.4\]]ba ni bshad pa'i rim pas so/_/gnas pa zhes bya ba ni bsams la gnas nas so/_/yar gyi ngo ni dran pa nye bar gzhag pa la sogs pa nas btang snyoms chen po'i bar du dkar po'i chos thams cad kyi tshogs so/_/sbyor ba ni goms pa'o/_/de yang skye ba dang 'phel ba ste/_
[\[81a.5\]]yar gyi ngo'i zla ba tshes pa bzhin no/_/khyad par rtogs par bya ba'i phyir bsam pa ni lhag pa'i bsam pa'o/_/de dang ldan pa ni me dang 'dra ba ste/_de nas de shing gi bye brag gis me bzhin du khyad par du 'gro ba'i phyir ro/_/de yang thams cad mkhyen pa nyid ces bya ba la sogs
[\[81a.6\]]pa gsungs te/_'dir yang chos khyad par can 'dod pas lhag pa'i bsam pa mtshon pa yin no/_/de'i 'og tu pha rol tu phyin pa drug dang ldan pa'i sems bskyed pa drug tu brjod par bya ste/_des na de dag gi mtshan nyid rnam pa lngar brjod de/_rigs nyid dang /_smon
[\[81a.7\]]lam nyid dang /_bsam pa nyid dang /_dngos po nyid dang /_rang gi ngo bo nyid do/_/de la rigs ni chos nyid de/_byang chub sems dpa' gang chos nyid gang la gnas nas byang chub kyi sems la gnas te/_snying rje sngon du 'gro ba'i sems kyis dngos po thams cad yongs
[\[81b\]]
[\[81b.1\]]su gtong ba'o/_/de bzhin du sdom pa yang dag par blangs pa thams cad bsrung ba dang /_de bzhin du gnod par byed pa thams cad la ji mi snyam pa dang /_sdug bsngal dang du len pa dang /_chos la nges par sems pa'i bzod pa'o/_/de bzhin du lus dang ngag dang yid kyi las kyi
[\[81b.2\]]dge ba'i chos thams cad la sgrub par spro ba ste/_go rims ji lta ba bzhin du sbyin pa dang /_tshul khrims dang /_bzod pa dang /_brtson 'grus kyi pha rol tu phyin pa'o/_/de bzhin du lus dang /_ngag dang yid kyi las rnam pa thams cad du zil gyis mnan te/_sems rnam pa
[\[81b.3\]]thams cad du gnas pa dang /_rnam pa thams cad du chos rab tu rnam par 'byed pa gang yin pa de dag ni go rims bzhin du bsam gtan dang shes rab kyi pha rol tu phyin pa'o/_/sbyin pa dang ldan pa ni gter chen po bzhin te/_zang zing gi longs spyod kyis sems can dpag tu
[\[81b.4\]]med pa tshim par byed pa dang /_mi zad pa'i phyir ro/_/de yang ser sna can zhes bya ba la sogs pa gsungs so/_/tshul khrims kyi pha rol tu phyin pa dang ldan pa ni rin po che'i 'byung khungs lta bu ste/_de las yon tan rin po che thams cad 'byung ba'i phyir ro/_/de yang tshul
[\[81b.5\]]khrims 'chal pa zhes bya ba la sogs pa gsungs so/_/rin po che'i 'byung khungs ni rin po che 'byung ba'i ri la sogs pa'o/_/bzod pa'i pha rol tu phyin pa dang ldan pa ni rgya mtsho dang 'dra ste/_nyam nga ba 'byung ba thams cad kyis mi 'khrugs pa'i phyir ro/_/de yang gnod sems
[\[81b.6\]]la sogs pa zhes bya ba la sogs pa gsungs so/_/brtson 'grus kyi pha rol tu phyin pa dang ldan pa ni rdo rje dang 'dra ba ste mi shigs pa nyid kyis sra ba'i phyir ro/_/de yang le lo zhes bya ba la sogs pa gsungs so/_/bsam gtan gyi pha rol tu phyin pa dang ldan pa ni ri'i rgyal po dang
[\[81b.7\]]'dra ste/_g.yeng bas mi g.yo ba'i phyir ro/_/de yang rnam par g.yeng ba'i sems zhes bya ba la sogs pas gsungs so/_/shes rab kyi pha rol tu phyin pa dang ldan pa ni sman gyi rgyal po lta bu ste/_sgrib pa thams cad kyi nad rab tu zhi bar byed pa'i phyir ro/_/de yang shes rab 'chal
[\[82a\]]
[\[82a.1\]]pa zhes bya ba la sogs pas gsungs so/_/tshad med pa bzhi dang ldan pa ni mdza' bo chen po dang 'dra ste/_gnas skabs thams cad du sems can rnams yal bar mi 'dor ba'i phyir ro/_/tshad med pa bzhi ni sems can tshad med pa la dmigs pa'i byams
[\[82a.2\]]pa dang /_snying rje dang /_dga' ba dang /_btang snyoms dag ste/_go rims bzhin du de dag bde ba skyed pa dang /_sdug bsngal bsal ba dang /_bde ba la gnas pa dang /_nyon mongs pa'i gnyen po dang ldan pa'i bsam pas ting nge 'dzin bskyed pa ste/_de yang dge ba'i
[\[82a.3\]]sems bskyed pa gcig tsam yang zhes bya ba nas/_sangs rgyas dang byang chub sems dpa' rnams dang mi 'bral zhes bya ba'i bar gyis gsungs so/_/'dir yang sems can thams cad la zhes bya ba ni sems can thams cad kyi don gyi phyir ro/_/de ni gong dang 'og tu yang sbyar
[\[82a.4\]]bar bya'o/_/sems can thams cad kyi don gyi phyir zhes bya ba 'di ni bzod par 'dod pa zhes bya ba 'dir yang sbyar te/_sems can la ltos pa zhes bya ba ni sems can la rjes su brtse ba'i phyir ro/_/'di ni phyi mar yang sbyar bar bya'o/_/de la 'dir tshig gsum gyis ni tshad med
[\[82a.5\]]pa rnams bstan la/_lhag ma rnams kyis ni de'i 'bras bu'o/_/mngon par shes pa dang ldan pa ni yid bzhin gyi nor bu dang 'dra ste/_ji ltar mos pa bzhin de'i 'bras bu 'byor pa'i phyir ro/_/de yang sangs rgyas dang byang chub sems dpa' rnams dang mi 'bral bar
[\[82a.6\]]'dod pa zhes bya ba nas/_gzhan yang zhes bya ba la sogs pa'i tshig gsum gyis gsungs so/_/'dir gnas par 'dod pa zhes bya ba ni tshe ring bar gnas par 'dod pa'o/_/gang dang gang gis zhes bya ba ni mngon par shes pa rnams kyis so/_/bsdu ba'i dngos po dang ldan
[\[82a.7\]]pa ni nyi ma dang 'dra ste/_gdul bya'i lo thog yongs su smin par byed pa'i phyir ro/_/de yang bsdu ba'i dngos po go rims bzhin du bstan pa'i phyir gzhan yang zhes bya ba la sogs pa'i tshig bzhis gsungs so/_/sems can rnams bsdu ba ni sems can rnams yang dag par sdud pas
[\[82b\]]
[\[82b.1\]]na bsdu ba'o/_/de'i dngos po ni thabs te/_sbyin pa dang /_snyan par smra ba dang /_don spyod pa dang /_don mthun pa dag go/_/de la gtso bo ni snyan par smra ba ste/_pha rol tu phyin pa drug ston pa'o/_/mi zad par byed par 'dod pas zhes bya bas ni sems can gyi don spyod pas so/_/
[\[82b.2\]]ston pas zhes bya ba ni don mthun pa'o/_/so so yang dag par rig pa dang ldan pa ni dri za'i dbyangs snyan pa lta bu ste/_gdul bya 'dun par byed pa'i chos ston pa yin pa'i phyir ro/_/de yang gzhan yang zhes bya ba la sogs pa'i tshig gsum gyis gsungs te/_'di ltar ting nge 'dzin gyi
[\[82b.3\]]stobs kyis mngon sum du thogs pa med par shes pa ni yang dag par rig pa'o/_/ma lus par yang dag par rig pa ni so so yang dag par rig pa'o/_/de yang dmigs pa'i dbye bas rnam pa bzhi ste/_chos so so yang dag par rig pa dang /_don so so yang dag par rig pa dang /_
[\[82b.4\]]nges pa'i tshig so so yang dag par rig pa dang /_spobs pa so so yang dag par rig pa'o/_/de la chos ni chos thams cad kyi rnam grangs so/_/don ni de dag gi mtshan nyid do/_/nges pa'i tshig ni de dag gi nges pa'i tshig go/_/spobs pa ni de dag gi rnam par dbye ba'o/_/chos 'di
[\[82b.5\]]thams cad ni gnyis te/_chos dang chos nyid kyis bsdus pa'i phyir ro/_/de la chos nyid ni stong pa nyid de'i dbang du byas nas/_nang stong pa nyid la sogs pa nas yang dag pa'i mtha' dang /_de bzhin nyid ces bya ba la sogs pa'i tshig gis gsungs so/_/'dir yang slob
[\[82b.6\]]par 'dod pa zhes bya ba ni thogs pa med pa'i ye shes 'dod pas so/_/'di nyid 'di'i spobs pa so so yang dag par rig pa'o/_/de ltar zhes bya ba la sogs pas ni dpe bstan te/_ji ltar 'di la rnam par dbye bas bslab par bya ba de bzhin du chos dang don dang nges pa'i tshig la
[\[82b.7\]]yang bslab par bya'o zhes bya ba'i don to/_/de bzhin nyid dang /_yang dag pa'i mtha' dang /_mtshan ma med pa zhes bya ba la sogs pa ni 'dir chos so so yang dag par rig pa'o/_/'di'i mtshan nyid ni mtshan nyid bcu gcig las yang dag par 'das pa ste/_'di lta ste/_
[\[83a\]]
[\[83a.1\]]gzung ba'i mtshan nyid las yang dag par 'das pa dang /_'dzin pa'i mtshan nyid las yang dag par 'das pa dang /_dngos po'i mtshan nyid las yang dag par 'das pa zhes bya ba la sogs pa ni don so so yang dag par rig pa'o/_/de bzhin nyid ni rtag tu
[\[83a.2\]]de bzhin pas te 'gyur ba med pa'i phyir ro/_/yang dag pa ni de bzhin nyid do/_/de'i mtha' ni rtse mo ste/_de las lhag pa'i de kho na nyid yod pa ma yin pas yang dag pa'i mtha' zhes bya ba la sogs pa ni nges pa'i tshig so so yang dag par rig pa'o/_/chos mtha' yas pa de
[\[83a.3\]]dag ni mtha' yas pa ste/_so so yang dag par rig pa bzhis bsdus so/_/rgya cher ni chos mngon pa'i bstan bcos las rtogs par bya'o/_/de yang dper brjod pa tsam zhig yin te/_gzhan yang zhes bya ba la sogs pas gsungs so/_/'di yang spobs pa
[\[83a.4\]]so so yang dag par rig pa ste/_rdul phra rab mang pos shes shing rtogs pa'i phyir ro/_/rton pa dang ldan pa ni rgyal po lta bu ste/_chud mi za ba'i rgyu yin pa'i phyir ro/_/gang gi phyir rgyal po'i lcags kyus skyes bu dag lam log par mi gtong ste/_rton pa'i lcags
[\[83a.5\]]kyus byang chub sems dpa' yang de dang 'dra'o/_/de yang gzhan yang zhes bya ba la sogs pa'i tshig gnyis dang dris pa dang lan gyi tshig gnyis kyis gsungs so/_/de ltar shes pa zhes bya ba ni de nyid shes pa ste/_don la rton gyi tshig 'bru la ma yin te/_des na phal
[\[83a.6\]]pa'i skad du chos ston kyang gus par nyan par byed do/_/gzhan yang zhes bya ba'i tshig gnyis pa la/_thabs la mkhas pa sbyin par bya ba dang /_sbyin pa po la sogs pa mi dmigs pa'i shes rab kyi pha rol tu phyin pa stong pa nyid ni rigs pas grub pa ste/_rigs pas mtshan ma
[\[83a.7\]]dang ldan pa'o/_/des ni chos la rton gyi/_gang 'di ltar chos thams cad stong pa nyid ma yin no zhes smras pa'i gang zag la ni ma yin no/_/sangs rgyas bcom ldan 'das ni mchog tu tshad mar gyur pa yin te/_des na nges pa'i don gyi mdo sde la rton gyi/_drang ba'i don gyi mdo sde la ni
[\[83b\]]
[\[83b.1\]]ma yin no/_/bsgoms pa las byung ba'i shes pa ni ye shes so/_/thos pa dang bsams pa las byung ba ni rnam par shes pa ste/_des na ye shes kyis gzigs pa gang yin pa de rnam par shes pas mthong ba ni ma yin no/_/de'i phyir ye shes la rton gyi/_rnam par shes pa la ni ma yin no/_/
[\[83b.2\]]rton pa 'di gnyis ni zhus pa dang lan gyis gsungs te/_de ltar na sangs rgyas bcom ldan 'das kyis 'di ni nges par mdzad pa ste de la rton par bya'o/_/de nas shA ri'i bu ni rnam par shes pa ste/_zhu ba po yin no/_/de bzhin gshegs pa ni ye shes yin te/_lan bka' stsal pa yin
[\[83b.3\]]no/_/bsod nams dang ye shes kyi tshogs dang ldan pa ni mdzod lta bu ste/_bsod nams dang ye shes kyi tshogs mang po'i mdzod kyi gnas yin pa'i phyir ro/_/de yang gzhan yang zhes bya ba tshig dgus gsungs te/_de la tshig bdun gyis ni tshul khrims dang bsgoms pa las byung ba'i bsod
[\[83b.4\]]nams kyi tshogs kyi phung po chen po bstan te/_de gnyis med par ni de lta bu'i mngon par shes pa mi srid pa'i phyir ro/_/tshig brgyad pas ni sbyin pa las byung ba'i bsod nams bstan te/_gsum po des ni bsod nams bstan to/_/dgu pas ni ye shes kyi tshogs bstan to/_/byang chub kyi
[\[83b.5\]]phyogs dang ldan pa ni lam po che lta bu ste/_'phags pa'i gang zag thams cad gshegs shing rjes su gshegs pa'i phyir ro/_/de yang gzhan yang zhes bya ba la sogs pa'i tshig gsum gyis gsungs te/_'dir shes rab kyi pha rol tu phyin pa ni byang chub kyi phyogs kyi chos sum cu rtsa bdun gyi mtshan
[\[83b.6\]]nyid do/_/gzhan thams cad ni de'i 'bras bur bstan to/_/zhi gnas dang lhag mthong dang ldan pa ni theg pa lta bu ste/_bde blag tu khyer ba'i phyir ro/_/de yang nyan thos zhes bya ba la sogs pa nas brtsams te 'das pa'i de bzhin gshegs pa la sogs pa'i zhing blta bar 'dod pa'i
[\[83b.7\]]bar gyis gsungs so/_/'dir shes rab kyi pha rol tu phyin pa ni zhi gnas dang lhag mthong gi mtshan nyid do/_/gzhan thams cad ni de'i 'bras bu'o/_/'di la chu yod pas na chu ste/_ldan pa'i don la a rkyen du bya'o/_/bkod ma yang yin la chu yang yin pas bkod ma'i chu'o/_/
[\[84a\]]
[\[84a.1\]]gzungs dang spobs pa dang ldan pa ni bkod ma lta bu ste/_chu skye zhing mi zad par 'dzin pa dang chos dang mthun par thos pa dang ma thos pa'i chos dang don 'dzin cing 'byin pa'i phyir ro/_/de yang shar phyogs zhes bya ba nas/_steng gi phyogs zhes bya ba'i bar gyis
[\[84a.2\]]gsungs so/_/chos bshad pa dang ldan pa ni kun tu dga' ba'i sgra dang 'dra ste/_thar pa 'dod pa'i gdul bya rnams la snyan pa thos par byed pa'i phyir ro/_/de yang shar phyogs zhes bya ba la sogs pa'i phyogs bcu'i bstan pa dang bshad pa'i tshig gnyis gsungs pas ni chos kyi mdo
[\[84a.3\]]bzhi bstan to/_/'dir yang shes rab kyi pha rol tu phyin pa zhes bya ba la/_phyogs bcu'i 'jig rten gyi khams thams cad du chos kyi mdo bzhi bstan pa'o/_/chos kyi mdo bzhi ni 'du byed thams cad mi rtag pa/_zag pa dang bcas pa'i chos thams cad ni sdug bsngal ba/_
[\[84a.4\]]chos thams cad ni bdag med pa/_mya ngan las 'das pa ni zhi ba'o/_/chu bo zhes bya ba ni chu rgyun no/_/bgrod pa gcig pa'i lam dang ldan pa ni klung gi rgyun dang 'dra ste/_mi skye ba'i chos la bzod pa thob na rang gi ngang gis 'byung ba'i phyir ro/_/bgrod pa gcig pa nyid ni der
[\[84a.5\]]gtogs pa'i byang chub sems dpa' rnams kyi bya ba byed pa tha mi dad pa'i phyir ro/_/de yang shar la sogs pa'i phyogs bcu dag tu long ba dang /_'on pa la sogs pa'i tshig gis gsungs so/_/'dir yang shes rab kyi pha rol tu phyin pa ni bgrod pa gcig pa'i lam gyi mtshan nyid
[\[84a.6\]]do/_/gzhan thams cad ni de'i 'bras bu'o/_/thabs la mkhas pa dang ldan pa ni sprin lta bu ste ji ltar snod kyi 'jig rten gyi 'byor pa thams cad sprin las byung ba ltar/_/dga' ldan gyi gnas kyi gnas na bzhugs pa la sogs pa ston pa'i sgo nas sems can thams cad kyi don bya
[\[84a.7\]]ba rnam pa de la rag las pa'i phyir ro/_/de yang de bzhin gshegs pa'i spyod lam zhes bya ba nas brtsams pa nas/_'dod pa'i yon tan lnga zhes bya ba'i bar gyis gsungs so/_/de dag gis ni sems bskyed pa nyi shu rtsa gnyis bstan to/_/da ni gdams ngag brjod par bya ste/_khong
[\[84b\]]
[\[84b.1\]]du chud par bya ba'i phyir brjod pa ni gdams ngag ste/_yang dag par rdzogs pa'i don gyi man ngag nye bar gdams pa'o/_/de yang yul gyi bye brag gis rnam pa bcu ste/_sgrub dang bden pa rnams dang ni/_/sangs rgyas la sogs dkon mchog gsum/_/ma zhen yongs su mi ngal
[\[84b.2\]]dang /_/lam ni yongs su 'dzin pa dang /_/spyan lnga dang ni mngon shes kyi/_/yon tan drug dang mthong lam dang /_/bsgom zhes bya la gdams ngag ni/_/bcu yi bdag nyid shes par bya/_/zhes bya ba gsungs pa yin no/_/sgrub pa ni spyod pa'o/_/gang la zhe na/_shes rab kyi
[\[84b.3\]]pha rol tu phyin pa la ste/_skabs nyid yin pa'i phyir ro/_/de yang 'di skad du tshe dang ldan pa zhes bya ba la sogs pa nas/_de ltar spyod na byang chub sems dpa' shes rab kyi pha rol tu phyin pa la spyod do zhes bya ba'i bar gyis gsungs so/_/de man chad kyis ni phan yon bstan te/_de yang
[\[84b.4\]]sangs rgyas kyi chos sbyin par byed pa zhes bya ba'i bar gyis zhus pa dang lan gyis gsungs so/_/'dir shes rab kyi pha rol tu phyin pa ni rnam par mi rtog pa'i ye shes te/_rnam par g.yeng ba'i rnam par rtog pa bcu'i gnyen po'o/_/de dag kyang gang dag yin zhe na/_'dir tshigs
[\[84b.5\]]su bcad pa ni/_dngos po med dang dngos po dang /_/sgro 'dogs pa dang skur 'debs dang /_/gcig pa nyid dang tha dad dang /_/ngo bo nyid dang khyad par dang /_/ming ni ji bzhin don dang ni/_/don ni ji bzhin ming la zhe na/_/rnam par g.yeng ba'i rnam rtog gang /_/de ni rnam pa
[\[84b.6\]]bcur bshad do/_/de la dngos po med pa'i rnam par rtog pa'i gnyen por ni byang chub sems dpa' nyid yod bzhin du zhes gsungs te/_byang chub sems dpa' nyid ni chos nyid kyi tshul du yod do zhes bya ba'i don to/_/dngos po'i rnam par rtog pa'i gnyen por ni byang chub
[\[84b.7\]]sems dpa' la sogs pa yang dag par rjes su mi mthong ngo zhes gsungs te/_nye bar mi dmigs pa'o zhes bya ba'i don to/_/'dis ni gang zag dang chos kyi dngos po bkag pa'i phyir ro/_/gal te gzugs la sogs pa'i stong pa nyid chos nyid yin na/_de lta na ni
[\[85a\]]
[\[85a.1\]]gzugs la sogs pa yang yod par 'gyur bas/_des na sgro 'dogs pa'i rnam par rtog pa'i gnyen por byang chub sems dpa' zhes bya ba la sogs pa gsungs so/_/byang chub sems dpa' la sogs pa ni sgra'i brjod par bya ba'o/_/rang bzhin ni byang chub sems dpa'
[\[85a.2\]]la sogs pa'i rang bzhin te/_de ni des stong pa ste/_des na de dmigs su med do/_/de lta na ni med na stong pa nyid kyang med par 'gyur bas skur ba 'debs pa 'di'i gnyen por rang bzhin gyis zhes bya ba la sogs pa gsungs so/_/'dir yang ngo bo nyid ni rnam pa gsum ste/_chos
[\[85a.3\]]thams cad ni kun brtags pa dang /_gzhan gyi dbang dang /_yongs su grub pa'o/_/ji ltar snang ba bzhin du yod pa ma yin pa ni kun tu brtags pa'o/_/gang rang bzhin med kyang snang ba'i tshul du yod pa de ni rten cing 'brel par 'byung ba yin pa'i phyir gzhan gyi dbang ngo /_/
[\[85a.4\]]dang pos gnyis pa stong zhing bral ba de ni yongs su grub pa ste/_rtag pa'i ngo bo nyid yin pa'i phyir ro/_/'di la yang /_bcom ldan 'das kyis go rims bzhin du brtags pa dang /_rnam par rtog pa dang /_chos nyid kyis bstan to/_/de ltar yang mdzad pa'i skabs las ston
[\[85a.5\]]par 'gyur te/_ngo bo nyid rnam pa gsum ste/_brtags pa'i ngo bo dang /_rnam par rtog pa'i ngo bo dang /_chos nyid kyi ngo bo zhes bya ba la sogs pa'o/_/de bas na 'di'i zhes bya ba ni rnam par brtags pa'i gzugs so/_/'di zhes bya ba ni kun brtags pa'i gzugs kyis stong pa'o/_/
[\[85a.6\]]rang bzhin zhes bya ba ni de nyid la rtag tu yod pa'i phyir ro/_/'di ltar zhes bya ba ni gang gi phyir ro/_/stong pa nyid ces bya ba ni kun brtags pa'i ngo bo nyid kyis stong pa'o/_/gzugs zhes bya ba ni rnam par brtags pa'i gzugs te/_des stong pa nyid ma yin pa ni 'di la stong pa nyid
[\[85a.7\]]de rtag tu yod pa'i phyir ro/_/de bzhin du rnam par shes pa'i bar du sbyar bar bya'o/_/gal te de dang de gnyis rang bzhin gcig pa yin pa de'i tshe/_de gnyis gcig tu rnam par rtog pa 'di'i gnyen por gzugs kyi stong pa nyid gang yin pa de gzugs ma yin no zhes bya ba la sogs pa
[\[85b\]]
[\[85b.1\]]gsungs te/_mtshan nyid kyi dbye bas gcig pa ma yin no zhes bya ba'i don to/_/gal te gcig pa ma yin te/_tha dad pa nyid yin pa de'i tshe ni tha dad pa nyid du rnam par rtog pa 'di'i gnyen por gzugs ni stong pa nyid las gzhan ma yin no zhes bya ba la sogs pa gsungs te/_
[\[85b.2\]]gzhan ma yin no zhes bya ba ni tha dad pa ma yin no zhes bya ba'i don to/_/chos las chos nyid kyi ngo bo gzhan ma yin no zhes bya bar dgongs so/_/de zhes bya ba ni gcig pa nyid du'o/_/gang gi phyir zhes bya ba ni dri ba'o/_/lan du gzugs zhes bya ba la sogs pa gsungs so/_/
[\[85b.3\]]'dir gzugs zhes bya ba ni chos nyid kyi gzugs so/_/de bzhin du rnam par shes pa'i bar du sbyar ro/_/gzugs la sogs pa'i stong pa nyid dang /_chos nyid kyi gzugs ni phan tshun gcig pa nyid de/_mtshan nyid tha dad pa med do zhes bya bar dgongs so/_/de ci'i phyir
[\[85b.4\]]zhes bya ba la sogs pa la/_byang chub sems dpa' la sogs pa med pa gang zhe na/_de'i phyir byang chub sems dpa' zhes bya ba smos te/_skye ba dang 'gag pa'i tshul gyis ngo bo nyid yod pas khyad par yod par 'gyur te/_nges pa'i shes pa'i yul yin pa'i phyir ro/_/des na
[\[85b.5\]]re zhig ngo bo nyid kyi rnam par rtog pa'i gnyen por/_rab 'byor 'di lta ste gzugs zhes bya ba 'di ni ming tsam mo zhes bya ba la sogs pa gsungs te/_ming ni don gyis stong pa'i ming tsam mo/_/khyad par gyi rnam par rtog pa'i gnyen por ni ngo bo nyid mi skye mi 'gag_/kun
[\[85b.6\]]nas nyon mongs pa ma yin/_rnam par byang ba ma yin no zhes bya ba gsungs so/_/de ci'i phyir zhes bya ba las ming tsam nyid ces bya ba ga las zhes pa'o/_/'di ltar gal te ming gi don dngos po la med pa de'i tshe ni dngos po la rag las pa'i ming gi tha snyad kyang med par 'gyur ro/_/
[\[85b.7\]]des na ming ji lta ba bzhin du don la rnam par rtog pa'i gnyen por 'di ltar ming bcos ma las chos de dag so sor brtags nas zhes bya ba la sogs pa gsungs te/_bcos ma zhes bya ba ni brda tsam mo/_/chos so so la zhes bya ba ni chos dang chos la'o/_/bcos ma zhes bya ba ni brda la
[\[86a\]]
[\[86a.1\]]brten pa'o/_/de dag ces bya ba ni chos so/_/brtags pa zhes bya ba ni sgro btags pa ste/_dngos po la de'i don med pas glo bur du ming du tha snyad btags pa ste yod pa ma yin no/_/'o na ming don thams cad ji lta ba bzhin du 'gyur te ming yin pa'i
[\[86a.2\]]phyir/_sangs rgyas zhes bya ba'i tshig bzhin no zhe na/_don ji lta ba bzhin du ming la zhen pa'i rnam par rtog pa'i gnyen por de byang chub sems dpas ming de dag yang dag par rjes su mi mthong zhes bya ba la sogs pa gsungs so/_/ming thams cad ces bya ba ni dngos po thams
[\[86a.3\]]cad brjod pa'o/_/mi mthong zhes bya ba ni mi dmigs pa ste/_ming gi don dngos po med pa'i phyir ro/_/sangs rgyas zhes bya ba'i tshig gi brda ji lta ba bzhin la dngos po mi snang ba'i sgo nas dngos po la mi slu ba yin gyi/_dngos po snang ba'i phyir ni ma yin no/_/gzhan yang zhes
[\[86a.4\]]bya ba la sogs pa ni nye bar sdud pa'o/_/'di lta ste dper na zhes bya ba ni mdo sde pa la sogs pa'i dpe yin no/_/de la zhes bya ba ni rjod par byed pa yang yin no/_/gal te shA ri'i bu 'dzam bu'i gling zhes bya ba nas sangs rgyas dang /_sangs rgyas kyi chos rnams zhes bya ba'i bar gyis
[\[86a.5\]]bsgrubs pa'i phan yon no/_/phan yon dang bcas pa'i sgrub pa'i gdams ngag rgya cher bstan no/_/da ni bden pa'i gdams ngag brjod par bya ste/_'phags pa'i bden pa bzhi ni sdug bsngal dang /_kun 'byung ba dang /_'gog pa dang /_lam mo/_/de dag la
[\[86a.6\]]byang chub sems dpa' ji ltar ldan pa dang /_rab tu ldan par 'gyur ba de ltar bden pa'i gdams ngag ston par mdzad de/_de la sdug bsngal gyi bden pa'i dbang du byas nas/_de bzhin du zhes bya ba la sogs pa nas/_ldan pa dang mi ldan pa zhes bya bar yang dag par mi
[\[86a.7\]]mthong ngo zhes bya ba'i bar du gsungs te/_de ltar na sdug bsngal yongs su shes par bya ba ni sdug bsngal kho na shes par bya ba ma yin gyi/_'on kyang 'phags pa'i bden pa bzhi po dag kyang ngo /_/de dag gis kyang chos thams cad yang dag par bsdus te/_des na phung
[\[86b\]]
[\[86b.1\]]po dang /_khams dang /_skye mched dang /_bden pa dang /_rten cing 'brel par 'byung ba ste/_de rnams kyi dbye bas tshogs lngar byas te/_de dag gi stong pa nyid dang /_nang stong pa nyid la sogs pa la yang ldan pa dang mi ldan pa zhes brjod par bya'o/_/de tsam
[\[86b.2\]]kho na yang ma yin gyi/_'on kyang gang gi tshe de dag la ldan pa dang mi ldan pa nyid du ji ltar yang mi mthong ba de'i tshe ldan pa zhes brjod par bya ba ste/_de ni sdug bsngal gyi bden pa la gdams pa'o/_/kun 'byung gi bden pa'i dbang du byas nas de la gzugs med do zhes
[\[86b.3\]]bya ba la sogs pa nas/_rnam par shes pa nyid stong pa'o/_/stong pa nyid rnam par shes pa'o zhes bya ba'i bar gyis gsungs so/_/de ltar na kun 'byung spang bar bya'o/_/gang gi phyir gzugs la sogs pa de las 'byung ba ma yin pa de'i phyir rgyu ma yin te des na
[\[86b.4\]]ji ltar kun 'byung yin/_gang gi phyir 'gog pa'i chos can ma yin pa de ji ltar spang bar bya ba yin/_ji ltar 'di ma spangs pas ni 'ga' yang kun nas nyon mongs par mi 'gyur la/_spangs pas ni 'ga' yang rnam par byang bar mi 'gyur na/_'di ji ltar spang
[\[86b.5\]]bar bya ba yin/_ci ste sdug bsngal dang /_kun 'byung dag dang ldan pa ni kun nas nyon mongs pa yin la/_mi ldan pa ni rnam par dag pa yin no zhe na/_de yang rigs pa ma yin te/_'di ltar des gang zhig gang du yang dag par 'du zhing ldan par ma mthong ba de ni kun 'byung
[\[86b.6\]]ba'i bden pa la gdams pa'o/_/'gog pa'i bden pa'i dbang du byas nas/_shA ri'i bu stong pa nyid ces bya ba nas/_ldan pa zhes brjod par bya'o zhes bya ba'i bar du gsungs so/_/don ni 'di yin te byang chub sems dpa' chos thams cad stong pa nyid du mthong na/_de la
[\[86b.7\]]gang gis 'gog pa mngon sum du bya/_de la re zhig de nyid ni ma yin te/_stong pa nyid ces bya ba la sogs pa gsungs so/_/de ni mi skye mi 'gag ste/_rtag pa nyid kyi phyir ro/_/kun nas nyon mongs par mi 'gyur/_rnam par byang bar mi 'gyur te/_'gyur ba med pa'i
[\[87a\]]
[\[87a.1\]]phyir ro/_/bri bar mi 'gyur 'phel bar mi 'gyur te/_khyab pa yin pa'i phyir ro/_/'das pa la sogs pa med pa yin te/_rtag pa la sogs pa'i phyir ro/_/des na yang sngar kun nas nyon mongs pa las phyis rnam par byang ba ma yin no/_/gal
[\[87a.2\]]te sdug bsngal dang /_kun 'byung dag de la 'gog pa yin no zhe na/_gang yang 'di lta bu zhes bya ba la sogs pa gsungs so/_/khyab pa 'di la gzugs la sogs pa med do zhes bya ba'i don to/_/des na sdug bsngal med do/_/kun 'byung med do zhes bya ba nas byang chub
[\[87a.3\]]med do zhes bya ba'i bar ni 'gog pa'i bden pa la gdams pa'o/_/de la lam gyi bden pa'i dbang du byas nas/_de shes rab kyi pha rol tu phyin pa zhes bya ba nas brtsams te/_gzhan yang zhes bya ba'i tshig bzhi'i bar gyis gsungs so/_/de ltar na lam bsgom par bya ba ni
[\[87a.4\]]gang gis sdug bsngal yongs su shes par bya ba dang /_kun 'byung spang bar bya ba dang /_'gog pa mngon sum du bya ba dang /_lam bsgom par bya ba ni gang la slob pa dang mi slob pa'i 'bras bu'i chos rnams yod pa de ni lam yin no/_/des na lam 'khor dang bcas pa des ni
[\[87a.5\]]chos thams cad yang dag par bsdus pa yin no/_/de dag mi dmigs pa dang /_bdag ldan pa dang /_mi ldan pa nyid du dmigs pa ste/_de ni sbyor ba gcig go/_/stong pa nyid la sogs pa'i ting nge 'dzin bsgom pa la ni stong pa nyid la sogs pa dag gis te/_rang gi ngo bo
[\[87a.6\]]kun brtags pa dag gis mi sbyor ro/_/stong pa nyid la sogs pa'i rnal 'byor rnams la yang de'i sbyor ba'i sgras kyang mi sbyor ro/_/mi sbyor mi 'byed ces bya ba ni kun brtags pa'i sbyor ba'i mtshan nyid med pa'i phyir mi sbyor ro/_/rang nyid brjod du med cing mtshan ma med pa'i ting
[\[87a.7\]]nge 'dzin gyi ngo bo nyid kyi phyir mi 'byed do zhes bya ba ni gnyis pa'o/_/rang gi mtshan nyid stong pa nyid bsgom pa ni gzugs la sogs pa la mi sbyor te/_de la de'i mtshan nyid med pa'i phyir ro/_/de nyid sgom par byed pa yin pa'i phyir/_'byed par mi byed do zhes bya ba ni gsum pa'o/_/bzhi pa
[\[87b\]]
[\[87b.1\]]ni rtogs par sla'o/_/'di ni lam gyi bden pa la gdams pa'o/_/dkon mchog gsum la gdams pa bshad par bya ste/_de la sangs rgyas dkon mchog la gdams pa'i dbang du byas nas/_gzhan yang zhes bya ba la sogs pa'i tshig gis gsungs so/_/de ltar na rnam pa
[\[87b.2\]]thams cad mkhyen pa nyid ni sangs rgyas nyid do/_/ji skad du/_sgrib pa kun gyi dri med pa/_/rnam pa thams cad mkhyen nyid thob/_/rin chen snod ni phye ba ltar/_/sangs rgyas nyid ni yang dag bstan/_/zhes ji skad bshad pa lta bu'o/_/des na phung po dang skye mched rnams
[\[87b.3\]]ni dbye ba ma mthong bas de la des mi sbyor ro zhes bya ba ni sbyor ba gcig go/_/de bzhin du sbyin pa'i pha rol tu phyin pa la sogs pa lam 'di'i 'bras bur gyur pa zhes bya ba ni gnyis pa'o/_/de bzhin du sangs rgyas dang byang chub rnam pa thams cad mkhyen pa nyid dang mi sbyor ro/_/de yang sangs
[\[87b.4\]]rgyas dang byang chub dang mi sbyor te/_gsum po dag tha dad pa med pa'i phyir ro zhes bya ba ni sangs rgyas dkon mchog la gdams pa'o/_/chos dkon mchog gi dbang du byas te/_gzhan yang zhes bya ba la sogs pa nas/_'chal pa'i shes rab kyi sems mi bskyed do zhes bya ba'i bar gyi tshig mang
[\[87b.5\]]pos gsungs so/_/'di ltar chos ni lam gyi 'bras bu dang lam mo/_/lam gyi 'bras bu ni byang chub ste/_de yang sangs rgyas dkon mchog nyid do/_/lhag ma ni 'dir lam gyi bden pa ste/_chos dkon mchog go/_/de yang snga ma bzhin du bden pa nges pa sngon du 'gro
[\[87b.6\]]ba'o/_/de la gang las gzugs la sogs pa dngos po yod ces bya bar mi sbyor ro/_/des na kun 'byung mi dmigs so/_/gang gi phyir dngos po yod ces bya bar yang mi sbyor te/_des na kun 'byung ba spang bar bya zhes bya ba mi dmigs so/_/gzugs la sogs pa rtag ces
[\[87b.7\]]bya ba dang mi rtag ces bya ba la sogs par mi sbyor te/_sdug bsngal gyi bden pa'i rnam pa bzhi dang de las bzlog pa yang mi dmigs so/_/gzugs la sogs pa stong pa nyid dang /_mtshan ma med pa dang /_smon pa med pa dang /_de las bzlog pa yang mi dmigs so/_/spyod
[\[88a\]]
[\[88a.1\]]ces bya ba dang mi spyod ces bya ba dang /_spyod kyang spyod la mi spyod kyang mi spyod ces bya ba dang /_spyod pa yang ma yin mi spyod pa yang ma yin zhes bya bar mi dmigs so/_/gang de ltar spyod na shes rab kyi pha rol tu phyin pa la spyod do zhes bya ba ni sbyor ba gcig go/_/
[\[88a.2\]]sbyin pa'i pha rol tu phyin pa la sogs pa'i don du mi spyod cing ched du mi dmigs so zhes bya ba ni gnyis pa'o/_/mngon par shes pa'i las rnams kyi phyogs bcu dag tu sems can gyi don bya ba la bdag nyid la sogs pa mi dmigs so zhes bya ba ni gsum pa'o/_/chos gang la yang
[\[88a.3\]]'du ba dang bral ba mi mthong ngo zhes bya ba ni bzhi pa'o/_/bdag nyid mngon par rdzogs par byang chub par myur ba dang /_mi myur ba ma mthong ngo zhes bya ba ni lnga pa'o/_/chos kyi dbyings ma gtogs par cung zad mi mthong ngo zhes bya ba ni drug pa'o/_/khams bco brgyad dang stong pa nyid
[\[88a.4\]]du sbyor bar mi byed cing /_de yang de dag dang mi sbyor ro zhes bya ba ni bdun pa'o/_/de ltar sbyor ba na yang phan yon mang po thob pa yin te/_de yang yang dag par rjes su mi mthong ngo zhes bya ba ni brgyad pa'o/_/'dir yang stong pa nyid la sbyor ba ni shes rab kyi pha rol tu phyin pa la sbyor ba'o/_/
[\[88a.5\]]de yang sbyor ba thams cad kyi nang nas mchog yin no zhes bya ba'i tshig gis so/_/shes rab kyi pha rol tu phyin pa nyid nas dkon mchog yin te/_lam rin po che nyid yin pa'i phyir ro zhes bya ba ni chos dkon mchog la gdams pa'o/_/dge 'dun dkon mchog gi dbang du byas nas/_
[\[88a.6\]]de skad ces bka' stsal pa zhes bya ba nas/_lus dang ngag dang yid kyi las yongs su dag pa la bslab par bya zhes bya ba'i bar gyis gsungs so/_/'di yang dge 'dun ni byang chub sems dpa'i dge 'dun la bya'o/_/de yang gang zag nyi shu ste/_de dag nyan thos kyi gang zag dang
[\[88a.7\]]ming tsam mthun pa'i sgo nas dge 'dun du yid ches par bya ba'i don du'o/_/de dag las 'di dag 'ong ba dang 'gro ba'i mtshan nyid kyi dbye bas khyad par du bstan pa'i phyir ro/_/shes rab kyi pha rol tu phyin pa la gnas pas zhes bya ba ni nges par 'byed pa'i cha dang mthun pa la sogs pas
[\[88b\]]
[\[88b.1\]]so/_/de la dang po de dag 'dir 'ongs pa ni skyes so zhes bya ba'i bar gyis bshad do/_/de'i 'og tu tshig bzhis ni 'gro ba bshad do/_/de dag las gnyis kyis ni dad pa'i rjes su 'brang ba'i gang zag bstan te/_dad pas lam gyi rjes su 'brang ba'i phyir ro/_/cig shos
[\[88b.2\]]gnyis kyis ni chos kyis rjes su 'brang ba bstan te/_chos ni shes rab ste/_des lam gyi rjes su 'brang ba'i phyir ro/_/des na yod do zhes bya ba'i tshig gcig gis mthong bas thob pa'i mtshan nyid rgyun du zhugs pa'i 'bras bu mngon sum du bya ba de yang yid la mi sems te/_
[\[88b.3\]]dbang po rnon po thabs la mkhas pa zhes bya ba'i bar gyis gsungs so/_/dang po 'di nye bar dgod pa ni dbang po rtul po yin pa'i phyir dad pas mos pa 'di nyid thabs la mkhas pa dang bral ba yin no zhes mtshon pa'i don du'o/_/mthong bas spang bar bya ba'i nyon mongs pa
[\[88b.4\]]rnams dang /_nyon mongs pa can gyis mi shes pa spangs pa ni rgyun du zhugs pa'i 'bras bu'o/_/de mngon sum du byed pa ni thob pa'o/_/de mi sems pa ni bdag gis 'di thob par bya'o zhes de ltar mi dmigs pa'i phyir ro/_/dad pa lhag pa nyid kyis grol ba ni dad pas mos pa'o/_/
[\[88b.5\]]'di man chad mthong bas thob pa bshad par bya ste/_rigs nas rigs su skye ba'i sngon du'o/_/mthong ba ni shes rab yin la des rgyun du zhugs pa'i 'bras bu thob pa ni mthong bas thob pa zhes bya'o/_/de'i mtshan nyid ni sngar bstan te/_zhar la yin pa'i phyir ro/_/de'i dbye ba yang
[\[88b.6\]]rnam pa drug ste/_drug nyid ni yod do zhes bya ba nas/_tshe gcig gis thogs pa zhes bya bas dper brjod par gsungs so/_/mthong bas thob pa ni sngar bstan pa ste/_de nyid ni byang chub kyi gtso bo'i rgyu yin par bstan to/_/ci'i phyir zhe na/_mthong bas thob pa nyid kyis de dag myur du mthar
[\[88b.7\]]phyin par 'gyur ba'i phyir ro/_/de la dang po bskal pa bzang po'i sangs rgyas stong du bzhis ma tshang ba'i tshig dang pos bshad do/_/gzhan yang sangs rgyas kyi zhing gzhan dang gzhan dag tu srid pa tha mar gyur pa ni tshig gnyis pas bshad do/_/tshig gzhan bzhis ni dga' ldan nas
[\[89a\]]
[\[89a.1\]]shi 'phos nas sangs rgyas kyi zhing de dang de dag tu ni go rims bzhin du gang du sangs rgyas bcom ldan 'das la mchod pa'i phyir 'gro ba dang /_gang du nyan thos dang rang sangs rgyas kyi theg pa gzhag pa med pa dang /_gang dag tu tshe dpag tu med pa yod pa dang /_
[\[89a.2\]]gang dag tu sangs rgyas dang chos dang /_dge 'dun gyi sgra mi grag par 'gro ba yin no/_/de nas sems can yongs su smin par bya ba de zhes bya ba'i bar gyis mi'i rigs nas rigs su skye ba bstan to/_/gsol ba gdab par bya'o zhes bya ba 'di'i bar gyis ni lha'i rigs nas rigs su
[\[89a.3\]]skye ba bstan to/_/de nas/_rig par bya'o zhes bya ba'i bar gyis ni bar chad gcig pa bstan te/_skye ba gcig gis bar du chod pa ni bar chad gcig pa'o/_/bar chad ni mya ngan las 'das pa'i bar du gcod pa'o/_/de nas/_mngon par rdzogs par byang chub pa la sems can
[\[89a.4\]]rnams kyi don byed pa 'di'i bar gyis ni bar ma dor mya ngan las 'das pa bstan te/_de nyid du zhes bya ba ni 'dir 'og min nyid du ste/_'dzam bu'i gling du ma yin no/_/des na bar ma dor yongs su mya ngan las 'das pa bstan to/_/de nas/_dam pa'i chos gnas par 'gyur ro zhes
[\[89a.5\]]bya ba 'di'i bar gyis ni skyes nas yongs su mya ngan las 'das pa bstan to/_/bskal pa zhes bya ba ni 'dir bar gyi bskal par shes par bya'o/_/de'i phyogs gcig ni bskal pa las lhag pa'o/_/dang po sems bskyed pa nyid kyis zhes bya ba ni 'og min nas dga' ldan
[\[89a.6\]]du dga' ldan nas 'dzam bu'i gling du gshegs nas khyim gyi gnas nas nges par byung ste/_byang chub kyi shing drung du skyil mo krung bcas nas de ma thag tu gang dang po byang chub tu sems bskyed pa de ni de dag gi sems bskyed par brjod par bzhed do/_/de las skyes pa nyid ni phung po lhag ma dang bcas pa'i
[\[89a.7\]]mya ngan las 'das pa yin te/_skyes nas mya ngan las 'das pa yin no/_/de nas/_mngon par rdzogs par sangs rgyas pa zhes bya ba 'di'i bar gyis ni mngon par 'du byed pa dang bcas pa'i yongs su mya ngan las 'das pa bstan to/_/mngon par 'du byed pa dang bcas pa'i yongs
[\[89b\]]
[\[89b.1\]]su mya ngan las 'das pa ni 'dir sems can gyi don la brtson pa'o/_/de nas mngon par rdzogs par byang chub pa zhes bya ba 'di'i bar gyis ni mngon par 'du byed pa med par yongs su mya ngan las 'das pa bstan to/_/'dir ni rigs kyi khyad par las 'bad pa chung ngus ches myur ba nyid
[\[89b.2\]]du mngon par rdzogs par byang chub pa ni mngon par 'du byed pa med par yongs su mya ngan las 'da' ba'o/_/de nas yang mngon par rdzogs par byang chub pa zhes bya ba 'di'i bar gyis ni 'og min gyi mthar thug par 'gro ba bstan to/_/de nas yang /_mngon par rdzogs par byang chub po zhes bya ba
[\[89b.3\]]'di'i bar gyis ni 'phar ba bstan to/_/de nas yang mngon par rdzogs par byang chub pa zhes bya ba 'di'i bar gyis ni phyed du 'phar ba bstan to/_/de nas yang mngon par rdzogs par byang chub pa zhes bya ba 'di'i bar gyis ni gnas skabs thams cad du 'chi 'pho ba bstan to/_/de ltar na rnam pa
[\[89b.4\]]gsum du bstan to/_/de nas yang skyes pa zhes bya ba 'di'i bar gyis srid pa'i rtse mo'i mthar thug par 'gro ba bstan to/_/de nas yang skyes pa zhes bya ba zhes bya ba'i bar gyis ni gzugs kyi 'dod chags dang bral ba bstan to/_/de nas/_mngon par rdzogs par byang chub pa zhes bya
[\[89b.5\]]ba 'di'i bar gyis ni mthong ba'i chos la yongs su mya ngan las 'da' ba yin no/_/skye ba thams cad du rgyun mi 'chad par tshul khrims la sogs pa'i chos la goms par byas pas mthong ba'i chos la yongs su mya ngan las 'das pa yin no/_/de nas yang /_mngon par rdzogs par byang
[\[89b.6\]]chub pa zhes bya ba 'di'i bar gyis ni lus kyis mngon sum du byed pa bstan to/_/de nas yang /_rang sangs rgyas rnam pa gnyis te/_gcig ni de dang chos mthun pa'i phyir te/_gcig ni bdag dang gzhan la chos thos pa med par sangs rgyas kyi chos snang bar byed pa'i phyir ro/_/
[\[89b.7\]]cig shos ni rang sangs rgyas kyi cha byad kyang 'dzin pas so/_/'o na nyan thos dang rang sangs rgyas kyi sa thob pa'i 'bras bu byang chub sems dpas thob pa yin nam 'on te ma yin/_gal te thob pa yin na ni des byas pa nyid kyi gang zag rnam par gzhag pa de dag la yang yod par 'gyur
[\[90a\]]
[\[90a.1\]]te/_'bad pa gzhan gyis ci zhig bya/_/ci ste thob pa ma yin na ni 'bras bu de ji ltar gzhan gyis thob par 'gyur zhe na/_de'i phyir/_yod do zhes bya ba la sogs pa gsungs te/_mang po yod pa nyid du ji ltar gsungs pa'o/_/gal te de lta na ni de dag
[\[90a.2\]]gi bsgom pas spang bar bya ba'i nyon mongs pa zad par 'gyur ro zhe na/_shA ri'i bu gang zhes bya ba la sogs pa gsungs so/_/ji ltar bskal pa bzang po 'di la byang chub sems dpa' du zhig mngon par rdzogs par 'tshang rgya bar 'gyur zhe na/_de'i phyir yod do zhes bya ba la
[\[90a.3\]]sogs pa gsungs te rtogs sla'o/_/de ni dge 'dun dkon mchog la gdams pa'o/_/ma zhen pa la gdams pa'i dbang du byas nas/_de skad ces bka' stsal to zhes bya ba nas/_sus kyang thub pa med do zhes bya ba'i bar gyis gsungs so/_/lus dang ngag dang yid
[\[90a.4\]]kyi dge ba bcu dang /_pha rol tu phyin pa drug la spyod pa na lus la sogs pa mi dmigs pa ni ma zhen pa ste/_de'i man ngag ni ma zhen pa la gdams pa'o/_/ngal ba'i gnyen po ni mi ngal ba ste/_de la gdams pa de'i dbang du byas nas gzhan yang zhes bya ba nas/_lha dang
[\[90a.5\]]bcas pa'i 'jig rten zhes bya ba'i bar gyis gsungs so/_/ngal ba'i rgyu ni rlom sems pa ste/_de'i gnyen po ni phung po dang khams dang skye mched la sogs pa la mi sems pa ste/_de ni mi ngal ba la gdams pa'o/_/dmigs pa med pa'i tshul gyis pha rol tu phyin pa la
[\[90a.6\]]sogs pa bsgom pa ni lam mo/_/phyogs bcu kun du de yongs su 'dzin pa ni yang dag par yongs su 'dzin pa ste/_de'i dbang du byas nas shA ri'i bu ye shes de lta bu dang ldan pa zhes bya ba nas/_sangs rgyas kyi chos thams cad kyang yang dag par rjes su mi mthong ngo zhes bya ba'i bar gyis
[\[90a.7\]]gsungs so/_/de ni lam yongs su 'dzin pa la gdams pa'o/_/'di ltar yang byang chub sems dpa' sems dpa' chen po shes rab kyi pha rol tu phyin pa la spyod pa'i tshe/_/mig lnga rab tu thob pa dang /_yongs su sbyong ba yod de/_de la shes rab kyi spyan ni don dam pa'i spyod
[\[90b\]]
[\[90b.1\]]yul can no/_/chos kyi spyan ni 'phags pa rnams kyi spyod yul can no/_/lhag ma ni rtogs par sla'o/_/de dag ni rgya cher spyan lnga dag la gdams pa'o/_/de bzhin du mngon par shes pa'i pha rol tu phyin pa rab tu thob po zhes bya ba la sogs pas ni rgya cher mngon par shes pa drug la
[\[90b.2\]]gdams pa'o/_/ji ltar na sangs rgyas kyi spyan dang /_mngon par shes pa drug pa byang chub sems dpa' la yod ce na/_byang chub sems dpa' sa brgyad pa la ni de gnyi ga thob pa yin la/_sangs rgyas kyi sa la ni gnyi ga yongs su rdzogs pa dang /_yongs su dag pa dang /_mthar
[\[90b.3\]]phyin pa yin no/_/mthong ba'i lam la gdams pa brjod par bya ste/_de'i skabs ni/_de nas bcom ldan 'das zhes bya ba la sogs pa nas/_bstan to zhes bya ba'i bar gyis gsungs so/_/lam de yang skad cig ma bcu drug ste/_de dag gi ji lta ba bzhin du rang rang gi
[\[90b.4\]]dmigs pa dang mi dmigs pa'i bye brag gis/_'di lta zhes bya ba la sogs pa nas rgya cher 'chad par 'gyur ro/_/de dag gi thun mong dag gi cha ni byang chub sems dpa' dang shes rab kyi pha rol tu phyin pa mi dmigs pa ste/_de'i dbang du byas nas/_de nas zhes bya ba nas/_
[\[90b.5\]]'di lta ste dper na zhes bya ba'i bar gyis gsungs so/_/ming tsam zhes bya ba ni don gyis stong pa'i ming ste/_gang gi phyir nang gi bdag nyid kyi don gyi ming med de phyi rol du kha bltas pa nyid du shes pa'i phyir ro/_/phyi rol gyi don med bzhin du yang de ltar snang ba'i phyir phyi rol
[\[90b.6\]]gyi don du yang med do/_/gnyi gar yang med de gnyi ga las gzhan pa'i phyogs gsum pa med pa'i phyir ro/_/de bas na shes rab kyi pha rol tu phyin pa ni ming tsam mo/_/byang chub sems dpa' zhes bya ba'i ming yang rigs pa 'di nyid kyis gsal bar bstan par bya ba'i phyir
[\[90b.7\]]de yang zhes bya ba la sogs pa gsungs so/_/de bas na ming tsam tha snyad tsam btags pa tsam 'di ni de kho na nyid ma yin pa nyid do zhes blta bar bya'o/_/rigs pa la sogs pa'i rnam par rtog pas ni 'dir lhag mthong yang dag par bsdus pa yin par brjod de/_de las
[\[91a\]]
[\[91a.1\]]mthong ba'i skad cig ma'i mi rtag pa skye ba'i phyir ro/_/sems can sems can zhes bya ba ni thog ma dang tha ma med pa'i lus can te/_de'i ming ni sems can gyi ming ngo /_/skye ba med pa ni ma skyes pa'o/_/'gag pa med pa ni ma 'gags pa'o/_/de nyid la
[\[91a.2\]]sdug pa dang sdug bsngal gyi mtshan nyid mi dmigs pa ste/_de ni sdug bsngal la chos shes pa'i bzod pa'o/_/de nas nang gi phung po dang /_khams dang /_skye mched dang /_lus dang /_de'i yan lag dag dang /_phyi rol gyi rtswa dang /_shing la sogs pa rnams ni rmi lam dang
[\[91a.3\]]brag ca la sogs pa lta bu ste/_de dag kyang ming tsam/_btags pa tsam skye ba med pa dang /_'gag pa med par shes pa ste/_de bzhin du byang chub sems dpa' dang shes rab kyi pha rol tu phyin pa zhes bya ba dang /_de dag gi mi dmigs pa ni sdug bsngal la chos shes pa'o/_/de
[\[91a.4\]]nas de phung po dang skye mched dang khams kyi bye brag gsum dang /_gsum 'dus pa las byung ba'i reg pa dang /_tshor ba dang /_kun nas nyon mongs pa dang /_rnam par byang ba rnam pa mang po yang dag par rjes su mi mthong ngo /_/de ci'i phyir zhes bya ba ni gang gi don du'o/_/de ltar
[\[91a.5\]]na spyod do zhes bya bar sbyar ro/_/shes rab kyi pha rol tu phyin pa ni 'dus byas kyi khams dang 'dus ma byas kyi khams na yang dag par rjes su mi mthong ngo /_/de dag kyang mi mthong ba'i phyir ro/_/de ni sdug bsngal la rjes su shes pa'i bzod pa'o/_/sdug bsngal la rjes su
[\[91a.6\]]shes pa'i dbang du byas nas/_rab 'byor de ni 'di ltar zhes bya ba la sogs pa gsungs so/_/chos de dag thams cad la mi rtog pa ni rang gi ngo bor ro/_/rnam par mi rtog pa ni khyad par du ste/_rnam par mi rtog pa'i chos la gnas nas/_dran pa nye bar gzhag pa la sogs pa
[\[91a.7\]]sgom pa ni sdug bsngal la rjes su shes pa'o/_/sdug bsngal la rjes su shes pa la sogs pas rnam par mi rtog pa'i chos la gnas te/_dge ba'i chos rnams sgom pa ni mthong ba'i lam mo/_/chos rnams kyi mtshan nyid ni btags pa tsam mo/_/kun nas nyon mongs par yang mi 'gyur
[\[91b\]]
[\[91b.1\]]rnam par byang bar mi 'gyur ro zhes bya ba ni dngos po med pa'i phyir ro/_/gang yang kun nas nyon mongs par mi 'gyur zhes bya ba ni kun 'byung ba med pa'o/_/gang rnam par byang bar mi 'gyur zhes bya bas ni de'i spang bar bya ba med pa ste/_de ni kun 'byung la chos shes pa'i bzod pa'o/_/
[\[91b.2\]]gzugs la chags par 'gyur ba med do zhes bya ba ni yang mngon par chags par mi 'gyur ba'o/_/mngon par chags pa nyid ni dngos su na sdug bsngal dang kun 'byung yin pa'i phyir ro/_/de yang de'i tshe shin tu nyam chung ba nyid kyis gnas skabs phyi ma yin pa'i phyir de skad gsungs so/_/
[\[91b.3\]]de yang de ni phung po med do/_/mig la sogs pa med do/_/de la rnam par shes pa med do/_/de la shes pa dang reg pa med do/_/reg pa las byung ba'i tshor ba yang med do/_/'dus byas pa yang med do/_/de spong ba la mngon par chags par mi 'gyur ro zhes bya ba ni kun 'byung la chos
[\[91b.4\]]shes pa'o/_/pha rol tu phyin pa dang /_mig dang /_mngon par shes pa dang /_stong pa nyid dang /_de bzhin nyid la sogs pa dang /_sems can yongs su smin pa dang bcas pa la mngon par chags par 'gyur ba med pa ni kun 'byung la rjes su shes pa'i bzod pa'o/_/de ltar de
[\[91b.5\]]chos thams cad la mngon par chags pa med pa'i pha rol tu phyin pa rnams kyis rnam par 'phel ba ni byang chub sems dpa'i skyon med pa la yang dag par 'jug par 'gyur te/_de bas na rnam par byang ba rnams la yang rgyu dang 'bras bu dag tu rjes su rtogs pa'i phyir kun 'byung la rjes su
[\[91b.6\]]shes pa'o/_/de ltar spyod pa na phyir mi ldog pa'i sa non par 'gyur ro zhes bya ba ni de'i sgrib pa 'gog pas ni 'gog pa la chos shes pa'i bzod pa'o/_/de ltar spyod pa na mngon par shes pa rnams yongs su rdzogs pa la sogs pa khyad par du mngon par rtogs pa ni 'gog pa la chos shes
[\[91b.7\]]pa'o/_/phung po dang /_skye mched dang /_khams rnams dang /_sa la sogs pa khams drug dang /_rten cing 'brel par 'byung ba'i yan lag la rnam pa lngar byang chub sems dpa' dmigs pa med pa ni 'gog pa la rjes su shes pa'i bzod pa'o/_/phung po rnams kyi bsdus pa dang /_
[\[92a\]]
[\[92a.1\]]tha dad pa dang /_khams nyi shu rtsa bzhi'i bsdus pa dang tha dad pa dang /_skye mched bcu gnyis kyi bsdus pa dang /_tha dad pa dang /_rten cing 'brel par 'byung ba yan lag bcu gnyis kyi bsdus pa dang tha dad pa dag gi de bzhin nyid la rnam pa lngar byang chub sems
[\[92a.2\]]dpa' gtan du mi dmigs pa nyid kyis byang chub sems dpa' med pas mi dmigs pa'i phyir 'gog pa la rjes su shes pa'o/_/gzugs ma yin pa dang /_gzugs kyi lam ma yin pa dang /_sdug bsngal gyi bden pa'i rnam pa dang /_de las bzlog pa dang /_gzugs kyi stong
[\[92a.3\]]pa nyid dang /_mtshan ma med pa dang /_smon pa med pa ma yin pa dang /_de las bzlog pa rnams ma yin pa de ni byang chub sems dpa'i tshig bla dgas te/_gzugs dang de dag gi khyad par med pas mi dmigs pa'i phyir ro/_/de bzhin du rnam par shes pa'i bar du ma yin pa
[\[92a.4\]]dang /_de dag gi lam ma yin pa'i bar du bstan te/_de ni lam la chos shes pa'i bzod pa'o/_/gnyis po 'di ni chos dang chos kyi dbyings te/_des na gsungs pa/_chos kyi dbyings yang dag par rjes su mi mthong ngo /_chos kyi dbyings kyis kyang chos yang dag par rjes su mi
[\[92a.5\]]mthong ste/_'di ni lam la chos shes pa'o/_/so sor phung po'i dbyings dang /_skye mched kyi dbyings kyis chos kyi dbyings yang dag par rjes su mi mthong ngo /_/chos kyi dbyings kyis kyang de dag yang dag par rjes su mi mthong ngo /_/de ni lam la rjes su shes pa'i bzod pa'o/_/
[\[92a.6\]]lam la rjes su shes pa'i dbang du byas nas/_rab 'byor 'dus byas kyi dbyings kyis 'dus ma byas kyi dbyings yang dag par rjes su mi mthong ngo zhes bya ba nas/_de nyid rjes su bstan pa yin no zhes bya ba'i bar gyis gsungs so/_/chos kyi dbyings kyi mngon sum du byed cing snang bas na chos
[\[92a.7\]]kyi rang gi mtshan nyid mi snang ba'i phyir gnyis su med pa snang ba ste/_mtha' yas pa snang ba snang ba med pa tsam ni yang dag pa'i ye shes kyi mtshan nyid de/_de ni 'dus byas kyi khams te/_'dus byas thams cad las phra ba yin pa'i phyir ro/_/de nyid la kun brtags pa'i gzugs la
[\[92b\]]
[\[92b.1\]]sogs pas stong pa nyid kyi mtshan nyid ni 'dus ma byas kyi khams te/_'dus ma byas ni phra ba nyid kyi phyir ro/_/de dag ni snga ma dang phyi ma mi mthong ste/_mi 'dzin pa'i don to/_/'dzin pa ni rnam par rtog pa yin pa'i phyir ro/_/'o na ji ltar rnam par mi rtog pas don dam par mthong
[\[92b.2\]]bas mthong ba'i lam zhes bya zhe na/_ma yin te zhes bya ba la sogs pa gsungs so/_/de bas na 'dus byas kyi dbyings ma gtogs par 'dus ma byas kyi dbyings gdags par mi nus so zhes bya ba la sogs pa gsungs so/_/de gnyis tha dad na ni 'dus byas kyi khams nyid du snang bar 'gyur te/_
[\[92b.3\]]snang ba'i ngo bo yin pa'i phyir 'dus ma byas kyi dbyings ni ma yin te/_de las bzlog pa'i phyir ro/_/'dus ma byas kyi dbyings ma gtogs par 'dus byas kyi dbyings kyang rnam par gzhag par mi nus te/_stong pa nyid las tha dad na ni stong pa nyid ma yin par thal ba'i phyir te/_sngon
[\[92b.4\]]po nyid las tha dad pa'i ser po ni sngon po ma yin pa bzhin no/_/de bas na snang ba'i bdag nyid stong pa nyid kyi mi rtog pa'i shes pa ni mthong ba'i lam ste/_'dzin pa ni ma yin no/_/phyogs 'dis sdug bsngal la chos shes pa'i bzod pa la sogs pa yang rnam par mi rtog pa stong
[\[92b.5\]]pa nyid kyi ye shes kyi ngo bo nyid du rig par bya'o/_/chos gang yang yang dag par rjes su mi mthong zhes bya ba ni chos thams cad kyi rang gi mtshan nyid kyi snang ba nub pa'i phyir ro/_/'di ni bstan pa'o/_/'di nyid rgyas par bshad pa ni gzugs yang dag par rjes su mi mthong
[\[92b.6\]]ngo zhes bya ba nas/_de nyid rjes su bstan pa yin no zhes bya ba'i bar gyis gsungs pa yin no/_/'di ni mthong ba'i lam la gdams pa'o/_/bsgom pa'i lam gyi dbang du byas nas/_de nas tshe dang ldan pa rab 'byor gyis bcom ldan 'das la 'di skad ces gsol to zhes bya ba nas/_chos
[\[92b.7\]]la sred pa ste skyon du 'gyur ba'o zhes bya ba'i bar gyis gsungs so/_/yongs su rtogs par 'tshal bas zhes bya bas ni yongs su bcad par 'tshal ba'o/_/shes rab kyi pha rol tu phyin pa la zhes bya ba ni rnam par mi rtog pa ste/_chos thams cad chos kyi dbyings su kun tu 'gro ba mthong
[\[93a\]]
[\[93a.1\]]ba'o/_/gang gi phyir 'jig rten las 'das pa'i rjes la thob pa dag pa 'jig rten pa'i ye shes kyi yongs su gcod pa ni bsgom pa'i lam mo/_/de ltar yang theg pa chen po'i lam gyi yan lag brgyad ni bsgom pa'i lam ste/_de rnam par 'grel pa ni dbus dang mtha'
[\[93a.2\]]rnam par 'byed pa las/_yongs su gcod dang go byed dang /_/rnam gsum gzhan yid ches par byed/_/mi mthun phyogs kyi gnyen por ni/_/lam gyi yan lag de brgyad do/_/lta dang tshul khrims yo byad bsnyungs/_/gzhan la rnam par rig byed 'dod/_/nyon mongs nye ba'i nyon
[\[93a.3\]]mongs dbang /_/mi mthun phyogs kyi gnyen po'o/_/zhes bshad pa lta bu'o/_/de ni bsgom pa'i lam la gdams pa'o/_/dge 'dun dkon mchog la gdams pa la/_byang chub sems dpa'i gang zag ni dge 'dun zhes gsungs pa ste/_gang zhig_/du zhig ce na/_dbang po
[\[93a.4\]]rtul dang rnon po dag_/dad dang mthong thob rigs nas rigs/_/bar chad gcig par skye nas dang /_/byed dang byed min 'og min 'gro/_/'phar gsum srid rtse'i mthar thug 'gro/_/gzugs kyi 'dod chags bcom pa dang /_/mthong chos zhi lus mngon sum byed/_/bse ru
[\[93a.5\]]dang ni nyi shu'o/_/zhes gsungs te/_gsum zhes bya ba ni rim pa bzhin du sbyar ba ste/_tha mar sbyar ro/_/dbang po rtul po zhes bya ba nas bse ru zhes bya ba'i bar ni nyi shu ste/_gsum po ni mdo ji lta ba bzhin du rgyun du zhugs pa dang /_lan cig phyir 'ong ba dang /_phyir mi 'ong
[\[93a.6\]]ba zhes bya ba'i don to/_/dbang po rtul po dang rnon po ni dad pas rjes su 'brang ba dang /_chos kyis rjes su 'brang ba'o/_/dad dang mthong thob ces bya ba ni dad pas mos pa dang /_mthong bas thob pa'o/_/rigs nas rigs zhes bya ba ni mi'i rigs nas rigs su 'gro ba dang /_lha'i rigs
[\[93a.7\]]nas rigs su 'gro ba'o/_/bar chad gcig ces bya ba ni bar chad gcig pa'o/_/bar zhes bya ba ni bar ma dor yongs su mya ngan las 'da' ba'o/_/skyes nas zhes bya ba ni skyes nas yongs su mya ngan las 'da' ba'o/_/byed dang zhes bya ba ni mngon par 'du byed pa dang bcas
[\[93b\]]
[\[93b.1\]]pas yongs su mya ngan las 'da' ba'o/_/byed min zhes bya ba ni mngon par 'du byed pa med pas yongs su mya ngan las 'da' ba'o/_/'og min gyi bar du 'gro bas na 'og min 'gro ste/_'og min gyi mthar thug par 'gro ba'o/_/bar chad gcig pa zhes bya ba nas/_'og min 'gro zhes
[\[93b.2\]]bya ba'i bar gyi tshig drug po 'di dag ni zlas dbye ba'i bsdu ba byas te/_tshig de dag la tshig gi phyogs gcig rjes su 'gro ba ni rigs pa yin pa'i phyir ro/_/yongs su mya ngan las 'da' ba dang /_mngon par 'du zhes bya ba'i sgra mi mngon par byas pa'o/_/skyes nas zhes bya ba'i
[\[93b.3\]]sgra ni rdzus te skyes pa ste/_de ni khyad par chung ba yin pa'i phyir ro/_/'phar ba zhes bya ba ni 'phar ba dang /_phyed du 'phar ba dang /_gnas skabs thams cad du 'chi 'pho ba'o/_/srid rtse'i mthar thug 'gro zhes bya ba ni srid pa'i rtse'i mthar thug par 'gro ba'o/_/gzugs kyi
[\[93b.4\]]'dod chags bcom zhes bya ba ni gzugs kyi 'dod chags dang bral ba'o/_/mthong chos zhi zhes bya ba ni mthong ba'i chos la yongs su mya ngan las 'da' ba'o/_/lus kyi mngon sum du byed ces bya ba ni rnam par thar pa brgyad la bsam gtan pa'o/_/bse ru zhes bya ba ni rang sangs rgyas
[\[93b.5\]]kyi dgra bcom pa ste/_de dang chos mthun pa'i phyir ro/_/'dir 'bras bu las ni gang yang rnam par gzhag pa med de/_de bas na 'bras bu la ltos nas zhugs par yang mi 'dod do/_/byang chub la zhugs pa'i phyir zhes bya bar yang rnam par gzhag pa med de/_de tha dad pa med pa'i
[\[93b.6\]]phyir ro/_/shes rab kyi pha rol tu phyin pa la spyod pa dang /_bden pa shes pa dang /_skyabs shes pa dang /_ma zhen pa dang /_mi ngal ba dang /_phyogs bcu dag tu song nas/_de bzhin gshegs pa rnams kyi zhal mthong zhing bsnyen bkur byas te/_de nas de'i lam yongs
[\[93b.7\]]su 'dzin par 'gyur ba dang /_spyan lnga dang ldan par 'gyur ba dang /_mngon par shes pa drug dang ldan par 'gyur ba dang /_mthong ba dang bsgom pa'i lam dag gis 'phags pa'i sa la gnas par 'gyur ba ste/_'di ni gdams ngag gi go rims so//_//de ltar gdams
[\[94a\]]
[\[94a.1\]]ngag bshad nas nges par 'byed pa'i cha dang mthun pa rnams brjod par bya ste/_dmigs pa dang ni rnam pa dang /_/rgyu dang yongs su 'dzin pa yis/_/byang chub sems dpa' skyob pa yis/_/drod sogs bdag nyid ji bzhin du/_/rnam rtog bzhi po ldan sten
[\[94a.2\]]pa/_/chung dang 'bring dang chen po rnams/_/nyan thos bse ru lta bu dang /_/bcas pa dag las khyad par 'phags/_/zhes bya ba gsungs so/_/nges par byed pa ni nges 'byed de/_gcig tu nges pa dang ldan pa'o/_/de'i yan lag ni rnam pa bzhi ste/_drod dang /_rtse mo
[\[94a.3\]]dang /_bzod pa dang /_chos kyi mchog go/_/de dag ni nges par 'byed pa'i cha dang mthun pa yang yin te/_rnam par mi rtog pa rtogs pa ni nges par 'byed pa ste/_mthong ba'i lam mo/_/de thob pa ni cha'o/_/de la phan pa ni nges par 'byed pa'i cha dang mthun pa'o/_/la lar ni mang po'i
[\[94a.4\]]tshig gsal ba'i dbye ba byas te/_dro ba rnams dang /_rtse mo rnams dang /_bzod pa rnams dang /_'jig rten chos kyi mchog rnams zhes bya ba'o/_/la lar ni gyur pa'i sgra spyi'i tshig tu brjod de/_dro bar gyur pa dang /_rtse mor gyur pa dang /_bzod par gyur pa dang /_'jig
[\[94a.5\]]rten chos kyi mchog tu gyur pa'o/_/sems can thams cad yongs su skyob pa'i bsam pa nyid kyis na byang chub sems dpa' rnams ni skyob pa'o/_/de rnams kyi gang chung ngu dang /_'bring dang chen po ni khyad par 'phags zhes bya ba ni khyad par du gyur pa nyid kyi phyir ro/_/gang las
[\[94a.6\]]she na/_nyan thos dag dang bse ru dang bcas pa dag las te/_nyan thos la sogs pa rnams kyi las zhes bya ba'i don to/_/gtan tshigs gang las she na/_dmigs pa dang ni zhes bya ba la sogs pa gsungs so/_/dmigs pa dang /_rnam pa dang /_theg pa gsum thob
[\[94a.7\]]pa'i rgyur 'gyur ba dang /_thabs la mkhas pa dang /_dge ba'i bshes gnyen gyis yongs su gzung ba dang /_ji ltar rang rnam par rtog pa bzhi dang ldan pa ste/_de dag rab tu byed pa las ni go rims ji lta ba bzhin du sbyar ro/_/mdo las ni 'di las gzhan du gsungs te/_
[\[94b\]]
[\[94b.1\]]des na mdo'i rim pas 'di nyid bshad par bya ste/_go rims ji lta ba bzhin du ni ma yin no/_/de la nyan thos la sogs pa dang 'brel pa'i nges par 'byed pa'i cha dang mthun pas ni bden pa bzhi la dmigs pa ste/_bden pa re re la yang rnam pa bzhi bzhi ste/_mi rtag pa dang /_sdug bsngal la
[\[94b.2\]]sogs pa dang /_rgyu dang kun 'byung ba la sogs pa dang /_'gog pa dang /_zhi ba la sogs pa dang /_lam dang rigs pa la sogs pa'o/_/byang chub sems dpa'i drod dang /_rtse mo dang /_bzod pa dang /_chos kyi mchog gang yin pa de dag re re la yang chung ngu dang /_'bring dang /_
[\[94b.3\]]chen po'i dbye bas rnam pa bcu gnyis su 'gyur te/_de la dro ba chung ngu'i ni/_/dmigs pa mi rtag la sogs pa/_/bden pa'i rten can de yi ni/_/rnam pa mngon zhen la sogs 'gog_/ces bya ba gsungs so/_/bden pa'i rten can zhes bya ba ni bden pa bzhi'i yul lo/_/mi rtag
[\[94b.4\]]la sogs zhes bya ba ni mi rtag pa nyid la sogs pa la dmigs pa ste/_mdo ji lta ba bzhin no/_/de'i rnam pa zhes bya ba ni de la dmigs pa de dang 'dra ste/_'di lta ste/_mngon zhen la sogs 'gog ces bya ba ni mngon par zhen pa ma yin pa dang /_gnas pa med pa dang /_'du shes
[\[94b.5\]]med pa'o/_/de la dngos po nyid kyi shas cher ngar 'dzin pa ni/_mngon par zhen pa'o/_/'bring ni gnas pa'o/_/chung ngu ni 'du shes so/_/de dag 'gog pa'o/_/de dag gis stong pa ni ye shes kyi rang gi ngo bo ste/_dper na bum pas dben pa'i phyogs kyi ngo bo nyid ni phyogs na bum pa
[\[94b.6\]]med pa'o/_/de la dang po ni chos la sred pa zhes bya ba nas/_skyon du 'gyur ro zhes bya ba'i bar gyis gsungs so/_/de ni sdug bsngal gyi bden pa la drod chung ngu'i dmigs pa dang rnam pa'o/_/de nas mi mthong ste zhes bya ba'i bar gyis ni kun 'byung gi bden pa la drod chung ngu'i dmigs pa
[\[94b.7\]]gsungs te/_dmigs pa ni gzugs la sogs pa'i gzhi spang bar bya ba la sogs pa'o/_/rnam pa ni de las mngon par zhen pa la sogs pa dgag pa'o/_/de nas de ltar 'gog pa zhes bya ba nas/_yang dag par mi shes pa'o zhes bya ba'i bar gyis ni 'gog pa la sogs pa'i gzhi mngon
[\[95a\]]
[\[95a.1\]]sum du byed pa la sogs pa'o/_/rnam pa ni snga ma bzhin du ste/_de la skyon med pa ni 'di yin te/_phyi la sogs pa'i gzhi la stong pa nyid ni dmigs pa'o/_/nang la sogs pa'i gzhi la stong pa nyid du de dag yang dag par rjes su mi mthong ba ni rnam pa ste/_'di ni
[\[95a.2\]]skyon med pa'o/_/de ni 'gog pa'i bden pa la drod chung ngu'i dmigs pa dang rnam pa'o/_/de nas zhes bya ba nas rig par bya'o zhes bya ba'i bar gyis ni lam gyi bden pa la'o/_/de la gzugs la sogs pa'i gzhi shes par bya ba nyid ni dmigs pa'o/_/de ltar yang bsam par bya ba ma
[\[95a.3\]]yin pa ni rnam pa'o/_/de bzhin du sems med pa ni de'i rang bzhin 'od gsal ba'o/_/'od gsal ba gang las she na/_gang gi phyir sems de 'dod chags la sogs pa dang ldan pa yang ma yin/_bral ba yang ma yin pa'o/_/de'i sems med pa gang zhe na/_gang de'i rang
[\[95a.4\]]bzhin ni chos nyid de/_'gyur ba med cing rnam par rtog pa med pa'o/_/ji ltar sems ma yin pa ni sems med pa nyid do/_/de bzhin du gzugs la sogs pa yang gzugs la sogs pa med pa nyid de/_des na sems la sogs pa'i rten can gyi rang bzhin ni dmigs
[\[95a.5\]]pa'o/_/'od gsal ba ni rnam pa'o/_/de ni lam gyi bden pa la drod chung ngu'i dmigs pa dang rnam pa'o/_/theg pa gsum char thob pa'i rgyu zhes bya ba la byang chub sems dpa'i dro ba la sogs pa'i rnam pa bcu gnyis ni theg pa gsum ste/_byang chub rnam pa gsum thob pa'i
[\[95a.6\]]rgyu'o/_/gang dag rigs la sogs pa'i stobs kyis byang chub dman pa yang thob pa'i phyir ro/_/nyan thos dang rang sangs rgyas kyi theg pa'i dro ba la sogs pas ni nam yang byang chub dam pa thob par mi byed do/_/gang nyan thos kyi sa la slob par 'dod pas kyang zhes bya ba nas/_bslab
[\[95a.7\]]par bya'o zhes bya ba'i bar gyis gsungs so/_/'bring gis ni/_gzugs sogs skye 'jig gnas pa dang /_/zhes bya ba la/_ming gis zhes bya ba ni lhag ma'o/_/gnas pa med pa bral ba ste/_/ming gis zhes bya ba yang lhag ma'o/_/gzugs la sogs pa ni mdo ji lta ba bzhin
[\[95b\]]
[\[95b.1\]]du rgya cher shes par bya'o/_/de'i skye ba ni ming gis gzhan las rtogs pa ste de med pa'o/_/'jig pa ni ming gis gzhan dag la ston pa ste/_de med pa de ni dro ba 'bring gi dmigs pa'o/_/ming de ston pa la gnas pa yang med la/_mi gnas pa yang med pa ste/_nyan pa po
[\[95b.2\]]la bral zhing 'phos pa yang med pa ni rnam pa'o/_/de yang gang las she na/_ming ni med pa'i phyir ro/_/des na yang de dag med do zhes dgongs pa'o/_/gang de nas tshe dang ldan pa rab 'byor gyis zhes bya ba nas gang yang 'di bcom ldan 'das zhes bya ba'i bar gyis gsungs so/_/
[\[95b.3\]]gnas pa med pa ma yin mi gnas pa med pa yang ma yin zhes bya ba yang 'dir brjod de/_rnam pa bzhi med par 'dir bstan na ni 'brel pa med par 'gyur ba'i phyir ro/_/bstan bcos su ni gnas pa dang bral ba mi dgag pa ni gtso bo yin pa'o/_/de ni drod 'bring gi dmigs pa
[\[95b.4\]]dang rnam pa'o/_/chen po'i ni/_gnas dang btags dang brjod du med/_/ces bya ba la/_'di dag ni btags pa tsam ste 'di lta ste byang chub sems dpa' zhes chos kyi brdar bgyi ba zhes bya ba nas/_sangs rgyas kyi chos zhes bgyi ba'i ming zhes bya ba'i bar ni dmigs pa'o/_/
[\[95b.5\]]de phung po'am/_khams sam/_dngos po 'am dngos po med pa gang gis kyang brjod du med do zhes bya ba ni rnam pa'o/_/gang yang 'di bcom ldan 'das zhes bya ba la sogs pa nas/_mi gnas pa'i tshul gyis legs par gnas so zhes bya ba'i bar ni dro ba chen po'i dmigs pa dang
[\[95b.6\]]rnam pa'o/_/dper na gtsub shing gis gtsubs pa na me 'byung ba'i snga ltas dro ba de bzhin du 'jig rten las 'das pa'i ye shes kyi me yang de bzhin no/_/des na dro ba dang chos mthun pa'i phyir na drod do/_/rtse mo chung ngu'i ni/_gzugs sogs mi gnas de dag ni/_/de yi ngo bo rang bzhin
[\[95b.7\]]med/_/de dag gcig gi rang bzhin gcig_/ces bya ba la/_gzugs sogs mi gnas zhes bya ba ni gzugs la sogs pa la mi gnas pa'o/_/gzugs la sogs pa gang yin pa de dag gi dngos po stong pa nyid ni de dmigs pa'o/_/gzugs sogs kyi stong pa nyid gang yin pa de
[\[96a\]]
[\[96a.1\]]gzugs ma yin te/_mtshan nyid tha dad pa'i phyir ro zhes bya ba 'di ni gzugs la sogs pa'i stong pa nyid gang lags pa de gzugs ma yin no zhes bya ba gsungs so/_/de dag gcig gi rang bzhin gcig_/ces bya ba ni phan tshun gyi ngo bo nyid
[\[96a.2\]]de gzugs la sogs pa nyid stong pa nyid kyang gzugs la sogs pa'o zhes bya ba ni rnam pa'o/_/gzhan yang /_de mi rtag sogs par mi gnas/_/de rnams de yi ngo bos stong /_/de dag gcig gi rang bzhin gcig_/ces bya ba la/_gzugs la sogs pa la
[\[96a.3\]]mi rtag pa la sogs par mi gnas pa ni gnas pa med pa'o/_/gang gzugs la sogs pa'i mi rtag pa la sogs pa ni gzugs mi rtag pa la sogs pas stong pa nyid de dmigs pa'o/_/gzugs mi rtag pa la sogs pa nyid stong pa nyid do/_/stong pa nyid kyang gzugs mi rtag pa la sogs
[\[96a.4\]]pa nyid de/_de ni rnam pa'o/_/gang mi gnas pa'i tshul gyis legs par gnas pa zhes bya ba nas/_rang gi ngo bo stong pa nyid nye bar blang bar bya'o zhes bya ba'i bar gzhan gyis gsungs te/_de ni rtse mo chung ngu'i dmigs pa dang rnam pa'o/_/'bring gi ni/_chos rnams mi 'dzin gang
[\[96a.5\]]yin dang /_/zhes bya ba la/_gzugs la sogs pa'i chos rnams mi 'dzin pa gang yin pa de ni dmigs pa'o/_/de dag mtshan mar mi mthong phyir/_/zhes bya ba la/_gzugs la sogs pa nyid mtshan ma'o/_/mtshan ma nyid nyon mongs pa'o/_/de yid la mi byed pa'i phyir te/_
[\[96a.6\]]de ni rnam pa'o/_/gang de ci'i phyir zhe na/_de ltar na rnam pa thams cad mkhyen pa nyid mtshan mar mi gzung ngo zhes bya ba nas/_chos thams cad yongs su mi gzung ba'i slad du'o zhes bya ba'i bar gyis gsungs te/_de ni rtse mo 'bring gi dmigs pa dang rnam pa'o/_/chen po ni/_thams cad
[\[96a.7\]]dmigs su med par ni/_/shes rab kyis ni yongs rtogs pa'o/_/zhes bya ba la/_shes rab kyi pha rol tu phyin pa zhes bya ba ni gang yin/_chos gang ci yang rung ba mi dmigs pa'am zhes pa ste/_de ni dmigs pa'o/_/gang mi dmigs pa zhe na/_pha rol tu phyin pa la sogs
[\[96b\]]
[\[96b.1\]]pa'i chos thams cad mi dmigs pa ste/_de ni rnam pa'o/_/gang gzhan yang bcom ldan 'das zhes brtags pa bya ba nas brtsams nas/_rig par bya'o zhes bya ba'i bar gyis gsungs so/_/de ni rtse mo chen po'i dmigs pa dang rnam pa'o/_/dge ba'i rtsa ba g.yo ba thams cad kyi rtse mo yin
[\[96b.2\]]pa'i phyir rtse mo'o/_/bzod pa chung ngu'i ni/_gzugs sogs ngo bo nyid med nyid/_/de med pa yi ngo bo nyid/_/ces bya ba la/_gzugs la sogs pa'i ngo bo nyid med pa ni rang gi mtshan nyid dang bral ba ste dmigs pa'o/_/gang gi phyir gzugs la sogs pa de'i dngos po med pa'i ngo bo
[\[96b.3\]]de ni rnam pa'o/_/gang de nas tshe dang ldan pa shA ri'i bus zhes bya ba nas/_rnam pa thams cad mkhyen pa nyid du nges par 'byung ngo zhes bya ba'i bar gyis gsungs te/_de ni bzod pa chung ngu'i dmigs pa dang rnam pa'o/_/'bring gi ni/_de dag skye med nges 'byung med/_/dag dang zhes bya ba la
[\[96b.4\]]gzugs la sogs pa de dag rang gi dngos po med pa'i phyir skye ba med cing nges par 'byung ba med pa ste/_de ni dmigs pa'o/_/de ltar spyod pa ni lus la sogs pa dag pa thob pa zhes bya ba de nyid dag pa ste rnam pa'o/_/gang de ci'i phyir zhe na/_'di ltar tshe dang ldan pa zhes bya ba nas/_yang
[\[96b.5\]]dag par rdzogs pa'i byang chub ces bya ba'i bar gyis gsungs te/_de ni bzod pa 'bring gi dmigs pa dang rnam pa'o/_/chen po'i ni/_de dag de yi mtshan med nyid/_/de yi mtshan mar mi rten pas/_/mos min 'du shes med pa yin/_/zhes bya ba la/_gzugs la sogs pa'i mtshan
[\[96b.6\]]ma med pa ni dmigs pa'o/_/rnam pa yang de'i mtshan ma la mi rten pa dang bcas pa'i mos pa ma yin pa dang /_'du shes med pa yin no/_/gang de nas tshe dang ldan pa zhes bya ba nas/_rnam pa thams cad mkhyen pa nyid ces bya ba'i bar gyis gsungs so/_/de ni bzod pa chen po'i dmigs pa
[\[96b.7\]]dang rnam pa'o/_/chos kyi mchog la bzod pa'i phyir na bzod pa'o/_/chos kyi mchog chung ngu ni/_ting 'dzin da yi byed pa nyid/_/ces bya ba la/_ting nge 'dzin ni dmigs pa ste/_chos thams cad len pa med pa zhes bya ba gsungs so/_/gang las she na/_gang gi phyir chos thams cad ni len
[\[97a\]]
[\[97a.1\]]pa med pa ste/_des dngos po med pa'i ngo bo nyid kyi phyir ro/_/de'i byed pa ni myur du mngon par rdzogs par byang chub pa ste/_de ni rnam pa'o/_/gang de yang tshe dang ldan pa zhes bya ba la sogs pa nas/_nam mkha' ltar chags pa med pas rnam par grol
[\[97a.2\]]zhing gos pa med pa zhes bya ba'i ting nge 'dzin ces bya'o zhes bya ba'i bar gyis gsungs te/_'di ni chos kyi mchog chung ngu'i dmigs pa dang rnam pa'o/_/'bring gi ni/_lung ston pa dang rlom pa zad/_/ces bya ba la/_de ltar spyod pa na dus gsum du gshegs pa'i de bzhin gshegs
[\[97a.3\]]pa rnams kyis lung bstan pa ni dmigs pa'o/_/ting nge 'dzin dang bdag dang snyoms par zhugs pa zhes bya ba mi dmigs shing rlom pa zad pa ni rnam pa'o/_/gang de nas zhes bya ba la sogs pa nas/_mi dmigs so zhes bya ba'i bar gyis gsungs te/_'di ni chos kyi mchog 'bring
[\[97a.4\]]gi dmigs pa dang rnam pa'o/_/chen po'i ni/_/gsum po phan tshun ngo bo gcig_/ting 'dzin rnam par mi rtog pa/_/zhes bya ba la/_byang chub sems dpa' dang ting nge 'dzin dang shes rab kyi pha rol tu phyin pa dag gi phan tshun rang gi ngo bo gcig pa ni dmigs pa'o/_/de yang ting nge
[\[97a.5\]]'dzin la rnam par mi rtog pa ni rnam pa'o/_/gang shA ri'i bus smras pa zhes bya ba la sogs pa nas/_yang dag par mi shes so zhes bya ba'i bar gyis gsungs te/_de ni chos kyi mchog chen po'i dmigs pa dang rnam pa'o/_/'jig rten pa thams cad kyi chos kyi mchog yin pas na chos kyi mchog go/_/de ltar
[\[97a.6\]]nges 'byed cha mthun ni/_/chung dang 'bring dang chen pos yin/_/zhes bya ba la/_re re la yang chung ngu dang 'bring dang /_chen po'i dbye bas rnam pa bcu gnyis ni nges par 'byed pa'i cha dang mthun pa'o/_/de ltar zhes brjod pa ni de bzhin te/_dmigs pa dang rnam pa'i dbye bas go rims bzhin du shes par bya'o/_/
[\[97a.7\]]drod la sogs pa'i rnam par rtog pa dang yang dag par 'brel pa brjod par bya ste/_de'i gnas skabs ni mdo las/_de nas bcom ldan 'das zhes bya ba nas/_rnam par dag pa zhes brjod do zhes bya ba'i bar gyis gsungs te/_zhi dang de yi gnyen po yis/_/gzung bar rtog pa rnam
[\[97b\]]
[\[97b.1\]]pa gnyis/_/rmongs dang phung sogs bye brag gis/_/de ni so sor rnam pa dgu/_/zhes bya ba la/_gzung ba'i rtog pa zhes bya ba ni gzung ba'i rnam par rtog pa'o/_/de ni rnam pa gnyis te/_dang po bzhi ni 'jig rten la grags pa'o/_/cig shos ni de'i gnyen po ste/_nyan thos
[\[97b.2\]]la sogs pa la rab tu grags pa'o/_/de dag re re la yang rnam pa dgu dgu ste/_ma rig pa dang phung po la sogs pa'i dbye ba dang /_phung po dang skye ba'i sgo la sogs pa'i dbye bas te/_go rims bzhin du dang po ni dro ba dag la/_gnyis pa ni rtse mo dag la'o/_/de la med pa'i don ni
[\[97b.3\]]ma rig pa'i yul yin pa'i phyir ro/_/de 'dzin pa'i rnam par rtog pa ni ma rig pa'i rnam par rtog pa ste/_gang shA ri'i bus gsol pa zhes bya ba nas/_de'i phyir med ces bya'o zhes bya ba'i bar gyis gsungs so/_/phung po'i rnam par rtog pa ni gang shA ri'i bus gsol pa zhes bya ba
[\[97b.4\]]nas/_dngos po med pa'i ngo bo nyid stong pa nyid nye bar blang bar bya'o zhes bya ba'i bar gyis gsungs so/_/ming dang gzugs la mngon par zhen pa'i rnam par rtog pa ni gang de la byis pa zhes bya ba nas/_mngon par zhen pa zhes bya ba'i bar gyis gsungs so/_/mtha' gnyis la mngon par
[\[97b.5\]]zhen pa'i rnam par rtog pa ni gang de dag chos rnams la mngon par zhen pa zhes bya ba la sogs pa nas/_grangs su 'gro'o zhes bya ba'i bar gyis gsungs so/_/kun nas nyon mongs pa dang /_rnam par byang bar mi shes pa'i rnam par rtog pa ni gang de dag ma rig pa dang /_sred pa'i rkyen zhes
[\[97b.6\]]bya ba la sogs pa nas/_chos rnams las nges par mi 'byung ngo zhes bya ba'i bar gyis gsungs so/_/'phags pa'i lam la mi gnas pa'i rnam par rtog pa ni gang de dag yid mi ches zhes bya ba la sogs pa nas/_rnam pa thams cad mkhyen pa nyid la zhes bya ba'i bar gyis gsungs so/_/dmigs
[\[97b.7\]]pa'i rnam par rtog pa ni yang shA ri'i bus gsol pa/_ji ltar yang zhes bya ba la sogs pa nas/_mi dmigs pa'i tshul gyis zhes bya ba'i bar gyis gsungs so/_/bdag la sogs pa'i rnam par rtog pa ni gang shA ri'i bus gsol pa gang gis zhes bya ba la sogs pa nas/_shin tu rnam par dag
[\[98a\]]
[\[98a.1\]]pa nye bar blang bar bya'o zhes bya ba'i bar gyis gsungs so/_/skye ba la sogs pa'i rnam par rtog pa'i gnyen por ni gang skye ba med pa zhes bya ba la sogs pa nas/_rnam par dag pa zhes bya ba'i bar gyis gsungs so/_/de ni gzung ba'i rnam par rtog pa dang po rnam
[\[98a.2\]]pa dgu'o/_/phung po'i don gyi rnam par rtog pa ni gang thabs la mi mkhas pas gzugs la sogs pa zhes bya ba gsungs so/_/skye ba'i sgo'i don gyi rnam par rtog pa ni gang mig la rtog cing zhes bya ba la sogs pas gsungs so/_/rigs kyi don gyi rnam par rtog pa ni gang mig dang
[\[98a.3\]]gzugs dang /_mig gi rnam par shes pa'i khams zhes bya ba la sogs pas gsungs so/_/rten cing 'brel par 'byung ba'i don gyi rnam par rtog pa ni gang ma rig pa zhes bya ba la sogs pas gsungs so/_/stong pa nyid kyi don gyi rnam par rtog pa ni gang de nang stong pa nyid ces bya ba
[\[98a.4\]]la sogs pas gsungs so/_/pha rol tu phyin pa'i don gyi rnam par rtog pa ni gang pha rol tu phyin pa drug ces bya ba la sogs pas gsungs so/_/mthong ba'i lam gyi rnam par rtog pa ni gang byang chub kyi phyogs kyi chos sum cu rtsa bdun zhes bya ba la sogs pas gsungs so/_/bsgom
[\[98a.5\]]pa'i lam gyi rnam par rtog pa ni gang bsam gtan dang /_mngon par shes pa dang /_tshad med pa la sogs pas gsungs so/_/mi slob pa'i lam gyi rnam par rtog pa ni gang de bzhin gshegs pa'i stobs bcu zhes bya ba la sogs pas gsungs so/_/de ni gzung ba'i rnam par rtog
[\[98a.6\]]pa rnam pa dgu'o/_/bdag sogs rang dbang ngo bo dang /_/de bzhin phung sogs rten sgo nas/_/rdzas dang btags pa'i rten can gyi/_/'dzin pa'ang rnam pa gnyis su 'dod/_/'dzin pa zhes bya ba ni 'dzin pa'i rnam par rtog pa'o/_/de yang rnam pa gnyis su 'dod do/_/ji ltar zhe na/_
[\[98a.7\]]gang gi phyir bdag rang dbang la sogs pa'i ngo bos rdzas la brten pa dang /_phung po la sogs pa la brten pas btags pa la brten pa ste/_de dag ni go rims bzhin du bzod pa dang chos kyi mchog la sbyar ro/_/de bzhin du zhes bya ba ni ji ltar gzung ba'i rnam par rtog pa so sor rnam pa dgu
[\[98b\]]
[\[98b.1\]]yin pa de bzhin du 'dzin pa'i rnam par rtog pa yang de bzhin no zhes bya ba'i don to/_/de la bdag rang dbang can gyi rnam par rtog pa'i gnyen por ni/_gang shA ri'i bu bdag nye bar mi dmigs zhes bya ba la sogs pas gsungs so/_/bdag gcig pur rnam par rtog pa'i gnyen por
[\[98b.2\]]ni/_gang shA ri'i bu gzugs zhes bya ba la sogs pas gsungs so/_/de nas bdag rgyur rnam par rtog pa'i gnyen por ni/_gang shA ri'i bu mig ces bya ba la sogs pas gsungs so/_/de nas bdag lta ba po la sogs pa rnam par rtog pa'i gnyen por ni/_gang shA ri'i
[\[98b.3\]]bu mig dang gzugs dang /_mig gi rnam par shes pa zhes bya ba la sogs pas gsungs so/_/de nas bdag kun nas nyon mongs pa'i rten du rnam par rtog pa'i gnyen por ni/_gang shA ri'i bu rten cing 'brel par 'byung ba zhes bya ba la sogs pas gsungs so/_/de nas bdag 'dod
[\[98b.4\]]chags dang bral ba'i rten du rnam par rtog pa'i gnyen por ni gang bsam gtan dang po la zhes bya ba la sogs pas gsungs so/_/de nas bdag mthong ba'i lam gyi rten du rnam par rtog pa'i gnyen por ni gang 'phags pa'i bden pa zhes bya ba la sogs pas gsungs so/_/de nas bdag
[\[98b.5\]]bsgom pa'i lam gyi rten du rnam par rtog pa'i gnyen por ni gang rnam par thar pa brgyad ces bya ba la sogs pas gsungs so/_/de nas bdag don dam pa'i rten du rnam par rtog pa'i gnyen por ni gang stobs bcu zhes bya ba la sogs pas gsungs so/_/de ni 'dzin pa'i rnam par rtog pa dang po
[\[98b.6\]]dgu'o/_/sgyu ma'i ngo bo nyid kyi phyir btags pa'o/_/de la dang por phung por btags par rnam par rtog pa ni bcom ldan 'das de lta ma lags so zhes bya ba'i bar gyis gsungs so/_/de nas skye mched la btags par yod pa'i rnam par rtog pa ni bcom ldan 'das de lta ma lags so zhes
[\[98b.7\]]bya ba'i bar gyis gsungs so/_/de nas khams btags par rnam par rtog pa ni sgyu ma nyid rnam par shes pa'i khams so zhes bya ba'i bar gyis gsungs so/_/de nas rten cing 'brel par 'byung ba btags par rnam par rtog pa ni sgyu ma nyid rga shi zhes bya ba'i bar gyis gsungs so/_/de nas
[\[99a\]]
[\[99a.1\]]rnam par byang bar btags par rtog pa ni bcom ldan 'das ma lags so zhes bya ba'i bar gyis gsungs so/_/de nas mthong ba'i lam btags par rnam par rtog pa ni/_bcom ldan 'das ma lags so zhes bya ba'i bar gyis gsungs so/_/de nas bsgom pa'i
[\[99a.2\]]lam btags par rnam par rtog pa ni bcom ldan 'das ma lags so zhes bya ba'i bar gyis gsungs so/_/de nas khyad par gyi lam btags par rnam par rtog pa ni bcom ldan 'das ma lags so zhes bya ba'i bar gyis gsungs so/_/de nas mi slob pa'i lam btags pa'i rnam par
[\[99a.3\]]rtog pa ni rnam pa thams cad mkhyen pa nyid rjes su thob par 'gyur ro zhes bya ba'i bar gyis gsungs so/_/de ni 'dzin pa'i rnam par rtog pa gnyis pa dgu yin no/_/rnam par rtog pa dang yang dag par 'brel pa bshad nas/_yang dag par yongs su 'dzin pa'i dbang du byas te/_sems mi
[\[99a.4\]]'gong ba nyid sogs kyi/_/ngo bo nyid med sogs ston byed/_/de yi mi mthun phyogs bor ba/_/rnam pa kun tu yongs 'dzin yin/_/zhes bya ba la/_skrag pa nyid ni chung ngu dang 'bring dang chen po'i rim pa ji lta bar skrag pa dang dngang ba dang shin tu dngang bar 'gyur ba ste/_de'i gnyen por mi
[\[99a.5\]]'gong /_yang dag par mi 'gong /_yang dag par 'gong bar mi 'gyur ba'o/_/gang gi phyir de bzhin du gang las sems mi 'gong ba la sogs par 'gyur ba de la de skad ces bya ba ste/_thabs la mkhas pa zhes bya ba'i don to/_/ngo bo nyid med ces bya ba ni chos thams cad ngo bo nyid med
[\[99a.6\]]pa'o/_/sogs pa zhes bya ba'i sgras ni rnam pa thams cad mkhyen pa nyid yid la byed pa dang /_yongs su bsngo ba la sogs pa'o/_/de ston par byed pa ni 'chad par byed pa ste/_dge ba'i bshes gnyen zhes bya ba'i don to/_/de'i mi mthun pa'i phyogs ni thabs la mi mkhas pa dang /_sdig
[\[99a.7\]]pa'i grogs po'o/_/de'i mi mthun pa'i phyogs bor ba ni yongs su gtong ba'o/_/gang bzhi po de dag ni rnam pa kun tu ste rnam pa thams cad du'o/_/de yang dag par yongs su 'dzin pa zhes bya ba la/_yang dag par yongs su 'dzin pa nyid ni nang dang phyi rol gyi 'dren pa dag gis mi mthun
[\[99b\]]
[\[99b.1\]]pa'i phyogs med pa'o/_/'di dag gi skabs kyi mdo ni de nas tshe dang ldan pa rab 'byor zhes bya ba la sogs pa nas/_rab 'byor gyis gsol pa zhes bya ba yan chad kyis gsungs so/_/de dag so sor nges par bstan pa ni rab 'byor gyis gsol pa zhes bya ba sngon du 'gro bas rnam pa
[\[99b.2\]]bzhi'i rgyun gyis te/_shes par byas nas yongs su spang bar bya'o zhes bya ba'i bar du'o/_/nges par 'byed pa'i yan lag rnam pa bzhi bstan nas/_sgrub pa'i rten yang brjod par bya ste/_de yang byang chub kyi rigs te/_de yang /_rtog pa yi ni chos drug dang /_/gnyen po dang ni
[\[99b.3\]]spong ba dang /_/de dag yongs su gtugs pa dang /_/shes rab snying brtser bcas pa dang /_/slob ma thun mong min nyid dang /_/gzhan gyi don gyi go rims dang /_/ye shes rtsol ba mi mnga' bar/_/'jug pa'i rten la rigs zhes bya/_/zhes gsungs so/_/sgrub pa dang /_'jug
[\[99b.4\]]pa dang /_tshogs dang /_nges par 'byung ba zhes bya ba las 'di nas bzung ste/_de'i rten dang /_dmigs pa dang /_ched du bya ba rnams bshad de/_de dag las rigs zhes bya ba ni skabs kyi byang chub kyi rigs te/_nges par 'byed pa'i cha dang mthun pa dang /_mthong ba dang /_
[\[99b.5\]]bsgom pa'i lam ste/_rtogs pa'i chos ni drug go/_/des na dro ba la sogs pa bcu gsum gyi rten gang yin pa ni rab tu gnas pa ste/_rten de ni byang chub kyi rigs te/_'di dag nyid kyis byang chub yang dag par sgrub pa'i phyir ro/_/gang byang chub kyi rigs de ni 'di dag gi rten te/_rigs
[\[99b.6\]]med pa dang /_rigs dman pa ni 'di dag gi rten ma yin pa'i phyir ro/_/go zhes bya ba ni 'gro ba dang gnas pa la 'jug pa'o/_/'dir ni gnas pas na 'jug pa ste/_rten pa zhes bya ba'i don te/_dper na nam mkha' ni thams cad du 'gro ba zhes bya ba lta bu'o/_/mi g.yo ba'i tshul gyis 'dzin
[\[99b.7\]]pas skyob pa ste/_des na rigs ni rten no/_/des na byang chub kyi rigs kyi skabs nas/_rab 'byor gyis gsol pa/_bcom ldan 'das kyis byang chub sems dpa' byang chub sems dpa' zhes gsungs pa/_bcom ldan 'das byang chub sems dpa' zhes bya ba'i tshig gi don gang lags zhes bya ba la/_
[\[100a\]]
[\[100a.1\]]gang byang chub sems dpa' zhes bya ba byang chub kyi rten sems dpa' ni byang chub sems dpa' zhes bya ba nas te/_de byang chub sems dpa' zhes brjod do/_/des na byang chub sems dpa' zhes bya ba'i tshig 'di ni byang chub kyi rten sems dpa' tshig go/_/tshig gi don gang
[\[100a.2\]]yin pa zhes bya ba ni brjod par bya ba gang yin zhes pa ste/_bdag skye mched drug gang yin zhes dris pa'i don to/_/bcom ldan 'das kyis bka' stsal pa/_rab 'byor byang chub sems dpa'i tshig gi don ni tshig gi don med pa ste/_rab 'byor byang chub sems dpa'i tshig gi don zhes bya ba la/_
[\[100a.3\]]bdag dang skye mched drug gi ngo bo ni tshig gi don te/_tshig gi don du mngon par 'dod pa nyid kyi phyir ro/_/tshig gi don med pa ni tshig gi don to/_/gzhan gyi dbang gi ngo bo'i skye mched drug gi rdzas la gang kun brtags pa'i ngo bo de dag med do/_/de dag gi chos nyid stong pa nyid chos kyi dbyings ni
[\[100a.4\]]'dir byang chub sems dpa'i tshig gi don to zhes bya ba'i tha tshig go/_/'o na rdzas 'ga' zhig gi gzhir 'gyur ba de ni dper na rgya shug gi snod bzhin no/_/dngos po med pa ni rdzas su med de/_de ji ltar byang chub kyi gzhir 'gyur snyam na/_de ci'i phyir zhe na zhes bya ba la sogs pas gsungs so/_/
[\[100a.5\]]gzhi las skye ba dang yod pa ni rdzas yin la/_de'i gzhi rdzas nyid du 'gyur te/_dper na lo thog gis dang rgya shug gi snod lta bu'o/_/byang chub la ni skye ba med/_yod pa yang med/_med pa med/_grub par bya ba med/_dmigs su med de/_'di lta ste/_chos kyi dbyings sgrib pa thams
[\[100a.6\]]cad dang bral ba 'am/_rnam pa thams cad du shin tu gsal ba ni byang chub po/_/de yang chos kyi dbyings las tha mi dad pas de bzhin du byang chub de skye ba med do/_/yod pa med do/_/grub par bya ba med do/_/dmigs pa med de/_chos kyi dbyings las tha dad pa'i byang chub med pa'i phyir
[\[100a.7\]]ro/_/med pa nyid kyang ma yin te/_kun rdzob tu yod pa'i phyir ro/_/chos kyi dbyings rnam par dag pa gang yin pa yod pa nyid la dmigs pa de dag kho na la byang chub tu nye bar gdags pa'i phyir ro/_/de'i phyir byang chub kyi rten pa yod pa rdzas su ma yin no/_/chos kyi dbyings kyang de'i rten du ji
[\[100b\]]
[\[100b.1\]]ltar 'gyur zhe na/_dper na zhes bya ba la sogs pas gsungs so/_/nam mkha' la ni rjes med de/_/gzugs can gyi mtshan nyid rjes med pa'i phyir ro/_/de de nyid kyis na med do/_/des na mi dmigs so/_/nam mkha' la cha shas med pas bya'i rjes med cing mi dmigs kyang nam
[\[100b.2\]]mkha' de'i gzhir yang 'gyur ro/_/de bzhin du zhes bya ba ni nam mkha' bzhin du'o/_/byang chub sems dpa'i tshig gi don chos kyi dbyings ni med cing mi dmigs so/_/des na yang cha med cing bral bas na byang chub ni med cing mi dmigs te/_bya'i rjes bzhin no/_/de ni de'i rten du 'gyur
[\[100b.3\]]te/_de ni byang chub kyi rten no/_/rtogs pa drug ni drod la sogs pa'i rtog pa ste/_don dam pa rtogs pa nyid kyi phyir ro/_/de dag gi khyad par ni dpe'i khyad par las shes par bya'o/_/de la gzhi'i gzung ba yod par 'gyur ba ma yin par nges pas na dro bar gyur pa ni byang chub po/_/des na de'i de dang
[\[100b.4\]]'dra ba nyid kyi dpe ni rmi lam la sogs pa ste/_'di ltar rmi lam la sogs pa ni rmi lam la sogs pa nyid kyis nges par rmi lam la sogs pa'i sgrar brjod do/_/de'i gzung ba'i dngos po'i gnas mi dang /_glang po dang /_rta la sogs pa med cing mi dmigs te/_de nyid med par nges pa'i phyir ro/_/
[\[100b.5\]]byang chub sems dpa'i tshig gi don zhes bya ba la/_byang chub ni drod do/_/de'i tshig gi don du mngon par 'dod pa'i bdag dang skye mched drug gi rang gi ngo bo yang med cing mi dmigs te/_kun brtags pa nyid kyi phyir ro/_/des na gang zag gi chos kun brtags pas stong pa nyid kyi mtshan nyid chos kyi dbyings
[\[100b.6\]]nyid de'i rten te/_de'i de ni drod du gyur pa'i rten no/_/rtse mor gyur pa'i byang chub ni gzung ba'i gnyen po ji ltar snang ba med par nges pa'i phyir ro/_/des na de'i de dang 'dra ba'i dpe nyid ni yang dag pa'i mtha' la sogs pa ste/_gzung ba med par nges pa'o/_/de'i gzung ba'i gnas ni yang dag pa'i mtha'
[\[100b.7\]]la sogs pa'o/_/lhag ma yang rjes su dpag par bya ste/_de ni rtse mor gyur pa'i rten no/_/bdag gi rdzas de nyid kyi yang gzugs la sogs pa med par nges pa ni bzod pa'i byang chub po/_des na de'i dpe ni sgyu ma'i skyes bu zhes bya ba la sogs pas gsungs so/_/sgyu ma nyid du nges pa'i skyes bu'i
[\[101a\]]
[\[101a.1\]]rdzas ni sgyu ma'i skyes bu ste/_de'i gzugs la sogs pa'i gnas de nyid ni skyes bu'o/_/de yang med cing mi dmigs so/_/shes rab kyi pha rol tu phyin pa la zhes bya ba ni bzod pa la ste/_de'i phyir gzung ba med par nges pa'i pha rol tu phyin pa ni shes rab po/_/lhag
[\[101a.2\]]ma ni rjes su dpag par bya ste/_'di ni bzod par gyur pa'i rten no/_/btags pa'i bdag nyid kyang med par nges pa'i phyir/_chos kyi mchog gi byang chub ni shes rab kyi pha rol tu phyin pa ste/_bzod bzhin no/_/des na 'di'i dpe ni sgyu ma'i skyes bu'i nang stong pa nyid ces bya ba la sogs pa gsungs
[\[101a.3\]]so/_/btags pa pa'i yang bdag nyid sems can bkag pas sgyu ma'i skyes bu ste/_skyes bu 'di'i zhes bya ba ni sgyu ma'i skyes bu'o/_/de'i nang stong pa nyid la spyod pa'i zhes bya ba ni bzhi pa'i don gyi drug pa'o/_/byang chub 'dod pa'i sems dpa' ni byang chub sems dpa' ste/_de nyid tshig
[\[101a.4\]]gi don to/_/rten gyi dngos po ni bdag dang skye mched de med cing mi dmigs pa ste/_de bzhin du zhes bya ba la sogs pas snga ma bzhin du bkag pa'i phyir ro/_/shes rab kyi pha rol tu phyin pa zhes bya ba ni chos kyi mchog ste/_chos kyi mchog gi byang chub po/_/de'i rten sems dpa' ni byang
[\[101a.5\]]chub sems dpa'o/_/lhag ma ni snga ma bzhin te/_de ni chos kyi mchog gi rten no/_/chos thams cad kyi chos nyid tsam mthong ba'i phyir mthong ba'i lam gyi byang chub po/_/de nyid shes rab kyi pha rol tu phyin pa ste/_rnam par rtog pa'i pha rol du 'gro ba'i phyir ro/_/des na de'i dpe gsungs pa ni
[\[101a.6\]]de bzhin gshegs pa'i gzugs la sogs pa'i tshig gi don ni kun brtags par med de/_ga las she na/_gang gi phyir de mi dmigs pas so/_/lhag ma ni snga ma bzhin te/_de ni mthong ba'i lam gyi rten no/_/bsgom pa'i lam gyi 'bras bu ni sgrib pa thams cad spong ba'o/_/de'i rnam grangs
[\[101a.7\]]ni skye ba med pa la sogs pa ste/_des na 'dir nye ba'i rigs pas 'dir dper bstan pa ste/_ji ltar de dag gis tshig gi don rten gyi dngos po med cing mi dmigs te/_'on kyang chos kyi dbyings nyid ni rten te/_de bzhin du shes rab kyi pha rol tu phyin pa la zhes bya ba ni bsgom pa'i lam la'o/_/
[\[101b\]]
[\[101b.1\]]des na ji ltar mthong ba'i don dam pa yongs su gcod pa'i phyir ro/_/de nyid kyi phyir de nyid 'dir byang chub ste/_de'i rten sems dpa' ni byang chub sems dpa'o/_/lhag ma ni snga ma bzhin te/_de ni bsgom pa'i lam gyi rten no/_/gnyen po'i snang ba'i 'od ni snang ba ste nyi ma'i 'od do/_/de'i gnas
[\[101b.2\]]nam mkha' med cing mi dmigs te/_gzugs can gyi rdzas kyi mtshan nyid med pa'i phyir ro/_/shes rab kyi pha rol tu phyin pa la zhes bya ba ni gnyen po ste/_de nyid yin la de'i rten sems dpa'o/_/lhag ma ni snga ma bzhin du ste/_de ni gnyen po'i rten no/_/mi mthun pa'i phyogs spangs pa'i
[\[101b.3\]]dpe ni bskal pa'i me 'bar ba'i tshe na sa la sogs pa'i 'du byed thams cad kyi rten pa'i gnas med pa yin te/_shi ba'i 'du byed bzhin no/_/de'i gnas ni nam mkha'o/_/yang na sa la sogs pa'i 'du byed zad par 'gyur ba ni dpe ste/_de dag gi rten ni med de/_gang du yang mi
[\[101b.4\]]gnas pa'i phyir ro/_/shes rab kyi pha rol tu phyin pa la zhes bya ba ni gnyen por gyur pa'o/_/chos kyi dbyings dag pa ni byang chub ste/_mi mthun pa'i phyogs spangs pa'i mtshan nyid do/_/de'i rten sems dpa'o/_/lhag ma ni snga ma bzhin te de ni spong ba'i rten no/_/de dag ni gnyen
[\[101b.5\]]po dang spong ba dag go/_/yongs su gtugs pa ni mthar 'gro ba ste/_gnyen po khyad par du gyur cing mthar thug pa dang /_mi mthun pa'i phyogs zad pa'i mthar thug pa'o/_/de la dpe ni de bzhin gshegs pa'i tshul khrims la sogs pa la 'chal pa'i tshul khrims la sogs pa zad pa'i
[\[101b.6\]]mthar thug pa'o/_/shes rab kyi pha rol tu phyin pa la zhes bya ba ni gnyen por gyur pa la'o/_/de nyid ni byang chub ste/_de'i rten sems dpa'o/_/lhag ma ni snga ma bzhin te/_de ni de dag yongs su gtugs pa'i rten no/_/shes rab dang snying rje'i rten de'i dpe ni nyi ma dang zla ba'i 'od de/_
[\[101b.7\]]de'i gnas ni nam mkha'o/_/shes rab kyi pha rol tu phyin pa la zhes bya ba ni chos thams cad mnyam pa dang /_sems can thams cad la mnyam pa nyid du shes pa'o/_/de gnyi ga yang byang chub ste/_don dam pa shes pa'i phyir ro/_/de'i rten sems dpa'o/_/lhag ma ni snga ma bzhin
[\[102a\]]
[\[102a.1\]]te/_de ni shes rab dang snying rje'i rten no/_/nyan thos dang rang sangs rgyas dang thun mong ma yin pa'i ye shes ni slob ma dang thun mong ma yin pa nyid do/_/nyan thos la sogs pa'i ye shes kyi dpe ni gza' dang rgyu skar la sogs pa'i 'od do/_/de dag gi
[\[102a.2\]]gnas ni go rims ji lta ba bzhin du gang zag la bdag med pa dang /_nam mkha'i phyogs so/_/de gnyi ga med do/_/shes rab kyi pha rol tu phyin pa la zhes bya ba ni yang dag par rdzogs pa'i byang chub kyi mtshan nyid do/_/de nyid byang chub ste/_nyi ma dang zla ba'i 'od dang 'dra la/_de'i
[\[102a.3\]]rten sems dpa'o/_/lhag ma ni snga ma bzhin no/_/de ni slob ma dang thun mong ma yin pa'i rten no/_/rgyal chen ris bzhi nas 'og min gyi bar gyi mthar thug pa'i rim pa ni byang chub sems dpa' gzhan gyi don te/_de bstan pa las nges par skyes pa nyid kyi phyir ro/_/de ni nye bar gyur pa
[\[102a.4\]]rigs pa 'dis de dag gi 'od ni gzhan gyi don gyi go rims kyi dpe yin no/_/de dag gi 'od kyi gnas ni nam mkha'o/_/shes rab kyi pha rol tu phyin pa la spyod pa zhes bya ba ni de nyid go rims su ston pa'o/_/de nyid ston pa ni byang chub ste/_byang chub kyi rtsa ba nyid kyi phyir ro/_/de'i rten sems
[\[102a.5\]]dpa'o/_/lhag ma ni snga ma bzhin te/_de ni gzhan gyi don gyi go rims kyi rten no/_/ye shes rtsol ba mi mnga' ba zhes bya ba ni sangs rgyas rnams kyi ste/_de nye ba'i rigs pa 'dis de bzhin gshegs pa'i rang bzhin gyi 'od de 'dra ba dper bstan to/_/de'i gnas ni nam mkha'o/_/shes rab kyi
[\[102a.6\]]pha rol tu phyin pa la zhes bya ba ni lhun gyis grub par 'byung ba'i ye shes so/_/ye shes de nyid ni byang chub ste/_de'i rten sems dpa'o/_/lhag ma ni snga ma bzhin no/_/de ci'i phyir zhes bya ba la/_ye shes rtsol ba mi mnga' ba de ga las she na'o/_/'di ltar zhes bya ba ni gang gi phyir ro/_/byang
[\[102a.7\]]chub gang yin pa zhes bya ba ni chos rnams kyi ye shes gang gis so/_/byang chub sems dpa'i tshig gi don zhes bya ba ni skye mched drug gi khyad par ro/_/ldan pa ma yin pa ni kun rdzob tu tha dad pa med pa ma yin pa'o/_/mi ldan pa ma yin zhes bya ba ni don dam par tha dad pa med pa'o/_/gzugs
[\[102b\]]
[\[102b.1\]]can ma yin pa ni gzugs kyi phung po med pa'o/_/de med pa ni bems po la gsal ba dang bral ba'i phyir ro/_/gzugs med pa'i phyir bstan du med cing thogs pa med pa'o/_/gal te de lta na yang sngon po dang /_ser po la sogs pa'i rang gi mtshan nyid kyi dbye ba grub po zhe na/_mtshan nyid
[\[102b.2\]]gcig pa zhes gsungs te/_tha dad na ni cig car nyams su myong ba dang mi ldan no snyam du bsams pa yin no/_/gal te de lta na spyi'i mtshan nyid yod do zhe na/_'di ltar mtshan nyid med pa zhes gsungs so/_/gang gi phyir khyad par med pas spyi yang med par 'gyur te/_de bas na don
[\[102b.3\]]dam par ni gsal ba tsam mtshan nyid med pa yin no/_/rang la rag las pa'i phyir lhun gyis grub pa nyid du thams cad du thams cad mkhyen pa mthar byang chub sems dpa' rnams la grub po/_/rgyu gzhan yang chos thams cad kyi zhes bya ba la sogs pa gsungs so/_/de nyid kyis na gang gi
[\[102b.4\]]phyir zhes bya ba'i sgra ni rgyu'o/_/rtog pa med pa ni 'du shes med pa ste/_des na chags pa med pa nyid do/_/rnam par rtog pa med pa ni mngon par zhen pa med pa'o/_/des na yang dag par med pa nyid de/_des na rnam par rtog pa dang bral ba'i phyir chos thams cad ni rtsol ba med par shes par
[\[102b.5\]]bya'o/_/des na yang thams cad du rtsol ba mi mnga' bas ye shes mthar grub pa ste/_de ni ye shes rtsol ba mi mnga' bar 'jug pa'i rten no/_/chos kyi dbyings la dbyer med phyir/_/rigs ni tha dad rung ma yin/_/zhes bya ba la/_gang gi phyir chos kyi dbyings ni rigs zhes brjod de/_de
[\[102b.6\]]yang thams cad du ro gcig pa yin pa'i phyir tha mi dad do/_/tha dad pa ma yin pa'i phyir 'di ni nyan thos kyi rigs so/_/'di ni rang sangs rgyas kyi rigs so/_/'di ni yang dag par rdzogs pa'i sangs rgyas kyi rigs so zhes rigs tha dad par rung ba ma yin no zhe na/_rten pa'i chos kyi bye brag
[\[102b.7\]]gis/_/de yi dbye ba yongs su brjod/_/ces bya ba ni len no/_/nyan thos kyi chos rnams kyi rten gyi dbyings gang yin pa de ni de'i rigs so/_/gang rang sangs rgyas kyi gang yin pa dang /_gang yang dag par rdzogs pa'i sangs rgyas kyi gang yin pa'i yang de bzhin no/_/dper na bum par khyad
[\[103a\]]
[\[103a.1\]]par med kyang kha cig ni til mar gyi bum pa/_kha cig ni sbrang rtsi'i bum pa lta bu'o/_/sgrub pa'i rten brjod nas/_de'i dmigs pa brjod par bya ste/_de ni/_dmigs pa chos rnams thams cad de/_/de yang dge la sogs pa yin/_/'jig rten pa yi
[\[103a.2\]]rtogs pa dang /_/gang dag 'jig rten 'das 'dod dang /_/zag bcas zag pa med chos dang /_/gang dag 'dus byas 'dus ma byas/_/slob ma thun mong chos rnams dang /_/gang dag thub pa'i thun mong min/_/zhes bya ba gsungs te/_dge la sogs pa zhes bya ba ni dge ba dang mi dge
[\[103a.3\]]ba dang /_lung du ma bstan pa'o/_/rtogs par bya bas na rtogs pa ste/_dge zhes bya ba'i don to/_/'jig rten pa dang 'jig rten las 'das pa'i rtogs pa ni 'jig rten dang 'jig rten las 'das pa'i rtogs pa'o/_/de dag ni phung po gnyis te lhag ma ni rtogs par sla'o/_/'di dag gi
[\[103a.4\]]bshad pa ni mdo nyid las bstan par rig par bya'o/_/bcom ldan 'das chos thams cad ni gang lags zhes bya ba nas/_rtog pa med cing rnam par rtog pa med pa'i phyir blang bar bya'o zhes bya ba'i bar gyis gsungs so/_/byang chub kyi phyogs kyi chos sum cu rtsa bdun zhes bya ba la/_'dir byang
[\[103a.5\]]chub ni yang dag par rdzogs pa'i byang chub ste/_des na thun mong ma yin pa nyid do/_/sgrub pa'i dmigs pa bshad nas de'i ched du bya ba bshad par bya ste/_de'i skabs su/_rab 'byor gyis gsol pa zhes bya ba la sogs pa la/_gang byang chub sems dpa' de ji ltar sems dpa' chen po zhes bya
[\[103a.6\]]ba'i sgrar brjod ce na zhes bya ba'i don to/_/bcom ldan 'das kyis bka' stsal pa/_sems can gyi phung po chen po'i phul zhes bya ba la sogs pa gsungs so/_/'di snyam du sems can gyi phung po chen po'i mchog byed par 'dod pa'i bsam pa gang yin pa de ni 'dir sems pa ste/_spyi'i sgrar yang khyad
[\[103a.7\]]par la brjod pa'i phyir ro/_/chen po gsum gyi che ba'i sems pa 'di la yod pas na sems dpa' chen po'o/_/chen po gsum gang zhe na/_sems chen po nyid dang /_spong ba chen po nyid dang /_rtogs pa chen po nyid de/_mdo ji lta ba bzhin no/_/de la sems chen po ni bcom ldan 'das kyis
[\[103b\]]
[\[103b.1\]]rdo rje lta bu'i sems zhes bya ba la sogs pa gsungs so/_/de nas lta ba thams cad spang ba'i phyir ston par byed pa ni spong ba chen po ste/_shA ri'i bus gsol pa'o/_/de nas byang chub sems la sogs pa la yang chags pa med pa nyid ni rtogs pa chen po nyid du rab 'byor gyis 'phags pa gang
[\[103b.2\]]po'i tshig gi sngon du bstan to/_/de'i phyir/_sems can kun mchog nyid sems dang /_/spong dang rtogs dang gsum po la/_/chen po gsum gyi rang byung gi_/ched du bya ba 'di zhes bya/_/zhes bya ba gsungs te/_byang chub sems dpa' rnams kyi zhes bya ba'i don to/_/ched du gnyer ba yin
[\[103b.3\]]pas na ched du bya ba ste/_las su sgrub pa'o/_/'di ni rang byung gi sgrub pa'i ched du bya ba yin par shes par bya'o/_/gang sems can thams cad kyi mchog ni ci 'dra zhe na/_chen po gsum gyis bsgrub par bya ba'o/_/gsum po gang dag ce na/_sems dang /_spong ba dang /_rtogs pa nyid
[\[103b.4\]]gsum mo/_/de'i phyir de la de rnams dang 'brel ba'i phyir de yang chen po'o/_/de la sems dpa' ba yin pa de yang chen po'o/_/des na sems dpa' chen po zhes brjod do/_/sgrub pa'i rten dang dmigs pa dang ched du bya ba brjod nas sgrub pa dag bshad par bya ste/_de la gnas brtan gang pos
[\[103b.5\]]go cha dang 'jug pa'i sgrub pa'i skabs bstan to/_/go cha chen po bgos pa'i sems ni sems dpa' chen po ste/_tshig bar ma mi mngon par bsdus pa'o/_/de ni dang po'o/_/theg pa chen po la yang dag par zhugs shing theg pa chen po la yang dag par gnas pa ni sems dpa' chen po ste/_de ni
[\[103b.6\]]gnyis pa'o/_/go cha ni thams cad nye bar bsdogs pas go bgos pa ste/_dpung gi tshogs go cha bgos pa bzhin no/_/re re la yang thams cad nye bar gnas pa ni go cha chen po'o/_/'phags pa shA ri'i bus ji tsam zhes bya ba la sogs pa'i bar gyis smras so/_/'phags pa gang pos 'di la
[\[103b.7\]]zhes bya ba la sogs pa nas/_de nas 'di ltar zhes bya ba la sogs pa'i bar gyis gsungs so/_/'di yang so sor sbyin pa la sogs pa la gnas zhes bya ba ni mi gnas pa'i tshul gyis gnas pa ste/_bya ba dang byed pa po sgyu ma lta bu nyid du mthong ba'i phyir ro/_/'di dag gis ni shes rab kyi pha rol
[\[104a\]]
[\[104a.1\]]tu phyin pa la nye bar gnas pa gsungs so/_/sems can thams cad kyi don du byang chub kyi phyir spyod pa ni zhes bya ba ni rnam pa thams cad mkhyen pa nyid dang ldan pa'i yid la byed pas zhes bya ba'i don to/_/des ni gsum po 'di dag gis nye bar gnas pa ston par byed do/_/'di
[\[104a.2\]]ltar nyan thos la sogs pa'i yid la byed pas mi byed cing /_yongs su spangs pa gang yin pa de ni tshul khrims kyi pha rol tu phyin pa'o/_/gang yang rnam pa thams cad mkhyen pa nyid yid la byed pa de dag la bzod pa dang /_'dod pa dang /_nye bar spyod pa ni dad pa dang /_dga' ba dang /_gus
[\[104a.3\]]pa'i mtshan nyid de/_de ni bzod pa'i pha rol tu phyin pa'o/_/gang yang de dag la sems brtan zhing nyan thos la sogs pa'i yid la byed pa'i skabs mi 'byed de/_de ni bsam gtan gyi pha rol tu phyin pa'o/_/de ltar yang 'di bdag gis kyang pha rol tu phyin pa yongs su rdzogs par bya zhing sems
[\[104a.4\]]can thams cad kyang de dag la gzhag par bya'o zhes bya ba la/_sems can thams cad dang thun mong du yongs su bsngo'o zhes dgongs pa yin no/_/de la 'dis ni nye bar gnas pa gnyis ston te/_'di ltar sems can thams cad dang thun mong nyid kyis sems can thams cad la pha rol tu phyin pa
[\[104a.5\]]sbyin pa ni sbyin pa'i pha rol tu phyin pa'o/_/de la sbyin pa chen po la spro ba ni brtson 'grus kyi pha rol tu phyin pa'o/_/de tsam gyis zhes bya ba ni spyi'i mtshan nyid 'dis so/_/de'i 'og tu khyad par gyi mtshan nyid ni drug tshan drug gis gsungs so/_/de'i 'og tu thabs la mkhas pa gnyis po gang yin pa de
[\[104a.6\]]yang go rims bzhin du lnga pa dang drug pa dag la drug tu sbyar te/_shes rab kyi pha rol tu phyin pa la nye bar gnas pa'o/_/tha mas ni go cha'i sgrub pa'i phan yon ston to/_/des na bstan bcos mdzad pas/_sbyin pa la sogs rnam drug la/_/de dag so sor bsdus pa yis/_/go cha'i sgrub pa gang yin
[\[104a.7\]]de/_/drug tshan drug gis ji bzhin bshad/_/ces bya ba la gsungs pa/_sbyin pa la sogs rnam drug la/_/zhes bya ba ni sbyin pa nas shes rab kyi bar ro/_/so so zhes bya ba ni re re la'o/_/de dag bsdus pa ni thams cad nye bar gnas pa'o/_/gang go cha chen po'i sgrub pa'i ngo bo ni go cha'i sgrub pa ste/_
[\[104b\]]
[\[104b.1\]]drug tshan drug gis mdo las ji ltar gsungs pa bzhin no/_/go cha'i sgrub pa bshad nas/_'jug pa'i sgrub pa bshad par bya ste/_de'i dbang du byas nas bstan bcos mdzad pas/_bsam gtan gzugs med sbyin sogs dang /_/lam dang byams la sogs pa dang /_/dmigs pa med
[\[104b.2\]]dang ldan pa dang /_/'khor gsum rnam par dag pa dang /_/ched du bya dang mngon shes drug_/rnam kun mkhyen pa'i tshul la ni/_/'jug pa'i sgrub pa theg chen la/_/'dzeg pa yin par shes par bya/_/zhes gsungs te/_'gro ba'i rtsom pa ni 'jug pa'i sgrub pa'o/_/de nyid theg pa chen po'i
[\[104b.3\]]lam gyi rang bzhin la 'dzeg par byed pa'o/_/de yang bsam gtan dang gzugs med pa nas/_rnam pa thams cad mkhyen pa nyid kyi bar te/_des na rnam pa dgu'o/_/mdo las/_shA ri'i bus smras pa zhes bya ba la sogs pa ni shA ri'i bus dris pa'o/_/gang pos smras pa zhes bya ba la sogs pa ni
[\[104b.4\]]lan no/_/'dod pa dag las dben pa zhes bya ba nyon mongs pa'i 'dod pa dag dang bral ba'i phyir dang /_dngos po'i 'dod pa dag la mi dmigs pa'i phyir ro/_/sdig pa mi dge ba'i chos kyis dben pa zhes bya ba la/_'dod pa'i nyon mongs pa dag ni 'dod pa'i rgyu ste/_lus dang ngag dang yid kyis
[\[104b.5\]]nyes par spyod pa dag gis so/_/rtog pa dang dpyod pa dang bcas pa zhes bya ba ni 'dod pa dag gi gnyen po rtog pa dang dpyod pa dang yang dag par ldan pa'i phyir ro/_/dben pa las skyes pa ni 'dod pa dag las dben par skyes pa'o/_/dga' ba dang bde ba zhes bya ba ni 'dod pa'i don sgrub pa dang /_lus
[\[104b.6\]]dang sems shin tu sbyangs pa'i dga' ba dang bde ba dang bcas pa'o/_/bsam gtan dang po nye bar bsgrubs te zhes bya ba ni snyoms par zhugs pa'o/_/gnas so zhes bya ba ni rang gi rjes su myong ba'o/_/de bzhin du gnyis pa zhes bya ba ni de rnam par rtog pa dang /_rnam par dpyod pa nye bar zhi bas nang
[\[104b.7\]]yongs sa dang ba ste/_sems kyi rgyud gcig tu gyur pas rtog pa med pa/_dpyod pa med pa'i bsam gtan gnyis pa nye bar bsgrubs te gnas so/_/de zhes bya ba ni rnal 'byor pa de nyid do/_/rnam par rtog pa dang rnam par dpyod pa dag la sems 'khrug par byed pa nyid kyi skyon mthong nas de dag las
[\[105a\]]
[\[105a.1\]]bzlog ste sems yang dag par 'dzin to/_/rnam par rtog pa dang dpyod pa nye bar zhi bas zhes bya ba ni ting nge 'dzin gyi stobs kyis so/_/sems kyi rgyud gcig tu gyur pa zhes bya ba ni rnam par rtog pa dang rnam par dpyod pa rgyun mi 'chad par 'jug pa med pa'o/_/rtog pa
[\[105a.2\]]med cing dpyod pa med pa zhes bya ba ni thams cad kyi thams cad du spangs pa'i phyir ro/_/gsum pa zhes bya ba ni de dga' ba las 'dod chags dang bral bas dran pa dang ldan zhing shes bzhin du btang snyoms la gnas te/_bde ba lus kyis myong la 'phags pa rnams kyis de la dran pa dang ldan pa bde ba
[\[105a.3\]]la rnam par spyod pa btang snyoms pa'o zhes brjod pa ste/_dga' ba las 'dod chags dang bral ba zhes bya ba ni de ni rigs pa yin pa'i phyir ro/_/btang snyoms pa'o zhes bya ba ni rnam par rtog pa dang rnam par dpyod pa'i dga' ba la btang snyoms pa'i phyir ro/_/dran pa dang ldan shes bzhin du/_/zhes
[\[105a.4\]]bya ba ni shes rab lan mang du byas pas dga' ba'i skabs mi 'byed pa'i phyir ro/_/bde ba zhes bya ba ni tshor ba'i bde ba dang shin tu sbyangs pa'i bde ba'o/_/lus kyi zhes bya ba ni gzugs kyi lus dang sems kyi lus kyis so/_/'phags pa zhes bya ba ni nyan thos dang rang sangs rgyas so/_/bde ba
[\[105a.5\]]la gnas so zhes bya ba'i bar gyis 'di nyid bsam gtan pa 'di'o zhes bya ba ni lhag ma'o/_/bzhi pa zhes bya ba ni de bde ba yang spangs/_sdug bsngal yang snga nas spangs shing yid bde ba dang yid mi bde ba nub pas sdug bsngal yang med pa bde ba yang med pa/_btang snyoms dang dran pa yongs su
[\[105a.6\]]dag pa'i bsam gtan bzhi pa nye bar bsgrubs te gnas so zhes bya ba la/_de la bde ba spangs pa ni bsam gtan bzhi pa'o/_/sdug bsngal gyi ni gnyis pa'o/_/de nyid kyi phyir snga nas zhes bya ba smos so/_/yid bde ba ni gsum pa la'o/_/yid mi bde ba ni gnyis pa la'o/_/snga nyid nas
[\[105a.7\]]zhes bya bar rjes su 'brang ngo /_/btang snyoms nyid ni 'dir tshor ba ste/_sdug bsngal yang med bde ba yang med pa'o/_/des ni bde ba yang med sdug bsngal med ces bya ba gsungs so/_/btang snyoms dang dran pa yongs su dag pas zhes bya ba de dag ni 'dir shin tu rnam par dag pa thob pa'i phyir
[\[105b\]]
[\[105b.1\]]ro/_/de bsam gtan dang po la yan lag lnga ste/_rnam par rtog pa dang rnam par dpyod pa dag ni gnyen po'i yan lag go/_/dga' ba dang bde ba ni phan yon gyi yan lag go/_/sems rtse gcig pa nyid ni de gnyi ga'i gnas kyi yan lag go/_/bsam gtan gnyis pa la yan lag
[\[105b.2\]]bzhi ste/_nang yongs su dang ba ni gnyen po'i yan lag go/_/yan lag lhag ma ni snga ma bzhin no/_/gsum pa la ni yan lag lnga ste/_btang snyoms dang dran pa dang shes bzhin ni gnyen po'i yan lag go/_/bde ba ni phan yon gyi yan lag go/_/lhag ma ni snga ma bzhin no/_/bzhi
[\[105b.3\]]pa la yan lag bzhi ste/_btang snyoms yongs su dag pa dang /_dran pa yongs su dag pa ni gnyen po'i yan lag go/_/sdug bsngal yang ma yin bde ba yang ma yin pa ni phan yon gyi yan lag go/_/lhag ma ni snga ma bzhin no/_/gzugs med pa'i dbang du byas nas de bzhin du nam
[\[105b.4\]]mkha' mtha' yas skye mched ces bya ba la sogs pa gsungs te/_de rnam pa thams cad du gzugs kyi 'du shes las yang dag par 'das te/_thogs pa'i 'du shes rnams nub par gyur cing sna tshogs kyi 'du shes rnams yid la mi byed pas nam mkha' mtha' yas so zhes te/_nam
[\[105b.5\]]mkha' mtha' yas skye mched nye bar bsgrubs te gnas so zhes bya ba la/_gzugs kyi 'du shes ni sngon po dang /_ser po la sogs pa'i 'du shes so/_/de dag la ma chags pa ni de dag thams cad las yang dag par 'das pa ste/_thams cad du nam mkha'i 'du shes bsgoms pas snang ba med pa'i
[\[105b.6\]]phyir ro/_/thogs pa'i 'du shes zhes bya ba ni rtsig pa dang /_ra ba la sogs pa'i sgrib pa'i 'du shes so/_/sna tshogs kyi 'du shes zhes bya ba ni khang bzangs dang /_skyed mos tshal dang /_ri dang /_chu bo dang /_zla ba dang /_nyi ma la sogs pa'i 'du shes so/_/nam mkha' mtha' yas zhes
[\[105b.7\]]bya ba ni 'di la nam mkha' mtha' yas skye mched la dmigs pa yod pa de la de skad ces bya'o/_/de rnam pa thams cad du nam mkha' mtha' yas skye mched las yang dag par 'das te/_rnam par shes pa mtha' yas so zhes rnam shes mtha' yas skye mched nye bar bsgrubs te gnas so/_/ji ltar
[\[106a\]]
[\[106a.1\]]'di las yang dag par 'das she na/_de rnam par shes pa gang gis nam mkha' mtha' yas par mos pa de de nyid mtha' yas pa las grol ba ste/_rnam pa thams cad du nam mkha'i 'du shes bzlog pa'i phyir ro/_/de rnam pa thams cad du rnam shes mtha' yas skye mched
[\[106a.2\]]las yang dag par 'das te/_cung zad med pa'i skye mched nye bar bsgrubs te gnas so zhes bya ba la/_rnam shes mtha' yas las gyen du bskyod pa'i dmigs pa cung zad kyang mi mthong ba de ni cung zad med pa nyid du dmigs pa byas te snyoms par zhugs pa'o/_/de rnam pa thams cad du cung
[\[106a.3\]]zad med pa'i skye mched las yang dag par 'das te/_'du shes med 'du shes med min skye mched nye bar bsgrubs te gnas so zhes bya ba la/_cung zad med pa'i 'du shes las kyang chags pa dang bral nas de las kyang zlog par byed de/_cung zad med pa'i 'du shes kyang snga ma nyid nas bzlog
[\[106a.4\]]pas 'du shes med pa'o/_/'du shes phra bar 'jug pa nyid de/_des na 'du shes med min no/_/gang la 'du shes med 'du shes med min skye mched nye bar 'dzin pa de la de skad ces brjod do/_/bsam gtan dang gzugs med pa brgyad po de dag la byang chub sems dpa' nyin re zhing snyoms par zhugs
[\[106a.5\]]pa de'i sngon dang phyis ni nam mkha'i rnam pa dang /_rtags dang /_mtshan ma yid la byed pa'i phyir ro/_/de la chos 'di dag thams cad dang ldan pa yang ma yin mi ldan pa yang ma yin zhes bya ba ni nam mkha'i rnam pa ste/_tha dad pa dang tha dad pa ma yin pa khas mi len pa'i phyir ro/_/gzugs can ma yin
[\[106a.6\]]pa dang /_bstan du med pa dang /_thogs pa med pa zhes bya ba nam mkha'i rtags te/_de dang chos mthun pa'i phyir ro/_/mtshan nyid med par mtshan nyid gcig pa zhes bya ba ni nam mkha'i mtshan ma ste/_nam mkha' lta bur stong pa nyid kyi mtshan mar snang ba'i phyir ro/_/gal te sbyin pa'i pha rol tu phyin
[\[106a.7\]]pa la spyod pa de'i tshe/_dge ba'i rtsa ba thams cad sems can thams cad dang thun mong du byas te bla na med pa yang dag par rdzogs pa'i byang chub tu yongs su bsngo ba de ltar sbyin pa'i pha rol tu phyin pa nyid du 'gyur ro/_/gal te tshul khrims kyi pha rol tu phyin pa la spyod pa'i tshe/_nyan thos la sogs pa'i
[\[106b\]]
[\[106b.1\]]yid la byed pa gtan du spangs pa ni tshul khrims kyi pha rol tu phyin pa'o/_/de bzhin du lhag ma ni go cha drug gi rjes su 'brangs nas shes par bya'o/_/bsam gtan dang gzugs med pa'i snyoms par 'jug pa ni de lta bu'o/_/pha rol tu phyin pa drug gi 'jug pa ni mdo ji lta ba bzhin no/_/lam
[\[106b.2\]]la 'jug pa yang mdo ji lta ba bzhin te/_lam gyi rab tu dbye ba yang lam gyi tshogs nas rnam par 'grel bar 'gyur ro/_/tshad med pa'i rab tu 'jug pa bshad par bya ste/_sems can dpag tu med pas dmigs pa'i phyir tshad med pa'o/_/de ni bzhi ste/_byams pa dang /_snying rje dang /_dga'
[\[106b.3\]]ba dang /_btang snyoms so/_/de la bde ba yang dag par ldan pa'i bsam pa ni byams pa'o/_/sdug bsngal dang bral ba'i bsam pa ni snying rje'o/_/bde ba dang mi 'bral ba'i bsam pa ni dga' ba'o/_/kun nas nyon mongs pa dang mi ldan pa'i bsam pa ni btang snyoms so/_/kye ma ma la sems
[\[106b.4\]]can thams cad bde ba dang ldan par smon pa dang /_sdug bsngal dang bral bar smon pa dang /_bde ba dang mi 'bral bar smon pa dang /_nyon mongs pa las grol bar smon pa dang /_bzhi po yang mos pas spyod pa'i sa la ni sems can la dmigs pa'o/_/rab tu dga' ba la sogs pa bdun la ni chos
[\[106b.5\]]la dmigs pa'o/_/de las gong mar gyur pa rnams la ni dmigs pa med pa'o/_/byams pa dang ldan pa'i sems kyis zhes bya ba la/_'di tsam gyis ni yon tan dang ldan par bstan to/_/lhag mas ni yon tan bstan to/_/yangs pa zhes bya bas ni bsam pa chen po bstan to/_/chen pos zhes
[\[106b.6\]]bya bas ni 'phel ba'o/_/tshad med pas zhes bya bas ni dmigs pa las so/_/mi gnyis pa zhes bya bas ni bdag nyid gcig pa nyid kyis rnam par mi rtog pa'i phyir ro/_/'gran zla med pa zhes bya ba ni mi mthun pa'i phyogs spangs pa'i phyir ro/_/de la byams pa la sogs pa'i mi mthun pa'i phyogs ni go
[\[106b.7\]]rims bzhin du gnod sems dang /_rnam par 'tshe ba dang /_mi dga' ba dang /_rjes su chags pa dang khong khro ba dag go/_/lhod pa med pa zhes bya ba ni gnyid dang /_rmugs pa nye bar zhi ba'i phyir ro/_/sgrib pa med pa zhes bya ba ni rgod pa dang 'gyod pa nye bar zhi ba'i phyir ro/_/gnod pa med pa
[\[107a\]]
[\[107a.1\]]zhes bya ba ni gsum po de dag nyid kyis sems dri ma dang bral ba'i phyir ro/_/thams cad kyi rjes su song ba zhes bya ba ni bshes dang dgra dang tha mal pa gsum po dag la yang dag par rab tu 'jug pa'i phyir ro/_/shin tu bsgoms pa zhes bya ba ni ji skad brjod pa'i rnam pas
[\[107a.2\]]gsum po dag la mnyam pa nyid du gyur pa'i phyir ro/_/rgyas par yang zhes bya ba ni khyab pa'o/_/'jig rten zhes bya ba ni sems can gyi 'jig rten no/_/thams cad dang ldan pa zhes bya ba ni lha dang /_klu dang /_gnod sbyin la sogs pa'i dbye bas thams cad dang ldan pa'o/_/phyogs gcig
[\[107a.3\]]ces bya ba ni phyogs gcig tu gyur pa'o/_/gang du zhe na/_'jig rten du zhes gsungs te snod kyi 'jig rten du'o/_/chos kyi dbyings kyis klas pa zhes bya ba ni chos kyi dbyings bzhin du mtha' yas pa'o/_/nam mkha'i khams bzhin du 'di la mtha' gtugs pa yod pas na de skad ces bya'o/_/
[\[107a.4\]]nye bar bsgrubs te zhes bya ba ni sems yang dag par byas pas so/_/gnas so zhes bya bas ni 'phags pa'i gnas pas so/_/phyogs bcur zhes bya ba ni phyogs bcur gyur pa'o/_/de ltar zhes bya ba ni rtogs par sla'o/_/sems yangs pa zhes bya ba ni snying rje dang dga' ba dag la yang brjod
[\[107a.5\]]par bya'o/_/tshad med pa dag kyang pha rol tu phyin pa drug gi go cha bzhin du mdo'i rjes su 'brang ste/_de ni tshad med pa'i 'jug pa'o/_/de'i 'og tu tshig drug gis ni theg pa chen po la mi dmigs pa dang ldan pa'i 'jug pa'o/_/'khor gsum yongs su dag pa'i 'jug pa ni mdo ji lta ba bzhin no/_/
[\[107a.6\]]bsgom pa dang rnam par bsgom pa'i don du zhes bya ba la/_bsgom pa zhes bya ba ni bsgom par bya ba dang /_sgom pa po'i gzugs la sogs pa cung zad kyang med pa'o/_/de bas na chos 'di dag thams cad ni ming tsam ste/_de ni bsgom pa'o/_/de'i rnam par bsgom pa ni dmigs pa med pa'o/_/
[\[107a.7\]]de'i don ni bsgom pa'i de'i don du ste/_ched du bya ba'i 'jug pa'o/_/mngon par shes pa drug gi 'jug pa ni mdo ji lta ba bzhin no/_/rnam pa thams cad mkhyen pa nyid kyi 'jug pa ni mdo ji lta ba bzhin no/_/'jug pa'i sgrub pa bshad nas tshogs kyi bsgrub pa bshad par bya ste/_de yang bstan
[\[107b\]]
[\[107b.1\]]bcos mdzad pas/_brtse dang sbyin la sogs pa drug_/zhi gnas lhag mthong bcas pa dang /_/zung du 'brel ba'i lam gang dang /_/thabs la mkhas pa gang yin dang /_/ye shes dang ni bsod nams dang /_/lam dang gzungs dang sa bcu dang /_/gnyen po'i tshogs kyi bsgrub pa yi/_/
[\[107b.2\]]rig pa yin par shes par bya/_/zhes bya ba gsungs te/_tshogs ni bcu bdun te/_snying rje'i tshogs dang /_sbyin pa'i tshogs dang /_tshul khrims kyi tshogs dang /_bzod pa'i tshogs dang /_brtson 'grus kyi tshogs dang /_bsam gtan gyi tshogs dang /_shes rab kyi
[\[107b.3\]]tshogs dang /_zhi gnas kyi tshogs dang /_lhag mthong gi tshogs dang /_zung du 'brel ba'i lam gyi tshogs dang /_thabs la mkhas pa'i tshogs dang /_ye shes kyi tshogs dang /_bsod nams kyi tshogs dang /_lam gyi tshogs dang /_gzungs kyi tshogs dang /_sa'i tshogs dang /_
[\[107b.4\]]gnyen po'i tshogs so/_/de la snying rje'i tshogs ni sems can shin tu mang po rnams ngan song dag las rnam par bkrol te/_lha dang mi'i dngos po la sogs pa thob par byed pa las snying rje'i tshogs te/_mdo ji lta ba bzhin no/_/sbyin pa la sogs pa drug gi tshogs ni mdo ji lta ba bzhin no/_/
[\[107b.5\]]bdag gam phyogs bcu'i sems can thams cad pha rol tu phyin pa drug po de dag la rab tu 'god pa ni zhi gnas te/_de ni zhi gnas kyi tshogs so/_/sems can dpag tu med pa thams cad lam de'i 'bras bu la rab tu 'god pa 'di ni zhi gnas kyi tshogs gzhan no/_/sems can gzhal du med
[\[107b.6\]]pa rnams pha rol tu phyin pa nas thams cad mkhyen pa'i ye shes kyi bar du bkod kyang 'ga' yang bkod pa med de/_sprul pa lta bu nyid kyi phyir dang /_thams cad rang gi mtshan nyid stong pa nyid kyi phyir dang /_chos thams cad ma byas rnam par ma byas pa mngon par 'dus ma byas pa'i phyir ro/_/rnam
[\[107b.7\]]par ma byas pa ni 'phel ba dang nyams pa dag go/_/mngon par 'dus byas pa ni yon tan gyi khyad par rnams kyis so/_/de ni lhag mthong gi tshogs so/_/zhi gnas dang lhag mthong ni zung ngo /_/de dang 'brel ba'i phyir zung du 'brel ba'i lam mo/_/'brel zhing bcings pa ni yang dag par
[\[108a\]]
[\[108a.1\]]ldan pa'o/_/grol ba ni mi ldan pa'o/_/med pa dang dben pa dang zhi ba nyid kyi phyir de gnyi ga mi dmigs te/_de'i phyir chos thams cad ma bcings ma grol ba'o/_/de'i zung du 'brel ba'i lam gyi tshogs so/_/theg pa chen po ni gang lags/_ci tsam gyis na yang dag par
[\[108a.2\]]zhugs par rig par bgyi ba lags/_de ni gang nas 'byung ba lags/_de ni gang du gnas par 'gyur ba lags/_des ni su zhig 'byung bar 'gyur zhes bya ba lnga ni rab 'byor gyis zhus pa'o/_/bcom ldan 'das kyis bka' stsal pa/_pha rol tu phyin pa drug ni theg pa chen po'o/_/de yang mdo ji lta ba
[\[108a.3\]]bzhin te/_de ni thabs la mkhas pa'i tshogs so/_/mdo 'di las gsungs pa'i stong pa nyid nyi shu ni ye shes kyi tshogs so/_/de nye bar dgod pa dang bshad pa ni mdo nyid las so/_/de la mi gsal ba bshad par bya ste/_yongs su brtags pa'i ngo bos thams cad med de/_med pa de'i
[\[108a.4\]]phyir gnas pa med cing 'jig pa med de/_rtag pa dang mi rtag pa med ces bya ba'i don to/_/de'i phyir des stong pa'o/_/phyi nang stong pa nyid ces bya ba la ni nang ni phyis stong ste yul med pa'i phyir ro/_/phyi ni nang gis stong ste de dag gi yul can ma yin pa'i phyir ro/_/stong pa nyid stong pa nyid ces bya
[\[108a.5\]]ba ni chos thams cad kyi so so'am bsdus pa stong pa nyid de/_de nyid kyis stong pa ni stong pa nyid stong pa nyid do/_/chen po stong pa nyid ni phyogs rnams kyi stong pa nyid do/_/phyogs bcur khyab pa'i phyir ro/_/skye ba dang 'jig pa dang /_gnas pa dang /_gzhan du 'gyur ba zhes bya ba ni
[\[108a.6\]]'dus byas kyi mtshan nyid de/_rab tu skyes pa dang /_rgyun chad pa'i mtshan nyid dang /_skad cig cing 'jug pa dang /_rgyun 'jug pa dang /_snga ma dang /_phyi ma rgyun mi 'dra ba zhes bya ba'i don to/_/de las bzlog pa ni 'dus ma byas pa'i mtshan nyid do/_/de gnyis stong pa nyid ni go rims
[\[108a.7\]]bzhin du 'dus byas stong pa nyid dang /_'dus ma byas stong pa nyid do/_/mtha' med pas na mtha' las 'das pa ste/_longs spyod rdzogs pa'i sku'o/_/de'i stong pa nyid ni mtha' las 'das pa stong pa nyid de/_thog ma dang tha ma dag gi mtha' med pa'i phyir thog ma dang tha ma med pa ste
[\[108b\]]
[\[108b.1\]]'khor ba'o/_/de stong pa nyid ni thog ma dang tha ma med pa stong pa nyid do/_/dor ba med pa ni gtang bar bya ba ma yin pa ste theg pa chen po'o/_/de'i stong pa nyid ni dor ba med pa stong pa nyid do/_/de bzhin gshegs pa la sogs pas ma byas pa'i phyir rang bzhin te/_chos rnams kyi
[\[108b.2\]]rang bzhin gyi chos nyid de de'i stong pa nyid do/_/dus gsum phan tshun mi dmigs pa'i phyir mi dmigs pa ste de'i stong pa nyid do/_/'dus byas pa las byung ba'i ngo bo de ni dngos po med pa yang ma yin la ngo bo nyid kyang yin pas na dngos po med pa'i ngo bo'o/_/sbyor ba las byung ba'i ngo bo nyid de
[\[108b.3\]]ji ltar med ce na/_nye bar len pa yod kyang gzhan med na med pa'i phyir ro/_/de nyid kyi phyir 'dus pa la sogs pa'i chos rnams kyi dngos po med pa ste/_rten cing 'brel par 'byung ba'i phyir ro zhes gsungs so/_/de stong pa nyid ni dngos po med pa'i ngo bo nyid stong pa nyid do/_/skye bas na dngos
[\[108b.4\]]po'o/_/de de'i bdag nyid kyis stong pa nyid ni dngos po stong pa nyid do/_/skye ba med pas na dngos po med pa ste/_de de'i bdag nyid kyis stong pa nyid ni dngos po med pa stong pa nyid do/_/chos rnams kyi phyin ci ma log pa'i ngo bo ni rang gi ngo bo ste/_ye shes dang mthong ba dag gis ma byas pa'i phyir
[\[108b.5\]]ro/_/de ni de'i bdag nyid kyis stong pa nyid do/_/'di ni dam pa yang yin pa'i phyir gzhan yang yin la gzhan gyis ma byas pa'i ngo bo nyid yin pa'i phyir ngo bo yang yin pas de ni gzhan gyi ngo bo ste/_de bzhin nyid do/_/de ni de'i bdag nyid kyis stong pa nyid de/_de ni ye shes kyi tshogs so/_/de
[\[108b.6\]]na dpa' bar 'gro ba zhes bya ba la sogs pa nas/_nam mkha' ltar chags pa med pas rnam par grol zhing gos pa med pa zhes bya ba'i bar gyis ting nge 'dzin dag ni sangs rgyas dang byang chub sems dpa' thams cad kyi rnam par mi rtog pa zag pa med pa 'jig rten las 'das pa'i sems kyi rang bzhin
[\[108b.7\]]no/_/sngon gyi yid la byed pa'i stobs kyis so so so sor bya ba byed pa na ming sna tshogs su brjod do/_/de nyid dang ldan pa ni bsod nams kyi tshogs so/_/lam gyi tshogs bshad par bya ste/_byang chub kyi phyogs la sogs pa ni lam mo/_/de la gang gis yang dag par shes pa ni dran pa nye bar gzhag
[\[109a\]]
[\[109a.1\]]pa ste/_dran pa nye bar gzhag pa de dag ni dmigs pa'i bye brag gis bzhi ste/_lus dran pa nye bar gzhag pa dang /_tshor ba dran pa nye bar gzhag pa dang /_sems dran pa nye bar gzhag pa dang /_chos dran pa nye bar gzhag pa'o/_/de la nang gi lus la lus kyi rjes su lta
[\[109a.2\]]zhing gnas nas mi dmigs pa'i tshul gyis lus dang ldan pa'i rtog pas rnam par mi rtog go/_/phyi'i lus la lus kyi rjes su lta ba yang de bzhin no/_/phyi nang gi lus la lus kyi rjes su lta ba yang de bzhin no/_/nang dang phyi dang /_phyi nang gi tshor ba dang /_sems dang /_chos dag la tshor ba'i rjes
[\[109a.3\]]su lta ba nas/_chos kyi rjes su lta ba'i bar gyis gnas nas mi dmigs pa'i tshul gyis chos kyi rjes su lta zhing rtul ba dang shes bzhin can dran pa dang ldan pas 'jig rten gyi chags sems dang /_yid mi bde ba bsal zhing rnam par dpyod kyang chos dang ldan pa'i rnam par rtog pas rnam par mi rtog go/_/
[\[109a.4\]]de la nang gi lus ni rang gi mig la sogs pa drug go/_/phyi'i lus ni rang gi lus las phyi rol gyi 'dus byas so/_/phyi nang gi lus ni rang gi lus su gyur pa'i lhag ma 'byung ba dang 'byung ba las gyur pa'o/_/tshor ba la sogs pa'i rnam pa gsum yang ngo /_/lus rnam pa gsum la dmigs pa'i bya bas
[\[109a.5\]]so/_/tshor ba ni bde ba dang /_sdug bsngal dang /_sdug bsngal yang ma yin/_bde ba yang ma yin pa'o/_/chos ni sems las byung ba dge ba dang mi dge ba'o/_/lus la sogs pa la rjes su lta ba zhes bya ba ni lus la sogs pa'i chos nyid la rjes su lta ba'o/_/lus la sogs pa dang ldan pa zhes
[\[109a.6\]]bya ba ni lus la sogs pa'i 'du shes dang ldan pa'o/_/rtog pa zhes bya ba ni rnam par rtog pa'o/_/lus 'di gcig dang bdag gi lus dang /_rtag pa dang /_mi rtag pa dang /_bde ba dang /_sdug bsngal zhes bya ba de lta bu la sogs pa mi dmigs pa'i tshul gyis de rjes su mi mthong zhing rnam par mi
[\[109a.7\]]rtog go/_/gus par byed pa dang rtag tu byed pa dang ldan pa'i rtul ba dang ldan pa'o/_/rjes su lta ba dang /_shes bzhin dang ldan pa ni shes bzhin can no/_/mi brjed pa'i bdag nyid kyis kun tu srung bar byed pa dang /_rnam par mi g.yeng ba'i dran pa dang 'brel pas dran pa dang ldan pa'o/_/
[\[109b\]]
[\[109b.1\]]brtson 'grus dang /_shes rab dang /_dran pa dang /_'di dag nyid kyi phan yon ni 'jig rten gyi chags sems dang yid mi bde ba rnam par bsal zhes gsungs so/_/bsal ba zhes bya ba ni spangs pa'o/_/'jig rten zhes bya ba 'jig rten gyi chos la rnyed pa dang /_grags pa dang /_bde ba dang /_
[\[109b.2\]]bstod pa dag la ni brnab sems dang /_chags pa'o/_/ma rnyed pa dang /_ma grags pa dang /_sdug bsngal ba dang /_smod pa la ni yid mi bde ba'o/_/de ltar byang chub sems dpa'i tshul la dran pa nye bar gzhag pa bstan nas nyan thos kyi tshul la lus dran pa nye bar gzhag pa nyid rnam
[\[109b.3\]]pa bcu bzhi gsungs te/_de la shes bzhin gyi sgo nas ni gsum ste/_dbugs ring du 'gro ba dang 'ong ba la sogs pa de dag la ni gcig go/_/thung ngu 'ong ba la sogs pa dag la gnyis pa'o/_/dbyung ba dang rngub pa dran pa la ni gsum pa'o/_/khams kyi rab tu dbye ba'i sgo nas ni bzhi
[\[109b.4\]]pa'o/_/mi gtsang ba'i rdzas sum cu rtsa drug gi sgo nas ni lnga pa'o/_/mi sdug pa'i sgo nas ni dgu'o/_/de la mngon du 'ong ba zhes bya ba ni 'gro ba'o/_/phyir mi ldog pa zhes bya ba ni ldog pa'o/_/kun tu lta ba zhes bya ba ni mdun du'o/_/rnam par lta ba zhes bya ba ni phyogs mtshams su'o/_/bskum
[\[109b.5\]]par bya ba ni bsdus pa'o/_/nang du yang dag par 'jog pa ni zhi gnas dang /_lhag mthong la mngon par brtson pa'o/_/dran pa 'di la yod pas na dran pa dang ldan pa'o/_/lus kyi rlung sna nas 'jug pa ni brngub pa'o/_/'byung ba ni phyir 'byung ba ste/_rdza mkhan legs par bslabs pa 'am/_de'i
[\[109b.6\]]nye gnas kyi slob ma bzhin no/_/pags pa dang rlog pa ni phyi nang gi dbye bas so/_/rgyus pa ni rtsa'o/_/mkhal ma ni mkhal ma'o/_/mchin pa ni mchin pa'o/_/glo ba ni glo ba'o/_/mcher pa ni mcher pa'o/_/zhu ba dang ma zhu ba ni zas so/_/mchil ma'i thal ba ni bad kan gyi gong bu'o/_/khrag ni
[\[109b.7\]]khrag rul ba'o/_/chun pa ni zhing rmo ba'o/_/bang ba ni 'bru rnams kyi snod do/_/dur khrod ces bya ba ni bstan pa'o/_/ro bor ba'i gnas zhes bya ba ni rjes su bstan pa'o/_/shi nas zhag gcig lon pa zhes bya ba la sogs pa ni go rims bzhin rnam par bam pa la sogs pa gsum mo/_/gang rnam
[\[110a\]]
[\[110a.1\]]par rnags pa de nyid ni rnam par 'bus gzhigs pa yin te/_srin bu skyes pa nyid kyi phyir ro/_/yang na rnam par zos pa ni rnam par 'thor ba'o/_/de la dur khrod kyi lus mthong ba na bdag nyid kyang de dang 'dra ba nyid du nye bar sbyor ro/_/chos nyid 'di zhes bya ba ni bstan
[\[110a.2\]]pa'o/_/'di lta bu'i rang bzhin can zhes bya ba ni rjes su bstan pa'o/_/'o na gson po'i lus ni de lta bu ma yin la shi ba'i lus ni de lta bu yin no zhes dogs pa la/_de'i phyir chos nyid 'di las ma 'das so zhes smos te/_'gal ba'i rkyen nye bar gnas pa yod na nges par de bzhin du 'gyur
[\[110a.3\]]ba'i phyir ro/_/sems 'dis nges par 'dor ba ni yang dag par spong ba ste/_de dag ni rnam pa bzhi'o/_/'di lta ste/_sdig pa mi dge ba'i chos ma skyes pa rnams mi skyed pa'i phyir 'dun pa skyed do/_/'bad do/_/brtson 'grus rtsom mo/_/sems rab tu 'dzin to/_/yang dag par 'jog go/_/
[\[110a.4\]]de bzhin du skyes pa rnams spang ba'i phyir dang /_de bzhin du dge ba'i chos ma skyes pa rnams bskyed pa'i phyir dang /_de bzhin du skyes pa rnams gnas pa dang /_'phel bar bya ba dang /_phyir zhing 'byung bar bya ba'i phyir ro/_/de la 'dun pa skyed pa ni go cha'i brtson 'grus so/_/de ltar 'bad pa
[\[110a.5\]]bya'o zhes bya ba ni sbyor ba'i brtson 'grus so/_/brtson 'grus rtsom pa ni mi skyo ba'i brtson 'grus so/_/sems rab tu 'dzin pa dang /_yang dag par 'jog pa ni thabs kyi brtson 'grus so/_/de las zhum pa la sems rab tu 'dzin pa'o/_/rgod pa la sems yang dag par 'jog pa ste/_mngon
[\[110a.6\]]par 'jog pa'o/_/rdzu 'phrul ni 'jig rten las 'das pa'i chos so/_/rdzu 'phrul gyi rkang pa ste/_gnas yin pa'i phyir rdzu 'phrul gyi rkang pa'o/_/de yang bzhi ste/_'dun pa'i ting nge 'dzin dang /_brtson 'grus kyi ting nge 'dzin dang /_sems kyi ting nge 'dzin dang /_dpyod pa'i ting nge 'dzin
[\[110a.7\]]to/_/'di ltar kha cig ni sems 'dun pa drag pa dang ldan pa nyid kyis sems rtse gcig pa'i mtshan nyid kyi ting nge 'dzin skye bar 'gyur ro/_/kha cig gi yang dag par spong ba ni brtson 'grus dang shin tu ldan pas mi dge ba yang dag par spangs te dge ba'i chos skyed pa nyid kyis so/_/kha cig gi ni zhi
[\[110b\]]
[\[110b.1\]]gnas dang /_rab tu 'dzin pa dang /_btang snyoms kyi rgyu mtshan dag gis sems yongs su sbyangs pa las so/_/kha cig ni ci bdag mi dge ba phra mo la kun tu mi spyod dam/_ci yang kun tu mi spyod ces gang bdag nyid la/_yongs su dpyod pa ni yang dag par nye bar dpyod pa'o/_/
[\[110b.2\]]de dag skyes pa la kun nas dkris pa ni ring du gyur la/_bag la nyal rnams spang ba'i phyir yang yang dag par spong ba rtsom pa ni spong ba 'du byed pa brgyad mngon par 'byung ste/_'dun pa dang /_brtson 'grus dang /_dad pa dang /_shin tu sbyangs pa dang /_dran pa dang /_shes bzhin
[\[110b.3\]]dang /_sems pa dang /_btang snyoms so/_/de la gang gi tshe 'jig rten dang /_'jig rten las 'das pa rnams kyi snyoms par 'jug pa bskyed par bya snyam pa ni 'dun pa'o/_/mi dge ba'i chos thams cad nges par 'joms pa ni brtson 'grus so/_/dad pa ni bla ma'i chos rtogs pa la
[\[110b.4\]]bya'o/_/de'i sngon du 'gro ba ni shin tu sbyangs pa'o/_/de la yang dran pa ni shes bzhin gyi phyogs so/_/shes bzhin ni lhag mthong gi phyogs so/_/de la sems mngon par 'du byed pa ni sems pa'o/_/nyon mongs pa med pa ni btang snyoms so/_/de 'dun pa la sogs pa'i ting nge 'dzin spong
[\[110b.5\]]ba'i 'du byed dang ldan pa'i rdzu 'phrul gyi rkang pa sgom par byed de/_dben pa ni nyon mongs pa las so/_/'dod chags dang bral ba ni srid pa'i 'dod chags dang bral ba'o/_/'gog pa ni sdug bsngal lo/_/de dag la bstan nas rnam par spong ba ni sdug bsngal te/_de dag la brten pa'o/_/
[\[110b.6\]]de'i phyir yongs su grub pa sgom mo/_/mchog tu dbang byed pas na dbang po ste/_dad pa la sogs pa lnga'o/_/'jig rten las 'das pa'i chos skyed cing thob pa la bdag por gyur pas na dbang po ste/_dad pa'i dbang po dang /_brtson 'grus kyi dbang po dang /_dran pa'i dbang
[\[110b.7\]]po dang /_ting nge 'dzin gyi dbang po dang /_shes rab kyi dbang po'o/_/rdzu 'phrul gyi rkang pa dang ldan pa'i rtags mthong ba las phyis khyad par can du 'byung ba la nges pa skye ba'i phyir ston pa dang nyan thos de dag gi rtogs pa la dad pa skye ba de ni 'di'i dad pa'i dbang po'o/_/dad pa lhag pas
[\[111a\]]
[\[111a.1\]]na brtson 'grus la sogs pa yang lhag par 'gyur te/_des na dbang po lngar 'gyur ro/_/de ltar dbang po sgom pa na bdud la sogs pa mi mthun pa'i phyogs kyis mi brdzi ba'i phyir dad pa'i stobs nas shes rab kyi bar ro/_/byang chub ni yang dag pa ji lta ba bzhin
[\[111a.2\]]du rtogs pa'i mthong ba'i lam ni rdzogs pa'i byang chub ste/_dran pa yang dag byang chub kyi yan lag nas/_btang snyoms yang dag byang chub kyi yan lag gi bar du'o/_/de la chos rab tu rnam par 'byed pa dang /_brtson 'grus dang /_dga' ba ni lhag mthong gi phyogs so/_/shin
[\[111a.3\]]tu sbyangs pa dang /_ting nge 'dzin dang /_btang snyoms ni zhi gnas kyi phyogs so/_/dran pa ni gnyi ga'i phyogs so/_/des de dag thob pas mthong bas spang bar bya ba'i nyon mongs pa spangs par bdag nyid kyis mthong nas bsgom pas spang bar bya ba dag spong ba'i phyir 'phags pa'i
[\[111a.4\]]lam yan lag brgyad phung po gsum du sgom par byed do/_/de la yang dag pa'i lta ba dang /_yang dag pa'i rtog pa dang /_yang dag pa'i brtson pa ni shes rab kyi phung po'o/_/yang dag pa'i ngag dang /_las kyi mtha' dang /_tshor ba ni tshul khrims kyi phung po'o/_/yang dag pa'i dran
[\[111a.5\]]pa dang /_ting nge 'dzin ni ting nge 'dzin gyi phung po'o/_/'phags pa ni slob pa rnams so/_/de dag gis ni nyon mongs pa thams cad spang ba'i phyir dang /_rnam par grol ba mngon sum du bya ba'i phyir 'phags pa slob pa'i lam 'di skyed par byed do/_/de bas na 'di 'phags pa rnams kyi
[\[111a.6\]]yan lag brgyad yin pas na 'phags pa'i lam yan lag brgyad do/_/de dag ni dran pa nye bar gzhag pa la sogs pa ste/_sde tshan bdun re rer rnam par dbye ba byas nas byang chub kyi phyogs dang mthun pa sum cu rtsa bdun du 'gyur ro/_/byang chub ni zad pa dang mi skye ba shes pa'i ye shes so/_/
[\[111a.7\]]de'i rjes su mthun pa ni byang chub kyi phyogs so/_/ting nge 'dzin gsum zhes bya ba ni rnam par thar pa'i sgo gsum gyi ste/_rang gi mtshan nyid kun brtags pa de'i ngo bo gtan du med pas des stong pa'o/_/yongs su grub pa'i rang gi ngo bo ni brjod du med pas mtshan ma med pa ste/_des na mtshan
[\[111b\]]
[\[111b.1\]]ma med pa'o/_/gzhan gyi dbang gi ngo bo ni 'khrul pa ste/_med pa'i ngo bor snang ba'i phyir ro/_/'khrul pa'i rtsa ba yang nyon mongs pa ste/_de'i phyir de ni spang bar bya ba yin gyi/_smon par 'os pa ni ma yin te/_des na smon pa med pa'o/_/shes pa bcu gcig ni mdo ji lta ba bzhin te/_
[\[111b.2\]]sdug bsngal mi skye bar shes pa ni sdug bsngal 'byung ba mi skye ba ste de shes pa'o/_/spangs pa shes pa zhes bya ba ni kun 'byung gi bdag nyid nyon mongs pa la sogs pa spangs pa ste de shes pa'o/_/sdug bsngal 'gog pa shes pa zhes bya ba ni sdug bsngal dag 'gog pa ste de shes pa'o/_/'gog pa mngon
[\[111b.3\]]sum du bya ba de lam gang gis 'gog pa mngon sum du byed pa ni de'i shes pa ste/_'dis sdug bsngal 'gog pa'o/_/'dod chags la sogs pa zad pa shes pa ni zad pa shes pa'o/_/'dod chags la sogs pa mi skye ba shes pa ni mi skye bar shes pa'o/_/rnam par grol ba mngon sum
[\[111b.4\]]du byed pa shes pa ni chos shes pa'o/_/mi rtag pa nyid la sogs pa de rjes su dpag pas shes pa ni rjes su shes pa'o/_/gcig tu kun brtags pa la dmigs pa nyid yin pa'i phyir gzhan gyi sems shes pa ni kun rdzob shes pa'o/_/lam la 'dris pa ni lam la goms pa'o/_/sgra ji bzhin
[\[111b.5\]]shes pa ni de bzhin gshegs pa rnams dang lha dang mi la sogs pa thams cad kyi skad shes pa'o/_/dbang po gsum ni mdo ji lta ba bzhin te/_rnam par byang ba'i chos rnams la bdag po yin pa'i phyir dbang po'o/_/dbang po gang la mi shes pa kun shes par byed pa yod pa de la de skad ces
[\[111b.6\]]bya'o/_/kun shes pa'i dbang po dang kun shes pa bsrung ba'i dbang po ni kun shes pa dang ldan pa'i dbang po'o/_/snang ba med pa zhes bya ba ni nyan thos la sogs pa'i phyin ci log bzhi snang ba med pa'i phyir dang /_byang chub sems dpa' rnams kyi yang spros pa'i mtshan ma thams cad nub pas chos nyid
[\[111b.7\]]tsam la dmigs pa'i phyir ro/_/dregs pa 'dul ba ni ji ltar 'os pa nyon mongs pa 'dul ba'i phyir ro/_/rnam par rtog pa dang rnam par dpyod pa dang bcas pa la sogs pa'i ting nge 'dzin gsum ni mdo ji lta ba bzhin no/_/sangs rgyas la sogs pa rjes su dran pa bcu ni mdo ji lta ba bzhin no/_/
[\[112a\]]
[\[112a.1\]]bsam gtan dang gzugs med pa ni 'jug pa'i sgrub par bstan pa'o/_/tshad med pa yang 'jug pa'i sgrub pa'i tshad med pa bzhin no/_/rnam par thar pa brgyad ni gzugs can gzugs rnams la lta ba 'di ni rnam par thar pa dang po'o/_/nang gzugs med par 'du shes
[\[112a.2\]]pas phyi rol gyi gzugs rnams la lta ba ni rnam par thar pa gnyis pa'o/_/sdug par mos pa ni rnam par thar pa gsum pa'o/_/gsum po 'di dag ni sprul pa'i sgrib pa'i gnyen por 'gyur ba'i phyir rnam par dag pa'o/_/de la dang po gnyis ni mi sdug pa'o/_/gsum pa ni sdug pa'o/_/rnal 'byor
[\[112a.3\]]pa kha cig 'dod pa na spyod pa'i kha dog gi 'dod chags la sogs pa'i gnyen por nang gi sgra la sogs pa la dmigs pa'i snyoms par 'jug pa la snyoms par zhugs nas de nyid kyi 'og tu phyi rol gyi sngon po la sogs pa la dmigs te/_bsam gtan dang po la snyoms par 'jug go/_/bsam
[\[112a.4\]]gtan dang po'i kha dog gi 'dod chags la sogs pa'i gnyen por bsam gtan gnyis pa la snyoms par 'jug pa de bstan te/_gzugs can gzugs rnams la lta ba zhes bya ba ni nang gi gzugs la dmigs pa'i phyir gzugs can zhes brjod do/_/phyi rol gyi gzugs la dmigs pa'i
[\[112a.5\]]phyir gzugs la lta ba zhes brjod do/_/rnal 'byor pa la la nang la mi dmigs pa nyid kyis phyi rol gyi dngos po la sogs pa 'ba' zhig la dmigs shing snga ma bzhin du bsam gtan dang po'am gnyis pa la snyoms par zhugs pa yang brjod do/_/de ni nang gzugs med par 'du shes pas phyi rol gyi
[\[112a.6\]]gzugs rnams la lta ba zhes bya'o/_/de bzhin du mi sdug pa rnam par sgom pas sems kyi rgyud zhum pa dga' bar bya ba'am/_ci bdag yid du 'ong ba'i gzugs rnams sdug pa nyid du yid la byed pa na kha dog la 'dod chags la sogs pa skye 'am zhes sad pa'i phyir yid du 'ong ba'i gzugs la dmigs nas/_
[\[112a.7\]]bsam gtan bzhi pa la snyoms par 'jug pa la sdug par mos par 'gyur zhes brjod par bya'o/_/de ni gzugs can gyi rnam par thar pa gsum mo/_/gzugs med pa'i rnam par thar pa la ni lnga ste/_nam mkha' mtha' yas skye mched kyi rnam par thar pa nas/_'du shes dang tshor ba 'gog pa
[\[112b\]]
[\[112b.1\]]zhes bya ba'i rnam par thar pa zhes bya ba'i bar du'o/_/de la nam mkha' mtha' yas skye mched la sogs pa gzugs med pa bzhi'i dag pa pa ni de'i ro myang ba'i sgrib pa'i gnyen po yin pa'i phyir rnam par thar pa ste/_zhi bar gnas pa zhes kyang brjod do/_/'du shes dang tshor ba 'gog pa yang
[\[112b.2\]]thar pa dang rjes su mthun par gnas pa'o/_/'du shes med 'du shes med min skye mched la rten cing langs nas sems dang sems las byung ba rnams 'gog pa ste/_de'i sgrib pa spangs pa'i phyir rnam par thar pa ste zhi bar gnas pa zhes kyang brjod do/_/mthar gyis gnas pa'i snyoms par 'jug
[\[112b.3\]]pa dgu zhes bya ba ni bsam gtan bzhi dang /_gzugs med pa'i snyoms par 'jug pa bzhi dang /_'du shes dang tshor ba 'gog pa'o/_/de bzhin gshegs pa'i stobs bcu ni gnas dang gnas ma yin pa mkhyen pa'i stobs dang /_las kyi rnam par smin pa mkhyen pa'i stobs dang /_
[\[112b.4\]]khams sna tshogs mkhyen pa'i stobs dang /_mos pa sna tshogs mkhyen pa'i stobs dang /_dbang po mchog dang mchog ma yin pa mkhyen pa'i stobs dang /_thams cad du 'gro ba'i lam mkhyen pa'i stobs dang /_bsam gtan dang rnam par thar pa dang ting nge 'dzin dang snyoms par 'jug pa'i kun nas
[\[112b.5\]]nyon mongs pa dang rnam par byang ba dang ldang ba mkhyen pa'i stobs dang /_sngon gyi gnas rjes su dran pa mkhyen pa'i stobs dang /_'chi 'pho dang skye ba mkhyen pa'i stobs dang /_zag pa zad pa mkhyen pa'i stobs zhes bya ba la/_de dag gi mtshan nyid mdo'i go rims ji lta ba bzhin no/_/gnas la yang gnas
[\[112b.6\]]su gnas pa la yang gnas ma yin par rab tu shes zhes bya ba ni nyes par spyod pa rnams las mi 'dod pa'i rnam par smin pa ni gnas so/_/'dod pa ni gnas ma yin pa'o/_/legs par spyod pa rnams las 'dod pa ni gnas so/_/mi 'dod pa ni gnas ma yin pa'o/_/ser snas dbul ba ni gnas so/_/
[\[112b.7\]]longs spyod chen po ni gnas ma yin pa'o/_/sbyin pa las longs spyod chen po ni gnas so/_/dbul por gyur pa ni gnas ma yin pa'o/_/'chal pa'i tshul khrims kyis ngan 'gror skye ba ni gnas so/_/bde 'gro ni gnas ma yin pa'o/_/tshul khrims kyi bde 'gror skye ba ni gnas so/_/ngan 'gro
[\[113a\]]
[\[113a.1\]]ni gnas ma yin pa ste/_de la sogs pa gnas dang gnas ma yin pa rab tu mkhyen pa ni dag pa dang ma chags pa dang thogs pa med pa'i ye shes kyis de nyid kyi phyir yang dag pa ji lta ba bzhin du mkhyen pa ni phyin ci ma log par ro/_/des na dag pa nyid ces brjod do/_/gang
[\[113a.2\]]dang gang yang dag pa zhes zlos pa ni chags pa med par bstan to/_/rnam pa gang dang gang gis yang dag pa zhes bya ba ni/_rnam pa thams cad mkhyen pa'i phyir thogs pa med pa bstan to/_/ye shes de nyid stobs te gtan du gzhan gyis mi thub pa'i phyir dang gtan du gzhan dag zil gyis gnon pa'i phyir
[\[113a.3\]]ro/_/'das pa zhes bya ba la sogs pa la 'dir gnas dang rgyu zhes bya ba ni gnas dang rgyu dang bcas pa'o/_/phyogs gang du de'i las byed pa de ni gnas so/_/nyan thos la sogs pa gang gi rgyu de'i las te rgyud dang bcas pa'o/_/rnam par smin pa ni bde ba dang sdug bsngal la sogs pa'o/_/khams
[\[113a.4\]]sna tshogs zhes bya ba ni bstan pa'o/_/khams du ma zhes bya ba ni rjes su bstan pa'o/_/khams ni lhag pa'i bsam pa ste/_bsod nams dang bsod nams ma yin pa dang mi g.yo ba la sogs pa skyed par byed pa'o/_/mos pa sna tshogs zhes bya ba ni 'dir 'dod pa ni mos pa ste/_dper na chags
[\[113a.5\]]pa la gnas pa yang zhe sdang la mos pa dang /_zhe sdang la gnas pa yang chags pa la mos pa lta bu'o/_/dbang po'i rim pa zhes bya ba ni dad pa la sogs pa'i dbang po tha dad pa nyid de/_'di ni dbang po rtul po'o/_/dbang po 'bring po'o/_/dbang po rnon po'o/_/dbang po med pa'o zhes bya ba la
[\[113a.6\]]sogs pa'o/_/thams cad du 'gro ba'i lam mkhyen pa ni 'dir byang chub sems dpa' sems can gyi khams yang dag pa nyid du nges pa dang ma nges pa shes pa ni de dag gi rjes su mthun pa'i lam mkhyen cing ston pa dang /_log pa nyid du nges pa ni btang snyoms su bya ba dang mthun par btang snyoms
[\[113a.7\]]su byed do/_/'di ni 'dod chags kyi gnyen por gyur pa'i lam mo/_/'di ni zhe sdang gi gnyen por gyur pa'i lam mo zhes bya ba la sogs pa'o/_/bsam gtan dang rnam par thar pa dang ting nge 'dzin dang /_snyoms par 'jug pa'i kun nas nyon mongs pa dang rnam par byang ba dang ldang ba zhes bya ba la/_
[\[113b\]]
[\[113b.1\]]bsam gtan ni bzhi pa'o/_/rnam par thar pa ni brgyad do/_/ting nge 'dzin ni gsum ste/_rtog pa dang bcas pa dpyod pa dang bcas pa la sogs pa'o/_/snyoms par 'jug pa ni gzugs med pa'i snyoms par 'jug pa bzhi dang mthar gyis gnas pa'i snyoms par 'jug pa dgu'o/_/kun
[\[113b.2\]]nas nyon mongs pa la sogs pa de la kun nas nyon mongs pa ni ro myang ba'o/_/rnam par byang ba ni mi dmigs pa la sogs pa'o/_/ldang ba ni seng ge rnam par bsgyings pa'am thod rgal ba'o/_/lhag ma gsum ni mdo ji lta ba bzhin no/_/seng ge bzhin du shin tu bsnyengs pa med pas rigs par
[\[113b.3\]]gsungs pa ni mi 'jigs pa ste/_de'i dngos po'am las ni de nyid do/_/mi 'jigs pa ni bzhi ste/_mngon par rdzogs par byang chub pa la mi 'jigs pa dang /_zag pa zad pa la mi 'jigs pa dang /_bar du gcod pa'i chos la mi 'jigs pa dang /_nges par 'byin pa'i lam la mi 'jigs pa'o/_/
[\[113b.4\]]mngon par rdzogs par byang chub pa zhes bya ba la sogs pa la/_mi 'jigs pa ni der dam 'cha' ba dang /_dgod pa la zhes bya ba'i don to/_/dang po gnyis ni ye shes dang spangs pa'i mtshan nyid de rang gi don to/_/tha ma gnyis ni gzhan gyi don te gzhan dag la de ston pa'i phyir ro/_/mtshan nyid
[\[113b.5\]]rgya cher ni mdo ji lta ba bzhin no/_/'dir yang dge sbyong dang bram ze smos pa ni shes rab kyi mngon pa'i nga rgyal byed pa'i phyir ro/_/lha dang bdud smos pas lha'i mig dang pha rol gyi sems shes pa phun sum tshogs pa'i phyir ro/_/tshangs pa ni mthu la sogs pa che ba'i phyir ro/_/rgyu de mi mthong zhes bya
[\[113b.6\]]ba ni de dag gis brgal ba'i rgyur gyur pa'i skyon no/_/bde ba thob pa dang /_bag tsha ba med pa thob pa dang /_mi 'jigs pa thob pa zhes bya ba ni go rims bzhin du lus la sogs pa'i las rnam par dag pa ste/_sku la spu ldang ba dang /_spa bkong ba la sogs pa dang /_gsung la zhum pa dang /_dman pa
[\[113b.7\]]la sogs pa dang /_thugs la dogs pa dang zhum pa nyid la sogs pa dang bral ba'i phyir ro/_/de nyid kyi phyir go rims bzhin du khyu mchog gi gnas su dam bca' seng ge'i sgra yang dag pa sgrog_/tshangs pa'i 'khor lo skor bar mdzad/_/tshangs pa ni de bzhin gshegs pa ste/_'jig rten thams cad
[\[114a\]]
[\[114a.1\]]las mngon par 'phags pa'i phyir ro/_/tshangs pa de rnams kyi'o/_/yang na tshangs pa ni thar pa ste/_de'i don gyi phyir tshangs pa'i 'o/_/'gro ba'i don gyis na 'khor lo ste/_chos kyi 'khor lo zhes bya ba'i don to/_/de bzhin gshegs pa rnams kyi gsung rab yan lag bcu
[\[114a.2\]]gnyis ni chos so/_/de'i brjod par bya ba ma lus pa ni don to/_/de dag nyid kyi ming gi tshogs la sogs pa rnam pa mang po'i tshig nges pa ni nges pa'i tshig go/_/yang na rgyu'i chos thams cad ni chos so/_/'bras bu'i chos thams cad ni don to/_/'gro ba drug tu gtogs pa'i sems can rnams
[\[114a.3\]]kyi skad thams cad ni nges pa'i tshig ste/_de dag so sor rig pa ni go rims bzhin du chos so sor rig pa dang /_don so sor rig pa dang /_nges pa'i tshig so sor rig pa'o/_/chos la sogs pa gzhan dag la ston pa'i phyir chos la sogs pa so so yang dag par rig pa mngon sum du gyur
[\[114a.4\]]pa ni spobs pa ste/_'di ni de yang yin la so so yang dag par rig pa yang yin pas na spobs pa so so yang dag par rig pa'o/_/ma 'dres par spyod pa'i phyir chos ma 'dres pa dag ste/_gzhan dag dang thun mong ma yin pa zhes bya ba'i don to/_/de yang bco brgyad de/_mdo ji lta ba
[\[114a.5\]]bzhin no/_/de la dang po lus kyi las dang /_gnyis pa ngag gi las dang /_de nas bzhi ni yid kyi las yongs su dag pa'o/_/de nas drug ni de bzhin gshegs pa'i dbang po'i rten dang bcas pa dang /_'bras bu dang bcas pa la ma thob pa'i yongs su nyams pa med pa'i phyir ro/_/de
[\[114a.6\]]la rten ni 'dun pa'o/_/'bras bu ni rnam par grol ba'o/_/dbang po ni brtson 'grus la sogs pa'o/_/de nas ni gsum ni lus la sogs pa'i las rnams la ye shes gnas pa nyid kyis ye shes kyi rgyu nyid dang /_ye shes dang lhan cig spyod pa nyid kyis so/_/de nas dus gsum la ma chags
[\[114a.7\]]ma thogs pa'i ye shes 'jug ste/_des na gsum ste drug po de dag gis bco brgyad du 'gyur ro/_/'khrul pa mi mnga' ba zhes bya ba ni 'di ltar dgra bcom pa rnams grong la sogs par bsod nams kyi phyir rgyu ba na glang po che dang /_ba glang dang /_khyi gtum po dang /_tsher ma dang /_sdig
[\[114b\]]
[\[114b.1\]]sprul la sogs pa'i gnod pa 'byung ba dang /_yang na dgon pa na chom rkun dang stag la sogs pa'i 'jigs pa de lta bu'i 'khrul pa de bzhin gshegs pa la rnam pa thams cad du mi mnga' ba ste/_rtag tu yang dag par rtog par mdzad pa nyid kyi phyir ro/_/ca co med pa zhes bya ba ni ji ltar dgra
[\[114b.2\]]bcom pa dag dgon pa na lam stor nas ca co'i sgra 'byin pa bag chags kyi dbang gis gad mo rta gad 'byin pa de lta bu sangs rgyas la mi mnga' ste/_rtag tu mnyam par bzhag pa'i phyir ro/_/bsnyel ba mi mnga' ba zhes bya ba ni ji ltar dgra bcom pa rnams brjed pas bya ba shor ba dang /_dus las
[\[114b.3\]]yol bar 'gyur ba de ltar sangs rgyas la mi mnga' ste/_thugs rje chen po mnga' ba'i phyir ro/_/thugs mnyam par ma bzhag pa med pa zhes bya ba ni 'di ltar dgra bcom pa dag gang gi tshe snyoms par zhugs pa nyid ni mnyam par gzhag pa yin gyi tshe ni ma yin no/_/de ltar sangs rgyas ni ma yin te/_
[\[114b.4\]]rtag tu mnyam par gzhag pa'i phyir ro/_/tha dad pa'i 'du shes med pa zhes bya ba ni ji ltar dgra bcom pa dag ni phung po la gcig tu mi mthun par 'du shes la mya ngan las 'das pa la ni zhi bar 'du shes pa de ltar sangs rgyas ni ma yin te/_gnyi ga la rnam par mi rtog pa nyid kyi phyir ro/_/
[\[114b.5\]]so sor ma brtags pa'i btang snyoms med ces bya ba ni ji ltar dgra bcom pa rnams so sor ma brtags par sems can gyi don yal bar 'dor gyi/_de ltar sangs rgyas ni ma yin te/_de ni dus la sogs pa so sor brtags nas yal bar 'jog pa yin gyi/_gzhan du ni ma yin no/_/
[\[114b.6\]]'dun pa nyams pa med pa zhes bya ba la sogs pa ni dgra bcom pa dag ni sangs rgyas kyi sa dang sangs rgyas kyi mdzad pa la 'dun pa la sogs pa mi skye ste/_de bas na de dag las ma thob pa'i yongs su nyams pas yongs su nyams pa yin te/_de ltar sangs rgyas ni ma yin te/_de dag
[\[114b.7\]]las khyad par gyi chos ma thob pa mi mnga' ba'i phyir dang /_thob pa rnams ni rtag pa nyid kyi phyir ro/_/lhag ma ni go sla'o/_/de ni lam gyi tshogs so/_/gzungs kyi tshogs bshad par bya ste/_de la gzungs kyi sgo rnams la zhes bya ba la gzungs ni bzhi ste/_bzod pa'i gzungs dang /_chos
[\[115a\]]
[\[115a.1\]]kyi gzungs dang /_don gyi gzungs dang /_gsang sngags kyi gzungs so/_/de rnams kyi sgo ni yi ge rnams so/_/yi ge nges par bsams pa'i stobs kyis de dag 'byung bar 'gyur ro/_/gcig nyid la mang po'i tshig ni 'bras bu la rgyu nye bar btags pa yin te/_
[\[115a.2\]]de yang 'dir gzungs kyi sgo las skyes pa'i ye shes nyid la gzungs kyi sgo zhes bya'o/_/yi ge'i tshul mnyam pa nyid ces bya ba la/_yi ges 'dren par byed shes par byed pas na yi ge'i tshul te/_don dam par de nyid chos thams cad kyi mtshan nyid yin la de la dmigs pa'i ye shes la de skad ces brjod
[\[115a.3\]]do/_/yi ge'i sgo zhes bya ba ni 'di'i sgo yi ge yin pas na yi ge'i sgo'o/_/yi ges 'jug par byed pa ste/_thob par byed pa zhes bya ba'i dbang du byas pa'o/_/a zhes bya ba ni gzod ma nas ma skyes pa'i phyir chos thams cad kyi sgo yin no zhes bya ba la/_yi ge a'i sgo ni yang dag pa ji lta ba bzhin
[\[115a.4\]]rtogs par 'gyur ba'i phyir chos thams cad kyi sgo dang rgyu'o/_/ci'i phyir zhe na gzod ma nas skye ba med pa'i phyir te/_gang gi phyir chos thams cad gzod ma nas dri ma dang bcas pa'i gnas skabs nyid na skye ba med pa de'i phyir rnal 'byor spyod pa pa 'di yi ge a ma skyes pa'i don du sgro btags nas
[\[115a.5\]]sgom pa na goms pa'i stobs las yi ge a tsam shin tu bsgoms pas chos thams cad mi skye ba'i bzod pa thob ste/_de bas na bzod pa'i gzungs su 'gyur ro/_/de nas phyogs bcu'i sangs rgyas dang byang chub sems dpa' thams cad kyi bshad pa'i tshogs 'dzin pa'i rgyur gyur pa ni chos kyi gzungs
[\[115a.6\]]so/_/de nas de'i don 'dzin pa'i rgyu ni don gyi gzungs so/_/sems can thams cad kyi yams dang gnod pa yang dag par zhi bar bya ba'i don gyi sngags kyi gzhi ni gsang sngags kyi gzungs so/_/skye ba med pa la sogs pa ni chos thams cad kyi de bzhin nyid yin te/_de yang nam mkha' dang
[\[115a.7\]]mtshungs pa de bas na ji ltar nam mkha' skye ba med pa bzhin du de bzhin nyid kyang ngo /_/tshul 'dis yi ge thams cad blta bar bya'o/_/rdul dang bral ba'i phyir zhes bya ba ni ji ltar nam mkha' rdul gyis ma gos pa nyid kyi phyir rdul dang bral ba de bzhin du de bzhin nyid kyang ngo /_/don dam par khyad
[\[115b\]]
[\[115b.1\]]par med pa nyid kyi phyir zhes bya ba ni de bzhin nyid la don dam par tha dad pa med pa'i phyir ro/_/'chi 'pho dang skye ba mi dmigs pa nyid kyi phyir zhes bya ba ni de bzhin nyid la 'chi ba'i srid pa dang skye ba'i srid pa mi dmigs pa'i phyir ro/_/ming dang bral ba'i phyir zhes bya ba ni de bzhin nyid la ming du brjod pa
[\[115b.2\]]dang bral ba'i phyir ro/_/'jig rten las 'das shing sred pa'i 'khri shing gi rgyu dang rkyen yang dag par bcom pa nyid kyi phyir zhes bya ba la/_de bzhin nyid la zhes bya ba ni lhag ma'o/_/'das pa nyid ni 'das pa'i ye shes thob pa nyid kyi phyir dang 'dus ma byas pa nyid kyi phyir ro/_/yang dag par bcom pa
[\[115b.3\]]nyid ni yang dag par bcom pa thob pa nyid kyi phyir ro/_/dul ba dang dul bar gnas pa yongs su gcod pa nyid kyi phyir zhes bya ba la/_de bzhin nyid ni ma dul bar byed pa nyon mongs pa dag dang ma dul bar gnas pa'i ngo bo nyid kyi las dag med pa'i phyir dul ba dang dul bar gnas pa nyid du yongs su
[\[115b.4\]]gcod pa'o/_/bcings pa las grol ba nyid kyi phyir zhes bya ba ni 'dod chags dang zhe sdang dang gti mug gi 'ching ba de dag las grol ba nyid kyi phyir ro/_/khrag khrug dang bral ba nyid kyi phyir zhes bya ba ni nyon mongs pa dang las dang rnam par smin pa'i dbang gis khrag khrug ste rnam par g.yeng ba gang yin
[\[115b.5\]]pa de dag dang bral ba nyid kyi phyir ro/_/chags pa mi dmigs pa nyid kyi phyir zhes bya ba ni nyon mongs pa dang las dang rnam par smin pa'i sgrib pa'i chags pa gsum po de dag med pa'i phyir ro/_/ngag gi lam ni sgra yang dag par chad pa nyid kyi phyir zhes bya ba ni ngag gi tha snyad kyi bdag nyid kyi sgra rnams
[\[115b.6\]]yang dag par chad pa nyid kyi phyir ro/_/de bzhin nyid las ma g.yos pa nyid kyi phyir zhes bya ba ni de bzhin nyid kyi rang gi ngo bos ma spangs pa nyid kyi phyir ro/_/ji lta ba bzhin du ma skyes pa nyid kyi phyir zhes bya ba ni ji ltar rigs pa bzhin du ma skyes pa nyid kyi phyir ro/_/khengs pa mi dmigs pa nyid kyi phyir
[\[115b.7\]]zhes bya ba ni khengs pa ste/_nye ba'i nyon mongs pa dang spa bkong ba nyid med pa'i phyir ro/_/byed pa po mi dmigs pa nyid kyi phyir zhes bya ba la byed pa po ni bdag dang dbang phyug la sogs pa mi mthun pa'i rgyu rnams dang /_rgyu dang rkyen gyi chos rnams te/_de dag mi dmigs pa'i phyir ro/_/mnyam
[\[116a\]]
[\[116a.1\]]pa nyid las mi 'da' ba nyid kyi phyir zhes bya ba ni chos thams cad mnyam pa nyid gang yin pa las mi 'da' ba'o/_/nga yir 'dzin pa mi dmigs pa nyid kyi phyir zhes bya ba ni bdag gi ba nyid kyi sgo nas sred pa'i 'dzin pa med pa'i phyir ro/_/'gro ba mi dmigs pa nyid kyi phyir zhes bya
[\[116a.2\]]ba ni de ni bde 'gro dang ngan 'gro'i 'gro ba med pa'i phyir ro/_/gnas mi dmigs pa'i phyir zhes bya ba ni rgyun gyi mtshan nyid can gyi gnas pa med pa'i phyir ro/_/skye ba mi dmigs pa'i phyir zhes bya ba ni ma byung ba las byung ba'i mtshan nyid can skye ba med pa'i phyir ro/_/dbugs mi dmigs pa'i phyir zhes
[\[116a.3\]]bya ba ni stobs med pa'i phyir ro/_/chos mi dmigs pa'i phyir zhes bya ba ni chos kyi rnam pa mi dmigs pa'i phyir ro/_/zhi gnas mi dmigs pa'i phyir zhes bya ba ni zhi gnas med pa'i phyir ro/_/nam mkha' dang mnyam par mi dmigs pa'i phyir zhes bya ba ni chos thams cad nam mkha' dang mnyam pa nyid
[\[116a.4\]]kyis dmigs su med pa'i phyir ro/_/zad pa mi dmigs pa'i phyir zhes bya ba ni mi rtag pa nyid kyis mtshan nyid can gyi zad pa med pa'i phyir ro/_/bstod pa mi dmigs pa'i phyir zhes bya ba ni bstod pa med pa'i phyir ro/_/shes pa mi dmigs pa'i phyir zhes bya ba ni shes bya med pas shes pa'i mtshan
[\[116a.5\]]nyid med pa'i phyir ro/_/gzhan mi dmigs pa'i phyir zhes bya ba ni gzhan med pa'i phyir ro/_/rgyu ba mi dmigs pa'i phyir zhes bya ba ni rgyu'i mtshan nyid med pa'i phyir ro/_'jig pa mi dmigs pa'i phyir zhes bya ba la/_'jig pa ni rnam par nyams pa'o/_/mdog mi dmigs pa'i phyir
[\[116a.6\]]zhes bya ba ni de bzhin nyid la kha dog ste 'od de med pa'o/_/dran pa mi dmigs pa'i phyir zhes bya ba ni de bzhin nyid ni dran par byed pa'i shes pa'i spyod yul ma yin no/_/bod pa mi dmigs pa'i phyir zhes bya ba ni brjod par bya ba nyid med pa'i phyir ro/_/spro ba mi dmigs pa'i phyir zhes bya ba ni chos thams
[\[116a.7\]]cad g.yo ba med pa'i phyir ro/_/stug po mi dmigs pa'i phyir zhes bya ba ni stug po'i rnam par rtog pa log pa'i phyir ro/_/rnam par bsgrub pa mi dmigs pa'i phyir zhes bya ba la/_rnam par bsgrub pa ni 'dus byas pa dang rnam par sbyar ba ste/_de med pa'i phyir ro/_/nyon mongs pa med pa nyid kyi phyir
[\[116b\]]
[\[116b.1\]]zhes bya ba ni nyon mongs pa'i nyon mongs pa dang rnam par rtog pa'i nyon mongs pa dang bral ba'i phyir ro/_/'bras bu mi dmigs pa'i phyir zhes bya ba ni 'bras bu'i chos rnams mi dmigs pa'i phyir ro/_/phung po mi dmigs pa'i phyir zhes bya ba ni nyon mongs pa dang las dang rnam par smin pa'i phung po
[\[116b.2\]]dag med pa'i phyir ro/_/rga ba mi dmigs pa'i phyir zhes bya ba la/_rga ba ni gnas pa las rnam pa gzhan du 'gyur ba'i phyir ro/_/spyod pa mi dmigs pa'i phyir zhes bya ba la/_spyod pa ni 'gro ba dang 'ong ba'o/_/bsdigs pa mi dmigs pa'i phyir zhes bya ba la/_bsdigs pa ni rnam par
[\[116b.3\]]'tshe ba'o/_/ngar 'dzin pa mi dmigs pa'i phyir zhes bya ba la/_ngar 'dzin pa ni lta ba dang nga rgyal gyi bdag nyid do/_/de yan chad ni zhes bya ba ni de bzhin nyid las gzhan du'o/_/gang zhes bya ba ni ming ngo /_/de zhes bya ba ni chos so/_/tha snyad 'dogs pa zhes bya ba ni ston pa po dang nyan pa
[\[116b.4\]]po dag go/_/brjod pa dang bstan pa zhes bya ba ni ston pa po ste/_de la rang gi ngo bo brjod pa ni ba lang zhes bya ba dang /_khyad par bstan pa ni dkar po zhes bya ba lta bu'o/_/rtogs pa ni mngon sum ma yin pa'i shes pas so/_/mthong ba ni mngon sum gyis so/_/de lta bu zhes bya ba ni chos nyid kyi tshul
[\[116b.5\]]gyis so/_/gang yang med do zhes bya ba ni chos gang yang med pa ste/_chos rnams kyi mtshan nyid ji lta ba bzhin du med pa'i phyir ro/_/gzungs kyi sgo la 'jug pa zhes bya ba la/_gzungs ni don la nges pa ste/_a la sogs pa'i yi ge bstan pa la 'jug pa ni yi ge gang yin pa des don nges
[\[116b.6\]]par bstan pa de la 'jug pa ni nges pa'o/_/yi ge dag gi don la mkhas pa ni mkhas pa'i yul can nyid yin pa'i phyir ro/_/gang gis gang la 'jug par shes pa de ni de la 'jug pa'o/_/de yang 'dir gzungs kyi gzhung gi tshogs so/_/sgra gang la yang thogs par mi 'gyur zhing zhes bya ba
[\[116b.7\]]ni brjod pa thams cad la don dam pa tshol bar byed pa'i phyir ro/_/'di zhes bya ba ni sgra'o/_/mnyam pa nyid kyis yang dag par sgrub par 'gyur zhes bya ba ni de bzhin nyid du yang dag par sbyor bar byed pa'o/_/sgra shes pa la mkhas pa zhes bya ba ni skad thams cad la bsam pa shes pa'o/_/yi ge nyid
[\[117a\]]
[\[117a.1\]]ni phyag rgya ste/_don dam pa brda gzungs kyi gzhung gi tshogs zhes bya ba'i don to/_/tshul dang ldan pa ni rigs pa'i rjes su 'gro ba can no/_/rgyud ni sems kyi rgyun no/_/dran pa ni yang dag par ma brjed pa'o/_/blo gros ni don dam pa'i rjes su 'brang ba can no/_/rtog pa
[\[117a.2\]]ni yid gzhungs pa dang gang gi dbang gis shes rab myur bar 'gyur ba'o/_/blo ni kun rdzob kyi spyod yul can no/_/lhag ma ni go sla'o/_/de ni gzungs kyi tshogs so/_/sa bcu po dag ces bya bas sa'i tshogs ston pa de dag brjod par bya ba yin no/_/de dag kyang gang zhe na/_rab tu dga' ba dang /_
[\[117a.3\]]dri ma med pa dang /_'od byed pa dang /_'od 'phro ba can dang /_shin tu sbyang dka' ba dang /_mngon du gyur pa dang /_ring du song ba dang /_mi g.yo ba dang /_legs pa'i blo gros dang /_chos kyi sprin no/_/gang gi phyir dang po 'di la rang dang gzhan gyi don sgrub par byed pa'i nus pa thob pa
[\[117a.4\]]las rab tu dga' ba de'i phyir rab tu dga' ba'o/_/gang gi phyir 'dir 'chal pa'i tshul khrims kyi dri ma dang bral ba'i phyir dri ma med pa'o/_/gang gi phyir 'dir ting nge 'dzin las nyams pa med cing chos kyi snang ba chen po'i gnas su gyur pa de'i phyir 'od byed pa'o/_/gang gi phyir 'dir byang chub kyi phyogs dag
[\[117a.5\]]gis sgrib pa thams cad sreg pa'i phyir 'od 'phro ba can no/_/gang gi phyir 'jig rten pa dang 'jig rten las 'das pa'i rigs pa dang bde ba shes pa dag phan tshun 'gal ba'i phyir bya dka' ba de bas na 'di na shin tu sbyang dka' ba'o/_/gang gi phyir 'dir rten cing 'brel par 'byung ba'i rab tu rnam par
[\[117a.6\]]'byed pa las shes rab kyi pha rol tu phyin pa la gnas pa chags pa med pa'i sgo zhes bya ba mngon du gyur pa de'i phyir mngon du gyur pa'o/_/gang gi phyir 'dir byang chub kyi phyogs dang bden pa dang rten cing 'brel par 'byung ba la mtshan ma med par dmigs pa la gnas pa'i 'bad pa'i rgyu can yin pa de'i phyir
[\[117a.7\]]'di ni ring du song ba'o/_/gang gi phyir 'dir de nyid kyi rang gi ngang gis 'jug pa las g.yo ba med pa de'i phyir mi g.yo ba'o/_/gang gi phyir 'dir so so yang dag par rig bdag gis chos chen po ston pa nyid kyis byang chub sems dpa' legs pa yin pa de'i phyir 'di ni legs pa'i blo gros so/_/gang gi
[\[117b\]]
[\[117b.1\]]phyir 'dir byang chub sems dpa' chos kyi rgyal tshab tu dbang bskur ba de'i phyir 'di ni chos kyi sprin no/_/ci'i phyir 'di la theg pa chen po zhes bya zhe na/_de dag la rim gyis 'pho ba na byang chub thob pa'i phyir ro/_/ji ltar 'pho zhe na/_thabs la mkhas pas so/_/de yang gang zhe na/_bden pa gnyis la
[\[117b.2\]]yang dag par brten pa ste/_kun rdzob kyi bden pa la brten nas yongs su sbyong ba'i phyir dang /_don dam pa'i bden pa la brten nas de dag thams cad dbyer med par mthong ba'i phyir ro/_/yongs su sbyong ba'i rim pa bzhin du bstan pa dang 'grel pa ni mdo nyid du bstan to/_/rab tu byed pa dag gis ni
[\[117b.3\]]mdor bsdus pa tsam yin te/_yongs su sbyong ba rnam bcu yis/_/sa ni dang po 'thob 'gyur te/_/sbyong ba bcu po dag gis zhes bya ba'i don to/_/de dag kyang gang zhe na/_bsam dang phan pa'i dngos nyid dang /_/sems can rnams la sems mnyam nyid/_/gtong dang bshes gnyen
[\[117b.4\]]bsten pa dang /_/dam chos dmigs pa tshol ba dang /_/rtag tu nges 'byung sems nyid dang /_/sangs rgyas skur 'dod dga' ba dang /_/chos ston pa dang bden pa yi/_/tshig ni bcu pa yin par 'dod/_/ces gsungs te/_bsam pa ni dad pa dang 'dun pa'o/_/phan pa'i dngos po ni sems
[\[117b.5\]]can thams cad la phan par 'dod pa nyid do/_/de'i rgyu ni sems mnyam pa nyid do/_/gtong ba ni sbyin pa'i pha rol tu phyin pa nyid do/_/tshol ba ni yongs su tshol ba ste/_de yang dam pa'i chos la dmigs nas chos tshol bar 'dod ces bya ba'i tha tshig go/_/nges par 'byung ba ni khyim gyi gnas nges par
[\[117b.6\]]'byung ba'o/_/nges par 'byung bar sems pa ni de 'dod pa nyid do/_/dga' ba ni zhes bya ba 'dir rtag tu zhes bya ba dang sbyar ro/_/bden pa'i tshig ces bya ba ni bden par smra ba ste/_de ni bcu'o/_/'di dag rang bzhin mi dmigs pas/_/yongs su sbyong ba shes par bya/_/'di dag ces bya ba ni
[\[117b.7\]]bsam pa la sogs pa'o/_/tshul khrims byas pa gzo dang bzod/_/rab tu dga' dang snying brtse che/_/bkur sti gus par nyan pa dang /_/brgyad pa sbyin la sogs la brtson/_/zhes bya ba la/_tshul khrims ni tshul khrims yongs su dag pa nyid do/_/bzod pa ni bzod pa'i stobs so/_/rab tu dga'
[\[118a\]]
[\[118a.1\]]ba nyid ni rab tu dga' ba'o/_/snying rje chen po ni sems can thams cad yongs su mi gtong bas so/_/bkur sti ni bkur bar 'os pa dag la'o/_/bla ma la gus par nyan pa ni dge ba'i bshes gnyen dag la ston par 'du shes pa'o/_/sbyin pa la sogs pa ni zhes bya ba
[\[118a.2\]]ni pha rol tu phyin pa dag la'o/_/brgyad pa smos pas ni gnyis pa'i yongs su sbyong ba ni brgyad kho na yin no/_/thos pa mi ngoms nyid dang ni/_/zang zing med par chos sbyin dang /_/sangs rgyas zhing kun sbyong ba dang /_/'khor bas yongs su mi skyo dang /_/ngo tsha khrel yod ces byas pa/_/rlom
[\[118a.3\]]med bdag nyid de rnam lnga/_/zhes bya ba la/_thos pa zhes bya ba ni thos pa mang ba'o/_/kun tu sbyong ba ni bsod nams de nyid yongs su bsngos pa'i phyir ro/_/rlom med bdag nyid ces bya ba ni des khengs pa med pa'i phyir ro/_/de rnam lnga zhes bya ba ni gsum pa'i yongs su sbyong ba ni lnga kho na yin no/_/
[\[118a.4\]]nags gnas 'dod chung chog shes dang /_/sbyangs pa yang dag sdom sten dang /_/bslab pa yongs su mi gtong dang /_/'dod pa rnams la smod pa dang /_/skyo ba dang ni bdog kun gtong /_/mi zhum pa dang ltos pa med/_/ces bya ba la/_nags gnas ni dgon par gnas bcas pa ste/_de'i
[\[118a.5\]]'bras bu yin pa'i phyir ro/_/chog shes pa ni kun nas chog shes pa yin no/_/sbyangs pa yang dag sdom sten ni mi 'dor ba'o/_/skyo ba dang ni bdog kun gtong /_/zhes bya ba ni yid byung ba dang bdog pa thams cad yongs su gtong ba'o/_/mi zhum pa dang ltos pa med/_/ces bya ba ni
[\[118a.6\]]sems zhum pa med pa nyid dang dngos po thams cad la ltos pa med pa nyid de zhum pa med pa ni bag 'khums pa med pa nyid do/_/bcu zhes bya ba 'og nas 'byung ba 'dir yang sbyar ro/_/de bas na bzhi pa'i sbyong ba ni bcu kho na yin no/_/'dris dang khyim la 'khren pa dang /_/'du
[\[118a.7\]]'dzir gyur pa'i gnas dang ni/_/bdag bstod gzhan la brnyas pa dang /_/mi dge las kyi lam bcu dang /_/rlom pas khengs dang phyin ci log/_/yid gnyis dang ni nyon mongs bzod/_/bcu po 'di dag rnams spangs na/_/sa lnga pa ni yang dag 'thob/_/khyim pa dag dang rab tu
[\[118b\]]
[\[118b.1\]]byung ba dang 'dris pa dang /_khyim ste nye bar 'gro bar bya ba'i khyim la 'khren pa dang /_'du 'dzi ni tshul ma yin pa'i gtam mo/_/bstod pa ni stod par byed pa'o/_/brnyas pa ni smod pa'o/_/las kyi lam ni las kyi gzhi'o/_/rlom pa ni sems mtho ba'o/_/khengs pa ni lus kyis bla
[\[118b.2\]]ma la mi 'dud pa'o/_/phyin ci log ni don la log par 'dzin pa'o/_/yid gnyis ni the tshom mo/_/nyon mongs pa bzod pa ni 'dod chags dang zhe sdang dang gti mug la gnas pa ste/_chos bcu po de dag rnam par spangs nas lnga pa 'thob par 'gyur ro/_/sbyin dang tshul khrims bzod brtson
[\[118b.3\]]'grus/_/bsam gtan shes rab rab rdzogs pas/_/slob ma dang ni bse ru la/_/dga' dang skyo ba'i sems spangs pa/_/bslangs na mi zhum bdog pa kun/_/btang yang mi dga' med pa dang /_/dbul yang slong ba mi spong bas/_/sa ni drug pa yang dag 'thob/_/ces bya ba la/_
[\[118b.4\]]sbyin pa la sogs pa'i pha rol tu phyin pa de dag so sor yongs su rdzogs pa ste/_de ltar chos drug dang /_de bzhin du nyan thos la dga' ba dang /_rang sangs rgyas la dga' ba dang /_skyo ba'i sems yongs su spangs pa ste/_de ltar gsum dang /_bslangs na mi zhum pa ste sems zhum pa
[\[118b.5\]]med pa nyid dang /_/bdog pa kun btang yang yid mi bde ba med pa dang /_bkren yang slong mo pa dag mi spong ba dang /_de ltar gsum ste chos bcu gnyis po de dag gis sa drug pa thob par 'gyur ro/_/bdag dang sems can 'dzin pa dang /_/srog dang gang zag chad rtag dang /_/mtshan ma rgyu dang
[\[118b.6\]]phung po dang /_/khams dang skye mched dag dang ni/_/khams gsum pa la chags gnas dang /_/sems ni rtag pa la zhen dang /_/dkon mchog gsum dang tshul khrims la/_/der lta ba yi mngon zhen dang /_/stong pa nyid la yid gsod dang /_/de dang 'gal ba'i nyes pa ni/_/nyi shu gang la
[\[118b.7\]]rnam chad pa/_/de yis sa ni bdun pa 'thob/_/rnam thar sgo gsum shes pa dang /_/'khor gsum rnam par dag nyid dang /_/snying rje dang ni brnyas med dang /_/chos mnyam dang ni tshul gcig shes/_/mi skye ba dang bzod shes dang /_/chos rnams rnam pa gcig tu ston/_/rtog pa kun tu
[\[119a\]]
[\[119a.1\]]'joms pa dang /_/'du shes lta dang nyon mongs spong /_/zhi gnas nges par sems pa dang /_/lhag mthong la ni mkhas pa dang /_/sems dul ba dang thams cad la/_/thogs pa med pa'i ye shes dang /_/chags pa'i sa min gar 'dod par/_/zhing gzhan du ni
[\[119a.2\]]mnyam 'gro dang /_/kun tu bdag gi ngo bo ni/_/stong pa nyid dang nyi shu'o/_/zhes bya ba la/_nyi shu pa'i sgra gnyis pa'i 'og tu yongs su rdzogs pas zhes bya ba ni lhag ma'o/_/bdag tu 'dzin pa la sogs pa nyes pa'i dri ma nyi shu gang las rnam par chad pa ste/_rnam par thar pa'i sgo gsum
[\[119a.3\]]shes pa la sogs pa yon tan nyi shu yongs su rdzogs pas sa bdun pa thob par 'gyur zhes bya ba ni bsdus pa'i don to/_/'dzin pa ni mngon par zhen pa ste/_de'i yul ni bdag la sogs pa nas skye mched kyi bar du'o/_/rtag pa la zhes bya ba ni tshogs pa gtso bor gyur pa'i zlas dbye ba'i bdun
[\[119a.4\]]pa'o/_/dkon mchog gsum ni sangs rgyas dang chos dang dge 'dun te/_der lta ba ni sangs rgyas dang chos la sogs pa la lta ba'o/_/de la mngon par zhen pa ni gnas pa'o/_/yid gsod pa ni skyo ba'o/_/de dang 'gal ba ni stong pa nyid dang mi mthun par byed pa'o/_/mnyam zhes bya ba ni
[\[119a.5\]]'dra ba zhes bya ba'i don to/_/bdag tu 'dzin pa dang /_sems can du 'dzin pa dang /_srog tu 'dzin pa dang /_gang zag tu 'dzin pa dang /_chad par 'dzin pa dang /_rtag par 'dzin pa dang /_mtshan mar 'dzin pa dang /_rgyur 'dzin pa dang /_phung por 'dzin pa dang /_khams su 'dzin pa dang /_skye mched du 'dzin pa
[\[119a.6\]]dang /_khams gsum pa la gnas pa dang /_khams gsum pa la chags pa dang /_khams gsum pa la brten pa dang /_sangs rgyas su lta ba la gnas pa dang /_chos su lta ba la gnas pa dang /_dge 'dun du lta ba la gnas pa dang /_tshul khrims su lta ba la
[\[119a.7\]]gnas pa dang /_stong pa nyid kyi chos la yi gsod pa dang /_stong pa nyid dang 'gal ba zhes bya ba ni nyes pa bstan pa'i don to/_/stong pa nyid yongs su rdzogs pa dang /_mtshan ma med pa mngon sum du bya ba dang /_smon pa med pa shes pa dang /_'khor gsum yongs su dag par bya ba dang /_sems
[\[119b\]]
[\[119b.1\]]can thams cad la snying brtse ba dang /_de dag la brnyas pa med pa dang /_chos thams cad mnyam pa nyid du mthong ba dang /_yang dag par rtogs pa dang /_mi skye ba'i bzod pa shes pa dang /_chos thams cad tshul gcig tu ston pa dang /_rtog pa kun tu 'joms pa dang /_'du shes
[\[119b.2\]]su lta ba rnam par bzlog pa dang /_nyon mongs pa rnam par bzlog pa dang /_zhi gnas nges par sems pa dang /_lhag mthong la mkhas pa dang /_sems dul ba nyid dang /_thams cad la thogs pa med pa'i ye shes nyid dang /_chags pa'i sa ma yin pa dang /_gang du 'dod pa'i zhing
[\[119b.3\]]du 'gro ba dang /_de yang sangs rgyas kyi 'khor gyi nang du bdag nyid yang dag par ston pa zhes bya ba ni yon tan bstan pa'i don to/_/sems can kun yid shes pa dang /_/mngon par shes pas brtse ba dang /_/sangs rgyas zhing bzang sgrub pa dang /_/yongs su brtag phyir sangs rgyas bsten/_/
[\[119b.4\]]dbang po shes dang rgyal ba yi/_/zhing sbyong sgyu ma ltar gnas dang /_bsams bzhin srid pa len pa dang /_/las ni rnam pa 'di brgyad bshad/_/ces bya ba la/_bzang zhes bya ba ni yongs su dag pa ste/_sgrub pa zhes bya ba dang sbyar ro/_/rnam brgyad ces bya ba'i tshig gis brgyad pa la yongs
[\[119b.5\]]su sbyong ba rnam pa brgyad kho na yin te/_'di lta ste sems can thams cad kyi sems kyi rjes su 'jug pa dang /_mngon par shes pas rnam par brtse ba dang /_sangs rgyas kyi zhing bsgrub pa dang /_sangs rgyas bsten pa dang yongs su brtag pa zhes bya ba gcig tu byas pa dang /_dbang po mchog dang
[\[119b.6\]]mchog ma yin pa shes pa dang /_sangs rgyas kyi zhing yongs su sbyong ba dang /_sgyu ma lta bu'i ting nge 'dzin la yang dang yang du snyoms par 'jug pa dang /_bsams bzhin du srid pa len pa'o/_/sangs rgyas kyi zhing ni rnam pa gnyis te/_dang por snod kyi 'jig rten dang /_de nas sems can gyi 'jig
[\[119b.7\]]rten no/_/smon lam dag ni mtha' yas dang /_/lha la sogs pa'i skad shes dang /_/spobs pa chu bo lta bu dang /_/mngal du 'jug pa mchog dang ni/_/rigs dang rus dang cho 'brang dang /_/'khor dang skye ba dag dang ni/_/nges 'byung byang chub shing rnams kyi/_/yon tan phun sum tshogs
[\[120a\]]
[\[120a.1\]]pa yin/_/sa brgyad pa'i de ma thag tu dgu pa yin te/_de'i yongs su sbyong ba dag ni smon lam mtha' yas pa dang /_lha la sogs pa'i skad shes pa dang /_spobs pa yongs su rdzogs pa dang /_mngal du 'jug pa phun sum tshogs pa dang /_rigs phun sum tshogs pa
[\[120a.2\]]dang /_rus phun sum tshogs pa dang /_cho 'brang phun sum tshogs pa dang /_'khor phun sum tshogs pa dang /_skye ba phun sum tshogs pa dang /_nges par 'byung ba phun sum tshogs pa dang /_byang chub kyi shing phun sum tshogs pa dang /_yon tan thams cad yongs su rdzogs pa phun sum
[\[120a.3\]]tshogs pa ste bcu gnyis so/_/sa dgu 'das nas ye shes ni/_/gang gi sangs rgyas sar gnas pa/_/de ni byang chub sems dpa'i sa/_/bcu pa yin par shes par bya/_/zhes bya ba la sa dgu zhes bya ba ni rigs kyi sa la sogs pa'o/_/de la mya ngan las 'da' ba'i rigs can ni rigs
[\[120a.4\]]kyi'o/_/rgyun du zhugs pa'i 'bras bu la zhugs pa ni brgyad pa'i sa'o/_/mthong ba'i sa ni rgyun du zhugs pa'o/_/lan cig phyir 'ong ba ni bsrabs pa'i sa'o/_/phyir mi 'ong ba ni 'dod chags dang bral ba'i sa'o/_/bya ba byas so zhes shes pa'i phyir byas pa rtogs pa can ni dgra bcom pa ste/_
[\[120a.5\]]de'i sa ni byas pa rtogs pa can gyi sa'o/_/nyan thos kyi sa ni nyan thos kyi sa ste drug po de nyid do/_/rang sangs rgyas kyi sa ni rang sangs rgyas kyi'o/_/byang chub sems dpa'i sa ni gong du bstan pa'i byang chub sems dpa'i sa dgu po ste/_sa dgu po de dag las 'das pa'i ye shes gang gis byang chub
[\[120a.6\]]sems dpa' sangs rgyas kyi sar gnas par 'gyur ba de ni byang chub sems dpa'i sa bcu pa yin no/_/de ni sa'i tshogs so/_/sa'i tshogs kyi 'og tu nges par 'byung ba'i sgrub pa'i gong du mdo las rgyas par gnyen po'i tshogs bshad de/_de'i dbang du byas nas/_mthong dang goms pa'i lam
[\[120a.7\]]dag la/_/gzung dang 'dzin pa'i rnam rtog rnams/_/nye bar zhi bar bya ba'i phyir/_/gnyen po rnam pa brgyad ces bya/_/zhes gsungs pa la/_goms pa ni bsgoms pa'o/_/'dzin pa ni 'dzin par byed pa'o/_/mthong ba'i lam gyi mi mthun pa'i phyogs rnam par rtog pa bzhi po dag
[\[120b\]]
[\[120b.1\]]ni mthong bas spang bar bya ba yin te/_de la gzung ba'i rnam par rtog pa gnyis ni dngos po tsam la brten pa can dang /_gnyis po la brten pa can no/_/'dzin pa'i rnam par rtog pa gnyis ni gang zag rdzas su yod pa la brten pa can dang /_skyes bu btags pa'i rten can no/_/rnam par
[\[120b.2\]]rtog pa bzhi po de nyid ni bsgom pa'i lam gyi mi mthun pa'i phyogs bsgom pas spang bar bya ba'ang yin no/_/de bas na de dag spang bar bya ba'i don du lam gnyis ni gnyen po rnam pa brgyad po kho na yin no/_/de la dang po ni rab 'byor khyod kyis gang yang 'di skad du theg pa de gang nas nges par 'byung
[\[120b.3\]]bar 'gyur zhes smras pa zhes bya ba nas/_de bzhin gshegs pa'i sprul pa ngo bo nyid kyis stong zhes bya ba'i bar gyis gsungs so/_/'dir gzung ba'i dngos po de bzhin nyid la sogs pa dang /_gzugs la sogs pa dang /_rmi lam la sogs pa mi dmigs pa'i chos nyid tsam
[\[120b.4\]]mthong ba'i lam 'di ni gzung ba'i rnam par rtog pa dang po'i gnyen po'o/_/gnyis pa ni sbyin pa'i pha rol tu phyin pa zhes bya ba nas brtsams te/_sangs rgyas kyi chos rnams kyi ngo bo nyid kyis stong pa zhes bya ba de dag gi bar gyis so/_/'dir sbyin pa la sogs pa gnyen po'i phyogs kyi dngos po dag
[\[120b.5\]]mi dmigs pa mthong ba'i lam zhes bya ste/_mthong ba'i lam 'di ni gzung ba'i rnam par rtog pa gnyis pa'i gnyen po'o/_/gsum pa ni rab 'byor gang mtshan nyid med pa'i chos rnams 'byung bar 'dod pa de'i dgra bcom pa zhes bya ba nas/_rnam pa thams cad mkhyen pa nyid kyi ngo bo nyid kyis stong
[\[120b.6\]]pa'i phyir zhes bya ba'i bar gyis so/_/'dir dgra bcom pa la sogs pa gang zag rdzas su yod pa mi dmigs pa ni mthong ba'i lam ste/_mthong ba'i lam 'di ni 'dzin pa'i rnam par rtog pa dang po'i gnyen po'o/_/bzhi pa ni rab 'byor mtshan nyid med pa'i chos rnams 'byung bar 'dod pa de ni ming zhes bya ba
[\[120b.7\]]de nas brtsams te/_gnas de ni bskyod du med pa zhes bya ba de dag gi bar gyis so/_/'dir ni ming dang brda dang tha snyad la sogs pa mi dmigs pa ni mthong ba'i lam yin te/_mthong ba'i lam 'di ni 'dzin pa'i rnam par rtog pa gnyis pa'i gnyen po'o/_/lnga pa ni rab 'byor gang yang khyod kyis
[\[121a\]]
[\[121a.1\]]'di skad du theg pa de gang du gnas par 'gyur zhes smras pa zhes bya ba de nas brtsams te/_bskyod du med pa'i tshul gyis gang du yang gnas par 'gyur ba med do zhes bya ba'i bar gyis gsungs so/_/chos thams cad mi gnas pa nyid kyis gnas pa med pa dag ni chos kyi
[\[121a.2\]]dbyings gnas pa med pa'i tshul gyis gzung ba ni dngos po dag mi dmigs pa'i goms pa'i lam yin te bsgom pa'i lam 'di ni gzung ba'i rnam par rtog pa dang po'i gnyen po'o/_/drug pa ni rab 'byor gang yang khyod kyis 'di skad du theg pa des su zhig 'byung bar 'gyur zhes bya ba de
[\[121a.3\]]nas brtsams te/_sangs rgyas kyi chos ma 'dres pa rnams mi dmigs so zhes bya ba'i bar gyis so/_/'dir ni sbyin pa'i pha rol tu phyin pa la sogs pa mi dmigs pa ni goms pa'i lam yin te/_bsgom pa'i lam 'di ni gzung ba'i rnam par rtog pa gnyis pa'i gnyen po'o/_/'dun pa ni
[\[121a.4\]]shin tu rnam par dag pa'i phyir rgyun du zhugs pa'o zhes bya ba nas brtsams te/_shin tu rnam par dag pa nye bar gzung na zhes bya ba de dag gi bar gyis so/_/'dir ni rgyun du zhugs pa la sogs pa'i gang zag rdzas su yod pa mi dmigs pa ni goms pa'i lam yin te/_bsgom pa'i lam 'di ni
[\[121a.5\]]'dzin pa'i rnam par rtog pa dang po'i gnyen po'o/_/brgyad pa ni rgyun du zhugs pa'i 'bras bu zhes bya ba nas brtsams te/_rnam pa thams cad mkhyen pa nyid du gnas par 'gyur ro zhes bya ba'i bar gyis so/_/'dir ni rgyun du zhugs pa'i 'bras bu la sogs pas rgyun du zhugs pa'i skyes bu btags
[\[121a.6\]]par yod pa dag mi dmigs pa ni goms pa'i lam yin te/_bsgom pa'i lam 'di ni 'dzin pa'i rnam par rtog pa gnyis pa'i gnyen po'o/_/de ni gnyen po'i tshogs so/_/tshogs kyi sgrub pa bstan nas/_rnam pa thams cad mkhyen pa nyid kyi dbang du byas pa yongs su rdzogs pa'i bar gyis nges par
[\[121a.7\]]'byung ba'i sgrub pa bstan par bya ba'i dbang du mdzad nas/_ched du bya dang mnyam nyid dang /_/sems can don dang 'bad med dang /_/shin tu nges par 'byung ba dang /_/thob pa'i mtshan nyid nges 'byung dang /_/rnam pa thams cad mkhyen nyid dang /_/nges 'byung lam gyi spyod yul
[\[121b\]]
[\[121b.1\]]can/_/rnam pa brgyad kyi bdag nyid 'di/_/nges 'byung bsgrub pa yin zhes bya/_/zhes bya ba gsungs pa la/_theg pa chen po'i mtshan nyid gsungs pa/_'chad par 'gyur ba de la ci'i phyir theg pa chen po zhes bya zhe na/_gang gi phyir 'jig rten zil gyis mnan nas nges par 'byung bar
[\[121b.2\]]'gyur ba'i phyir ro/_/ci'i phyir theg pa chen po zhes bya zhe na/_gang gi phyir nam mkha' dang mnyam pa dang /_sems can thams cad la go 'byed pa'i phyir dang /_'gro ba dang 'ong ba dang gnas pa dang bral ba'i phyir dang /_dus gsum mnyam pa nyid kyi phyir ro/_/de la 'dir 'jig rten ni khams
[\[121b.3\]]gsum pa'o/_/de las shin tu 'das pa'i phyir mchog go/_/de yang gang zag dgu po dag gi chos so/_/dgu gang zhe na/_rigs kyi sa dang /_brgyad pa dang /_rgyun du zhugs pa dang /_lan cig phyir 'ong ba dang /_phyir mi 'ong ba dang /_dgra bcom pa dang /_rang sangs rgyas dang /_byang chub
[\[121b.4\]]sems dpa' dang /_sangs rgyas so/_/de yang sems can thams cad kyi ste/_theg pa chen po ni nam mkha' dang mnyam pa nyid kyi phyir sems can thams cad kyi mchog go/_/de yang nges par 'byung ba'i gzhung dang po rab 'byor gal te sems dang po bskyed pa zhes bya ba de'i gong du rgyas par bstan to
[\[121b.5\]]sems dang po bskyed pa la sogs pa zhes bya ba'i gzhung gis sems bskyed pa chen po nyid dang /_ye shes rdo rje lta bu zhes bya ba la sogs pa'i gzhung gis rtogs pa chen po nyid dang /_gang zag dgu'i chos kyi sgrib pa spang ba'i phyir chos kyi 'khor lo bskor ba'i gzhung gis spangs pa chen po nyid de/_
[\[121b.6\]]chen po nyid gsum po de dag gis sems can thams cad kyi mchog nyid du bsgrub par bya ba ni/_ched du bya ba'o/_/ched du bya ba de'i don du sgrub pa rnam pa bzhi la spyad pa'i phyir ro/_/de skad du yang /_sems can kun mchog nyid sems dang /_/spong dang rtogs pa gsum po la/_/chen po gsum
[\[121b.7\]]gyi rang byung gi/_/ched du bya ba 'di zhes bya/_/zhes gsungs so/_/de'i nges par 'byung ba ni 'gro ba'i bya ba ma lus pa yongs su rdzogs pa yin te/_yongs su rdzogs pa dang yongs su sbyangs pa las so/_/'dod pa'i khams la sogs pa dang /_/sems can thams cad chos kyi 'khor lo bskor
[\[122a\]]
[\[122a.1\]]ba'i mthar thug pa dag la dngos po med pa'i ngo bo nyid du yongs su shes pa'i phyir yongs su sbyangs pa'o/_/de ni ched du bya ba'i nges par 'byung ba'o/_/phyogs dang kha dog dang dus dang 'phel ba dang 'grib pa la sogs pa dang bral ba'i phyir theg pa chen po nam mkha' dang
[\[122a.2\]]mnyam pa nyid du shes pa ni mnyam pa nyid do/_/de'i nges par 'byung ba ni mnyam pa nyid du nges par 'byung ba'o/_/theg pa chen po ni nam mkha' dang 'dra bar sems can tshad med grangs med dpag tu med pa dag gi go skabs 'byed pa de bas na de dag gi don byed pa'i phyir ro/_/'di ltar sems
[\[122a.3\]]can med pa nyid kyis nam mkha' dang mnyam pa med pa nyid de/_de med pa nyid kyis theg pa chen po med pa nyid do/_/gsum po dag kyang mi dmigs pa'i phyir zhes bya ba la sogs pas rgyas par sems can gyi don gyi nges par 'gyur ba bstan to/_/theg pa chen po ni nam mkha' dang 'dra bar
[\[122a.4\]]'ong ba dang 'gro ba dang gnas pa mi dmigs te/_g.yo ba med pa'i phyir zhes bya ba la sogs pa'o/_/g.yo ba dang 'gul ba dang rtsol ba ni 'bad pa ste/_de med pa'i phyir lhun gyis grub pa'i nges par 'byung ba'o/_/theg pa chen po la sngon gyi mtha' yang mi dmigs pa la sogs pa ste/_dus
[\[122a.5\]]gsum mnyam pa nyid kyi phyir ro zhes bya ba la sogs pas so/_/de bzhin du dus gsum mnyam pa nyid kyi mtha' las 'das pa nyid kyi phyir theg pa chen po 'di ni shin tu nges par 'byung ba'o/_/thob pa'i nges par 'byung ba brjod par bya ste/_de la dang por ni theg pa chen po la byang chub sgrub par byed
[\[122a.6\]]pa nyid dang dus gsum mnyam pa nyid kyis theg pa chen po zhes bya ba'i bsngags pa gsungs so/_/de nas gang pos gsol pa/_/'dir shes rab kyi pha rol tu phyin pa brjod par bya ba'i theg pa chen po ni ma yin no/_/de bas na gnyi ga tha mi dad pa ni bcom ldan 'das kyis rjes su mthun pa zhes bya
[\[122a.7\]]ba nas/_ston pa zhes bya ba'i bar gyis gsungs te/_byang chub sems dpa'i dmigs pa thams cad ni stong pa nyid du bstan te/_stong pa nyid du bstan pa nyid kyang shes rab kyi pha rol tu phyin pa la yin no zhes bya bar dgongs so/_/rab 'byor gyis rnam pa thams cad mkhyen pa nyid ji ltar 'thob/_de
[\[122b\]]
[\[122b.1\]]mdor bsdus pa'i tshig bcu gnyis kyis smras te/_de la bcom ldan 'das 'di ltar yang byang chub sems dpa' sems dpa' chen po sngon gyi mtha' zhes bya ba la sogs pa ni dang po'o/_/gzugs kun tu mtha' yas pa'i phyir zhes bya ba la sogs pa ni gnyis pa'o/_/gzugs byang chub
[\[122b.2\]]sems dpa' zhes bya ba la sogs pa ni gsum pa'o/_/bcom ldan 'das de ltar zhes bya ba la sogs pa ni bzhi pa'o/_/byang chub sems dpa' nyid kyang ril gyis zhes bya ba la sogs pa ni lnga pa'o/_/ji ltar bdag ces bya ba la sogs pa ni drug pa'o/_/bcom ldan 'das de ltar rang bzhin
[\[122b.3\]]ma mchis pa'i chos thams cad la zhes bya ba ni bdun pa'o/_/gang mngon par ma grub pa'i gzugs lta zhes bya ba la sogs pa ni brgyad pa'o/_/bcom ldan 'das gang mngon par ma grub pa de ni zhes bya ba la sogs pa ni dgu pa'o/_/mngon par ma grub pa'i mngon par ma grub pas zhes bya ba
[\[122b.4\]]la sogs pa ni bcu pa'o/_/byang chub sems dpa' las gud na zhes bya ba la sogs pa ni bcu gcig pa'o/_/gal te de ltar bstan pa'i tshe zhes bya ba la sogs pa ni bcu gnyis pa'o/_/de bas na de dag gi don brjod par bya ste/_thob pa'i bya ba dang thob par byed pa po'i
[\[122b.5\]]byang chub sems dpa' dang /_thob par byed pa'i shes rab kyi pha rol tu phyin pa dang /_thob par bya ba'i rnam pa thams cad mkhyen pa dang chos thams cad ni mi dmigs pa ste/_de des de'i sgo nas thob par 'gyur ro zhes bya ba ni bsdus pa'i don to/_/
[\[122b.6\]]yan lag gi don brjod par bya ste/_byang chub sems dpa' dus gsum du yang thob pa med cing rnyed pa med do zhes bya ba ni dang po'i don to/_/mtha' dang ldan pa 'gro ba pos 'gro bar bya bar phyin par 'gyur gyi/_mtha' med pa nam mkha' la sogs pa ni ma yin te/_byang chub sems dpa' yang
[\[122b.7\]]mtha' med pa yin te/_de ji ltar thob par 'gyur zhes bya ba ni gnyis pa'i don to/_/byang chub sems dpa' gzugs la sogs pa ma yin zhing gang la ci yang med na de ji ltar thob par 'gyur zhes bya ba ni gsum pa'i don to/_/de ltar de dang shes rab kyi pha rol tu phyin pa rnam pa thams cad du mi dmigs
[\[123a\]]
[\[123a.1\]]pa'i phyir gdams ngag med par 'gyur la/_de med pa gang las thob par 'gyur zhes bya ba ni bzhi pa'i don to/_/byang chub sems dpa' zhes bya ba de ni ming tsam ste/_don ci yang med pa de bas na de la gdams pa'am thob pa med do zhes bya ba ni lnga pa'i don to/_/
[\[123a.2\]]ji ltar bdag bdag ces bya ba de shin tu mngon par ma grub pa de bzhin du byang chub sems dpa' yang yin na gang las gdams pa'am thob par 'gyur zhes bya ba ni drug pa'i don to/_/chos thams cad kyang de bzhin du dngos po med pa'i ngo bo nyid yin na gdams pa 'am thob pa med do zhes
[\[123a.3\]]bya ba ni bdun pa'i don to/_/de la byang chub sems dpa' ni gzugs la sogs pa'o/_/de ni rnam pa gsum ste/_kun brtags pa'i gzugs la sogs pa dang rnam par brtags pa'i gzugs la sogs pa dang /_chos nyid kyi gzugs la sogs pa'o/_/de la kun brtags dang rnam par brtags
[\[123a.4\]]pa gang yin pa de ni mngon par bsgrub pa ste/_rgyu yod pa'i phyir ro/_/gang yang chos nyid kyi gzugs la sogs pa gang yin pa de ni mngon par sgrub pa ma yin pa dang mngon par 'dus byas pa ma yin te/_rtag tu de kho na bzhin du gnas pa'i phyir ro/_/de la mngon
[\[123a.5\]]par ma grub pa gang yin pa de gang zhe na/_ci yang med de/_mtshan nyid ji lta ba bzhin du kun brtags pa dang ji ltar snang ba bzhin du rnam par brtags pa med pa'i phyir zhes bya ba ni brgyad pa'i don to/_/gang yang mngon par ma grub pa de ni gzugs la sogs pa ma yin no/_/'on kyang gzugs la
[\[123a.6\]]sogs pa'i chos nyid do zhes bya ba ni dgu pa'i don to/_/de la gzugs la sogs pa'i chos nyid kyang gzugs la sogs pa'i bdag nyid yin na de'i tshe ji ltar byang chub sems dpa' mngon par ma grub pa la shes rab kyi pha rol tu phyin pa mngon par ma grub pa gdams par bya bar 'gyur te/_go rims bzhin du bems po nyid dang /_
[\[123a.7\]]mngon par brjod pa ma yin pa nyid kyi phyir zhes bya ba ni bcu pa'i don to/_/mngon par ma grub pa las gzhan du byang chub sems dpa' mi dmigs so zhes bya ba ni bcu gcig pa'i don to/_/de ltar rnam pa bcu gcig mi dmigs pa bstan pa na sems gang bstan pa la dmigs pa zhes bya ba'i don to/_/de
[\[123b\]]
[\[123b.1\]]gang mi zhum pa ste de dmigs pa bor nas gzhan du zhum pa med pa ni rang bzhin gyis g.yo ba'i phyir ro/_/mi 'gong ba ni dmigs pa de la bsdus par gyur pa'o/_/gzhan du yang zhum pa med de rang bzhin gyis rgya che ba nyid kyi phyir ro/_/yid 'gong bar mi 'gyur zhes bya ba ni yid g.yo ba med pa dang bsdus pa la
[\[123b.2\]]de dang 'gal bar 'gro bas na 'gong bar 'gyur ba ste/_go rims bzhin du zhum pa dang rgod pa'o/_/de la zhum pa ni sems bying ba ste blong ba'o/_/rgod pa ni chags par bya ba'i yul rjes su dran nas 'dod chags kyi char gyur pa nye ba'i nyon mongs pa ste/_de dag zhi bar bya ba'i phyir yid phyir phyogs par mi
[\[123b.3\]]'gyur ro/_/de skad du/_ting 'dzin yon tan mthong ba'i phyir/_/de la mi dga' zhi bar bya/_/rnam g.yeng nyes pa mthong ba'i phyir/_/rgod pa yang ni zhi bar bya/_/zhes bshad do/_/'bad pa btang bar gyur na 'di la 'di dag kyang yod par 'gyur ro snyam ste/_btang ba las skrag pa ni skrag pa
[\[123b.4\]]ste/_de 'bad pas zlog pa ni mi skrag pa'o/_/'bad pa dang 'du byed pa dang rtsol ba zhes bya ba ni rnam grangs so/_/de nas lhun gyis grub pa'i 'jug pa bor nas 'dus byas pa la skrag pa ni dngang ba ste/_des 'du byed pa de btang bar gyur pa la mi dngang ba'o/_/shin tu lhun gyis grub pa'i ting nge
[\[123b.5\]]'dzin la yang dngang bar mi 'gyur ba 'di tsam gyis ni rang bzhin gyi spros pa med pa'i ting nge 'dzin yongs su grub pa bstan to/_/de nyid kyi phyir byang chub sems dpa' de ltar spyod na zhes bya ba la sogs pa gsungs so/_/mdor bsdus pa'i tshig de dag gi 'og tu de dag nyid go rims bzhin du re re ba'am
[\[123b.6\]]lhan cig tu shA ri'i bus rjes su brjod nas rgyu dris pa de la re re ba la dang po dang gnyis pa dang bcu gcig pa dang bcu gnyis pa la'o/_/gsum pa dang bzhi pa ni lhan cig pa nyid do/_/lnga pa dang drug pa dang bdun pa dang brgyad pa dang dgu pa dang bcu pa dag kyang lhan cig pa nyid do/_/de dag gi 'og
[\[123b.7\]]tu go rims bzhin du re re zhing 'dri ba rjes su brjod nas/_rab 'byor gyis bcu gnyis nyid kyi lan rgyas par smras te/_de dag gi dang po ni sems can med pa nyid do/_/tshe dang ldan pa khyod kyis gang la yang 'di skad du gzhan yang zhes bya ba ni de ltar gnyis pa la sogs pa thams cad la dang por rjes
[\[124a\]]
[\[124a.1\]]su bzlas nas tha mar mjug bsdu ba'o/_/bcu gnyis pa'i lan rgyas pa'i mjug tu gsungs pa ni shes rab kyi pha rol tu phyin pa la spyod pa na zhes gsungs so/_/de bas 'di ltar 'di la spyod pa ni chos kyi rjes su rtogs pa yin la de ni gzugs la sogs pas gzugs la sogs
[\[124a.2\]]pa la mi dmigs shing mi gnas pa ste/_mngon par zhen par mi bgyid la/_'dogs par mi bgyid do zhes gsungs pa nyid do/_/de dag gi don go rims bzhin du rang rig pas mi shes te/_rang gi mtshan nyid med pa'i phyir ro/_/mi snang ba ste/_gzung ba
[\[124a.3\]]dang 'dzin pa med pas de bzhin snang ba med pa'i phyir ro/_/don dam pa nyid kyis rtogs par mi byed brtags pa tsam nyid kyis rnam par rtog par mi byed do/_/de dag gi rnam pa ni de gzugs zhes bya ba la sogs pa smos so/_/ci'i phyir mi shes she na/_med pa'i phyir dang skye ba med pa'i
[\[124a.4\]]phyir dang zad pa med pa'i phyir ro/_/gang yang gzugs zhes bya ba la sogs pa dang /_de dag ni gnyis su med pa'i grangs su 'gro'o zhes bya ba smos te/_chos nyid kyi gzugs la sogs pa zhes bya bar dgongs so/_/de ni thob pa'i nges par 'byung ba'o/_/rnam pa thams cad mkhyen pa
[\[124a.5\]]nyid kyi brjod par bya ba yin pa de bas na shA ri'i bus byang chub sems dpa' ni gang /_shes rab kyi pha rol tu phyin pa ni gang /_yongs su brtags pa ni gang zhes dris pa ste/_rnam pa thams cad mkhyen pa nyid la gsum po de dag ci 'dra ba zhes bya bar bsams pa'o/_/rab 'byor gyis lan
[\[124a.6\]]du smras pa/_byang chub kyi bdag nyid kyi sems dpa' ni byang chub sems dpa'o/_/byang chub des kyang chos thams cad kyi rnam pa shes kyang 'di mngon par zhen pa ni med do/_/chos kyi gzugs la sogs pa'o/_/rnam pa gang gis zhes bya ba la sogs pa la rnam pa zhes bya ba ni bstan pa'o/_/rtags
[\[124a.7\]]zhes bya ba ni ming dang brda'o/_/mtshan ma zhes bya ba ni mtshan nyid do/_/bral ba dang ring du song ba de bas na shes rab kyi pha rol tu phyin pa zhes bya ste spang bar bya ba ma lus pa spangs pas bral ba ste mi ldan pa'o/_/song bas na song ba ste bgrod par bya ba rgal ba zhes bya ba'i don to/_/pha rol du 'gro zhing
[\[124b\]]
[\[124b.1\]]phyin pas ring du song ba de bas na 'di shes rab kyi pha rol tu phyin pa'o/_/ji ltar yongs su brtags pa ni gang gzugs rtag pa ma yin zhes bya ba dang mi rtag pa ma yin zhes bya bar yongs su rtog pa zhes bya ba la sogs pa'o/_/lam gyi nges par 'byung ba brjod par bya ba de shA ri'i bu ji ltar na byang chub sems
[\[124b.2\]]dpa' sems dpa' chen po pha rol tu phyin pa drug la spyod pa'i tshe byang chub kyi lam yongs su sbyong ba yin zhes skabs 'byed pa la tshe dang ldan pa zhes bya ba la sogs pa smos te go sla'o/_/de ni nges par 'byung ba'i sgrub pa rnam pa brgyad yin te/_rnam pa thams cad mkhyen pa nyid yongs su rdzogs pa yang
[\[124b.3\]]yin no/_/'dir dang po sems bskyed pa bstan pa ni yang dag par rdzogs pa'i byang chub kyi sa bon yin pa'i phyir ro/_/de nas gdams ngag ni thog mar yongs su shes par bya ba bcu po dag yongs su shes par bya ba'i phyir ro/_/de nas nges par 'byed pa'i cha dang mthun pa dag ni 'jig rten las
[\[124b.4\]]'das pa'i lam gyi sbyor ba yin pa'i phyir ro/_/de nas rten ni sgrub pa'i rten te/_bdag tu 'dzin pa spang ba'i phyir ro/_/de nas dmigs pa ni de la rmongs pa spang ba'i phyir ro/_/de nas ched du bya ba ni log pa'i ched du bya ba spang ba'i phyir dang /_yang dag pa'i ched du bya ba'i rang gi ngo bo shes par
[\[124b.5\]]bya ba'i phyir ro/_/de nas sgrub pa rnam pa bzhi ste/_de la sgrub pa gang la bar du gcod par byed pa thams cad so sor bcom pa de ni go cha'i sgrub pa drug go/_/gang gi theg pa chen po la 'dzeg par byed pa de ni 'jug pa'i sgrub pa rnam pa dgu'o/_/gang gis rgyu'i mthar thug pa thob par byed pa de ni tshogs
[\[124b.6\]]kyi sgrub pa rnam pa bcu bdun no/_/gang gis 'bras bu'i mthar thug pa sa gnon pa de ni nges par byung ba'i sgrub pa brgyad do/_/de bas na bzhi po 'di ni sgrub pa yin no/_/rab tu dbye ba'i grangs byas nas bzhi bcur 'gyur ro/_/mngon par rtogs pa'i rgyan gyi 'grel pa dag ldan zhes bya ba/_rin
[\[124b.7\]]chen 'byung gnas zhi bas sbyar ba las rnam pa thams cad mkhyen pa nyid kyi le'u ste dang po'o//_//lam shes pa nyid bstan par bya ba la/_rung bar ma byas pa la bstan par rigs pa ma yin te/_de yang rung bar byas pa nyid ni byang chub kyi sems yin no/_/de bas na dang por de nyid
[\[125a\]]
[\[125a.1\]]khyad par du 'phags pa'i chos rnams las zhes bya ba nas/_lhag par dmigs par bya ba de dag gi bar gyis sems bskyed pa gsungs te/_de ni/_lha rnams rung bar bya ba'i phyir/_/'od kyis mog mog por mdzad dang /_/yul nges pa dang khyab pa dang /_/rang bzhin
[\[125a.2\]]dang ni de yi las/_/zhes bya ba smos te/_gsungs so zhes bya ba ni lhag ma'o/_/lha rnams zhes bya ba ni lha'i tshogs rnams so/_/rung bar bya ba'i phyir zhes bya ba ci'i phyir zhe na/_bcom ldan 'das kyis 'jig rten thams cad zil gyis mnan par shes nas de'i dngos por sems bskyed
[\[125a.3\]]pa'i phyir ro/_/kau shi ka de las zhes bya ba la sogs pas skabs 'byed pa yin no/_/de bas na byang chub tu sems ma bskyed pa gang yin pa de dag gis sems bskyed par bya'o zhes bya ba ni rung bar bya ba'i phyir bskyed pa'o/_/'od kyis zhes bya ba ni sangs rgyas kyi 'od kyis so/_/mog mog por
[\[125a.4\]]mdzad ces bya ba ni gzi med par mdzad ces bya ba'i don to/_/gang yang zhes bya ba ni yul nges pa ste/_yul nyan thos zhi ba phyogs gcig pas ma bskyed pa'i phyir ro/_/'on kyang zhes bya ba la sogs pas bsam gyis mi khyab pa ste/_byang chub tu yongs su gyur pa'i nyan thos dag gis kyang
[\[125a.5\]]bskyed pa'i phyir ro/_/dge ba'i phyogs la bdag ces bya ba la sogs pas ni rang bzhin te/_dge ba'i phyogs ni dge ba'i chos so/_/khyad par du 'phags pa zhes bya ba ni byang chub kyi sems yang dag par bzung bas so/_/shin tu khyad par du 'phags pa zhes bya ba ni theg pa chen po yang
[\[125a.6\]]dag par gzung ba ste de ni las so/_/lam shes nyid kyi tshul la ni/_/'phags pa'i bden pa bzhi dag gi/_/rnam pa mi dmigs sgo nas ni/_/nyan thos lam 'di shes par bya/_/zhes bya ba la/_dang po nyid du zhes bya ba ni lhag ma'o/_/de'i mdo yang kau shi ka de la zhes bya ba nas
[\[125a.7\]]brtsams te/_bcom ldan 'das zhes bya ba'i gong ma yan chad do/_/gzugs la sogs pa ni rnam pa gnyis te/_sdug bsngal gyi bden pa dang kun 'byung gi bden pa'o/_/de la sdug bsngal ni rnam pa bzhir yid la ste/_mi rtag pa dang /_sdug bsngal ba dang /_bdag med pa dang /_zhi
[\[125b\]]
[\[125b.1\]]ba ste/_go rims bzhin du skye ba dang 'jig pa dang ldan pa'i phyir dang mi mthun pa nyid kyi phyir dang bdag gi mtshan nyid med pa nyid kyi phyir dang bdag gi bas stong pa nyid kyi phyir ro/_/de ltar shi ba'i ro la shi ba zhes bya ba ste/_bdag gi bas stong pa nyid kyi phyir ro/_/kun 'byung ni rnam pa bzhis
[\[125b.2\]]spang bar 'os par shes par bya ba'i don to/_/nad dang shu ba dang zug rngu dang sdig pa ste/_go rims bzhin du sdug bsngal gyi rgyu nyid kyi phyir dang /_sdug bsngal 'phel bar byed pa'i rgyu nyid dang gdon par dka' ba nyid kyi phyir dang /_'di dang gzhan du sdug bsngal gyi rgyu'i chos mthun pa nyid
[\[125b.3\]]can yin pa'i phyir ro/_/yang rnam pa bzhis nus pa nyid du yongs su shes pa'i don te/_pha rol dang 'jig pa'i chos can dang g.yo ba dang rab tu 'jig pa ste/_bdag ni dor bar mi nus pas 'dis ni pha rol lo/_/'jig pa'i chos can ni skad cig ma re rer 'jig pa nyid kyi phyir ro/_/g.yo ba
[\[125b.4\]]ni dgra bcom pa dag gis lam rnal mas rtsa ba nas bton pa nyid kyi phyir ro/_/skabs su bab pa'i lam gyis 'jig pa nyid kyi phyir rab tu 'jig pa'o/_/myur du byed pa'i don yang gsum ste/_thog 'bab pa la sogs pa bzhin du 'jig pa'i rgyud nyid kyi phyir 'jig pa'o/_/'byung po dang srin po dang
[\[125b.5\]]chos mthun pa nyid kyi phyir 'go ba'i nad do/_/mu ge dang pha rol gyi dmag tshogs la sogs pa dang chos mthun pa nyid kyi phyir 'tshe ba'o/_/de bzhin du rten cing 'brel par 'byung ba lugs las bzlog pa ni ma rig pa 'gags pas 'du byed 'gag ces bya ba nas brtsams te/_sdug bsngal gyi phung po
[\[125b.6\]]chen po 'ba' zhig 'gag par 'gyur ro zhes bya ba'i bar du ste/_de la nges par 'gog pas na 'gog pa ste zhes bya ba ni 'gog pa'i bden pa'o/_/'dis 'gog par byed pas na 'gog pa ste/_lam gyi bden pa'o/_/de dag so so la yang rnam pa bdun te/_bdag med pa dang /_zhi ba dang /_dben
[\[125b.7\]]pa dang /_stong pa dang /_mtshan ma med pa dang /_smon pa med pa dang /_mngon par 'dus ma byas pa zhes bya ba'o/_/de la rnal 'byor pa'i bdag ni sdug bsngal gyi bdag nyid kyi phung po dag ste/_de bas na sdug bsngal gyi dngos po med pa nyid kyi phyir bdag med pa'o/_/nyon mongs pa nye bar zhi ba nyid kyi phyir zhi ba'o/_/
[\[126a\]]
[\[126a.1\]]de gnyis ni mi gtsang ba ste/_de dag zad pa nyid kyi phyir dben pa ste/_gtsang ba zhes bya ba'i don to/_/bdag dang bdag gi dang bral ba'i phyir stong pa'o/_/'dus byas kyi mtshan ma thams cad dang bral ba'i phyir mtshan ma med pa'o/_/khams gsum pa la smon pa ni smon lam ste/_
[\[126a.2\]]de zad pa'i phyir smon pa med pa'o/_/ma 'ongs pa'i las mngon par 'du byed pa med pa'i phyir mngon par 'du byed pa med pa zhes bya ste/_'gog pa'i bden pa'i rnam pa'o/_/lam gyi bden pa yang de dag kho na yin te/_lam yang mya ngan las 'das pa thob par byed pa yin pa de bas na bdag med pa la sogs
[\[126a.3\]]pa thob par byed pa nyid kyi phyir bdag med pa la sogs pa'o/_/de ltar na 'dir rnam pa nyi shu rtsa dgu ni nyan thos kyi lam yin te/_de'i byang chub thob par byed pa yin pa'i phyir ro/_/de ni de dag mi dmigs pas lam shes pa nyid la 'jug ste/_sngar yang byang chub chen po la smon pa'i phyir dang /_phyis kyang rnam pa thams cad mkhyen pa nyid du bsngos pa'i
[\[126a.4\]]phyir ro/_/khyad par de dag gnyis kyis lam gzhan la yang 'dir 'jug pa'i phyir gzhan yang zhes bya ba'i tshig gnyis gsungs pa yin no/_/yongs su dpyod par byed pa lnga po dag gi gzhung lhag mas ni mi dmigs pa nyid rgyas par byed do/_/de la bstan pa nyid ni chos kyis chos rnams zhes bya ba nas/_so sor dpyod pa zhes bya ba
[\[126a.5\]]de dag gi bar du'o/_/'di ltar zhes bya ba ni 'chad par 'gyur ba'i tshig gis so/_/chos kyis zhes bya ba ni byang chub kyi sems sam yongs su bsngo ba'i sems kyis so/_/chos rnams zhes bya bas ni nyan thos kyi lam la sogs pa'o/_/sbyor bar byed pa ni gang
[\[126a.6\]]zag gis stong pa nyid kyis mnyam pa nyid mthong ba nyid kyi phyir sbyor ba'o/_/'grogs pas stong pa nyid du sbyor ba las kyang rnam pa gnyi gas brlan pa ni mngon par brlan pa'o/_/phan tshun stong pa nyid du sbyor ba las kun nas brlan pa'o/_/rang bzhin stong pa nyid lhag mar byas pa de sbyor ba ni yongs
[\[126a.7\]]su rdzogs pa ste/_rang bzhin stong pa nyid kyis chos thams cad stong pa nyid yongs su rdzogs shing gsos pa de bas na de mthong ba yongs su rdzogs pa'o/_/yongs su rdzogs pa las kyang rig pa lhag par mthong ba ni yongs su rgyas pa'o/_/dper na bre 'di las bre 'dir tshad 'di tsam
[\[126b\]]
[\[126b.1\]]gyis lhag par gyur pa 'di lhag pa zhes bya ba'i don to/_/lhag ma ni bshad pa ste/_de la dang po sbyor ba de'i bshad pa ni bdag med pa zhes bya ba la sogs pa'o/_/de ci'i phyir zhe na zhes bya ba ni mngon par brlan par byed pa de gang las zhes bya ba'o/_/lan ni 'di ltar zhes bya ba la sogs pa'o/_/de
[\[126b.2\]]ci'i phyir zhe na zhes bya ba ni yongs su brlan par byed pa de gang las zhes bya ba'o/_/lan ni kau shi ka gang zhes bya ba la sogs pa'o/_/mngon par mi zhen mi dmigs zhes bya ba ni bdag dang bdag gi dngos po med pa'i phyir ro/_/brgya byin gyi dri ba ni/_btsun pa rab 'byor zhes bya ba la sogs pa
[\[126b.3\]]ste/_sems snga ma dag gis sems phyi ma dag la bag chags bsgos pa las de'i sgo nas yongs su bsngo ba'i sems dang 'grogs pa ste/_phan tshun 'dres par gyur pa zhes bya bar bsams pa'o/_/lan ni kau shi ka gang zhes bya ba la sogs pa'o/_/sems ma yin te zhes bya ba la sems kyi
[\[126b.4\]]stong pa nyid de/_chos thams cad rang bzhin med pa nyid kyi phyir te/_rang bzhin med pa dag ni bag chags dang bag chags kyi gzhi'i dngos por med do zhes bya bar bsams pa'o/_/'on kyang sems ma yin pa nyid kyis zhes bya ba ni smon lam gyi sems kyis stong pa nyid do/_/sems ma yin pa
[\[126b.5\]]nyid la zhes bya ba ni dge ba'i rtsa bas stong pa nyid de/_dngos po med pa ni las dang byed pa po la sogs pa'i nus pa dang bral ba'i phyir ro/_/de ltar na zhes bya ba la sogs pa ni yongs su rgyas par bshad pa ste/_de ltar na zhes bya ba ni sems de nyid rang bzhin med pa'i phyir ro/_/sems
[\[126b.6\]]ma yin pa gang zhes bya ba ni sems gang yin pa stong pa nyid dang /_de bzhin nyid dang chos nyid do/_/de ni bsam gyis mi khyab pa zhes bya ba ni rnam par rtog pa'i spyod yul ma yin pa nyid kyi phyir dang rnam par mi rtog pa nyid kyi phyir de ni bsam gyis mi khyab pa ste/_
[\[126b.7\]]bsam pa las 'das zhes bya ba'i don to/_/bsam gyis mi khyab pa gang yin pa de ni sems ma yin pa zhes bya ba ni sems par byed pas ni sems so zhes bya ba'i rigs pas so/_/sems ma yin pa nyid ni sems yongs su sngo bar byed ces bya ba ni/_rtog pa med pas rnam par mi rtog pa yongs su bsngo bar
[\[127a\]]
[\[127a.1\]]bya ba'i don to/_/de ltar na rigs pa ma yin no zhes bya ba ni lhag ma'o/_/de ltar yongs su dpyod pa lnga po dag gis don dam pa'i tshul yongs su bsngo ba bkag pa yin no/_/de lta mod kyi kun rdzob kyi tshul du ni yongs su bsngo ba yin te/_dman pa'i byang chub spangs nas ni/_/
[\[127a.2\]]drug pas pha rol phyin lnga rdzogs/_/kun rdzob tshul dang bral bas ni/_/de dag bde bar tshogs rdzogs min/_/de ni nyan thos kyi lam gyi rnam pa'o/_/de nas bcom ldan 'das zhes bya ba la sogs pa nas mngon par rdzogs par 'tshang rgya bar 'gyur ro zhes bya ba de dag gi bar gyi skabs 'byed pa yin te/_
[\[127a.3\]]'phags pa nyan thos lam la ni/_/gzugs sogs phung po stong pa'i phyir/_/stong pa nyid rnams dbyer med phyir/_/dro ba de dag mi dmigs pas/_/rtse mor gyur pa dag tu 'dod/_/de la rtag la sogs tshul gyis/_/gnas pa bkag pas bzod pa rnams/_/sa bcu dag las brtsams
[\[127a.4\]]nas ni/_/mi gnas rgyas par bstan pa yis/_/chos kyi mchog tu 'gyur bshad do/_/ci phyir zhe na sangs rgyas kyis/_/mkhyen nas chos rnams ma gzigs phyir/_/zhes bya ba la/_'phags pa nyan thos lam la ni/_/zhes bya ba ni nyan thos rnams kyis bstan ma thag pa'i lam gyi rgyu mtshan
[\[127a.5\]]ni drod yin par 'dod de/_ji ltar gzugs la sogs pa'i phung po ni tshogs te de stong pa nyid kyis so/_/stong pa nyid de dag kyang dbyer med pas so/_/de dag ces bya ba ni gzugs la sogs pa mi dmigs pas/_rtse mor gyur pa dag tu 'dod do/_/de la zhes bya ba ni gzugs la sogs pa
[\[127a.6\]]la'o/_/rtag pa nyid la sogs pa'i tshul gyis de'i gnas pa bkag pa ste/_dmigs pa bkag pas bzod pa dag tu 'dod do/_/sa bcu dag las zhes bya ba ni dang po dang gnyis pa dag la sogs pa dag las so/_/brtsams nas zhes bya ba ni dang por byas pa'o/_/sa dang po zhes bya ba la
[\[127a.7\]]sogs pa nas mi bya'o zhes bya ba'i bar gyis ngag gi tshogs rgyas par mi gnas te/_mi dmigs pa bstan pa'i phyir ro/_/ji ltar bstan zhe na/_ci'i phyir zhe na sangs rgyas kyis/_mkhyen nas te mngon par rtogs pas so/_/chos rnams ma gzigs pa'i phyir zhes bya ba ni rgyu dang bcas pa'o/_/
[\[127b\]]
[\[127b.1\]]gang zhe na/_chos kyi mchog tu gyur par 'dod pa'o/_/de nas tshe dang ldan pa rab 'byor zhes bya ba la sogs pa dang /_de nas brgya byin zhes bya ba la sogs pa dang /_dmigs pa'i tshul gyis gzugs rtag ces bya bar gnas par mi bya'o zhes bya ba la sogs pa dang /_gzhan yang shA ri'i bu
[\[127b.2\]]zhes bya ba la sogs pa nas mi gnas pa'i tshul gyis zhes bya ba de dag gi bar gyis go rims bzhin du drod dang rtse mo dang bzod pa dang chos kyi mchog go/_/yang ji ltar nyan thos kyi nges par 'byed pa'i cha dang mthun pa de dag nyan thos kyi yin zhe na/_de dag gi 'phags pa'i lam gyi ched du
[\[127b.3\]]sgom pa'i phyir nyan thos kyi lam zhes gsungs so/_/rang sangs rgyas kyi lam brjod par bya ste/_de'i skabs 'byed pa ni de nas 'khor de'i zhes bya ba la sogs pa dang /_rab 'byor gyis smras pa zhes bya ba'i ltag dang /_de'i 'og tu ston pa 'di ni shes rab zab po zhes bya ba'i ltag yan chad
[\[127b.4\]]do/_/tshig ces bya ba ni bstan pa'o/_/lhag ma ni bshad pa'o/_/skad ni ngag go/_/rab tu brjod pa ni tshig gi tshogs so/_/smras pa ni brjod pa ste/_rab tu brjod pa de'i tshogs kyis so/_/'chad pa ni 'khor gyi nang du'o/_/ston pa ni de'i rigs can dag la'o/_/yi ge gcig kyang
[\[127b.5\]]zhes bya ba ni yi ge gcig pu zhig kyang ngo /_/ma brjod pa zhes bya ba ni gzhan dag gi bse ru lta bu la ma bstan pa'o/_/de ni zhes bya ba ni srid pa tha ma la thos par mi rung ba'o/_/de dag gis shes par mi rung ba ni thos pa'i stobs kyis so/_/yi ge zhes bya ba ni bstan pa med par bdag nyid mngon
[\[127b.6\]]par byang chub pa'i phyir ro/_/shes rab kyi pha rol tu phyin pa zhes bya ba ni bse ru lta bu'i 'phags pa'i lam mo/_/ston pa med pa zhes bya ba ni ston pa po med pa'o/_/mi dgos la zhes bya ba ni gzhan gyis bstan mi dgos pa'o/_/ye shes zab pa nyid kyi dbang du byas nas yi ge med pa zhes bya ba
[\[127b.7\]]la sogs pa gsungs te/_bstan pa las mi 'byung ba'i phyir dang /_gzhan dag la ston pa med pa'i phyir yi ge med pa'o/_/de ci'i phyir zhe na/_lha'i bu dag de bzhin gshegs pa zhes bya ba la sogs pa la/_de bzhin gshegs pa ni de bzhin nyid thugs su chud pa'i phyir ro/_/dgra
[\[128a\]]
[\[128a.1\]]bcom pa ni bse ru lta bu'o/_/yang dag par rdzogs pa'i sangs rgyas ni gzung ba'i rnam par rtog pa spangs pa'i phyir ro/_/byang chub ni 'bras bur gyur pa'i ye shes so/_/ye shes de nyid dpes bstan par mdzad pa ni dper na zhes bya ba nas brtsams te/_rab 'byor
[\[128a.2\]]de ni med do zhes bya ba'i bar du'o/_/kye ma gnas brtan rab 'byor 'di ni bdag cag la bse ru lta bu'i lam gsal bar byed do snyam du bsams pa'i de ma thag tu zab pa dang phra ba'i lam las byang chub kyi ye shes shin tu zab pa dang /_phra bar bstan pa ni ye shes zab pa nyid do/_/de nas tshe dang ldan
[\[128a.3\]]pa rab 'byor zhes bya ba la sogs pa nas/_sus kyang brjod pa med pa thos pa med pa bstan pa med pa zhes bya ba de dag gi bar gyis gzugs la sogs pa de dag zab pa ma yin/_phra ba ma yin zhes gsungs te/_med pa nyid kyi phyir ro/_/gzugs su brtags pa ste bzhag pa med pa la sogs
[\[128a.4\]]pa ni med pa nyid kyi phyir ro/_/de ltar na bse ru lta bu dag ni gzung ba'i rnam par rtog pa spangs pa'o/_/de nas lha'i bu dag ces bya ba la sogs pa nas/_gnyis su byar med ces bya ba'i bar gyis de dag gsungs te/_bdag gi rdzas mi dmigs su zin kyang phung po dag la sems can du
[\[128a.5\]]btags pa'i phyir sems can dang chos nyan pa sgyu ma lta bu la sogs pa yin la/_phyi rol gyi gzugs la sogs pa la yang sgyu ma lta bu la sogs pa ste/_mtshan nyid ji lta ba bzhin du med pa'i phyir ro/_/de ltar na bse ru lta bu dag ni 'dzin pa'i rnam par rtog pa ma spangs pa'o/_/de nas 'di
[\[128a.6\]]bstan pa na don du gnyer ba dang don du mi gnyer ba dag gnas skabs ji lta ba bzhin du/_gnas brtan rab 'byor la gnas brtan drug po de dag dang /_lha'i bu bye ba khrag khrig stong phrag brgyas dris pa'o/_/su dag don du gnyer ba ni 'dod pa'o/_/zab pa ni rtogs par dka' ba nyid kyi phyir ro/_/
[\[128a.7\]]brtag par dka' ba ni so so rang gis rig pa nyid kyi phyir ro/_/rtog ge'i spyod yul ma yin pa ni bsam pa'i lam las 'das pa'i phyir ro/_/phra ba ni rnam par rtog pa'i spros pa thams cad zhi ba'i phyir ro/_/mkhas pa ni chos thams cad yang dag pa ji lta ba bzhin du rtogs pa la mkhas pa'i rgyu yin
[\[128b\]]
[\[128b.1\]]pa'i phyir ro/_/mthong bar dka' ba ni rnam par shes pa'i tshogs lnga'i yul ma yin pa'i phyir ro/_/rtogs par dka' ba ni yid kyi rnam par shes pa'i yul ma yin pa'i phyir ro/_/zhi ba ni nyon mongs pa thams cad nye bar zhi ba'i phyir ro/_/gya nom pa ni sdug bsngal thams cad nye bar zhi ba'i
[\[128b.2\]]phyir ro/_/chos rnams las shin tu 'phags pa ni shin tu 'phags pa'o/_/mkhas pa dang mdzangs pas rig par bya ba ni phyir mi ldog pa la sogs pas rig par bya ba nyid kyi phyir ro/_/bse ru lta bu'i rigs can dag gi tshig don du gnyer ba'i dgag pa rgol ba dang bcas pa'i lan ni/_de nas
[\[128b.3\]]tshe dang ldan pa rab 'byor gyis lha'i bu de dag la zhes bya ba nas/_de nas bcom ldan 'das kyis lha'i dbang po brgya byin la zhes bya ba'i ltag yan chad do/_/de nas bcom ldan 'das kyis lha'i dbang po brgya byin la zhes bya ba la sogs pas ni bse ru lta bu'i rigs kyang chos kyi dbyings kho na yin
[\[128b.4\]]no zhes gsungs so/_/chos kyi mig gis zhes bya ba ni chos kyi mig gis so/_/'di ltar ma skyes pa ni me tog ma yin pa de bzhin du gzugs ma skyes pa ni gzugs ma yin pa nas/_yang dag par rdzogs pa'i sangs rgyas ma skyes pa ni yang dag par rdzogs pa'i sangs rgyas ma yin zhes bya ba'i
[\[128b.5\]]ni bse ru lta bu'i rigs so/_/'dir bstan bcos mdzad pas/_rang byung bdag nyid rtogs pa'i phyir/_/gzhan gyis bstan yang mi dgos la/_/bse ru lta bu'i ye shes ni/_/zab pa nyid du mngon par brjod/_/ces gsungs so/_/gzhan gyis bstan pa ni gzhan dag gis
[\[128b.6\]]bstan pa'o/_/de mi dgos pa dang ye shes zab pa nyid ces bya ba dang gnyis ni bse ru lta bu ste/_rang sangs rgyas zhes bya'o/_/mi dgos pa ci'i phyir zhe na/_de dag rang byung bdag nyid kyis mngon par rtogs pa'i phyir ro/_/bse ru lta bu ji ltar gzhan gyi don byed ce na/_'dod pa tsam gyis so/_/
[\[128b.7\]]ji ltar de dag las thos par 'gyur zhe na/_nyan par 'dod pa tsam gyis so/_/de ni/_gang dang gang don gang gang la/_/ji lta ji ltar nyan de dang /_/de la sgra med kyang don de/_/de ni de lta de ltar snang /_/zhes bya ba gsungs te/_de nas de dag gi 'phags pa'i lam ji tsam gyis she na/_
[\[129a\]]
[\[129a.1\]]gzung ba'i rtog pa nyams phyir dang /_/'dzin pa ma spangs phyir dang ni/_/rten gyis bse ru lta bu'i lam/_/yang dag bsdus par shes par bya/_/zhes bya ba gsungs so/_/btags pa chos nyid mi 'gal bar/_/ston pa'i rnam pa dro gyur pa/_/rtse mor gyur
[\[129a.2\]]pa gzugs la sogs/_/'grib pa med la sogs pas phye/_/nang stong nyid la sogs pa yis/_/gzugs sogs mi 'dzin phyir bzod pa/_/gzugs sogs skye ba med sogs kyi/_/rnam pa can ni chos kyi mchog_/ces bya ba la/_gzugs la sogs pa btags pa dang mi
[\[129a.3\]]'gal bas gzugs la sogs pa'i chos nyid bstan pa'i rnam pa ni dro ba'o/_/gzugs la sogs pa'i 'phel ba dang 'grib pa med pa'i rnam pa ni rtse mo'o/_/nang stong pa nyid la sogs pa bcu drug dag gis chos rnams yongs su 'dzin pa dgag pa'i rnam pa ni bzod pa'o/_/gzugs la
[\[129a.4\]]sogs pa so so la skye ba med pa dang /_'gag pa med pa la sogs pa rnam pa bcu ni chos kyi mchog go/_/mdo ni bse ru lta bu'i rigs las 'og tu/_de nas bcom ldan 'das kyis lha'i dbang po brgya byin la zhes bya ba nas/_rnam pa thams cad mkhyen pa nyid la gang slob pa da gnyis
[\[129a.5\]]su byar med par sangs rgyas kyi chos grangs med tshad med pa la slob po zhes bya ba'i bar ni drod kyi'o/_/gzugs 'phel bar bya ba dang 'grib par bya ba'i phyir mi slob ces bya ba nas/_gzugs yongs su gzung ba dang med par bya ba'i phyir mi slob po zhes bya ba'i bar ni rtse mo'i'o/_/ci'i phyir zhe na zhes
[\[129a.6\]]bya ba nas brtsams te/_chos thams cad yongs su 'dzin pa med pa'i tshul gyis rnam pa thams cad mkhyen pa nyid du 'byung ngo zhes bya ba'i bar ni bzod pa'o/_/de'i 'og nas mi slob mi 'byung zhes bya ba'i tshul gyis zhes bya ba'i bar ni chos kyi mchog go/_/de ni rang sangs rgyas kyi lam
[\[129a.7\]]bstan pa'o/_/de'i 'og tu byang chub sems dpa'i lam brjod par bya ste/_de la dang por mthong ba'i lam phan yon dang bcas pa'i mdo de'i don mdor bsdus pa ni/_bden dang bden la bzod pa dang /_/shes pa'i skad cig rnam bzhi yis/_/lam shes nyid la mthong ba'i lam/_/phan yon
[\[129b\]]
[\[129b.1\]]bcas pa 'di bshad do/_/zhes bya ba gsungs te/_bden pa so so la skad cig ma bzhi'o/_/bzod pa gnyis dang shes pa gnyis te sdug bsngal la chos shes pa'i bzod pa dang /_sdug bsngal la chos shes pa dang /_sdug bsngal la rjes su shes pa'i bzod pa dang /_sdug bsngal
[\[129b.2\]]la rjes su shes pa'o/_/kun 'byung dang 'gog pa dang lam la yang de bzhin te/_de dag ni 'dir lam shes pa nyid la mthong ba'i lam zhes bya'o/_/phan yon dang bcas pa rgyas par ni/_de bzhin nyid dang sangs rgyas dag_/phan tshun rten dang brten med phyir/_/rnam grangs khas mi len
[\[129b.3\]]pa dang /_/chen po tshad med nyid dang bcas/_/dpag med mtha' nyid med pa dang /_/der gnas gzugs la sogs pa la/_/sangs rgyas nyid du nges 'dzin dang /_/blang med dor ba med sogs dang /_/byams sogs stong nyid khyab pa dang /_/sangs rgyas nyid ni yongs 'dzin dang /_/rnam
[\[129b.4\]]par byang ba kun dang ni/_/nyam nga ba dang nad kun sel/_/mya ngan 'das 'dzin zhi nyid dang /_/sangs rgyas rnams kyis srung la sogs/_/srog mi gcod pa la sogs pa/_/rnam pa kun mkhyen tshul la ni/_/bdag nyid gnas nas sems can dag_/'god dang sbyin pa la sogs pa/_/rdzogs pa'i
[\[129b.5\]]byang chub tu bsngo ba/_/lam shes nyid kyi skad cig ma/_/zhes bya ba'i tshigs su bcad pa lngas gsungs te/_tshad med pa dang bcas pa ni tshad med pa dang lhan cig pa ste/_chen po nyid dang tshad med pa zhes bya ba'i don to/_/mtha' kho na ni mtha' nyid de dpag tu yod pa dang mtha' nyid do/_/
[\[129b.6\]]de dag med pa ni dpag tu med pa dang mtha' nyid med pa dang zhes bya ba'i don to/_/gzugs la sogs pa zhes bya ba ni skad cig ma bdun po dag dang sbyar bar bya ste/_gzugs la sogs pa nyid ni sdug bsngal dang kun 'byung nyid kyi phyir ro/_/byams pa la sogs pas gzugs mthong ba nyid
[\[129b.7\]]ni skad cig ma brgyad pa ste/_'di'i dmigs pa ni gzugs la sogs pa nyid de/_sems can du ston pa'o/_/de bas na skad cig ma brgyad ni gzugs la sogs pa la gnas pa'o/_/de la skad cig ma dang po ni gzugs la sogs pa'i de bzhin nyid la de bzhin gshegs pa gnas pa nyid
[\[130a\]]
[\[130a.1\]]du mthong ngo zhe na/_de yang mi rigs te/_de bzhin nyid dang sangs rgyas dag_/phan tshun rten dang brten med phyir/_/gang yang gzugs kyi de bzhin nyid la de bzhin gshegs pa med cing de bzhin gshegs pa la gzugs kyi de bzhin nyid med do zhes gsungs pa'i phyir ro/_/
[\[130a.2\]]rnam grangs zhes bya ba ni rnam pa gzhan no/_/khas len pa ni gnas pa ste/_mi rtag pa la sogs pa dang 'dra bar bdag nyid kyis so/_/gang yang gzugs kyi de bzhin nyid las de bzhin gshegs pa gzhan ma yin/_de bzhin gshegs pa las gzugs kyi de bzhin nyid gzhan ma yin no zhes rgyas
[\[130a.3\]]par gsungs te/_'di ltar de bzhin gshegs pa gzhan ma yin pa de bzhin du shes rab kyi pha rol tu phyin pa yang gzhan ma yin no/_/gzhan nyid du gyur na ni rnam par mi rtog pa mi rigs pa'i phyir ro/_/gang gzugs shes rab kyi pha rol tu phyin pa ma yin/_gzugs las gud na yang shes
[\[130a.4\]]rab kyi pha rol tu phyin pa med do zhes bya ba la sogs pa nas/_rnam pa thams cad mkhyen pa nyid kyi chos nyid las gud na yang shes rab kyi pha rol tu phyin pa med do zhes bya ba'i bar du gsungs so/_/shes rab kyi pha rol tu phyin pa zhes bya ba ni sdug bsngal la chos shes pa'i bzod pa'o/_/chen po la sogs pa la
[\[130a.5\]]dmigs pa can gyi skad cig ma bzhi po de dag gi skabs 'byed pa ni pha rol tu phyin pa 'di ni rgya che ba yin te zhes bya ba nas brtsams te/_de ci'i phyir zhe na zhes bya ba de'i ltag yan chod ni bstan pa'o/_/de'i 'og nas dbang po dang bcas pa zhes bya ba de'i gong yan chad ni bshad pa'o/_/de'i don ni
[\[130a.6\]]'di yin te/_gzugs la sogs pa'i chen po nyid ni dus gsum du dngos po dang dngos po med pa nyid du yongs su chad pa med pa ste/_de bzhin nyid kyi ngo bo nyid kyis nam mkha' lta bu yin pa'i phyir/_de bas na dmigs pa chen po nyid kyis 'di ni pha rol tu phyin pa chen po yin te/_tshad med pa zhes
[\[130a.7\]]gsungs pa'i ltag yan chad ni sdug bsngal la chos shes pa'o/_/'di tsam du yongs su bcad du med pa ni tshad med pa ste/_pha rol tu phyin pa ni dpag tu med do zhes bya ba'i ltag yan chad ni sdug bsngal la rjes su shes pa'i bzod pa'o/_/grangs su mi chod pa nyid dpag tu med pa ste/_gang
[\[130b\]]
[\[130b.1\]]mtha' med pa zhes gsungs pa'i gong yan chad ni sdug bsngal la rjes su shes pa'o/_/skye ba ni sngon gyi mtha' yin la 'gog pa ni phyi ma'i mtha' yin te/_de yang yongs su tshad med pa nyid ni gzugs la sogs pa mtha' med pa nyid do/_/rnam pa thams cad mkhyen pa nyid mtha' med pa dang /_
[\[130b.2\]]chos kyi dbyings mtha' med pa dang /_de bzhin nyid mtha' med pa dang /_sems can mtha' med pa de la dmigs pa'i phyir 'di ni pha rol tu phyin pa mtha' med pa'o/_/gang nam mkha' mtha' yas pa'i phyir pha rol tu phyin pa mtha' yas pa nas brtsams te/_de nas dbang po dang bcas pa'i
[\[130b.3\]]lha rnams zhes bya ba de'i gong yan chad kyis gsungs pa ni kun 'byung la chos shes pa'i bzod pa'o/_/der zhes bya ba ni gzugs la sogs pa shes rab kyi pha rol tu phyin pa la gnas pa'o/_/sangs rgyas nyid du nges par 'dzin pa ni sangs rgyas kho na nyid du blta bar bya'o/_/gang de nas dbang po dang
[\[130b.4\]]bcas pa'i lha rnams zhes bya ba nas brtsams te/_sangs rgyas bcom ldan 'das su 'gyur ro zhes bya ba'i bar du gsungs pa ni kun 'byung la chos shes pa'o/_/blang med dor ba med sogs dang /_/zhes bya ba ni gzugs la sogs pa yongs su gzung ba med pa dang dor ba med pa ste/_gzugs la
[\[130b.5\]]sogs pa'i stong pa nyid la gnas pa'o/_/de nas lha'i bu de dag gis bcom ldan 'das zhes bya ba nas brtsams te/_glags rnyed par mi 'gyur ro zhes bya ba'i bar du gsungs pa ni kun 'byung la rjes su shes pa'i bzod pa'o/_/byams pa la sogs pa dang zhes bya ba ni byams pa dang snying rje dang
[\[130b.6\]]dga' ba dang btang snyoms so/_/lhag ma ni phan yon no/_/gang kau shi ka rigs kyi bu'am rigs kyi bu mo zhes bya ba nas brtsams te/_rnam pa thams cad mkhyen pa'i sems dang yang ma bral bar bya'o zhes bya ba'i bar du gsungs pa ni kun 'byung la rjes su shes pa'o/_/stong pa nyid khyab pa
[\[130b.7\]]zhes bya ba ni stong pa nyid bcu drug dag mthong ba'o/_/'thad pa dang bcas pa lhag ma ni phan yon no/_/gang kau shi ka gzhan yang zhes bya ba nas brtsams te/_rgyun mi 'chad par bsrung ba dang bskyang ba dang sbed par bgyi'o zhes bya ba'i bar du gsungs pa ni 'gag pa la chos shes pa'i bzod pa'o/_/sangs rgyas
[\[131a\]]
[\[131a.1\]]nyid ni yongs 'dzin dang /_/zhes bya ba ni sangs rgyas mi bzhugs pa'i sangs rgyas kyi zhing du sems can gdul bar bya ba'i phyir/_bdag nyid sangs rgyas kyi gzugs su sprul pa'o/_/gang de nas lha'i dbang po brgya byin gyis bcom ldan 'das la zhes bya ba nas brtsams
[\[131a.2\]]nas theg pa gsum la 'dul ba ni ngo mtshar che'o zhes bya ba'i bar du gsungs pa ni 'gog pa la chos shes pa'o/_/rnam par byang kun zhes bya ba la/_yongs 'dzin zhes bya bar sbyar ro/_/de ltar na shes rab kyi pha rol tu phyin pa yongs su gzung bas rnam par byang ba'i chos thams cad yongs su
[\[131a.3\]]gzung bar 'gyur ro/_/lhag ma ni phan yon no/_/gang de nas lha'i dbang po brgya byin gyis zhes bya ba nas brtsams te/_sdug bsngal mthar 'byin par 'gyur ro zhes bya ba'i bar du gsungs pa ni 'gog pa la rjes su shes pa'i bzod pa'o/_/nyam nga ba dang nad kun sel/_/zhes bya ba la nyam
[\[131a.4\]]nga ba ni phongs pa dang rnam par rtsod pa la sogs pa'o/_/nad ni srid pa'i sdug bsngal lo/_/kau shi ka 'di lta ste dper na zhes bya ba nas brtsams te/_rnam par 'phel bar mi 'gyur ro zhes bya ba'i bar du gsungs pa ni 'gog pa la rjes su shes pa'o/_/mya ngan 'das 'dzin zhi nyid dang /_/zhes
[\[131a.5\]]bya ba ni mya ngan las 'das par 'dzin pa zad pa'o/_/gang de ci'i phyir zhe na kau shi ka zhes bya ba nas brtsams te/_sdig to mi dge ba'i chos de dag thams cad zhi bar byed pa yin te/_rnam par 'phel bar byed pa ma yin no zhes bya ba'i bar du gsungs pa ni lam la chos shes pa'i bzod pa'o/_/sangs
[\[131a.6\]]rgyas rnams kyis srung la sogs/_/zhes bya ba ni rdzogs pa'i sangs rgyas kyis srung ba dang skyob pa dang sbed pa dang /_dge ba'i chos rnams rnam par 'phel bar 'gyur ba'o/_/gang kau shi ka stong gsum zhes bya ba nas brtsams te rnam pa thams cad mkhyen pa nyid kyi bar du rnam par 'phel bar 'gyur
[\[131a.7\]]gyi/_yongs su 'grib par mi 'gyur ro zhes bya ba'i bar du gsungs pa ni lam la chos shes pa'o/_/srog mi gcod pa la sogs pa/_/rnam kun mkhyen pa'i tshul la ni/_/bdag nyid gnas te sems can dag_/'god dang zhes bya ba ni srog gcod pa las ldog pa dang por byas nas/_rnam
[\[131b\]]
[\[131b.1\]]pa thams cad mkhyen pa nyid la bdag nyid gnas la de bzhin du gzhan dag 'god pa nyid kyi bar du'o/_/gang de'i tshig blang bar 'os par 'gyur zhes bya ba nas brtsams te/_legs pa brjod cing rjes su dga' bar 'gyur ro zhes bya ba'i bar du gsungs pa ni lam la rjes su shes pa'i bzod pa'o/_/
[\[131b.2\]]sbyin pa la sogs pa/_rdzogs pa'i byang chub tu bsngo ba/_/zhes bya ba ni sbyin pa la sogs pa la spyad pa gang dang gang yin pa de dang de bla na med pa yang dag par rdzogs pa'i byang chub tu yongs su sngo bar byed pa na dran pa dang ldan pas so/_/kau shi ka gzhan yang de pha rol tu phyin pa drug la spyod pa'i
[\[131b.3\]]tshe sbyin pa yongs su gtong yang zhes bya ba nas brtsams te/_yon tan 'di dag thob par 'gyur ro zhes bya ba'i bar du gsungs pa ni lam la rjes su shes pa'o/_/lam shes nyid kyi skad cig ma/_/zhes bya ba ni 'dir de dag ni lam shes pa nyid la mthong ba'i lam ni skad cig ma bcu drug go/_/
[\[131b.4\]]de ltar mthong ba'i lam bstan nas/_bsgom pa'i lam brjod par bya'o/_/de'i byed pa rnam pa drug gi mdo nyung bas dang por gsungs te/_kun nas dul dang thams cad nas/_/bdud dang nyon mongs las rgyal dang /_/gnod pas brdzi ba med nyid dang /_/byang chub dang ni rten mchod
[\[131b.5\]]nyid/_/ces bya ba gsungs te/_bdag dang bdag gi la chags pa med pa ni dul ba'o/_/de dag gi khengs pa med pa ni 'dud par byed pa ste/_'dud pa'o/_/kun nas zhes bya ba'i sgra'i don ni yongs su dul ba dang yongs su 'dud pa zhes bya ba'i tha tshig ste/_de gnyi ga yang dmigs su med pa'i
[\[131b.6\]]phyir ro/_/gang de skad du brgya byin gyis gsol pa zhes bya ba nas brtsams te/_nye bar gnas so zhes bya ba'i bar gsungs pa ni yongs su dul ba dang yongs su 'dud pa'i byed pa'o/_/thams cad nas nyon mongs pa las rgyal ba la/_thams cad ces bya ba ni 'dir bdag dang gzhan las
[\[131b.7\]]so/_/gang de nas bcom ldan 'das zhes bya ba nas brtsams te/_phog cing zug par mi 'gyur ro zhes bya ba'i bar du gsungs pa ni nyon mongs pa las rgyal ba'i byed pa'o/_/gnod pa brdzi ba med nyid dang /_/zhes bya ba ni pha rol gyi gnod pas thams cad du gnod par bya ba ma yin pa dang /_
[\[132a\]]
[\[132a.1\]]gnod pa med pa nyid do/_/gang yang kau shi ka gzhan yang gal te rigs kyi bu zhes bya ba nas brtsams te/_gnyi ga la yang gnod par mi byed do zhes bya ba'i bar du gsungs pa ni gnod pas brdzi ba med pa nyid kyi byed pa'o/_/byang chub ces bya ba ni bla na med pa yang
[\[132a.2\]]dag par rdzogs pa'i byang chub po/_/gang de ci'i phyir zhe na zhes bya ba nas brtsams te/_mngon par rdzogs par sangs rgyas so zhes bya ba'i bar du gsungs pa ni mngon par rdzogs pa'i byang chub pa'i byed pa'o/_/rten mchod nyid ces bya ba ni gang 'dir shes rab kyi pha rol tu phyin pa 'dzin pa
[\[132a.3\]]nas/_yid la byed pa'i bar de ni rten te/_de'i lha'i tshogs thams cad kyis mchod pa'o/_/gang kau shi ka 'di lta ste zhes bya ba nas brtsams te/_bkur sti byas par gyur to zhes bya ba'i bar du gsungs pa ni rten mchod pa nyid do/_/'jig rten las 'das pa'i lam gyi byed pa drug po de
[\[132a.4\]]dag ni bsdus nas tha mi dad pa nyid du gong du gsungs pa yin no/_/'jig rten pa'i bsgom pa'i lam dang por brjod par bya ste/_dang po nyid yin pa'i phyir ro/_/de yang rnam pa gsum ste/_mos pa yid la byed pa dang /_bsngo ba yid la byed pa dang /_rjes su yi rang ba yid la byed pa'o/_/
[\[132a.5\]]de la mos pa'i dbang du mdzad nas/_mos pa rang gi don dang ni/_/rang gzhan don dang gzhan don dang /_/rnam gsum shes bya de yang ni/_/zhes bya ba gsungs te/_'di rang gi don yin pas na rang gi don to/_/de bzhin du rang dang gzhan gyi dang /_gzhan gyi nyid kyang ngo /_/de yang ni/_
[\[132a.6\]]so sor rnam pa gsum du 'dod/_/ces bya ba la de zhes bya ba ni rang gi don la sogs pa'o/_/ji ltar rnam pa gsum zhe na/_chung dang 'bring dang chen po ste/_/de ltar zhes bya ba dang 'brel to/_/chung ngu'i chung sogs dbye ba yis/_/de yang rnam gsum so sor zhes bya bar sbyar te/_de ltar na/_
[\[132a.7\]]rnam pa nyi shu bdun du 'dod/_/de ltar zhes bya ba ni de ltar rnam pa phye bas so/_/de zhes bya ba ni mos pa'o/_/'di lta ste rang gi don gyi mos pa chung ngu'i chung ngu dang /_chung ngu'i 'bring po dang /_chung ngu'i chen po dang /_'bring gi chung ngu dang /_'bring gi 'bring dang /_'bring gi chen po dang /_
[\[132b\]]
[\[132b.1\]]chen po'i chung ngu dang /_chen po'i 'bring dang /_chen po'i chen po'o/_/de bzhin du rang dang gzhan gyi don gyi mos pa dang /_gzhan gyi don gyi mos pa'o/_/mos pa ni dad pa dang 'dun pa ste/_yid ches pa dang 'dod pa'i mtshan nyid do/_/gang la mos she na/_mdo las bstan pa'i bcom
[\[132b.2\]]ldan 'das ma 'dri ba dang /_klog pa la sogs pa de'i spyod pa dang /_me tog la sogs pa nas mar me'i mthar thug pa de'i mchod pa la'o/_/spyod pa dang mchod pa las byung ba'i bsod nams de'i 'thad pa yang mdo ji lta ba bzhin no/_/sku gdung rin po che sna bdun gyi mchod rten du stsal ba'am/_
[\[132b.3\]]rin po che sna bdun gyi snod du stsal te/_de la mchod pa'i bsod nams las bsod nams ches mang ba ni dang po'o/_/mdo ji lta ba bzhin du byang chub ni le lo can dang brtson 'grus med pa dang /_mos pa dman pa dang /_bsam pa dman pa dang /_shes rab 'chal pa dag gis rtogs par
[\[132b.4\]]dka' bar shes pa'o/_/lhag ma ni de bzhin te bsod nams lhag par rtogs par bya ste/_gnyis pa'o/_/bcom ldan 'das ma la yang dang yang du spyod pa dang mchod pa dang /_de'i nang du chud pa'i sbyin pa'i pha rol tu phyin pa la sogs pa tshul bzhin du yid la byed pa'i spyod pa lhag ma la bsod
[\[132b.5\]]nams lhag par 'phags te gsum pa'o/_/thams cad mkhyen pa nyid kyi sems dang ma bral ba zhes bya ba ni khyad par ro/_/lhag ma ni gsum pa dang 'dra ste/_rin po che sna bdun gyi mchod rten dpag tshad tsam byas la de bzhin du mchod pa byas pa'i bsod nams las bsod nams ches mang du 'phel ba
[\[132b.6\]]zhes bya ba ni bzhi pa'o/_/lnga pa la sogs pa ni thams cad du bzhi pa dang 'dra ste/_khyad par ni bsod nams lhag pa na de'i mos pa las so/_/bzhi pa las bstan pa'i mchod rten gyis 'dzam bu'i gling yongs su bkang ba zhes bya ba ni lnga pa'o/_/gling bzhi pa'i 'jig rten gyi khams zhes bya ba ni drug pa'o/_/
[\[132b.7\]]stong gi zhes bya ba ni bdun pa'o/_/stong gnyis pa zhes bya ba ni brgyad pa'o/_/stong gsum gyi stong chen po zhes bya ba ni dgu pa'o/_/dgu po de dag ni rang gi don yin te/_bsod nams 'dis bdag la yon tan shin tu mang po sgrub par 'gyur ro zhes shes pa'i phyir ro/_/de'i 'og tu dgu _
[\[133a\]]
[\[133a.1\]]ni rang dang gzhan gyi don yin te/_bdag gi bsod nams 'dis rang dang gzhan gyi don shin tu mang por 'gyur ro zhes shes pa'i phyir ro/_/bcom ldan 'das ma ni 'phags pa'i gang zag thams cad kyi yang dag pa'i rgyu yin no zhes lhag par mos pa dang bsod nams la mos pa
[\[133a.2\]]lhag pa'i phyir phyogs bcu'i 'jig rten gyi khams kyi sems can rnams kyis ji skad du gsungs pa'i mchod rten re re byas la/_bkur sti byas pa'i bsod nams ni bcom ldan 'das ma la bkur sti byas pa'i bsod nams kyi brgya'i char yang nye bar mi 'gro'o zhes bya ba nas nye bar mi bzod do zhes bya
[\[133a.3\]]ba'i bar ni rang dang gzhan gyi don gyi mos pa dang po'o/_/shes rab kyi pha rol tu phyin pa 'di zung shig ces bya ba la sogs pas 'jig rten du mi dge ba thams cad yongs su nyams pa la sogs pa rab tu 'byung bar 'gyur ro zhes bya ba de lta bu'i rnam par mos pa lhag pa ni gnyis pa'o/_/mdo ji lta
[\[133a.4\]]ba bzhin du bcom ldan 'das ma nyid ni sangs rgyas kyi chos thams cad kyi 'dren pa'o zhes lhag par mos pa 'thad pa dang bcas pa ni gsum pa'o/_/bcom ldan 'das ma 'dzin pa la sogs pas de bzhin gshegs pa dang mnyam par 'gyur te/_nyan thos dang rang sangs rgyas kyi ye shes dang
[\[133a.5\]]tshul khrims kyi phung po la sogs pa gang yin pa de ni/_de'i tshul khrims kyi phung po la sogs pa brgya'i char yang nye bar mi 'gro'o zhes bya ba nas mi bzod do zhes bya ba'i bar gyis mos pa lhag pa ni bzhi pa'o/_/bcom ldan 'das ma spyod pa dang mchod pa la mngon par brtson pa la lha bye ba brgya stong nyan
[\[133a.6\]]pa'i phyir nye bar 'ong bar 'gyur zhing spobs pa nye bar bsgrub par sems so/_/de dag la yang bcom ldan 'das ma bsrung ba dang bskyab pa dang sbed pa mdzad par 'gyur ro/_/de ltar na chos thams cad dmigs su med pa la gang las 'jigs pa dang gang 'jigs pa dang 'jigs pa gang yin zhes bya ba ni
[\[133a.7\]]mos pa lnga pa'o/_/de 'phags pa'i gang zag thams cad dang lha dang mi dang lha ma yin du bcas pa'i skye dgu dag gi yid du 'ong bar bya ba yin no zhes bya ba ni drug pa'o/_/spobs pa mi 'phrogs pa dang sbyin pa mi 'phrogs pa la sogs pa nas rnam pa thams cad mkhyen pa nyid kyi bar du ste/_mu stegs pa _
[\[133b\]]
[\[133b.1\]]dag chos dang ldan pas tshar gcod pa zhes bya ba ni bdun pa'o/_/phyogs bcu'i 'jig rten gyi khams kyi lha'i bu 'ga' zhig byang chub tu smon pa byas par gyur pa de dag la chos kyi sbyin pa 'di sbyin par gyur cig ces de ltar gang sems bskyed pa de nas de dag der 'ongs pa nas spyod pa dang mchod pa bya ste/_
[\[133b.2\]]de la srung ba dang skyob pa dang sbed pa byas nas 'gro bar 'gyur ro zhes bya ba ni brgyad pa'o/_/des snang ba rgya che ba mthong ba'am lha'i dri mnam pa las lha rnams 'ongs par shes par 'gyur te/_des bdag nyid kyang gtsang sbra spyod pa dang ldan par bya/_sa phyogs gtsang ba de yang me tog dri zhim
[\[133b.3\]]pa dag gi gcal bkram par bya ste/_mdo ji lta ba bzhin du phan yon rnam pa mang po yang thob par 'gyur ba ni dgu pa'o/_/de'i 'og tu gzhan gyi don gyi mos pa ni dgu kho na yin te/_gnas skabs de la gzhan gyi don kho na la rtsol ba'i phyir ro/_/de la phyogs bcu'i sangs rgyas nyan thos kyi
[\[133b.4\]]dge 'dun dang bcas pa la yo byad thams cad kyis bsnyen bkur byas pa dang /_nyan thos kyi dge 'dun dang bcas pa yongs su mya ngan las 'das pa dag gi mchod rten rin po che sna bdun las byas pa so sor byed du bcug pa la de bzhin du mchod pa byas pa'i bsod nams las bcom ldan 'das ma mchod
[\[133b.5\]]pas kyang bsod nams ches mang du 'phel na/_spyod pa dang mchod pa dag lta ci smos zhes bya ba ni gzhan gyi don gyi mos pa dang po'o/_/'dzam bu'i gling de bzhin gshegs pa'i sku gdung gis byur bur bltams pa gtad la bcom ldan 'das ma glegs bam du byas pa zhig kyang byin na de las bdag gis 'di nyid blang bar bgyi'o/_/de ltar
[\[133b.6\]]'di nyid las skyes pa nyid kyis de dag gi mchod pa brnyes pa yin te/_bcom ldan 'das ma ni sangs rgyas kyi chos thams cad stsol bar mdzad pa'o/_/gzung du med pa ni mtshan nyid med pa'i phyir 'ga' zhig gi yang rtsol ba mdzad pa med pa ma yin te/_gnyis su med pa'i phyir ro/_/de ltar na
[\[133b.7\]]sangs rgyas kyi chos thams cad dang stong pa nyid thams cad dang bcom ldan 'das ma gnyis su med de/_de dag gnyis su byar med ces bya ba ni gnyis pa'o/_/bcom ldan 'das ma bsnyen bkur byas pa gang gis 'gro ba dman pa dang /_byang chub dman par mi 'gyur ba dang /_sems can yongs su
[\[134a\]]
[\[134a.1\]]smin par byed pa dang ma bral ba ste/_sangs rgyas kyi zhing sna tshogs su song nas sangs rgyas rnams la bsnyen bkur sna tshogs byed pa zhes bya ba ni gsum pa'o/_/gal te stong gsum gyi stong chen po'i 'jig rten gyi khams de bzhin gshegs pa'i sku gdung gis byur bur
[\[134a.2\]]bltams pa zhig dang bcom ldan 'das ma glegs bam la bris pa rnyed na 'di nyid len to/_/sku gdung bsnyen bkur byas pa las bde 'gro'i bde ba dang /_byang chub gsum gyi phun sum tshogs pa gang yin pa de bcom ldan 'das ma las byung ba yin te/_gang bcom ldan 'das ma la blta ba des
[\[134a.3\]]sangs rgyas la blta ba ste/_de bzhin gshegs pa dang bcom ldan 'das ma gnyis su med de de dag gnyis su byar med do zhes bya ba ni bzhi pa'o/_/gang yang phyogs bcu'i de bzhin gshegs pa thams cad cho 'phrul rnam pa gsum gyis bka' yan lag bcu gnyis kyi chos ston par
[\[134a.4\]]mdzad pa dang /_gang yang 'ga' zhig bcom ldan 'das ma bzung zhing bcangs la gzhan dag la rgya cher ston pa de ni de dang mnyam ste/_de bzhin gshegs pa dang cho 'phrul dang gsung rab dag ni 'di las byung ba'o zhes bya ba ni lnga pa'o/_/gang gis stong gsum gyi stong chen po'i 'jig
[\[134a.5\]]rten gyi khams 'dir sems can rnams kyis 'di 'dzin par 'gyur ba nas tshul bzhin yid la byed pa'i bar du byed pa de la mi dang mi ma yin pas glags rnyed par mi 'gyur/_bcom ldan 'das ma de ni sangs rgyas kyi mdzad pa mdzad par 'gyur/_'jig rten gyi khams der sangs rgyas 'byung ba blta bar
[\[134a.6\]]bya ste/_'dir dpe ni lha'i nor bu rin po che zhes bya ba ste drug pa'o/_/gal te gang gA'i klung gi bye ma snyed kyi 'jig rten gyi khams de bzhin gshegs pa'i sku gdung gis byur bur bltams pa dang /_bcom ldan 'das ma glegs bam du bris pa rnyed na bdag ni 'di len to/_/de dag ni de las skyes
[\[134a.7\]]pa nyid kyis mchod par 'gyur te/_de mchod pa byas pa las kyang ngan song bcom nas/_bde 'gro'i bde ba nyung zad nyams su myong ste/_sdug bsngal mthar byed par 'gyur te/_bcom ldan 'das ma 'di bzung ba nas tshul bzhin yid la byas pa'i bar gyis pha rol tu phyin pa la sogs pa nas/_
[\[134b\]]
[\[134b.1\]]ma 'dres pa'i mthar thug pa yongs su rdzogs pa dang /_byang chub sems dpa'i mngon par shes pa thob nas sangs rgyas kyi zhing dag tu 'gro bar 'gyur ro/_/phyogs bcu'i sangs rgyas thams cad blta bar 'dod pas sangs rgyas rjes su dran pa dang 'dus byas kyi chos rnams dang /_'dus ma
[\[134b.2\]]byas kyi chos rnams bsgom par 'gyur ro zhes bya ba ni bdun pa'o/_/dus gsum gyi de bzhin gshegs pa dang /_nyan thos dang rang sangs rgyas kyi byang chub gang yin pa de thams cad ni kun rdzob tu bcom ldan 'das ma las byung ba yin gyi don dam par ni ma yin te/_gang gi phyir bcom ldan
[\[134b.3\]]'das ma gnyis su med pa ste/_cung zad kyang dor ba med cing len pa med do zhes bya ba ni brgyad pa'o/_/bcom ldan 'das ma 'di ni pha rol tu phyin pa rin po che ste/_gang 'di la spyod pas sems can thams cad kyi sems kyi spyod pa dag rab tu shes te/_sems can 'ga' yang mi dmigs pa
[\[134b.4\]]nas/_srog dang gso ba dang skyes bu la sogs pa dang /_phung po la sogs pa dang /_byang chub dang /_sangs rgyas dang sangs rgyas kyi chos rnams kyi bar du mi dmigs so/_/gang gis ngo bo nyid kyi chos sna tshogs shes pa 'dir mi dmigs pa de bas na bcom ldan 'das ma dmigs pa
[\[134b.5\]]med pa ste/_de ltar chos thams cad ni ro gcig pa nyid yin no zhes bya ba ni gzhan gyi don gyi mos pa dgu pa'o/_/shes rab pha rol phyin pa la/_/mos pa yis ni chos rnams la/_/dgu tshan gsum gyis bstod pa dang /_/bkur ba dang ni bsngags par 'dod/_/ces bya ba ni mos pa dang
[\[134b.6\]]lhag par mos pa'o/_/cha dang cha shas dang phyogs 'ga' zhes bya ba ni rnam grangs so/_/shes rab kyi pha rol tu phyin pa la mos pa dgu tshan gsum gyis dbye ba gsungs pa gang yin pa de'i cha rnams la dgu tshan gsum gyis rab tu phye ba dag ni go rims bzhin du bstod pa dang bkur ba dang
[\[134b.7\]]bsngags pa dag tu 'dod de/_byang chub sems dpa'i mos pa rnams la spro bar bya ba'i phyir ro/_/de rnams kyi dgu tshan dang po la ni bstod pa chung ngu ste/_yang dag pa'i yon tan brjod pa'o/_/de dag nyid kyi gnyis pa la ni bkur ba ste/_'bring ngo /_/de dag nyid kyi gsum pa la ni
[\[135a\]]
[\[135a.1\]]bsngags pa ste chen po'o/_/gsum po de nyid kyi 'og tu lhag pa dgu tshan gsum gyis brjod par bya ste/_gang gis bcom ldan 'das ma la spyod pa dang mchod pa bdag nyid byed la gang gis de dag glegs bam du bris nas gzhan la byin na 'di nyid snga ma las bsod nams
[\[135a.2\]]mngon du 'phags te/_bcom ldan 'das ma byin pa ni chos sbyin pa bla na med pa nyid yin pa'i phyir zhes bya ba ni bstod pa dang po'o/_/bcom ldan 'das ma ji skad bstan pa bzhin du gzhan gyi drung du song ste/_bshad cing bstan pa dang brjod cing bkrol ba dang /_rnam par phye ste gsal bar
[\[135a.3\]]byas na 'di nyid snga ma las bsod nams mang du 'phel te/_de ni ston pa yin no zhes blta bar bya'o/_/ston pa yang gzhan ma yin/_bcom ldan 'das ma yang gzhan ma yin te/_gang gi phyir 'di nyid la bslabs na byang chub gsum thob par 'gyur ro zhes bya ba ni bstod pa gnyis pa'o/_/
[\[135a.4\]]sems can gcig cig rgyun du zhugs pa'i 'bras bu la bkod pa'i bsod nams gang yin pa de ni 'dzam bu'i gling gi sems can dge dge ba bcu la zhes bya ba ni gsum pa'o/_/de bzhin du lan cig phyir 'ong ba'i 'bras bu la zhes bya ba ni bzhi pa'o/_/de bzhin du phyir mi 'ong ba'i 'bras bu la zhes bya
[\[135a.5\]]ba ni lnga pa'o/_/de bzhin du dgra bcom pa la zhes bya ba ni drug pa'o/_/de bzhin du rang byang chub la zhes bya ba ni bdun pa'o/_/gang gis 'dzam bu'i gling gi sems can rgyun du zhugs pa'i 'bras bu la bkod pa bas/_gang gis sems can gcig cig bla na med pa'i byang chub la bkod pa
[\[135a.6\]]'di ni de bas bsod nams ches mang du zhes bya ba ni brgyad pa'o/_/gang gis 'dzam bu'i gling gi sems can lan cig phyir 'ong ba'i 'bras bu la bkod pa bas gang gis sems can gcig cig bla na med pa'i byang chub la bkod pa ni de bas ches bsod nams mang du 'phel lo zhes bya ba ni
[\[135a.7\]]bstod pa dgu pa'o/_/gang gis 'dzam bu'i gling bdag phyir mi 'ong ba'i 'bras bu dang /_gang gis gcig cig bla na med pa'i byang chub la zhes bya ba ni bkur ba dang po'o/_/gang gis 'dzam bu'i gling pa dgra bcom pa nyid la zhes bya ba dang /_gang gis sems can gcig cig bla na
[\[135b\]]
[\[135b.1\]]med pa'i byang chub la zhes bya ba ni bkur ba gnyis pa'o/_/gang gis 'dzam bu'i gling pa rang sangs rgyas kyi byang chub la zhes bya ba dang gcig cig bla na med pa'i byang chub la zhes bya ba ni gsum pa'o/_/zag pa med pa'i chos thams cad ni bcom ldan 'das ma las bstan pa dang gang zag
[\[135b.2\]]thams cad kyi phun sum tshogs pa thams cad dang /_lha dang mi rnams kyi phun sum tshogs pa yang bcom ldan 'das ma las byung ba yin te/_de'i phyir phyogs re re zhing gang gA'i klung gi bye ma snyed kyi 'jig rten gyi khams dag gi sems can la la gang yin pas rang byang chub la bkod pa
[\[135b.3\]]bas/_gzhan gyis bcom ldan 'das ma glegs bam du bri ba yang byas la/_gzhan la bri ba dang klag pa'i phyir byin na 'di nyid de bas bsod nams mang du 'phel lo/_/gang gis pha rol tu phyin pa drug la sogs pa nas/_rnam pa thams cad mkhyen pa'i mthar thug pa tshul bzhin yid la
[\[135b.4\]]byed pa ste/_byang chub la gnyis su spyod pa ma yin pa'i phyir stong gsum gyi stong chen po'i 'jig rten gyi khams kyi sems can dag dge ba bcu dang /_bsam gtan dang /_gzugs med pa dang /_tshad med pa dang mngon par shes pa la bkod pa'i bsod nams las ches mang du 'phel lo zhes
[\[135b.5\]]bya ba ni bzhi pa'o/_/gang gis 'di gzhan dag la rgya cher ston par byed la don gtan la 'bebs pa ston par byed de 'di ltar de dag ni gnyis su ma yin gnyis su med par blta bar bya ba ma yin te rnam par mi rtog pa'i phyir ro/_/de bzhin du yang dag pa'i mthar ma yin/_yang dag pa'i mtha' ma yin par
[\[135b.6\]]ma yin pa'i bar du ste/_'di nyid bsod nams mang du 'phel gyi/_gang bdag 'ba' zhig gis de dag bzung ba nas tshul bzhin yid la byas pas ma yin no zhes bya ba'i bar ni lnga pa'o/_/bdag gis shes rab kyi pha rol tu phyin pa 'dzin pa nas/_de'i don gtan la dbab par bstan pa
[\[135b.7\]]gang yin pa de'i bsod nams kyi phung po tshad med grangs med dpag tu med pa zhes bya ba ni drug pa'o/_/gang gis phyogs bcu re re zhing de bzhin gshegs pa tshad med grangs med dpag tu med pa dag la nam 'tsho'i bar du rgyal mtshan dang /_ba dan dang sil snyan dag gi bar gyis bde bar sbyar
[\[136a\]]
[\[136a.1\]]ba thams cad kyis rim gror byas pa bas gang gis 'di gzhan dag la rnam grangs du mar rgya cher bstan pa nas/_yang dag par bstan par byas pa'i bar 'di nyid snga ma las bsod nams ches mang du 'phel te/_gang gi phyir dus gsum du bzhugs pa'i sangs rgyas dag ni 'di
[\[136a.2\]]nyid la bslabs pa las byang chub brnyes so zhes bya ba ni bdun pa'o/_/gang la las bskal pa grangs med par dmigs pa'i tshul gyis pha rol tu phyin pa drug po dag gzhan dag la rgya cher brjod pa nas/_yang dag par ston pa'i bar byed pa bas mi dmigs pa'i tshul gyis nam 'tsho'i bar du bcos
[\[136a.3\]]ma yongs su spangs pa nyid snga ma las bsod nams mang du 'phel lo/_/de la bdag gis sbyin pa bya/_'di ni sbyin par bya/_gzhan la sbyin par bya zhes bya de lta bu la mi dmigs pa'i dmigs pa yin la/_pha rol tu phyin pa dag la 'khor gsum yongs su dag pa ni mi dmigs pa ste/_mi rtag
[\[136a.4\]]pa dang sdug bsngal ba dang /_stong pa dang bdag med pa zhes bya ba bcos ma yongs su spangs pa ni brgyad pa'o/_/gang la la zhig gis phyogs bcu re re zhing gang gA'i klung gi bye ma snyed kyi sems can dag rgyun du zhugs pa'i 'bras bu la bkod pa bas/_gang gis 'di gzhan la don dang ldan pa dang /_
[\[136a.5\]]yi ge dang ldan pa rgya cher brjod pa nas yang dag par ston par byas pa'i bar dang /_'di zung shig pa nas nan tan du gyis shig ces bsgo ba'i bar 'di ni de bas bsod nams mang du 'phel te/_'di las rgyun du zhugs pa rnams 'byung bar 'gyur ro zhes bya ba ni bkur ba dgu pa'o/_/gang gis 'dzam
[\[136a.6\]]bu'i gling pa'i sems can lan cig phyir 'ong ba'i 'bras bu la bkod pa bas zhes bya ba ni bsngags pa dang po'o/_/phyir mi 'ong ba'i 'bras bu la zhes bya ba ni gnyis pa'o/_/gang la las phyogs bcu re re zhing gang gA'i klung gi bye ma snyed kyi 'jig rten gyi khams kyi sems can dgra bcom pa nyid la
[\[136a.7\]]bkod pa bas/_gang gis gzhan dag la 'di'i don dang ldan yi ge dang ldan par brjod pa nas/_nan tan du gyis shig ces bsgo ba'i bar 'di nyid snga ma bas ches bsod nams mang du 'phel lo zhes bya ba ni gsum pa'o/_/gang la la zhig gis phyogs bcu nas rang sangs rgyas kyi byang chub la bkod
[\[136b\]]
[\[136b.1\]]pa bas zhes bya ba'i bar dang /_gang gis de dag don du gnyer ba dag la don dang ldan yi ge dang ldan pa dag rgya cher brjod pa nas/_nan tan du gyis shig ces bya ba bsgo ba'i bar de ni snga ma bas bsod nams ches mang du 'phel lo zhes bya ba ni bzhi pa'o/_/gang la la zhig gis 'dzam bu'i gling gi
[\[136b.2\]]sems can thams cad yang dag par rdzogs pa'i byang chub la yang dag par bskul ba bas/_gang gis 'di don dang ldan yi ge dang ldan pa nas nan tan du gyis shig ces pa'i bar du ste/_ji lta ji ltar nan tan du byas pa de lta de ltar yang dag par rdzogs pa'i byang chub dang nye bar 'gyur ro zhes bya ba ni
[\[136b.3\]]lnga pa'o/_/gling bzhi pa'i sems can thams cad ces bya ba ni drug pa'o/_/stong gi 'jig rten gyi khams zhes bya ba ni bdun pa'o/_/gang la la zhig gis phyogs bcu nas yang dag par rdzogs pa'i byang chub la bskul na zhes bya ba'i bar ni brgyad pa'o/_/gang la la zhig gis phyogs bcu
[\[136b.4\]]nas phyir mi ldog pa'i sa la bkod pa'i bar bas/_gang gis de dag thams cad dam/_phyir mi ldog pa'i byang chub sems dpa' gcig cig la brjod de bstan pa nas don dang ldan yi ge dang ldan pa rgya cher brjod de bstan nas zhes bya ba de'i bar de ni snga ma bas bsod nams ches mang du
[\[136b.5\]]'phel lo zhes bya ba ni bsngags pa dgu pa'o/_/'di ltar byang chub sems dpa' spro ba bskyed pa'i phyir cha dag la bstod pa dang bkur ba dang bsngags pa gsungs pa de ltar byang chub sems dpa' yang ji lta ji ltar khyad par du 'gyur ba de lta de ltar chos dang zang zing dag gis shin tu rjes su gzung
[\[136b.6\]]zhing bstod par bya bar 'os pa yin te/_dkon mchog gsum po dag byang chub sems dpas rab tu phye ba nyid kyi phyir ro zhes bstan par bya ba'i don du de nas lha'i dbang po brgya byin zhes bya ba la sogs pa nas/_de nas byang chub sems dpa' byams pas zhes bya ba de'i ltag yan chad kyis gsungs
[\[136b.7\]]so/_/de ltar mos pa yid la byed pa phan yon dang bcas pa bstan nas/_bsngo ba yid la byed pa ni/_yongs su bsngo ba khyad par can/_/'di yi byed pa mchog yin no/_/de ni dmigs med rnam pa can/_/phyin ci ma log mtshan nyid do/_/dben dang sangs rgyas bsod nams tshogs/_/
[\[137a\]]
[\[137a.1\]]rang bzhin dran pa'i spyod yul can/_/thabs bcas mtshan ma med pa dang /_/sangs rgyas rjes su yi rang dang /_/khams gsum gtogs pa ma yin dang /_/chung dang 'bring dang chen po yi/_/bsngo ba gzhan ni rnam gsum po/_/bsod nams che 'byung bdag nyid
[\[137a.2\]]do/_/zhes bya ba gsungs te/_mdo ni de nas byang chub sems dpa' chen po byams pa zhes bya ba nas brtsams te/_mi mnyam dang mnyam pa'i bar zhes bya ba'i bar du'o/_/'di'i don ni byang chub sems dpa'i bsod nams yongs su bsngo ba ni theg pa dman pa thams cad kyi bsod nams
[\[137a.3\]]kyi phung po las khyad par du byed pa ni bye brag tu byed pa ste/_rab dang dam pa nas mi mnyam pa dang mnyam pa zhes bya ba'o/_/thabs gang gis she na/_sems can thams cad dang thun mong du byas nas yang dag par rdzogs pa'i byang chub tu bsngos pas so/_/de bas na 'di 'dis khyad par du
[\[137a.4\]]byed pas na khyad par te/_des bsngos pa ni yongs su bsngo ba khyad par can no/_/de ci'i phyir zhe na zhes bya ba la sogs pa nas/_yongs su bsngo'o zhes bya ba de dag gi mthar thug pa de ni de'i byed pa'o/_/mdo ni de nas tshe dang ldan pa rab 'byor gyis zhes bya ba nas brtsams te/_yang dag
[\[137a.5\]]par rdzogs pa'i byang chub tu yongs su bsngo bar bya'o zhes bya ba'i bar yin te/_'das pa dang da ltar gyi de bzhin gshegs pa dang de'i nyan thos dang de la mngon par dad pa'i lha dang mi de dag gi dge ba'i rtsa ba gang yin pa de dag la rjes su yi rang ba dang /_de'i rjes su yi rang ba dang ldan pa'i bsod
[\[137a.6\]]nams bya ba'i dngos po byang chub gang du sems gang gis yongs su bsngo ba ste/_gang yang sems de la dngos por 'dzin pa dang /_gang yang dmigs pa ste 'dzin pa'i yongs su bsngo ba de thams cad ni mtshan nyid ji lta ba bzhin du med pa'i phyir mi dmigs pas yongs su bsngo ba ni mi dmigs
[\[137a.7\]]pa'i yongs su bsngo ba'o/_/mdo ni byams pas smras pa zhes bya ba nas brtsams te/_bla na med par yongs su bsngo bar bya'o zhes bya ba'i bar gyis te/_de dag thams cad med pa'i phyir mtshan mas ma yin mngon par zhen pas ma yin pa de bas na phyin ci ma log pa'i yongs su
[\[137b\]]
[\[137b.1\]]bsngo ba'o/_/mdo ni gal te zhes bya ba nas brtsams te/_byang chub sems dpa' sems dpa' chen po'i shes rab kyi pha rol tu phyin pa zhes bya ba'i bar du ste/_de dag thams cad rang gi mtshan nyid kyis dben pa de ltar chos thams cad ces bya ba dben pa'i sems kyis yongs su bsngo ba ni dben
[\[137b.2\]]pa'i yongs su bsngo ba'o/_/mdo ni gzhan yang zhes bya ba nas brtsams te/_byams pas smras pa zhes bya ba de'i gong yan chad do/_/'das pa dang da ltar gyi phyogs bcu'i sangs rgyas thams cad dang de'i nyan thos la sogs pa dag gis 'das pa'i dge ba'i rtsa ba thams cad gang yin pa de ni zad pa
[\[137b.3\]]'gag pas bral ba ste/_bsod nams yongs su bsngo ba la sogs pa 'dus byas kyi chos thams cad kyang de nyid kyi chos nyid yin pa de ltar sangs rgyas pa'i bsod nams kyi tshogs kyi rang bzhin rjes su dran pa'i yongs su bsngo ba la sogs pa'i 'dus byas pa gang yin pa de ni sangs rgyas kyi dge ba'i rtsa
[\[137b.4\]]ba yongs su bsngo ba ste/_rang bzhin dran pa'i yongs su bsngo ba'o/_/mdo ni byams pas smras pa zhes bya ba nas brtsams te/_yongs su bsngo ba zug rngu can zhes bya ba'i bar du ste/_thabs la mkhas pa ni shes rab kyi pha rol tu phyin pa nyid kyis bsod nams yongs su bsngos pa de bas na
[\[137b.5\]]dmigs su med cing mtshan ma med pa'i yongs su bsngo ba ni thabs la mkhas pa'i yongs su bsngo ba'o/_/mdo ni da ltar dper na zhes bya ba nas brtsams te/_bslab par mi bya'o zhes bya ba'i bar du ste/_ji ltar kha dog dang dri phun sum tshogs pa'i kha zas dug dang bcas pa de bzhin du mtshan
[\[137b.6\]]ma dang bcas pa'i yongs su bsngo ba yin no/_/de bas na de yongs su bsngo ba ni mtshan ma med pa'i yongs su bsngo ba'o/_/mdo ni rab 'byor gyis smras pa zhes bya ba nas brtsams te/_dug med cing bdud rtsi'i mthar thug pa zhes bya ba'i bar du ste/_ji ltar sangs rgyas bcom ldan 'das de
[\[137b.7\]]dag gis bla na med pa'i sangs rgyas kyi ye shes kyi dge ba'i rigs can gang yin pa dang /_rang bzhin gang yin pa dang /_mtshan nyid gang yin pa dang /_chos nyid gang gis yod pa mkhyen pa de ltar bdag kyang rjes su yi rang ngo /_/ji ltar sangs rgyas bcom ldan 'das de dag gis bla na med pa
[\[138a\]]
[\[138a.1\]]yang dag par rdzogs pa'i byang chub gang la yongs su bsngo ba rjes su gnang ba de ltar yongs su bsngo bar bgyi'o zhes bya ba ni sangs rgyas thams cad kyis gnang ba'i yongs su bsngo ba'o/_/mdo ni gzhan yang zhes bya ba nas brtsams te/_bla na med pa yang dag par rdzogs
[\[138a.2\]]pa'i byang chub tu yongs su bsngo bar bya'o zhes bya ba'i bar du ste/_khams gsum pa thams cad kyi khongs su gtogs pa ma yin pa de bzhin du chos thams cad kyi yang khongs su gtogs pa ma yin pa de ni 'das pa ma yin/_ma 'ongs pa ma yin/_da ltar byung ba yang ma yin no/_/gang yang 'di ltar
[\[138a.3\]]dngos po med pa ste/_dngos po med pa de yang dngos po med pas yongs su bsngo bar mi nus pa gang yin pa de ni khams gsum par ma gtogs pa'i yongs su bsngo ba'o/_/bsngo ba gzhan rnam pa gsum po bsod nams chen po 'byung ba'i bdag nyid de ni rnam pa gsum ste/_chung ngu dang 'bring dang
[\[138a.4\]]chen po'o/_/mdo ni de nas bcom ldan 'das kyis zhes bya ba nas brtsams te/_gong na med pa zhes bya'o zhes bya ba'i bar du ste/_mtshan ma med pa'i tshul dang /_dmigs pa med pa'i tshul dang /_gzhan ma yin pa de bzhin nyid ces bya ba'i bar ni chags pa med pa'i tshul yin la/_des yongs
[\[138a.5\]]su bsngos pa'i bsod nams gang yin pa ni stong gsum pa'i 'jig rten gyi khams kyi sems can dag dge ba bcu dang /_bsam gtan bzhi dang /_tshad med pa bzhi dang /_gzugs med pa'i snyoms par 'jug pa dang /_mngon par shes pa lnga thob pa dag gi bsod nams las gtso bo nas/_
[\[138a.6\]]gong na med pa zhes bya ba'i bar ni bsod nams chen po 'byung ba'i yongs su bsngo ba chung ngu'o/_/mdo ni rab 'byor gzhan yang zhes bya ba nas brtsams te/_chags pa med pa'i yongs su bsngo bas yongs su bsngo ba de'i bsod nams ches mang du 'phel lo zhes bya ba'i bar du ste/_stong gsum pa'i
[\[138a.7\]]'jig rten gyi khams kyi sems can thams cad rang sangs rgyas su gyur pa de dag la la la zhig gis nam 'tsho'i bar du yo byad thams cad kyis bsnyen bkur byas pa de bas chags pa med pa'i yongs su bsngo bas yongs su bsngos pa de'i bsod nams ches mang du 'phel lo zhes bya ba'i bar ni
[\[138b\]]
[\[138b.1\]]bsod nams chen po 'byung ba'i yongs su bsngo ba 'bring yin no/_/mdo ni gzhan yang rab 'byor zhes bya ba nas brtsams te/_bsti stang du byas mchod par byas zhes bya ba'i bar du ste/_stong gsum pa'i 'jig rten gyi khams kyi sems can thams cad byang chub sems dpar gyur pa de la
[\[138b.2\]]phyogs bcu re re zhing gang gA'i klung gi bye ma snyed kyi 'jig rten gyi khams kyi sems can dag gis byang chub sems dpa' re re la yo byad thams cad dang /_bde bar sbyar ba thams cad kyis bskal pa gang gA'i klung gi bye ma snyed bsnyen bkur byas pa de dag gi bsod nams de dag chags pa med
[\[138b.3\]]pas yongs su bsngos pa'i bsod nams kyi brgya'i char yang nye bar mi 'gro ba nas/_rgyur yang mi bzod do zhes bya ba'i bar bsod nams chen po 'byung ba'i yongs su bsngo ba chen po'o/_/gal te stong gsum pa'i 'jig rten gyi khams kyi sems can dag byang chub sems dpar gyur pa de
[\[138b.4\]]dag gi dmigs pa dang bcas pa'i yongs su bsngo ba las byung ba'i bsod nams kyi phung po ni byang chub sems dpa' gcig cig mi dmigs pa la sogs pa'i yongs su bsngo ba'i bsod nams kyi brgya'i char yang nye bar mi 'gro ba nas rgyur yang mi bzod do zhes bya ba'i bar de dag ni/_de nas rgyal
[\[138b.5\]]po chen po bzhi zhes bya ba la sogs pa nas/_gong na med pa zhes bya'o zhes bya ba'i bar gyis gsungs so/_/de ltar yongs su bsngo ba yid la byed pa bstan nas/_rjes su yi rang ba yid la byed pa brjod par bya'o/_/de la mdo ni de nas tshe dang ldan pa rab 'byor gyis zhes bya ba nas brtsams te/_de
[\[138b.6\]]nas tshe dang ldan pa sha ra dwa ti'i bu zhes bya ba'i ltag yan chad do/_/de'i don ni/_thabs dang mi dmigs pa dag gis/_/dge ba'i rtsa la yi rang ba/_/rjes su yi rang yid byed pa/_/bsgom pa yin par 'dir brjod do/_/zhes bya ba gsungs te/_thabs dang mi dmigs pa dag gis dge ba'i rtsa
[\[138b.7\]]ba la rjes su yi rang ba gang yin pa de ni 'dir rjes su yi rang ba yid la byed pa sgom pa yin no/_/de bas na rnam pa gnyis te/_de mi dmigs pa'i sgo nas rjes su yi rang ba ni des dge ba'i rtsa ba de dag mi len mi gtong ba nas/_de ltar bdag gis rjes su yi rang nas bla na med pa yang dag par
[\[139a\]]
[\[139a.1\]]rdzogs pa'i byang chub tu yongs su bsngo bar bya'o zhes bya ba'i bar du'o/_/thabs kyi sgo nas rjes su yi rang ba ni theg pa la gsar du zhugs pa dag gis te/_rnam par grol ba ji lta ba bzhin de lta bu'i dge ba'i rtsa ba dag dang /_de lta bu'i sangs rgyas la sogs pa dang /_de lta
[\[139a.2\]]bu'i chos thams cad dang /_ji ltar bdag gis rjes su yi rang ba de ltar yang dag par rdzogs pa'i byang chub tu yongs su bsngo bar bya'o zhes bya ba'o/_/rab 'byor gzhan yang zhes bya ba'i ngag gnyis pa ni de nyid bsod nams lhag pa nyid du gsungs pa'o/_/de ni rjes su yi rang ba yid la
[\[139a.3\]]byed pa'o/_/'jig rten pa'i bsgom pa'i lam yid la byed pa gsum po bstan nas/_'jig rten las 'das pa'i bsgom pa'i lam ni bsgrub pa dang /_shin tu dag pa zhes gong du bstan pa yin no/_/de la bsgrub pa'i dbang du mdzad nas/_de yi ngo bo nyid mchog nyid/_/kun la mngon par
[\[139a.4\]]'du mi byed/_/chos rnams dmigs pa med par ni/_/gtod par byed pa don chen nyid/_/ces gsungs te/_de yi zhes bya ba ni lam gyi'o/_/ngo bo nyid ni shes rab kyi pha rol tu phyin pa'o/_/rnam par rtog pa'i pha rol tu son pas na shes rab bo/_/gang bcom ldan 'das shes rab kyi pha
[\[139a.5\]]rol tu phyin pa ni shin tu rnam par dag pa'i slad du'o zhes bya ba nas brtsams te/_bcom ldan 'das shes rab kyi pha rol tu phyin pa ni dngos po ma mchis pa'i ngo bo nyid stong pa nyid kyi slad du chos thams cad kyi ngo bo nyid kyang stong pa'o zhes bya ba'i bar gyis ni ngo bo nyid gsungs pa'o/_/mchog
[\[139a.6\]]nyid ces bya ba ni gang shes rab kyi pha rol tu phyin pa nyid ni pha rol tu phyin pa lnga po dag gi mchog dang gtso bo nas/_mi mnyam pa dang mnyam pa'i bar gyis ni mchog nyid du gsungs pa yin no/_/kun la mngon par 'du mi byed/_/ces bya ba ni chos thams cad la mngon par 'du mi byed pa gang yin pa
[\[139a.7\]]de ni de'i mngon par bsgrub pa'o/_/gang gzugs mngon par sgrub pa med pa nas/_rnam pa thams cad mkhyen pa nyid kyi bar mngon par sgrub pa med pa'i phyir shes rab kyi pha rol tu phyin pa mngon par bsgrub par bya'o/_/gzugs mngon par sgrub pa ma mchis pa'i slad du zhes bya ba nas/_rnam
[\[139b\]]
[\[139b.1\]]pa thams cad mkhyen pa nyid la mngon par sgrub pa med pa dang /_skye ba med pa dang dmigs su med pas shes rab kyi pha rol tu phyin pa mngon par bsgrub par bya'o zhes bya ba'i bar gyis ni mngon par sgrub pa gsungs pa yin no/_/chos rnams dmigs pa med par ni/_/zhes bya ba ni chos
[\[139b.2\]]thams cad dmigs su med pa nyid kyi sgo nas de sangs rgyas kyi chos gtod par byed pa'o/_/gang de ltar mngon par sgrub pa'i shes rab kyi pha rol tu phyin pa ni chos gang yang thob par mi byed ces bya ba la sogs pa nas/_rnam pa thams cad mkhyen pa nyid kyang thob par mi byed ces bya ba'i bar
[\[139b.3\]]gyis ni chos thams cad mi dmigs pa'i sgo nas chos gtod pa gsungs pa yin no/_/'di lta ste shes rab kyi pha rol tu phyin pa ni pha rol tu phyin pa chen mo ste/_de ni gzugs nas sangs rgyas kyi chos rnams kyi bar du che bar mi bgyid chung bar mi bgyid/_mthu dang ldan par mi bgyid/_mthu
[\[139b.4\]]dang mi ldan par mi bgyid/_/gzugs la sogs pa gang yin pa che ba'am chung ba de dag ni de'i rgyu mthun pa ma yin te/_byang chub sems dpa' dag ni dmigs pa'i 'du shes can ma yin no/_/de ltar mi dmigs pa'i tshul gyis byang chub thob par byed pa'i phyir don chen po nyid ces bya ste/_mngon par
[\[139b.5\]]sgrub pa bstan zin to/_/'jig rten las 'das pa'i bsgom pa'i lam dang mthong ba'i lam gyi rtsa ba ni mos pa ste/_de'i rgyu gang zhe na/_sangs rgyas bsten dang sbyin sogs dang /_/thabs la mkhas pa gang yin pa/_/'di la mos pa'i rgyu dag yin/_/'di la zhes bya ba ni shes rab kyi pha rol tu phyin
[\[139b.6\]]pa la'o/_/sangs rgyas bsten zhes bya ba ni phyogs bcu dag gi yang dag par rdzogs pa'i sangs rgyas dag la bsnyen bkur byas nas 'dir 'ongs pa nyid kyi phyir ro/_/gang de nas tshe dang ldan pa shA ra dwa ti'i bu zhes bya ba nas brtsams te/_'dir skyes te zhes bya ba'i bar gyis sangs rgyas bsten pa
[\[139b.7\]]gsungs pa yin no/_/sbyin sogs dang zhes bya ba ni sha ra dwa ti'i bu zhes bya ba nas brtsams te/_de nas tshe dang ldan pa rab 'byor gyis bcom ldan 'das la zhes bya ba de'i gong yan chad sbyin pa la sogs pa yang dag par bskyed pa'o/_/de nas tshe dang ldan pa rab 'byor gyis bcom ldan 'das la
[\[140a\]]
[\[140a.1\]]'di skad ces gsol to zhes bya ba nas brtsams te/_brtson par byed do zhes bya ba'i bar ni thabs la mkhas pa'o/_/rab 'byor gzhan yang byang chub sems dpa'i theg pa'i zhes bya ba nas brtsams te/_sdig pa'i grogs po'i lag tu song bar 'gyur ro zhes bya ba'i bar ni
[\[140a.2\]]chos kyis phongs par 'gyur ba'i las yin te/_chos kyis phongs pa'i rgyu dag ni/_/bdud kyis thibs kyis non pa dang /_/zab mo'i chos la ma mos dang /_/phung po la sogs mngon zhen dang /_/sdig pa'i grogs pos zin pa'o/_/zhes bya ba la chos kyis phongs pa'i rgyu ni bzhi ste/_bdud
[\[140a.3\]]kyis byin gyis brlabs pa dang /_zab mo'i chos la mos pa med pa dang /_phung po la sogs pa la mngon par zhen pa dang /_sdig pa'i grogs pos yongs su zin pa nyid ces bya'o/_/de la rab 'byor gzhan yang byang chub sems dpa'i zhes bya ba nas brtsams te/_dpag tu med pa yongs
[\[140a.4\]]su gzung bar 'gyur ro zhes bya ba'i bar ni chos kyis phongs pa'o/_/rab 'byor gyis gsol pa zhes bya ba nas brtsams te/_dran pa nyams pa dang shes bzhin dang mi ldan pa zhes bya ba'i bar ni chos kyis phongs pa'i rgyu dag go/_/rnam par dag pa bshad par bya ste/_de la de yi mtshan
[\[140a.5\]]nyid ni/_/'bras bu dag pa gzugs la sogs/_/dag pa nyid de gang gi phyir/_/de gnyis tha dad ma yin zhing /_/gcad du med pas dag par brjod/_/ces gsungs te rab 'byor gzugs nas byang chub kyi bar du rnam par dag pa gang yin pa de nyid 'bras bu rnam par dag pa'o/_/
[\[140a.6\]]gang gi phyir de gnyis tha dad pa med cing gcad du med pa ste/_gnyis su med de gnyis su byar med pa zhes bya ba'i tha tshig go/_/de ltar mtshan nyid 'dis dag par brjod pa yin no/_/gang gi dag pa zhe na/_shes rab kyi pha rol tu phyin pa ste bsgom pa'i lam gyi zhes bya ba'i don to/_/de
[\[140a.7\]]skad du 'di nyid 'di ltar gzugs rnam par dag pa dang 'bras bu rnam par dag pa dang shes rab kyi pha rol tu phyin pa rnam par dag pa ni gnyis su med de de dag gnyis su byar med do zhes gsungs so/_/shes rab kyi pha rol tu phyin pa rnam par dag pa nyid ni de'i dmigs pa dang de'i 'bras bu
[\[140b\]]
[\[140b.1\]]rnam par dag pa yin te/_gang rab 'byor gzugs rnam par dag pa zhes bya ba nas brtsams te/_rab 'byor gzhan yang zhes bya ba de'i gong yan chad kyis gsungs te/_gnyis su med de gnyis su byar med ces bya ba ni bstan pa'o/_/so so ma yin tha mi dad do zhes bya ba ni bshad pa
[\[140b.2\]]ste/_'di ni rnam par dag pa'i mtshan nyid do/_/de'i dbye ba yang bzhi ste/_nyon mongs shes bya lam gsum gyis/_/nyams phyir slob ma bse ru dang /_/rgyal sras rnams kyi dag pa ste/_/sangs rgyas rnam kun shin tu ba/_/zhes bya ba gsungs te/_slob ma ni nyan thos so/_/bse ru ni rang
[\[140b.3\]]sangs rgyas so/_/rgyal ba dag gi sras ni byang chub sems dpa' ste de dag gi rnam par dag pa ni go rims bzhin du nyon mongs pa dang /_gzung ba'i rnam par rtog pa dang /_lam gsum po dag la srid pa mi shes pa ni lam gyis te/_lam gsum gyis spangs pa'i phyir ro/_/sangs rgyas
[\[140b.4\]]rnams ni bcom ldan 'das te/_'di'i shin tu ba'o/_/mtha' ni mtshams dang skabs yin pa de las shin tu 'das pa ni shin tu ba ste/_bag chags dang bcas pa'i sgrib pa thams cad spangs pa'i phyir ro/_/rnam kun zhes bya ba ni rnam pa thams cad kyis so/_/de la rab 'byor gzhan yang
[\[140b.5\]]zhes bya ba'i tshig bzhi po dag gis bdag dang sems can la sogs pa rnam par dag pa dang /_'dod chags la sogs pa rnam par dag pa ni nyan thos kyi rnam par dag pa'o/_/de nas rab 'byor gzhan yang zhes bya ba'i tshig gis rang rgyal ba'i rnam par dag pa'o/_/de nas rab 'byor gzhan
[\[140b.6\]]yang zhes bya ba'i tshig gis byang chub sems dpa'i rnam par dag pa'o/_/rnam pa kun du zhes gsungs pa de nyid/_sa dgu la ni chen po yi/_/chen po la sogs dri ma yi/_/gnyen po'i sgo nas chung ngu yi/_/chung ngu la sogs lam yin no/_/zhes gsungs te/_sa dgu ni 'dod pa'i khams dang /_
[\[140b.7\]]bsam gtan dang /_gzugs med pa'o/_/de dag dag pa ni bsgrub par bya ba'o/_/de'i don du sa dang sa la rnam pa dgu ste/_bsgom pa'i lam ni chung ngu'i chung ngu nas chen po'i chen po'i bar ni go rims bzhin du dri ma'i nyes pa chen po'i chen po nas chung ngu'i chung ngu'i bar gyi gnyen pos so/_/_
[\[141a\]]
[\[141a.1\]]de la byang chub sems dpa'i rnam par dag pa'i de ma thag tu rab 'byor gzhan yang zhes bya ba'i tshig gis ni lam chung ngu'i chung ngu'o/_/de nas rab 'byor gzhan yang zhes bya ba'i tshig gis ni chung ngu'i 'bring ngo /_/de nas gnyis kyis ni chung ngu'i chen po'o/_/de nas zhes bya ba nas
[\[141a.2\]]brtsams te/_rnam pa thams cad mkhyen pa nyid kyi bar du rnam par dag pa ni zab po zhes bya ba ni 'bring gi chung ngu'o/_/sha ra dwa ti'i bus gsol pa zhes bya ba nas brtsams te/_rnam pa thams cad mkhyen pa nyid kyi bar du rnam par dag pa'i phyir rnam par dag pa snang ba'o zhes bya ba ni 'bring gi
[\[141a.3\]]'bring ngo /_/sha ra dwa ti'i bu zhes bya ba nas brtsams te/_rnam pa thams cad mkhyen pa nyid kyi bar du 'pho ba med cing nying mtshams sbyor ba med pa ni rnam par dag pa'o zhes bya ba'i bar ni 'bring gi chen po'o/_/sha ra dwa ti'i bu zhes bya ba nas brtsams te/_rnam pa thams cad mkhyen pa nyid
[\[141a.4\]]kyi bar du rang bzhin gyis kun nas nyon mongs pa med pa'i phyir rnam par dag pa'o zhes bya ba'i bar ni chen po'i chung ngu'o/_/sha ra dwa ti'i bu zhes bya ba nas brtsams te/_rnam pa thams cad mkhyen pa nyid kyi bar du thogs pa med cing mngon par rtogs pa med pa'i phyir rnam par dag pa'o zhes
[\[141a.5\]]bya ba'i bar ni chen po'i 'bring ngo /_/sha ra dwa ti'i bu zhes bya ba nas brtsams te/_rnam pa thams cad mkhyen pa nyid kyi bar du mngon par grub pa med pa'i phyir rnam par dag pa'o zhes bya ba'i bar ni chen po'i chen po'o/_/khams gsum po yi gnyen po nyid/_/'jal dang gzhal bya mnyam nyid
[\[141a.6\]]dang /_/zhes bya ba la/_de la sogs pa zhes bya ba nas brtsams te/_gzugs med pa'i khams rang bzhin gyis dmigs su med pa'i phyir rnam par dag pa ni skye ba med do zhes bya ba'i bar ni lam khams gsum pa'i gnyen po nyid do/_/gsol pa zhes bya ba nas brtsams te/_chos thams
[\[141a.7\]]cad dmigs su med pa'i phyir rnam par dag pa ni chos thams cad 'tshal ba ma mchis so zhes bya ba'i bar ni shes pa dang shes bya mnyam pa nyid do/_/klan ka yongs su spangs pa yis/_/lam ni de yi gnyen por 'dod/_/de dag nyid bsgom pa'i lam du 'dod kyi gzhan ni ma yin no/_/ci'i
[\[141b\]]
[\[141b.1\]]phyir zhe na/_'di'i 'og nas de nyid rgyas par brgal ba dang lan btab pa'i phyir ro/_/de skad du yang gzhung ni bcom ldan 'das gang de ltar rtogs pa de ni byang chub sems dpa' sems dpa' chen po'i shes rab kyi pha rol tu phyin pa'o/_/zhes bya ba'i mthar thug pa'o/_/bcom ldan 'das kyis
[\[141b.2\]]bka' stsal pa/_shin tu rnam par dag pa'i phyir ro zhes bya ba ni shin tu nyes pa med pa nyid kyi phyir ro zhes bya ba'i don to/_/gsol pa/_bcom ldan 'das shes rab kyi pha rol tu phyin pa ni rnam pa thams cad mkhyen pa nyid la zhes bya ba la sogs pa ni 'on te de ni de'i lam ma yin no zhes
[\[141b.3\]]bya bar bsams pa'o/_/shin tu rnam par dag pa'i phyir ro zhes bya ba ni lan yin te/_rang bzhin gyis rnam par dag pa'i phyir ro zhes bya ba'i don to/_/gsal bar bya ba'i phyir yang dris pa la/_chos gnas pa nyid kyi phyir ro zhes bya ba ni lan no/_/chos gnas pa zhes bya ba ni chos nyid do/_/
[\[141b.4\]]de ni rang bzhin gyis 'od gsal ba ste/_lam gyi bya ba ni glo bur gyi sgrib pa zad par byed pa nyid yin no zhes dgongs so/_/ci'i slad du zhes bya ba ni brgal ba gnyis pa ste/_shes rab kyi pha rol tu phyin pa nyid rnam par dag pa rnam par dag pa nyid shes rab kyi pha rol tu phyin pa zhes gal te de
[\[141b.5\]]bzung ba rnam par rtog par 'gyur la/_ma bzung ba shes par mi 'gyur ro zhes bya bar bsams pa'o/_/chos kyi dbyings zhes bya ba la sogs pa ni lan yin no/_/gang gis chos kyi dbyings yongs su ma bzung ba de'i dngos po ni de nyid do/_/chos thams cad rang gi mtshan nyid kyis dmigs su
[\[141b.6\]]med pa nyid chos kyi dbyings dmigs pa yin no zhes dgongs so/_/de nas tshe dang ldan pa rab 'byor gyis zhes bya ba la sogs pa la/_bdag dag pa ni 'phags pa dag gi gzugs dag pa dang /_ma dag pa ni byis pa dag gis ma dag pa yin pa de bas na bdag rnam par dag pa dang gzugs rnam
[\[141b.7\]]par dag pa zhes bya ba ni brgal ba'o/_/shin tu rnam par dag pa'i phyir ro zhes bya ba ni lan yin te/_bdag dang gzugs ni shin tu dngos po med par zhes bya bar dgongs so/_/gsal por bya ba'i phyir yang ci'i phyir zhes bya ba la sogs pa ni brgal ba'o/_/shin tu rnam par dag pa'i phyir ro zhes
[\[142a\]]
[\[142a.1\]]bya ba ni lan te/_bdag dang gzugs yang dag pa ma yin pa'i phyir ro/_/de bzhin du tshor ba la sogs pa nas/_rnam pa thams cad mkhyen pa nyid kyi bar du'o/_/ci'i slad du gnyis su ma mchis shing rnam par dag pa zhes bya ba la sogs pa ni brgal ba gzhan yin te/_
[\[142a.2\]]lam dang 'bras bu zhes bya ba gnyis la 'bras bu rnam par dag pa thob par bgyi ba ma lags/_lam rnam par dag pa mngon par rtogs par bgyi ba ma lags te/_gnyi ga'i dngos po med pa'i phyir ro zhes bya bar bsams pa'o/_/shin tu rnam par dag pa'i phyir ro zhes bya ba ni lan no/_/gsal
[\[142a.3\]]por bya ba'i phyir yang brgal ba la/_kun nas nyon mongs pa med pa dang /_rnam par byang ba med pa ni chos mnyam pa nyid kyi phyir ro zhes bya ba ni lan yin te/_chos rnams kyi mnyam pa nyid ni chos kyi dbyings so/_/kun nas nyon mongs pa med pa yang 'di yin pa ni rang bzhin gyis 'od
[\[142a.4\]]gsal ba nyid kyi phyir rnam par byang ba ma yin pa yang de yin pa ni kun nas nyon mongs pa sngon du song ba can ma yin pa'i phyir ro/_/de dag yin la chos mnyam pa nyid kyang 'di yin pas so/_/rgyur byas pa'i phyir zhes bya ba ni de la brten pa'i phyir ro/_/bdag kun tu mtha' yas pa zhes bya
[\[142a.5\]]ba ni yang brgal ba ste/_bdag rtag pa nyid kyi phyir phung po dag kyang rtag pa'i dngos po yin no zhes bya bar bsams pa'o/_/shin tu rnam par dag pa'i phyir ro zhes bya ba ni lan te/_bdag dang phung po dag ni rtag tu med pa nyid kyi phyir ro zhes bya bar dgongs pa'o/_/mtha' las 'das pa stong pa
[\[142a.6\]]nyid dang thog ma dang tha ma med pa stong pa nyid kyi phyir zhes bya ba ni gsal bar byed pa'o/_/bcom ldan 'das gang de ltar zhes bya ba ni ji skad du bstan pa kho na bzhin du'am zhes brgal ba'o/_/shin tu rnam par dag pa'i phyir ro zhes bya ba ni lan te/_shin tu nyes pa med pa'i phyir ro zhes bya ba'i
[\[142a.7\]]don to/_/ci'i slad du zhes bya ba ni yang brgal ba ste/_ci zhig rgyur byas nas zhes bya ba'i don to/_/lam gyi rnam pa shes pa nyid kyi phyir ro zhes bya ba ni lan no/_/de dag ni rnam par dag pa'i bsgom pa'i lam dang lam shes pa bstan pa'o/_/mngon par rtogs pa'i rgyan gyi 'grel pa rin chen _
[\[142b\]]
[\[142b.1\]]'byung gnas zhi bas sbyar ba dag ldan zhes bya ba las lam shes pa nyid kyi le'u ste gnyis pa'o//_//da ni thams cad shes pa nyid brjod par bya ba yin pas de'i dbang du mdzad nas/_tshu rol pha rol mtha' la min/_/de dag bar la mi gnas pa/_/dus rnams mnyam pa nyid shes phyir/_/
[\[142b.2\]]shes rab pha rol phyin par 'dod/_/ces gsungs pa la/_shes rab kyi pha rol tu phyin pa zhes bya ba ni thams cad shes pa nyid do/_/de tshu rol mtha' la min zhes bya ba ni 'khor ba la ma yin no/_/pha rol mtha' la min zhes bya ba ni mya ngan las 'das pa la ma yin te/_de dag gi bar la
[\[142b.3\]]yang gnas par mi 'dod do/_/ci'i phyir zhe na/_dus gsum mnyam pa nyid du shes pa'i phyir ro/_/gang gsol pa zhes bya ba nas brtsams te/_dus gsum mnyam pa nyid kyi phyir ro zhes bya ba'i bar ni 'khor ba dang mya ngan las 'das par 'dod pa la mi gnas pa nyid do/_/de ni mtshan
[\[142b.4\]]mar dmigs sgo nas/_/thabs ma yin pas ring ba ste/_/de ni mtshan mar bcas pa'i dmigs pas thabs ma yin pa de bas na de ring bar 'gyur ro/_/gang gsol pa/_bcom ldan 'das zhes bya ba nas brtsams te/_shes rab kyi pha rol tu phyin pa ring du song bar 'gyur ro zhes bya
[\[142b.5\]]ba'i bar du ring du gyur pa'o/_/thabs la mkhas pa 'di nyid ni/_/yang dag nye ba nyid du bshad/_/ces bya ba la/_chags pa med pas 'jug pa ni thabs la mkhas pa yin pa de bas na de nye bar 'gyur ro/_/gang rab 'byor gyis gsol pa zhes bya ba nas brtsams te/_ma chags pa de dag kyang zhes bya
[\[142b.6\]]ba'i bar du ni nye bar gyur pa'o/_/gzugs sogs phung po stong nyid dang /_/dus gsum gtogs pa'i chos rnams dang /_/sbyin sogs byang chub phyogs rnams la/_/spyod pa'i 'du shes mi mthun phyogs/_/zhes bya ba la gzugs la sogs pa nas thams cad shes pa nyid kyi mthar
[\[142b.7\]]thug pa'i chos kyi tshogs ni 'dir gzugs la sogs pa'i phung po ste/_de'i stong pa nyid la gang gzugs stong pa nyid nas/_thams cad shes pa stong pa nyid ces bya ba'i bar ni 'du shes pa'o/_/gang yang dus gsum du gtogs pa dag ni 'das pa zhes bya ba dang /_ma 'ongs pa zhes bya ba dang /_
[\[143a\]]
[\[143a.1\]]da ltar byung ba zhes bya bar 'du shes pa'o/_/byang chub kyi phyogs kyi chos rnams la zhes bya ba'i mang po'i tshig ni sogs pa zhes bya ba'i don to/_/de bas na tshad med pa la sogs pa nas/_thams cad shes pa'i mthar thug pa yang gzung ngo /_/gang yang sbyin pa la sogs pa dang /_
[\[143a.2\]]byang chub kyi phyogs la sogs pa dag la spyod pa'i 'du shes ni sbyin pa'i pha rol tu phyin pa la spyod na zhes bya ba nas/_thams cad shes pa la spyod na zhes bya ba'i bar du ste/_de thams cad ni mi mthun pa'i phyogs so/_/de nas tshe dang ldan pa sha ra dwa ti'i bu zhes bya ba nas brtsams te/_thams
[\[143a.3\]]cad shes pa nyid la spyod na chags pa'o zhes bya ba'i bar ni mi mthun pa'i phyogs so/_/tshig le'ur byas pa las chos rnams zhes bya ba ni tshogs gzhan yin te/_chos dag la 'du shes pa gang yin pa de yang mi mthun pa'i phyogs so zhes bya ba'i bar ni mi mthun pa'i phyogs so zhes bya ba'i don to/_/
[\[143a.4\]]gang de nas lha'i dbang po brgya byin gyis zhes bya ba nas brtsams te/_yongs su bsngo bar mi nus so zhes bya ba'i bar du 'chad par 'gyur ba yang mi mthun pa'i phyogs yin te/_chos rnams la 'du shes pa ni mi mthun pa'i phyogs yin no zhes gsungs pa'i phyir ro/_/chos rnams la 'du shes med
[\[143a.5\]]pa ni gnyen po yin no zhes bya ba ni don gyis shes par bya ste/_gang yang tshe dang ldan pa sha ra dwa ti'i bu zhes bya ba nas brtsams te/_da ltar byung ba'i chos zhes bya bar 'du shes pa med do zhes bya ba'i bar du gsungs so/_/sbyin pa la sogs ngar 'dzin med/_/gzhan dag de la sbyor byed pa/_/de
[\[143a.6\]]ni chags pa'i mtha' 'gog pa/_/zhes bya ba la sbyin pa la sogs pa la/_ngar 'dzin pa med pa ni gang sha ra dwa ti'i bu zhes bya ba nas brtsams te/_spyod pa'i chags pa med pa'o zhes bya ba'i bar gyis gsungs so/_/gzhan dag de la sbyor bar byed pa ni ngar 'dzin pa med pa la sbyor bar byed
[\[143a.7\]]pa'o/_/gang kau shi ka gzhan yang zhes bya ba nas brtsams te/_chags pa'i mtha' thams cad yongs su spangs pa yin no zhes bya ba'i bar gyis 'chad par 'gyur ro/_/de ni gang de gnyi ga chags pa'i mtha' 'gog par byed pa ste/_gnyi ga gnyen po'i phyogs zhes bya ba'i don to/_/rgyal
[\[143b\]]
[\[143b.1\]]la sogs pa chags pa phra/_/zhes bya ba la sogs pa'i sgras ni de dag dang gzhan dag gi dge ba'i rtsa ba la rjes su yi rang ba la sogs pa ste/_de ni mtshan ma dang bcas par dmigs pa gang yin pa'o/_/gang de nas bcom ldan 'das zhes bya ba nas brtsams te/_de dag dang de ma yin
[\[143b.2\]]pa'i sems can gzhan rnams kyi dge ba'i rtsa ba la mtshan mar byed de/_mtshan mar yid la bya ba ma yin pa zhes bya ba'i bar gyis chags pa phra mo gsungs so/_/chos kyi lam ni rang bzhin gyis/_/dben pa'i phyir ni de zab nyid/_/ces bya ba ni shes rab kyi pha rol tu phyin pa de ni zab pa yin te/_
[\[143b.3\]]chos thams cad rang bzhin gyis dben pa nyid kyi phyir ro/_/gsol pa/_bcom ldan 'das zhes bya ba nas brtsams te/_sus kyang mngon par rdzogs par 'tshang rgya bar mi nus so zhes bya ba'i bar gyis ni zab pa gsungs so/_/chos rnams rang bzhin gcig par ni/_/shes pas chags pa
[\[143b.4\]]spong ba yin/_/chos rnams rang bzhin gcig pa nyid du shes na chags pa thams cad rnam par spong ngo /_/rab 'byor de ni zhes bya ba nas brtsams te/_chags pa'i mtha' thams cad rnam par spangs par 'gyur ro zhes bya ba'i bar gyis chags pa'i mtha' thams cad rnam par spangs pa gsungs
[\[143b.5\]]so/_/mthong la sogs pa bkag pa yis/_/de ni rtogs par dka' bar bshad/_/ces bya ba ni mthong ba nyid la sogs pa bkag pa de ni rtogs par dka' ba nyid do/_/gsol pa zhes bya ba nas brtsams te/_mngon par rdzogs par sangs ma rgyas so zhes bya ba'i bar gyis ni rtogs par
[\[143b.6\]]dka' ba gsungs so/_/gzugs la sogs pa mi shes pas/_/de ni bsam mi khyab par 'dod/_/ces bya ba ni des gzugs la sogs pa nas/_ma 'dres pa'i bar du mi shes pa de'i phyir bsam gyis mi khyab pa'o/_/gsol pa/_bcom ldan 'das zhes bya ba nas brtsams te/_rnam
[\[143b.7\]]pa thams cad mkhyen pa nyid mi dmigs pa'i phyir ro zhes bya ba'i bar gyis ni bsam gyis mi khyab pa nyid du gsungs so/_/de ni mi mthun pa dang gnyen po bstan pa'o/_/de ltar kun shes nyid lugs la/_/mi mthun phyogs dang gnyen po dag_/rnam par dbye ba ma lus pa/_/ji skad bshad pa
[\[144a\]]
[\[144a.1\]]'di shes bya/_/de ltar zhes bya ba ni bstan bcos las ji skad bshad pa bzhin du bya'o/_/ji skad bshad pa zhes bya ba ni mdo las ji skad bshad pa bzhin du'o/_/da ni sbyor ba brjod par bya ba yin pas de'i dbang du mdzad nas/_gzugs sogs de mi rtag sogs
[\[144a.2\]]dang /_/de ma rdzogs dang rab rdzogs dang /_/sbyor ba bkag pas spyod pa ni/_/chags pa med dang de dang ni/_/mi 'gyur byed pa med nyid dang /_/sbyor ba dka' ba rnam gsum dang /_/skal ba ji bzhin 'bras thob pas/_/de yi 'bras bu yod 'dod dang /_/gzhan la rag las min gang
[\[144a.3\]]dang /_/shes byed rnam bdun snang ba la/_/gzugs la sogs la rlom med pa/_/rnam bzhi de yi mnyam nyid 'dod/_/ces bya ba gsungs te/_/gzugs la sogs pa rtag pa dang mi rtag pa la sogs pa dang /_gzugs la sogs pa ma rdzogs pa dang /_rab tu rdzogs pa nyid dang /_
[\[144a.4\]]gzugs la sogs pa la chags pa med pa dang /_chags pa dang bcas pa'i spyod pa gang yin pa de bkag pas de dag gi sbyor ba ste/_shes rab kyi pha rol tu phyin pa la spyod pa'o/_/de la rab 'byor zhes bya ba nas brtsams te/_thams cad mkhyen pa nyid la mi spyod na shes rab kyi pha rol tu phyin
[\[144a.5\]]pa la spyod do zhes bya ba'i bar ni gzugs la sogs pa'i sbyor ba'o/_/gal te gzugs rtag ces bya ba'am mi rtag ces bya bar mi spyod na shes rab kyi pha rol tu phyin pa la spyod do zhes bya ba nas brtsams te/_sdug pa 'am mi sdug pa zhes bya ba'i bar ni gzugs la sogs pa mi rtag pa la
[\[144a.6\]]sogs pa'i sbyor ba'o/_/rab 'byor gzhan yang zhes bya ba nas brtsams te/_gsol pa/_bcom ldan 'das zhes bya ba de'i gong yan chad ni gzugs la sogs pa ma rdzogs pa dang rdzogs pa'i sbyor ba'o/_/gsol pa/_bcom ldan 'das de ltar zhes bya ba nas brtsams te/_bla na med pa yang
[\[144a.7\]]dag par rdzogs pa'i byang chub la chags pa dang chags pa med do zhes 'du shes pa med do zhes bya ba'i bar ni gzugs la chags pa dang chags pa med pa'i sbyor ba'o/_/gsol pa/_bcom ldan 'das zhes bya ba nas brtsams te/_nyes pa brjod kyang 'grib pa med do zhes bya ba'i bar ni mi
[\[144b\]]
[\[144b.1\]]'gyur ba'i sbyor ba'o/_/rab 'byor 'di lta ste zhes bya ba nas brtsams te/_ma bstan kyang de bzhin no zhes bya ba'i bar ni byed pa po med pa'i sbyor ba'o/_/gsol pa/_bcom ldan 'das zhes bya ba nas brtsams te/_chos rnams kyi slad du go cha 'tshal ba de dag ni go cha chen po 'tshal ba'o zhes
[\[144b.2\]]bya ba'i bar gyis ni ched du bya ba dka' ba'i sbyor ba'o/_/bcom ldan 'das zhes bya ba nas brtsams te/_gdeg par 'tshal ba'o zhes bya ba'i bar ni sbyor ba dka' ba'i sbyor ba'o/_/bcom ldan 'das zhes bya ba nas brtsams te/_'tshal ba lags so zhes bya ba'i bar ni bya dka' ba nyid
[\[144b.3\]]kyi sbyor ba'o/_/de nas dge slong zhes bya ba nas brtsams te/_phyag 'tshal lo snyam pa'i zhes bya ba'i bar gyis 'bras bu yod pa'i sbyor ba'o/_/de nas lha'i dbang po brgya byin gyis zhes bya ba nas brtsams te/_dub pa'i skal ba can du 'gyur ro zhes bya ba'i bar gyis ni gzhan gyi rkyen gyis
[\[144b.4\]]mi 'gro ba'i sbyor ba'o/_/kau shi ka de ji snyam du sems zhes bya ba nas brtsams te/_sprul pa lta bu'i chos rnams yongs su shes pa zhes bya ba'i bar gyis ni shes byed rnam bdun zhes bya ba'i sbyor ba'o/_/'dir sbyor ba rnam pa bcu gnyis gsungs pa gang yin pa de'i mnyam pa nyid du 'dod do/_/gang
[\[144b.5\]]zhe na/_gzugs la sogs pa rlom pa med pa rnam pa bzhi ste/_gzugs su rlom sems su mi byed/_gzugs kyis rlom sems su mi byed/_gzugs la bdag gi zhes rlom sems su mi byed/_gzugs la rlom sems su mi byed ces bya ba la sogs pa lta bu ste/_gang rab 'byor gyis
[\[144b.6\]]gsol pa zhes bya ba nas brtsams te/_sprul pa la'ang rlom sems su mi byed ces bya ba'i bar gyis sbyor ba'i mnyam pa nyid gsungs so/_/mthong ba'i lam bstan par bya ba de la 'dir sangs rgyas stong dang phyogs bcu'i sangs rgyas stong dag gi bstan pa mnyam pa nyid bstan par bya ba'i phyir/_
[\[144b.7\]]de nas sangs rgyas kyi mthus zhes bya ba nas brtsams te/_ston cing 'chad par 'gyur ro zhes bya ba'i bar gyis gsungs so/_/de bas na mthong ba'i lam de ni/_sdug bsngal la sogs bden pa la/_/chos shes rjes su shes bzod dang /_/shes pa'i skad cig bdag nyid 'di/_/kun shes tshul
[\[145a\]]
[\[145a.1\]]la mthong ba'i lam/_/zhes gsungs te/_thams cad shes pa nyid kyi tshul la skad cig ma bcu drug gi bdag nyid de dag ni mthong ba'i lam mo/_/sdug bsngal la sogs pa'i bden pa re re zhing skad cig ma bzhi'i bdag nyid yin pas chos shes pa dang rjes su shes pa'i
[\[145a.2\]]bzod pa dag dang /_shes pa yang chos dang /_rjes su shes pa dag ste/_skad cig ma gang yin pa de'i bdag nyid de sdug bsngal la chos shes pa'i bzod pa dang /_sdug bsngal la chos shes pa dang /_sdug bsngal la rjes su shes pa'i bzod pa dang /_sdug bsngal la rjes su shes
[\[145a.3\]]pa'o/_/kun 'byung ba dang /_'gog pa dang lam yang de bzhin no/_/skad cig ma bcu drug po de dag go rims bzhin du/_gzugs rtag ma yin mi rtag min/_/mtha' las 'das dang rnam dag dang /_/ma skyes ma 'gags la sogs dang /_/mkha' 'dra chags pa spangs pa dang /_/
[\[145a.4\]]yongs su 'dzin las grol ba dang /_/ngo bo nyid kyi brjod med dang /_/gang phyir 'di don brjod pa yis/_/gzhan la sbyin du med pa dang /_/dmigs pa med par byed pa dang /_/shin tu rnam dag nad mi 'byung /_/ngan song chad dang mi rtog dang /_/'bras bu mngon du bya ba la/_/mtshan ma dag
[\[145a.5\]]dang ma 'brel dang /_/dngos dang ming dang gnyis po la/_/shes pa skye ba med pa ni/_/kun shes nyid kyi skad cig ma/_/zhes bya ba gsungs te/_gzugs rtag ma yin mi rtag min/_/zhes bya ba ni gzugs zhes bya ba nas/_rnam par shes pa'i bar du rtag pa yang ma yin mi rtag pa yang ma
[\[145a.6\]]yin pa nas/_bcings pa ma yin grol ba ma yin zhes bya ba'i bar dang /_gzugs 'das pa ma yin zhes bya ba la sogs pa nas/_rnam pa thams cad mkhyen pa nyid 'das pa ma yin zhes bya ba'i bar du ste/_de skad ces gsol pa dang zhes bya ba nas/_chos ston par mi 'gyur ro zhes bya
[\[145a.7\]]ba'i bar gyis sdug bsngal la chos shes pa'i bzod pa'o/_/mtha' las 'das zhes bya ba ni shin tu 'das pa ste/_gzugs shin tu rnam par dag pa nas/_rnam pa thams cad mkhyen pa nyid kyi bar du shin tu rnam par dag pa ste/_gsol pa/_bcom ldan 'das zhes bya ba nas brtsams te/_
[\[145b\]]
[\[145b.1\]]chos ston par 'gyur ro zhes bya ba'i bar gyis sdug bsngal la chos shes pa gsungs so/_/rnam dag ces bya ba ni yongs su dag pa zhes bya ba'i don te/_gzugs yongs su dag pa nas/_rnam pa thams cad mkhyen pa nyid kyi bar du yongs su dag pa ste/_gang gsol pa zhes bya ba nas brtsams
[\[145b.2\]]te/_shes rab kyi pha rol tu phyin pa yongs su dag pa zhes bya ba'i bar gyis sdug bsngal la rjes su shes pa'i bzod pa gsungs so/_/ma skyes ma 'gags la sogs dang /_/zhes bya ba ni gzugs skye ba med pa 'gag pa med pa kun nas nyon mongs pa med pa rnam par byang ba med pa nas/_rnam
[\[145b.3\]]pa thams cad mkhyen pa nyid kyi bar du ste/_gang rab 'byor gzugs zhes bya ba nas brtsams te/_rnam pa thams cad mkhyen pa nyid ces bya ba'i bar gyis ni sdug bsngal la rjes su shes pa gsungs so/_/mkha' 'dra zhes bya ba ni nam mkha' dang 'dra bar gzugs la sogs pa skye ba
[\[145b.4\]]med pa la sogs pa nas/_rnam pa thams cad mkhyen pa nyid kyi bar du ste/_gang rab 'byor gzhan yang zhes bya ba nas brtsams te/_shes rab kyi pha rol tu phyin pa yongs su dag pa zhes bya ba'i bar gyis kun 'byung la chos shes pa'i bzod pa gsungs so/_/chags pa spangs pa zhes bya ba ni nam
[\[145b.5\]]mkha' dang 'dra bar gzugs gos pa med pa nas/_rnam pa thams cad mkhyen pa nyid kyi bar du ste/_gang nam mkha' la 'gro ba ma mchis pa zhes bya ba nas brtsams te/_shes rab kyi pha rol tu phyin pa yongs su dag pa zhes bya ba'i bar gyis kun 'byung la chos shes pa gsungs so/_/
[\[145b.6\]]yongs su 'dzin las grol ba dang /_/zhes bya ba ni nam mkha' dang 'dra bar gzugs yongs su gzung du med pa nas thams cad shes pa'i bar du ste/_rab 'byor gzhan yang zhes bya ba nas brtsams te/_shes rab kyi pha rol tu phyin pa yongs su dag pa zhes bya ba'i bar gyis kun 'byung la
[\[145b.7\]]rjes su shes pa'i bzod pa gsungs so/_/ngo bo nyid kyi brjod med dang /_/zhes bya ba ni ji ltar sgra brnyan gnyis nam mkha' la grags pa dang 'dra bar brjod du med pa de ltar gzugs brjod du med pa nas/_rnam pa thams cad mkhyen pa'i bar du ste/_gang rab 'byor nam mkha' la tha snyad med pa
[\[146a\]]
[\[146a.1\]]zhes bya ba nas brtsams te/_/shes rab kyi pha rol tu phyin pa yongs su dag pa zhes bya ba'i bar gyis kun 'byung la rjes su shes pa gsungs so/_/brjod pa yis zhes bya ba la spangs pa zhes bya ba dang sbyar bar bya ste/_gzugs nas rnam pa thams cad mkhyen pa nyid kyi bar
[\[146a.2\]]du nam mkha' ltar brjod du med pa'o/_/ci'i phyir zhe na/_don 'di gzhan la sbyin pa med pa ste/_gang gi phyir brjod par 'dod pa'i don 'di gzhan la tshig tu brjod pas sbyin par mi nus pas so/_/gang rab 'byor gzhan yang zhes bya ba nas brtsams te/_shes rab kyi pha rol tu phyin pa
[\[146a.3\]]yongs su dag pa zhes bya ba'i bar gyis 'gog pa la chos shes pa'i bzod pa gsungs so/_/dmigs pa med par byed pa dang /_/zhes bya ba ni dmigs par byed pas na dmigs pa ste/_de med pa'i phyir gzugs dmigs su med pa nas/_thams cad shes pa'i bar du ste/_gang
[\[146a.4\]]nam mkha' dmigs su med pa zhes bya ba nas brtsams te/_shes rab kyi pha rol tu phyin pa yongs su dag pa zhes bya ba'i bar gyis 'gog pa la chos shes pa gsungs so/_/shin tu rnam dag ces bya ba ni gzugs shin tu rnam par dag pa nas/_thams cad shes pa'i bar du ste/_gang chos
[\[146a.5\]]thams cad ces bya ba nas brtsams te/_shes rab kyi pha rol tu phyin pa yongs su dag pa'o zhes bya ba'i bar gyis 'gog pa la rjes su shes pa'i bzod pa gsungs so/_/nad mi 'byung zhes bya ba la nad ni lus kyi nad do/_/yang na nyam nga ba rnam pa sna tshogs ni nad yin la/_de dag mi
[\[146a.6\]]'byung ba ni bcom ldan 'das ma la mngon par brtson pa la mi skye ba ste/_gang rab 'byor zhes bya ba nas brtsams te/_'di lta ste shes rab kyi pha rol tu phyin pa rin po che chen po zhes bya ba'i bar gyis 'gog pa la rjes su shes pa gsungs so/_/ngan song chad dang mi rtog dang /_/zhes bya ba ni
[\[146a.7\]]ngan 'gro dag chad pa'o/_/mi rtog pa nyid ni chos thams cad la skye ba dang 'gag pa'i rnam par rtog pa zad pa'o/_/de la ngan song chad dang zhes bya ba ni gang rab 'byor de la zhes bya ba nas brtsams te/_shes rab kyi pha rol tu phyin pa rin po che zhes bya ba'i bar gyis lam la chos shes pa'i bzod pa
[\[146b\]]
[\[146b.1\]]gsungs so/_/mi rtog pa nyid ni gang rab 'byor gang pha rol tu phyin pa rin po che zhes bya ba nas brtsams te/_pha rol tu phyin pa rin po che ni dmigs su med do zhes bya ba'i bar gyis lam la chos shes pa gsungs so/_/'bras bu mngon du bya ba la/_/mtshan ma dag dang ma 'brel dang /_/zhes
[\[146b.2\]]bya ba ni 'bras bu mngon du bya ba'i phyir mtshan ma gang yin pa de dag dang ma 'brel ba ni gos pa med pa ste/_gang rab 'byor zhes bya ba nas brtsams te/_gos pa med pa'i pha rol tu phyin pa rin po che'o zhes bya ba'i bar gyis lam la rjes su shes pa'i bzod pa gsungs so/_/dngos dang ming dang
[\[146b.3\]]gnyis po la/_/shes pa skye ba med pa ni/_/zhes bya ba la/_dngos zhes bya ba ni chos thams cad kyi rang gi mtshan nyid dag la'o/_/ming zhes bya ba ni de dag gi ming dag la'o/_/gnyis po la zhes bya ba ni chos thams cad kyi de bzhin nyid dang de'i shes pa la'o/_/shes pa ni so sor snang
[\[146b.4\]]ba'o/_/gang yang skye ba med pa ste/_/chos thams cad spros pa med pa'i de bzhin nyid kyi ye shes zhes bya ba'i don to/_/gang rab 'byor gal te zhes bya ba nas brtsams te/_thams cad shes pa nyid thob par 'gyur ro zhes bya ba'i bar gyis lam la rjes su shes pa gsungs so/_/de la de
[\[146b.5\]]ltar 'du shes par yang mi byed ces bya ba ni chos thams cad kyi rang gi mtshan nyid dag kyang mi mthong ba'o/_/de ltar mi rtog cing zhes bya ba ni chos thams cad kyi de bzhin nyid la yang ming dang 'dres pas 'dzin par mi byed pa'o/_/de ltar mi dmigs te zhes bya ba ni chos thams cad kyi de
[\[146b.6\]]bzhin nyid gzung ba dang de'i ye shes 'dzin par byed pa nyid kyi sgo nas mi mthong ngo zhes bya ba'i don to/_/de ltar 'phro bar yang mi byed na zhes bya ba ni spros pa gsum po de dag gis te/_phyin ci log gis zhes bya ba'i don to/_/kun shes nyid kyi skad cig ma/_/zhes bya ba ni 'dir de dag ni
[\[146b.7\]]thams cad shes pa'i mthong ba'i lam la skad cig ma bcu drug yin no/_/de ltar 'di dang yang 'di dang /_/yang 'di yin te rnam gsum po/_/'di ni gnas skabs gsum po dag_/rdzogs par yongs su bstan pa yin/_/zhes bya ba la de ltar gyi sgra ni sogs pa'i don te/_/gsum po dag
[\[147a\]]
[\[147a.1\]]la yang sbyar bar bya'o/_/yang gi sgra ni dang po la yang sbyar bar bya'o/_/'di'i sgra gsum po ni yang gi sgra las 'og tu blta bar bya'o/_/rnam pa gsum po zhes bya ba ni lhag pa gsum po dag gis te/_'di ni chos gang yang zhes bya ba la sogs pa dang /_rab
[\[147a.2\]]'byor de ltar shes rab kyi pha rol tu phyin pa 'di ni zhes bya ba la sogs pa'o/_/gnas skabs gsum po dag ces bya ba ni bzlog pa'i rim pas thams cad shes pa'i dbang du bya ba dang /_lam shes pa'i dbang du bya ba dang /_rnam pa thams cad mkhyen pa nyid kyi dbang du byas pa rdzogs
[\[147a.3\]]par yongs su bstan cing de dag bshad pa nyid do/_/mngon par rtogs pa'i rgyan gyi 'grel pa rin chen 'byung gnas zhi bas sbyar ba dag ldan zhes bya ba las thams cad shes pa zhes bya ba'i le'u ste gsum pa'o//_//da ni rnam pa kun mngon par rdzogs par rtogs pa zhes
[\[147a.4\]]bya ba brjod par bya ba yin pa de bas na/_gzhi yi ye shes bye brag ni/_/rnam pa zhes bya mtshan nyid de/_/zhes bya ba gsungs te/_gzhi ni dmigs pa ste/_bden pa bzhi la sogs pa'o/_/de'i ye shes kyi bye brag ste/_rnam pa gang dag gis de yongs su shes par bya ba de dag rnam pa zhes
[\[147a.5\]]bya'o/_/mtshan nyid ni ming ngo /_/kun mkhyen pa dag rnam gsum phyir/_/de yang rnam pa gsum du 'dod/_/ces bya ba la/_kun mkhyen pa dag ces bya ba ni rigs kyi mang po'i tshig yin te/_thams cad mkhyen pa nyid la zhes bya ba'i don to/_/de la thams cad shes pa nyid kyi dbang du mdzad
[\[147a.6\]]nas/_med pa'i rnam pa nas bzung ste/_/mi g.yo ba yi rnam pa'i bar/_/bden pa so so la bzhi dang /_/lam la de ni bco lngar bshad/_/ces bya ba gsungs pa ste/_'di ni ma mchis pa'i pha rol tu phyin pa zhes bya ba med pa'i rnam pa nas bzung ba dang /_'di ni mi g.yo ba'i pha rol tu phyin
[\[147a.7\]]pa zhes bya ba mi g.yo ba'i rnam pa'i bar nyi shu rtsa bdun no/_/de dag la sdug bsngal dang kun 'byung ba dang 'gog pa la bzhi bzhi dang /_lam gyi bden pa la lhag ma bco lnga'o/_/med pa'i rnam pa'i pha rol tu phyin pa ni med pa'i rnam pa'i pha rol tu phyin pa'o/_/de bzhin du 'og ma thams cad la
[\[147b\]]
[\[147b.1\]]yang ngo /_/de la sdug bsngal gyi gzhi ni med pa dang /_mnyam pa nyid dang /_dben pa dang /_thub pa med pa'o/_/med pa ni gzugs la sogs pa nam mkha' lta bu'o/_/mnyam pa nyid ni gzugs la sogs pa chos thams cad dmigs su med pas mnyam pa nyid kyi phyir ro/_/dben
[\[147b.2\]]pa ni shin tu stong pa nyid kyi phyir ro/_/thub pa med pa ni chos thams cad dmigs su med pa'i phyir ro/_/kun 'byung gi gzhi ni gnas med pa dang /_nam mkha' dang /_brjod du med pa dang /_ming med pa'o/_/gnas med pa ni gzugs la sogs pa phung po lnga med pa'i phyir ro/_/nam mkha'
[\[147b.3\]]ni gzugs la sogs pa dbugs dbyung ba dang rngub pa med pa'i phyir ro/_/brjod du med pa ni rnam par rtog pa dang rnam par dpyod pa dmigs su med pa'i phyir ro/_/ming med pa ni gzugs dang tshor ba la sogs pa mi dmigs pa'i phyir ro/_/'gog pa'i bzhi ni 'gro ba med pa dang /_/gzung
[\[147b.4\]]du med pa dang /_mi zad pa dang /_skye ba med pa'o/_/'gog pa'i 'gro ba med pa ni chos thams cad la 'gro ba med pa'i phyir dang /_rang bzhin gyis rnam par grol ba nyid kyi phyir ro/_/'gog pa'i gzung du med pa ni chos thams cad gzung du med pa'i phyir chos kyis chos la 'dzin pa med pa'o/_/
[\[147b.5\]]mi zad pa ni chos thams cad shin tu zad cing dengs pa nyid kyi phyir te/_shin tu zad pa med cing 'gog pa med pa nyid do/_/skye ba med pa ni chos thams cad skye ba med cing 'gog pa med pa nyid do/_/lam gyi bco lnga ni byed pa po med pa dang /_shes pa po med pa dang /_'pho ba med pa dang /_'jig
[\[147b.6\]]pa med pa dang /_rmi lam dang /_sgra brnyan dang /_mig yor dang /_smig rgyu dang /_sgyu ma dang /_kun nas nyon mongs pa med pa dang /_rnam par byang ba med pa dang /_gos pa med pa dang /_spros pa med pa dang /_rlom pa med pa dang /_g.yo ba med pa'o/_/lam ni byed pa po med pa ste/_byed pa po
[\[147b.7\]]dmigs su med pa'i phyir ro/_/shes pa po med pa ni shes pa po dmigs su med pa'i phyir ro/_/'pho ba med pa ni skye ba dang 'chi ba dmigs su med pa'i phyir ro/_/'jig pa med pa ni chos thams cad rang bzhin gyis 'jig pa med pa'i phyir te/_rang bzhin ni de bzhin nyid do/_/rmi lam ni rmi lam
[\[148a\]]
[\[148a.1\]]mthong ba dmigs su med pa'i phyir ro/_/sgra brnyan ni sgrar brjod pa dmigs su med pa'i phyir ro/_/mig yor ni gzugs dang gzugs brnyan dmigs su med pa'i phyir ro/_/smig rgyu ni chu'i phung po dmigs su med pa'i phyir ro/_/sgyu ma ni de'i rgyu mtshan dmigs su
[\[148a.2\]]med pa'i phyir ro/_/kun nas nyon mongs pa med pa ni nyon mongs pa'i rang bzhin dmigs su med pa'i phyir ro/_/rnam par byang ba med pa ni kun nas nyon mongs pa'i sems can dmigs su med pa'i phyir ro/_/gos pa med pa ni nam mkha' lta bu'o/_/spros pa med pa ni spros pa thams cad
[\[148a.3\]]yang dag par bcom pa nyid kyi phyir ro/_/rlom pa med pa ni rlom sems thams cad yang dag par bcom pa nyid kyi phyir ro/_/g.yo ba med pa ni chos kyi dbyings la gnas pa nyid kyi phyir ro zhes bya ba ni thams cad shes pa nyid kyi rnam pa'o/_/lam shes pa nyid kyi dbang du mdzad nas/_rgyu dang
[\[148a.4\]]lam dang sdug bsngal dang /_/'gog pa la ni go rims bzhin/_/de dag brgyad dang bdun dang ni/_/lnga dang bcu drug ces bsgrags so/_/zhes bya ba gsungs te/_rgyu ni kun 'byung ngo /_/de bas na 'dir kun 'byung dang lam dang por gsungs pa ni 'bras bu'i thabs su gyur pa nyid kyi phyir la/_sdug
[\[148a.5\]]bsngal dang 'gog pa ni 'bras bur gyur pa nyid kyi phyir ro/_/de dag gi rnam pa go rims bzhin du brgyad dang /_bdun dang lnga dang bcu drug ces mdo las gsungs so/_/de la kun 'byung gi brgyad de 'dod chags dang bral ba dang /_mi gnas pa dang /_zhi ba dang /_'dod chags med pa dang /_
[\[148a.6\]]zhe sdang med pa dang /_gti mug med pa dang /_nyon mongs pa med pa dang /_sems can med pa'o/_/'dod chags dang bral ba ni gzugs la sogs pa 'dod chags kyi rgyu mtshan mi dmigs pa'i phyir te/_'dod chags kyi rgyu mtshan ni zhen par bya ba'o/_/gnas ni zhen pa dang /_sred pa
[\[148a.7\]]yin la/_de med pa'i phyir gnas med pa ni gzugs la sogs pa'i chos thams cad dmigs su med pa'i phyir ro/_/zhi ba ni gzugs la sogs pa'i chos thams cad phyin ci ma log pa'i de bzhin nyid du mngon par rdzogs par byang chub pa'i phyir ro/_/'dod chags med pa ni 'dod
[\[148b\]]
[\[148b.1\]]chags med pa'i phyir ro/_/zhe sdang med pa ni nyes pa med pa'i phyir ro/_/gti mug med pa ni mun pa bcom pa nyid kyi phyir ro/_/nyon mongs pa med pa ni yongs su rtog pa med pa nyid kyi phyir ro/_/sems can med pa ni sems can dmigs su med pa'i phyir ro/_/lam gyi bden pa ni tshad
[\[148b.2\]]med pa dang /_mtha' gnyis dang ma 'brel ba dang tha mi dad pa dang /_mchog tu 'dzin pa med pa dang /_rnam par mi rtog pa dang /_dpag tu med pa dang /_chags pa med pa'o/_/tshad med pa ni chos thams cad las kun nas ldang ba med pa'i phyir ro/_/mtha' gnyis dang ma 'brel ba ni mtha'
[\[148b.3\]]gnyis dmigs su med pa'i phyir ro/_/tha mi dad pa ni chos thams cad dbyer med pa nyid kyi phyir dang dben pa'i phyir ro/_/mchog tu 'dzin pa med pa ni nyan thos dang rang sangs rgyas kyi sa las yang dag par 'das pa'i phyir ro/_/rnam par mi rtog pa ni rnam par rtog pa dmigs su med pa'i
[\[148b.4\]]phyir ro/_/dpag tu med pa ni chos thams cad kyi tshad dmigs su med pa'i phyir ro/_/chags pa med pa ni chos thams cad nam mkha'i rang bzhin dang mnyam pa nyid kyi phyir ro/_/sdug bsngal gyi lnga ni mi rtag pa dang /_sdug bsngal ba dang /_stong pa dang /_bdag med pa dang /_mtshan nyid
[\[148b.5\]]med pa'o/_/mi rtag pa nyid ni gzugs la sogs pa'i chos thams cad 'jig pa med pa'i phyir te/_'jig pa med pa de nyid ni med pa de nyid kyi phyir mi rtag pa ste/_med pa'i don ni mi rtag pa'i don to/_/sdug bsngal ni chos thams cad tshol bar sbyor ba med pa'i phyir te/_tshol ba ni longs spyod
[\[148b.6\]]do/_/stong pa nyid ni chos thams cad kyi rang bzhin dmigs su med pa'i phyir ro/_/bdag med pa ni chos thams cad la mngon par chags pa med pa'i phyir ro/_/mtshan nyid med pa ni chos thams cad kyi mtshan ma med pa'i phyir ro/_/'gog pa'i rnam pa bcu drug ni nang stong pa nyid kyi 'gog pa ni
[\[148b.7\]]nang gi chos rnams dmigs su med pa'i phyir ro zhes bya ba nas dngos po med pa'i ngo bo nyid stong pa nyid kyi 'gog pa ni dngos po med pa'i ngo bo nyid stong pa nyid dmigs su med pa'i phyir ro zhes bya ba'i bar ni lam shes pa'i rnam pa'o/_/rnam pa thams cad mkhyen pa nyid kyi dbang du mdzad nas/_kun mkhyen
[\[149a\]]
[\[149a.1\]]nyid gsum bye brag gis/_/lam gyi bden pa dang mthun par/_/dran pa nyer gzhag nas bzung ste/_tha ma sangs rgyas nyid rnam par/_/slob ma byang chub sems dpa' dang /_/sangs rgyas rnams kyi rim bzhin du/_/sum cu bdun dang sum cu bzhi/_/sum cu rtsa dgu
[\[149a.2\]]dag tu bzhed/_/ces bya ba gsungs te/_rnam pa thams cad mkhyen pa nyid la dran pa nye bar gzhag pa nas brtsams te/_sangs rgyas nyid kyi rnam pa'i bar du rnam pa brgya rtsa bcu dag yin te/_dran pa nye bar gzhag pa'i pha rol tu phyin pa nas brtsams te/_sangs rgyas kyi pha
[\[149a.3\]]rol tu phyin pa'i bar du'o/_/tha ma sangs rgyas nyid kyi rnam pa gang dag la yod pa de dag la de skad ces bya'o/_/kun mkhyen nyid rnam pa gsum gyi bye brag gis nyan thos dang /_byang chub sems dpa' dang /_sangs rgyas dag gi lam gyi bden pa gang yin pa de dag dang mthun par go
[\[149a.4\]]rims bzhin du sum cu rtsa bdun dang /_sum cu rtsa bzhi dang sum cu rtsa dgu dag go/_/de la byang chub kyi phyogs dag gis nyan thos kyi lam la brten pa'i phyir dang /_rnam par thar pa'i sgo gsum dang /_rnam par thar pa brgyad dang /_mthar gyis gnas pa'i snyoms par 'jug pa dgu dang /_
[\[149a.5\]]bden pa bzhi dang /_pha rol tu phyin pa bcu po dag gis byang chub sems dpa'i lam la brten pa'i phyir dang /_stobs bcu dang /_mi 'jigs pa bzhi dang /_so so yang dag par rig pa bzhi dang /_ma 'dres pa'i chos bco brgyad dang /_de bzhin gshegs pa nyid dang /_rang byung nyid dang /_
[\[149a.6\]]sangs rgyas nyid ces bya ba ni sangs rgyas nyid kyi lam la brten pa'i phyir ro/_/'dir chos thams cad las yang dag par 'das pa'i phyir ro zhes bya ba ni nyan thos la sogs pa'i chos rnams las yang dag par 'das pa'i phyir ro/_/chos ji ltar gnas pa de bzhin du gsungs
[\[149a.7\]]pa'i phyir de bzhin gshegs pa nyid do/_/ji lta zhe na/_sangs rgyas kyi brjod pa thams cad ni de bzhin nyid kyi phyir ro/_/byung bar gyur pas na byung ba ste/_byung bar gyur zhes bya ba'i don to/_/rang byung zhes bya ba ni rang nyid 'dod pas 'di byung bas na rang byung ngo /_/de ji ltar zhe na/_chos
[\[149b\]]
[\[149b.1\]]thams cad la dbang bsgyur ba nyid kyi phyir ro/_/ji ltar sangs rgyas nyid ce na/_/chos thams cad mngon par byang chub pa'i phyir te/_rnam pa thams cad mkhyen pa nyid kyi phyir ro/_/rnam pa rnams thams cad gcig tu byas na rnam pa brgya bdun cu rtsa gsum yin no/_/da ni sbyor ba brjod par
[\[149b.2\]]bya ba yin pas bcom ldan 'das ma mnyan pa cung zad kyang rnyed par dka' na/_ci rab tu sbyor ba lta zhes bstan par bya ba'i phyir/_sangs rgyas rnams la bkur sti byas/_/de las dge ba'i rtsa ba bskrun/_/dge ba'i bshes kyi mgon bcas pa/_/'di nyan pa yi snod yin no/_/sangs
[\[149b.3\]]bsten dang kun 'dri dang /_/sbyin dang tshul khrims sogs spyod dang /_/len dang 'dzin pa la sogs pa'i/_/snod du dam pa rnams bzhed do/_/zhes bya ba gsungs te/_sngon gyi sangs rgyas rnams la bkur sti byas pa dang /_de dag la dge ba'i rtsa ba bskrun pa dang /_dge ba'i bshes
[\[149b.4\]]gnyen gyis yongs su zin pa gang yin pa de dag 'di nyid nyan pa ste/_rna lam du grag pa'i snod yin gyi/_gzhan dag ni ma yin no/_/gang yang sngon gyi skye bar sangs rgyas mang po yongs su bsten pa dang /_kun 'dri ba dang bcas pa'i pha rol tu phyin pa drug la spyod pa de nyid kyis bcom
[\[149b.5\]]ldan 'das ma len pa dang 'dzin pa nas/_de bzhin nyid du shes rab kyi pha rol tu phyin pa la nan tan du byed pa'i bar nyid kyi snod nyid du 'gyur gyi/_rnam pa gzhan du ma yin no/_/de nyid kyi phyir bcom ldan 'das ma rna lam du grag pa gang yin pa de dag ni nges par bkur sti byas pa la
[\[149b.6\]]sogs pa yon tan gsum dang ldan par rig par bya'o/_/gang la len pa la sogs pa dang de bzhin nyid du nan tan byed pa de dag ni bkur sti byed pa la sogs pa yon tan gsum dang sangs rgyas bsten pa la sogs pa dang ldan pa yin no zhes bya bar nges par blta bar bya'o/_/gang de
[\[149b.7\]]nas lha'i dbang po brgya byin gyis zhes bya ba nas brtsams te/_yid la zung shig dang ngas bshad do zhes bya ba'i bar ni sbyor ba po rnyed par dka' ba nyid do/_/sbyor ba'i dbang du mdzad nas/_gzugs la sogs la mi gnas phyir/_/de la sbyor ba bkag pa'i phyir/_/de yi de bzhin nyid zab
[\[150a\]]
[\[150a.1\]]phyir/_/de rnams gting dpag dka' ba'i phyir/_/de dag tshad ni med phyir dang /_/tshegs chen yun ring rtogs pa'i phyir/_/lung bstan phyir mi ldog nyid dang /_/nges 'byung bar chad med bcas dang /_/byang chub nye dang myur ba dang /_/gzhan don 'phel med 'grib
[\[150a.2\]]med phyir/_/chos dang chos min sogs mi mthong /_/gzugs sogs bsam mi khyab mi mthong /_/gzugs sogs de yi mtshan ma dang /_/de yi ngo bor rnam mi rtog/_/'bras bu rin chen sbyin byed dang /_/de ni dag pa mtshams dang bcas/_/zhes bya ba gsungs pa la/_de ni
[\[150a.3\]]zhes bya ba ni sbyor ba'o/_/de gang zhe na/_gang gi phyir/_rnam par sbyor bar bcas pa zhes gong du bstan pa de la rnam par bstan nas sbyor ba'i skabs yin pa'i phyir ro/_/gzugs la sogs la mi gnas phyir/_/zhes bya ba ni gzugs la sogs pa de dag la mi gnas pa ni sbyor ba'o/_/
[\[150a.4\]]gang kau shi ka zhes bya ba nas brtsams te/_rnam pa thams cad mkhyen pa nyid mi dmigs so zhes bya ba'i bar gyis gzugs la sogs pa la mi gnas pa'i sbyor ba gsungs so/_/de la sbyor ba bkag pa'i phyir/_/zhes bya ba ni gzugs la sogs pa la sbyor ba bkag pa'i sbyor ba ste/_
[\[150a.5\]]gang rab 'byor gzhan yang zhes bya ba nas brtsams te/_dbus su mi dmigs so zhes bya ba'i bar gyis gzugs la sogs pa la mi sbyor ba'i sbyor ba gsungs so/_/de yi de bzhin nyid zab phyir/_/zhes bya ba ni gzugs la sogs pa'i de bzhin nyid zab pa'i phyir bcom ldan 'das ma
[\[150a.6\]]zab bo/_/de nas tshe dang ldan pa zhes bya ba nas zab bo zhes bya ba'i bar gyis ni zab pa'i sbyor ba gsungs so/_/de rnams gting dpag dka' ba'i phyir/_/zhes bya ba ni gzugs la sogs pa gting dpag dka' ba'i phyir/_bcom ldan 'das ma gting dpag dka' ba'o/_/gang gsol pa
[\[150a.7\]]zhes bya ba nas/_gting dpag dka'o zhes bya ba'i bar gyis gting dpag dka' ba'i sbyor ba gsungs so/_/de dag tshad ni med phyir dang /_/zhes bya ba la/_gzugs la sogs pa tshad med pa'i phyir bcom ldan 'das ma tshad med pa'o/_/gang gsol pa zhes bya ba nas/_tshad med do zhes bya ba'i
[\[150b\]]
[\[150b.1\]]bar gyis ni tshad med pa'i sbyor ba gsungs so/_/'dir dang gi sgra khong nas dbyung bar bya ste/_de la sbyor ba bkag pa nyid ces bya ba 'dir rjes su drang ba'i don to/_/de la zhes bya ba ni zab pa nyid dang /_gting dpag dka' ba nyid dang /_tshad med pa nyid la spyod pa dgag pa'i sbyor ba gsungs te/_gzugs
[\[150b.2\]]la sogs pa zab ces bya bar mi spyod na shes rab kyi pha rol tu phyin pa la spyod do/_/de bzhin du gting dpag dka' ba zhes bya ba dang tshad med pa zhes bya ba ste/_gang gsol pa zhes bya ba nas/_sangs rgyas kyi chos rnams kyi bar du ma yin no zhes bya ba'i bar gyis zab pa la mi sbyor ba'i sbyor ba
[\[150b.3\]]gsungs so/_/gzhan yang zhes bya ba nas sangs rgyas kyi chos rnams kyi bar du ma yin no zhes bya ba'i bar gyis gting dpag dka' ba nyid la mi sbyor ba'i sbyor ba gsungs so/_/gzhan yang zhes bya ba nas/_sangs rgyas kyi chos kyi bar du ma yin no zhes bya ba'i bar gyis tshad med pa la mi
[\[150b.4\]]sbyor ba'i sbyor ba gsungs so/_/tshegs chen yun ring rtogs pa'i phyir/_/zhes bya ba la/_bcom ldan 'das ma zab pa nyid dang /_gting dpag dka' ba nyid dang /_tshad med pa de dag ni theg pa la gsar du zhugs pa'i mdun du brjod par mi bya ste/_de 'ga' zhig tu skrag nas 'di spangs te
[\[150b.5\]]ngan 'gror 'gro ba'i las sogs par 'gyur te/_tshegs chen pos yun ring po nas mngon par rdzogs par byang chub par 'gyur ro/_/sha ra dwa ti'i bus gsol ba zhes bya ba nas/_dka' ba de lta bu'i gnas yod do zhes bya ba'i bar gyis tshegs chen pos yun ring po nas rtogs pa'i
[\[150b.6\]]sbyor ba gsungs so/_/lung bstan zhes bya ba ni gang gis bcom ldan 'das ma zab mo 'di thos nas skrag par mi 'gyur/_thos nas kyang gong nas gong du 'dzin pa nas/_gnas pa'i bar de ni de bzhin gshegs pa gcig gam gnyis sam gsum las mi 'da' bar yang dag par
[\[150b.7\]]rdzogs pa'i byang chub tu lung bstan pa thob par 'gyur ro/_/gang brgya byin gyi zhes bya ba nas/_nye bar 'gyur bar rig par bgyi'o zhes bya ba'i bar gyis lung bstan pa'i sbyor ba gsungs so/_/phyir mi ldog nyid ces bya ba ni gang byang chub sems dpa' de dag phyir mi ldog par 'gyur ba rang
[\[151a\]]
[\[151a.1\]]nyid la bcom ldan 'das ma 'di nye bar 'gyur te/_nye bar gyur nas kyang 'dzin pa nas tshul bzhin yid la byed pa'i bar gyis de byang chub tu lung bstan pa rnyed pa dang nye bar 'gyur ro/_/bcom ldan 'das gang gis zhes bya ba nas phyir mi ldog pa zhes bya ba'i bar gyis phyir
[\[151a.2\]]mi ldog pa'i sbyor ba gsungs so/_/nges 'byung zhes bya ba ni bar du gcod pa'i sa las shin tu rgal ba ste/_der bcom ldan 'das ma nyid nye bar gyur pas de gzung ba nas tshul bzhin yid la byed pa'i bar du byas pas lung ston pa la nye bar thob par 'gyur ba ste/_'brog dgon pa
[\[151a.3\]]shin tu ring po nas 'byung ba grong la sogs pa'i mtshan ma rnyed pa bzhin no/_/gang bcom ldan 'das 'di lta ste zhes bya ba nas/_snga ltas so zhes bya ba'i bar gyis ni nges par 'byung ba'i sbyor ba gsungs so/_/bar chad med bcas dang zhes bya ba ni dper na rgya mtshor 'gro ba'i ri la
[\[151a.4\]]sogs par bar chad dang bral ba'i sa phyogs su phyin pa rgya mtshor phyin pa dang nye ba de bzhin du bcom ldan 'das ma mthong ba la sogs pa'i don rnyed la thos nas 'dzin pa nas/_tshul bzhin du yid la byed pa'i bar du byang chub tu lung bstan pa rnyed pa dang nye ba'o/_/gang bcom ldan
[\[151a.5\]]'das kyis bka' stsal pa zhes bya ba nas/_tshul bzhin yid la byar yod ces bgyi bar rig par bgyi'o zhes bya ba'i bar gyis bar chad med pa dang bcas pa'i sbyor ba gsungs so/_/byang chub nye bar zhes bya ba la/_dper na sdong po lo ma lhags pa dang nye bar shes pa na de dag gi
[\[151a.6\]]lo ma dang me tog dang 'bras bu de dag ni ring po mi thogs par 'byung bar 'gyur ba de bzhin du 'di lta bu'i lam la sogs pa'i don rnyed pa nas tshul bzhin yid la byed pa'i bar ni yang dag par rdzogs pa'i byang chub dang nye ba yin no/_/gang bcom ldan 'das 'di lta ste zhes bya ba nas/_
[\[151a.7\]]bde zhing nyams bde bar 'gyur ro zhes bya ba'i bar gyis byang chub dang nye ba'i sbyor ba gsungs so/_/myur ba zhes bya ba ni byang chub tu zhes bya bar sbyar ro/_/dper na bud med sbrum ma lus lci bar gyur pa bzhin du sdug bsngal bar gyur pa de bas na 'di ni ring por mi thogs par btsa' bar
[\[151b\]]
[\[151b.1\]]'gyur ro zhes shes pa de bzhin du gang dag bcom ldan 'das ma 'di nye bar gyur pa nas/_tshul bzhin yid la byed pa'i bar ni de dag ring po mi thogs par byang chub tu lung bstan par rig par bya'o/_/gang bcom ldan 'das ma 'di lta ste zhes bya ba nas/_sangs rgyas kyi mthus skyes
[\[151b.2\]]so zhes bya ba'i bar gyis byang chub tu nye ba'i sbyor ba gsungs so/_/gzhan gyi don zhes bya ba byang chub sems dpa'i gzhan don gyi sbyor ba rnam pa sna tshogs pa ste/_gang de nas tshe dang ldan pa zhes bya ba nas/_chos kyi 'khor lo bskor ba la yang dag par bskul lo zhes bya ba'i bar gyis
[\[151b.3\]]gzhan gyi don gyi sbyor ba gsungs so/_/'phel med 'grib med phyir zhes bya ba ni gang gi tshe shes rab kyi pha rol tu phyin pa la spyod pa na phung po dang khams dang skye mched la sogs pa 'phel ba dang 'grib par mi mthong ba de'i tshe de'i bsgom pa yongs su rdzogs par 'gyur te/_gang de
[\[151b.4\]]skad ces bya ba nas/_bsgom pa yongs su rdzogs par 'gyur ro zhes bya ba'i bar gyis 'phel ba dang 'grib pa med pa'i sbyor ba gsungs so/_/chos dang chos min sogs mi mthong /_/zhes bya ba la/_gal te gzugs nas thams cad shes pa'i bar du chos zhes bya ba'am/_chos ma yin
[\[151b.5\]]zhes bya bar yang dag par rjes su mi mthong ba de'i tshe de'i shes rab kyi pha rol tu phyin pa yongs su rdzogs par 'gyur te/_gang rab 'byor gzhan yang zhes bya ba nas/_srog med pa'i phyir ro zhes bya ba'i bar gyis chos dang chos ma yin pa la sogs pa mi dmigs pa'i sbyor ba gsungs so/_/
[\[151b.6\]]gzugs sogs bsam mi khyab mi mthong /_/zhes bya ba la/_gzugs bsam gyis mi khyab pa nas/_thams cad shes pa bsam gyis mi khyab pa'i bar de mi mthong ba ni 'du shes pa med pa'i sbyor ba ste/_gang gsol pa zhes bya ba nas/_shes rab kyi pha rol tu phyin pa yongs su rdzogs
[\[151b.7\]]par 'gyur ro zhes bya ba'i bar gyis gzugs la sogs pa bsam gyis mi khyab pa mi mthong ba'i sbyor ba gsungs so/_/gzugs sogs de yi mtshan ma dang /_/de yi ngo bor rnam mi rtog_/ces bya ba la/_stong pa nyid kyi ting nge 'dzin gyis gzugs su rtog par mi byed/_mtshan ma med
[\[152a\]]
[\[152a.1\]]pa'i ting nge 'dzin dang /_bdag gi dngos po ma byung ba la smon pa med pa'i ting nge 'dzin gyis gzugs la rtog par mi byed rnam par rtog par mi byed pa nas/_thams cad shes pa'i bar du ste/_gang gsol pa zhes bya ba nas zab bo zhes bya ba'i bar gyis rnam par mi rtog pa'i sbyor
[\[152a.2\]]ba gsungs so/_/'bras bu rin chen sbyin byed dang /_/zhes bya ba la/_rgyun du zhugs pa nas/_yang dag par rdzogs pa'i byang chub kyi bar gyi chos kyi 'khor lo bskor ba ni 'bras bu rin po che ste/_bcom ldan 'das ma de sbyin par mdzad pa'o/_/gang gsol pa zhes bya ba nas/_chos kyi 'khor
[\[152a.3\]]lo bskor ba'i zhes bya ba'i bar gyis 'bras bu rin po che sbyin pa'i sbyor ba gsungs so/_/dag pa zhes bya ba ni gzugs rnam par dag pa nas/_thams cad shes pa rnam par dag pa'i phyir bcom ldan 'das ma ni dag pa'i phung po ste/_gang gsol pa bcom ldan 'das ma zhes bya ba nas/_dag pa'i
[\[152a.4\]]phung po'o zhes bya ba'i bar gyis rnam par dag pa'i sbyor ba gsungs so/_/mtshams dang bcas zhes bya ba la/_bcom ldan 'das ma ni rin po che chen po nyid kyi phyir bar chad mang ste/_bar du gcod pa de dag kyang brtson 'grus brtan pa de dag la sgrub pa'i gong du yang 'byung bar yang mi 'gyur
[\[152a.5\]]ro/_/gang gsol pa bcom ldan 'das zhes bya ba nas/_bar chad bya bar mi nus so zhes bya ba'i bar gyis ni mtshams dang bcas pa'i sbyor ba gsungs so/_/de ltar sbyor ba nyi shu rtsa gsum bstan nas/_yon tan brjod par bya ba de'i dbang du mdzad nas/_bdud kyi mthu bcom la sogs
[\[152a.6\]]pa/_/yon tan rnam pa bcu bzhi'o/_/zhes bya ba gsungs te/_bdud kyi nus pa rnam par bcom pa la sogs pa yon tan rnam pa bcu bzhi po dag ni sbyor ba'i phan yon te/_de nas tshe dang ldan pa sha ra dwa ti'i bu zhes bya ba nas/_chos nyid kyi de bzhin te zhes bya ba'i bar ni bdud kyi mthu
[\[152a.7\]]bcom pa'i yon tan no/_/sha ra dwa ti'i bu zhes bya ba nas/_sangs rgyas kyis bzung ba yin par rig par bya'o zhes bya ba'i bar ni sangs rgyas kyis dgongs pa'i yon tan no/_/gsol pa/_bcom ldan 'das zhes bya ba nas/_sangs rgyas kyis gzigs so thugs su chud do zhes bya ba'i bar
[\[152b\]]
[\[152b.1\]]gyis ni sangs rgyas kyi ye shes kyis gzigs pa'i yon tan no/_/sha ra dwa ti'i bu de la zhes bya ba nas/_nye bar gyur to zhes bya ba'i bar gyis ni byang chub dang nye bar gyur pa'i yon tan no/_/sha ra dwa ti'i bu gang yang zhes bya ba nas/_nam yang 'bral bar mi 'gyur ro zhes bya ba'i bar ni don chen po nyid
[\[152b.2\]]la sogs pa'i yon tan no/_/sha ra dwa ti'i bu zhes bya ba nas/_mang du byung ste zhes bya ba'i bar ni yul la dpyad pa'i yon tan no/_/sha ra dwa ti'i bu zhes bya ba nas/_skye bo mang po'i don byed par 'gyur ro zhes bya ba'i bar ni dge ba'i chos thams cad yongs su rdzogs pa'i yon tan no/_/de ci'i
[\[152b.3\]]phyir zhe na zhes bya ba nas/_don rnam pa de lta bu nyid brjod par 'gyur ro zhes bya ba'i bar ni smra ba'i skyes bu'i yon tan no/_/sha ra dwa ti'i bu zhes bya ba nas/_lta ci smos zhes bya ba'i bar ni mi byed pa nyid kyi yon tan no/_/sha ra dwa ti'i bu zhes bya ba nas/_dge ba'i chos la 'god par 'gyur ro
[\[152b.4\]]zhes bya ba'i bar ni skye bo mang po'i dge ba'i rtsa ba skye ba'i yon tan no/_/rigs kyi bu dang zhes bya ba nas/_lung ston par 'gyur ro zhes bya ba'i bar ni dam bcas pa'i don ji lta ba bzhin du sgrub pa'i yon tan no/_/sha ra dwa ti'i bu zhes bya ba nas/_yongs su 'dzin par 'gyur ro zhes bya ba'i
[\[152b.5\]]bar ni 'bras bu rgya chen po yongs su 'dzin pa'i yon tan no/_/de ltar phyi dang nang gi dngos po zhes bya ba nas/_nyan thos rnams kyang yongs su mkhyen par 'gyur ro zhes bya ba'i bar ni sems can gyi don yongs su sgrub pa'i yon tan no/_/bcom ldan 'das gang yang zhes bya ba nas brtson
[\[152b.6\]]'grus nyams par mi byed do zhes bya ba'i bar ni pha rol tu phyin pa drug nges par thob pa'i yon tan no/_/de ltar yon tan bstan nas/_skyon brjod par bya ba de'i dbang du mdzad de/_skyon ni bcu tshan bzhir bcas pa/_/drug tu nges par rtogs par bya/_/zhes gsungs pa la skyon ni
[\[152b.7\]]sbyor ba'i bar chad de de yang bzhi bcu rtsa drug ces bya ba'i don to/_/de nas tshe dang ldan pa zhes bya ba nas/_rig par bya'o zhes bya ba'i bar na yun ring po nas tshegs chen pos 'thob pa'o/_/rab 'byor gzhan yang zhes bya ba nas/_rig par bya'o zhes bya ba'i bar ni spobs pa ha cang myur bar
[\[153a\]]
[\[153a.1\]]skye ba'o/_/rab 'byor gzhan yang zhes bya ba'i tshig gsum gyis ni rnam par g.yeng ba dang /_rgod pa dang /_rnam par 'tshe ba dag ste/_lus kyi gnas ngan len to/_/rnam par shes pa ma chags pa nyid ni sems rjes su bsrung ba tsam yin gyi/_dad pas ni
[\[153a.2\]]ma yin te/_rab 'byor gzhan yang zhes bya ba'i tshig bzhis sems rnam par g.yeng ba bstan to/_/mtshan ma la chags pa nyid ni mig dang gos la sogs pa la spyod pa ste/_tshig gzhan lnga po dag gis ni rigs pa ma yin pas bskyed pa'i kha ton byed pa la sogs pa nyid do/_/de skad
[\[153a.3\]]ces bka' stsal pa dang zhes bya ba nas/_brtson par bya dgos so zhes bya ba'i bar ni phyir phyogs pa'i rgyu mtshan 'dzin pa nyid do/_/de shes rab kyi pha rol tu phyin pa zhes bya ba nas chos rnams la slob pa yin no zhes bya ba'i bar ni rgyu nyams pa'o/_/rab 'byor 'di lta ste zhes bya ba nas/_rig par
[\[153a.4\]]bya'o zhes bya ba'i bar ni gya nom pa'i ro myang ba nyams pa'o/_/glang po che'i rjes tshol ba'i tshig gis ni theg pa mchog las nyams pa'o/_/rgya mtsho dang ba lang gi rjes kyi tshig gis ni ched du bya ba nyams pa'o/_/rnam par rgyal ba dang /_nyi ma'i gzhal yas khang gi tshig gis ni thabs la rmongs
[\[153a.5\]]pa'o/_/'khor los sgyur ba dang /_mkhar gyi rgyal po'i tshig gis ni go 'phang mchog dang dman pa la rmongs pa'o/_/spros pa sna tshogs kyi tshig gis ni bcom ldan 'das ma dngos po sna tshogs su rnam par rtog pa'o/_/ngo bo nyid sna tshogs dgag pa'i tshig gis ni bcom ldan 'das ma la yi
[\[153a.6\]]ge 'dri ba la mngon par zhen pa'o/_/rab 'byor gal te zhes bya ba la sogs pas ni dngos po med pa la mngon par zhen pa'o/_/tshe dang ldan pa rab 'byor gyis zhes bya ba la sogs pa ni de la yi ger mngon par zhen pa'o/_/gsol pa/_bcom ldan 'das zhes bya ba la sogs pas ni de la
[\[153a.7\]]yi ge med par mngon par zhen pa'o/_/ljongs la sogs pa'i rnam par rtog pa la sogs pas ni yid la byed pa'i rnam par g.yeng ba'o/_/rnyed pa dang bkur sti la sogs pa'i tshig gis ni rnyed pa dang bkur sti la sogs pa'i ro myang ba'o/_/bdud kyis nye bar bstan pa'i mdo sde don zab mo
[\[153b\]]
[\[153b.1\]]gzhan gyi tshig gis nyan thos la sogs pa'i mdo sde gzhan dag las thabs la mkhas pa tshol ba'o/_/chos smra ba dang chos nyan pa dag gi snrel zhir gyur pa gang yin pa de mi mthun par rig par bya ste/_rab 'byor gzhan yang zhes bya ba'i tshig gnyis kyis ni 'dun pa dang snyom
[\[153b.2\]]las kyi mi mthun pa'o/_/de'i 'og mas ni snyom las kyis yul gzhan du 'gro bar mi mthun pa'o/_/de'i 'og mas ni 'dod chen chung ba nyid kyis nyams pa'o/_/de'i 'og mas ni sbyangs pa'i yon tan dang ldan pa dang mi ldan pas nyams pa'o/_/de'i 'og mas ni dge ba dang mi dge ba
[\[153b.3\]]ma yin par 'dod pa las nyams pa'o/_/de'i 'og mas ni gtong ba dang ser sna byed pa las nyams pa'o/_/de'i 'og mas ni sbyin pa dang len pa la sogs pa las nyams pa'o/_/de'i 'og mas ni mgo smos pas go ba dang rnam par spros pas go ba las nyams pa'o/_/de'i 'og mas
[\[153b.4\]]ni mdo la sogs pa mngon par shes pa dang /_mngon par mi shes pa nyid las nyams pa'o/_/de'i 'og mas ni pha rol tu phyin pa drug dang ldan pa dang mi ldan pa las nyams pa'o/_/de'i 'og mas ni thabs la mkhas pa dang mi mkhas pa las nyams pa'o/_/de nas gzungs thob pa
[\[153b.5\]]dang ma thob pa las nyams pa'o/_/de nas 'dod pa dang mi 'dod pa las nyams pa'o/_/de nas sgrib pa dang bcas pa dang sgrib pa med pa las nyams pa'o/_/de nas rab 'byor gzhan yang zhes bya ba'i tshig gcig gis ni ngan song du 'gro ba la rgyab kyis phyogs pa'o/_/de nas 'khor ba
[\[153b.6\]]la rgyab kyis phyogs pa'o/_/de nas rab 'byor gzhan yang zhes bya ba nas tshig gnyis kyis ni gcig pu dang 'khor dang bcas pa dpyod pa nyid las nyams pa'o/_/de nas go skabs 'byed par 'dod pa dang mi 'dod pa nyid las nyams pa'o/_/de nas zang zing cung zad tsam don du gnyer ba
[\[153b.7\]]dang /_de sbyin par mi 'dod pa nyid las nyams pa'o/_/de nas 'chi ba'i phyogs su 'gro ba dang 'gro bar mi 'dod pa las nyams pa'o/_/de nas mu ge'i phyogs su 'gro ba dang mi 'gro ba las nyams pa'o/_/de nas 'jigs pa dang bcas pa'i phyogs su 'gro ba dang mi 'gro ba las nyams
[\[154a\]]
[\[154a.1\]]pa'o/_/de nas rab 'byor gzhan yang zhes bya ba'i tshig gcig gis ni khyim la lta ba'i phyir zlog pa'o/_/de nas rab 'byor gzhan yang zhes bya ba'i tshig gsum gyis ni bdud bdag nyid bar chad byed pa'o/_/de nas tshig gnyis kyis ni pha rol tu phyin pa la
[\[154a.2\]]sogs pa'i bcos ma nye bar bsgrub pa'o/_/de nas tshig gsum gyis ni sangs rgyas kyi cha lugs can gyi bdud dang de'i 'khor gnyi gar sprul pas dga' bar byed pa bdud kyi las skyes shing 'byung ba zil gyis mnan nas shes rab kyi pha rol tu phyin pa la mang du sbyor ba'o/_/shes rab
[\[154a.3\]]kyi pha rol tu phyin pa la ches mang du brtson pa gang yin pa de dag phyogs bcu'i sangs rgyas thams cad kyis dgongs shing dge ba'i chos rnams mang du 'phel bar 'gyur ro zhes rab tu bstan par bya ba'i phyir/_rab 'byor gzhan yang shes rab kyi pha rol tu phyin pa zhes bya ba la sogs pa nas
[\[154a.4\]]yang dag par rdzogs pa'i byang chub las nyams par mi 'gyur ro zhes bya ba'i bar gyis gsungs so/_/des ni skyon bstan pa'o/_/mtshan nyid brjod par bya ba de'i dbang du mdzad nas/_gang gis mtshon de mtshan nyid du/_/shes bya de yang shes pa dang /_/khyad par byed dang rnam gsum
[\[154a.5\]]ste/_/mtshon bya ngo bo nyid gang yang /_/zhes bya ba gsungs te/_'dis mtshon par byed pas na bya ba byed par sgrub pa'i mtshan nyid gang yin pa de ni rnam pa gsum ste/_shes pa dang /_khyad par dang /_byed pa po zhes bya'o/_/mtshon par bya ba gang yin pa de yang mtshan nyid de las su sgrub
[\[154a.6\]]pa'o/_/de yang ngo bo nyid ces bya ba ste/_mtshan nyid rnam pa bzhi'o/_/de la thams cad shes pa'i dbang du mdzad nas shes pa rnam pa bcu bzhi ste/_de bzhin gshegs pa 'byung ba dang /_/'jig rten 'jig med bdag nyid dang /_/sems can sems kyi spyod pa dang /_/de bsdus pa dang
[\[154a.7\]]phyir bltas dang /_/mi zad pa yi rnam pa dang /_/chags bcas sogs dang rgya chen dang /_/chen por gyur dang tshad med dang /_/rnam shes bstan du med pa dang /_/sems bltar med dang shes pa de/_/g.yo ba la sogs zhes bya dang /_/de las gzhan yang de dag ni/_/de bzhin nyid kyi
[\[154b\]]
[\[154b.1\]]rnam par shes/_/thub pas de bzhin nyid rtogs nas/_/gzhan bstan pa zhes bya ba 'di/_/thams cad shes pa nyid skabs kyis/_/shes pa'i mtshan nyid bsdus pa yin/_/zhes bya ba gsungs te/_rnam par shes pa zhes bya ba'i tshig de dag gi bdun pa'i mtha' can du sbyar bar bya'o/_/
[\[154b.2\]]de bzhin gshegs pa 'byung ba dang /_/zhes bya ba ni bcom ldan 'das ma'i thad las de bzhin gshegs pa 'byung ba'i shes pa ste/_gang rab 'byor gyis gsol pa zhes bya ba nas/_de bzhin gshegs pa bskyed do zhes bya ba'i bar gyis de bzhin gshegs pa 'byung ba'i shes pa gsungs
[\[154b.3\]]so/_/'jig rten 'jig pa med pa'i shes pa ni gang gsol pa/_bcom ldan 'das de bzhin gshegs pa la shes rab kyi pha rol tu phyin pa 'jig rten ston par gsungs so zhes bya ba'i bar gyis 'jig rten shes pa gsungs so/_/sems can gyi sems kyi spyod pa shes pa ni gang rab 'byor
[\[154b.4\]]sems can tshad med pa zhes bya ba nas/_yod pa'am dmigs pa ga la 'gyur zhes bya ba'i bar gyis sems can thams cad kyi sems kyi spyod pa shes pa'o/_/sems bsdus pa dang rnam par g.yengs pa shes pa ni gang rab 'byor gzhan yang zhes bya ba nas/_yang dag pa ji lta ba bzhin du
[\[154b.5\]]mkhyen te zhes bya ba'i bar gyis ni sems bsdus pa dang rnam par g.yengs pa'i shes pa gsungs so/_/mi zad pa yi rnam pa dang /_/zhes bya ba de nyid ni gang rab 'byor zhes bya ba nas/_yang dag pa ji lta ba bzhin du mkhyen to zhes bya ba'i bar gyis sems mi zad pa'i rnam par shes pa
[\[154b.6\]]gsungs so/_/chags bcas sogs zhes bya ba ni chags pa dang bcas pa dang chags pa dang bral ba ste/_gang rab 'byor gzhan yang zhes bya ba nas/_gti mug dang bral ba'i sems yang dag pa ji lta ba bzhin du rab tu mkhyen to zhes bya ba'i bar gyis chags pa dang bcas pa dang /_
[\[154b.7\]]chags pa dang bral ba'i sems shes pa gsungs so/_/rgya chen dang zhes bya ba ni yangs pa ste/_gang rab 'byor gzhan yang zhes bya ba nas/_sems rgya chen po zhes bya ba'i bar gyis sems rgya chen po'i shes pa gsungs so/_/chen por gyur dang zhes bya ba ni gang rab 'byor gzhan yang
[\[155a\]]
[\[155a.1\]]zhes bya ba nas/_sems yangs zhes bya ba'i bar yang dag pa ji lta ba bzhin rab tu mkhyen to zhes bya ba'i bar gyis sems chen por gyur pa shes pa gsungs so/_/tshad med dang zhes bya ba ni gang rab 'byor gzhan yang zhes bya ba nas/_sems can tshad med
[\[155a.2\]]ces bya ba'i bar yang dag pa ji lta ba bzhin du rab tu mkhyen to zhes bya ba'i bar gyis sems chen por gyur pa shes pa gsungs so/_/rnam shes bstan du med pa dang /_/zhes bya ba ni sems bstan du med pa ste/_gang rab 'byor gzhan yang zhes bya ba nas/_sems bstan du med ces bya
[\[155a.3\]]bar yang dag pa ji lta ba bzhin du rab tu mkhyen to zhes bya ba'i bar gyis sems bstan du med pa shes pa gsungs so/_/sems bltar med ces bya ba ni gang rab 'byor gzhan yang zhes bya ba nas sems bltar med ces yang dag pa ji lta ba bzhin du rab tu mkhyen to zhes bya ba'i bar gyis
[\[155a.4\]]sems bltar med pa shes pa gsungs so/_/g.yo ba la sogs zhes bya ba ni sems de 'phro ba dang bsdu ba dang bkram pa dang bcum pa shes pa'o/_/de la 'phro ba ni sgrub pa ste yod ces bya ba'o/_/bsdus pa ni dgag pa ste med ces bya ba'o/_/bkram pa ni gnyi ga ste/_yod kyang yod
[\[155a.5\]]la med kyang med ces bya ba'o/_/bcum pa ni gnyi ga dgag pa ste/_yod pa yang ma yin med pa yang ma yin zhes bya ba ste/_de bzhin du rtag pa dang /_mi rtag pa dang /_rtag kyang rtag la mi rtag kyang mi rtag pa dang /_rtag pa nyid kyang ma yin mi rtag pa nyid kyang ma yin zhes bya ba de lta bu
[\[155a.6\]]la sogs par rig par bya'o/_/gang rab 'byor gzhan yang zhes bya ba nas/_bcum pa yang dag pa ji lta ba bzhin du mkhyen to zhes bya ba'i bar gyis ni sems g.yo ba la sogs pa gang gsungs pa yin no/_/de las gzhan yang de dag ni/_/de bzhin nyid kyi rnam par shes/_/zhes bya ba
[\[155a.7\]]ni gang rab 'byor gzhan yang zhes bya ba nas/_dmigs su med pa ji ltar de bzhin du mkhyen to zhes bya ba'i bar gyis ni de bzhin nyid kyis rnam par shes pa gsungs so/_/thub pas de bzhin nyid rtogs dang /_/gzhan bstan pa zhes bya ba 'di/_/zhes bya ba la/_thub pas de bzhin
[\[155b\]]
[\[155b.1\]]nyid rdzogs par byang chub pa gang yin pa dang /_de nas gang gzhan dag la bstan pa de dag ces bya ba ste/_gang de ltar na/_rab 'byor 'gro ba dang zhes bya ba nas/_thams cad kyi de bzhin nyid do zhes bya ba'i bar gyis gsungs so/_/de ltar na 'dir/_thams cad shes pa nyid skabs
[\[155b.2\]]kyis/_/shes pa'i mtshan nyid bsdus pa yin/_/zhes bya ba ni mjug bsdu ba'o/_/lam shes pa nyid kyi dbang du mdzad nas/_stong nyid mtshan ma med bcas dang /_/smon pa rnam par spangs pa dang /_/skye med 'gag pa med sogs dang /_/chos nyid la ni 'khrug med dang /_/'du
[\[155b.3\]]mi byed dang rnam mi rtog_/rab dbye mtshan nyid med nyid la/_/lam shes nyid kyi skabs kyis ni/_/shes pa'i mtshan nyid yin par bzhed/_/ces bya ba nas/_shes pa rnam pa dgu gsungs te/_/shes pa'i mtshan nyid ces bya ba shes pa'i sgras ni bdun pa'i mtha' can dag dang sbyar bar
[\[155b.4\]]bya ste/_de dag ni shes pa'i mtshan nyid du 'gyur ba yin no zhes bya bar bzhed do/_/stong pa nyid kyi shes pa ni gang de nas zhes bya ba nas/_'di ni stong pa nyid kyi mtshan nyid do zhes bya ba'i bar gyis stong pa nyid kyi shes pa gsungs so/_/mtshan ma med bcas zhes bya ba ni lha'i bu dag ces
[\[155b.5\]]bya ba nas/_mtshan ma med pa'i mtshan nyid do zhes bya ba'i bar gyis mtshan ma med pa'i shes pa gsungs so/_/smon pa rnam par spangs pa dang /_/zhes bya ba ni lha'i bu zhes bya ba nas smon pa med pa'i mtshan nyid do zhes bya ba'i bar gyis smon pa med pa'i shes pa gsungs so/_/skye med
[\[155b.6\]]'gag pa med sogs dang /_/zhes bya ba ni lha'i bu dag ces bya ba nas/_don dam par ni ma yin no zhes bya ba'i bar gyis skye ba med pa dang 'gag pa med pa la sogs pa'i shes pa gsungs so/_/chos nyid la ni 'khrug med dang /_/zhes bya ba ni gang lha'i bu dag ces bya ba nas/_shes par
[\[155b.7\]]bya ba mi srid do zhes bya ba'i bar gyis ni chos nyid 'khrug pa med pa'i shes pa gsungs so/_/'du mi byed dang zhes bya ba ni gang lha'i bu zhes bya ba nas/_rnam pa thams cad mkhyen pa nyid kyi bar du 'dus byas pa ma yin no zhes bya ba'i bar gyis 'du mi byed pa'i shes pa gsungs so/_/
[\[156a\]]
[\[156a.1\]]rnam par mi rtog ces bya ba ni gang lha'i bu dag ces bya ba nas/_nam mkha'i khams ni 'dus ma byas pa'i phyir ro zhes bya ba'i bar gyis ni rnam par mi rtog pa'i shes pa gsungs so/_/rab dbye mtshan nyid med nyid dag_/ces bya ba ni rab tu dbye ba dang /_
[\[156a.2\]]mtshan nyid med pa'o/_/de la rab dbye ba zhes bya ba ni gang bcom ldan 'das kyis bka' stsal pa zhes bya ba nas/_mtshan nyid rab tu dbye ba ngo mtshar che'o zhes bya ba'i bar gyis ni rab tu dbye ba shes pa gsungs so/_/de skad ces gsol pa dang zhes bya ba nas/_chags pa mi
[\[156a.3\]]mnga' ba'i ye shes can zhes bya ba'i bar gyis ni mtshan nyid med pa nyid shes pa gsungs so/_/lam shes nyid kyi skabs kyis ni/_/shes pa'i mtshan nyid yin par bzhed/_/ces pa ni mjug bsdu ba'o/_/rnam pa thams cad mkhyen pa nyid kyi dbang du mdzad nas/_de ni nyid kyi chos
[\[156a.4\]]brten nas/_/gnas dang gus par bya ba dang /_/bla ma nyid dang mnyes pa dang /_/de la mchod dang byed med dang /_/kun du 'jug mkhyen gang yin dang /_/ma mthong ston par mdzad pa dang /_/'jig rten stong nyid rnam pa dang /_/brjod dang shes mdzad mngon sum dang /_/bsam mi
[\[156a.5\]]khyab cing zhi nyid ston/_/'jig rten 'du shes 'gog pa la/_/rnam pa kun mkhyen tshul la ni/_/shes pa'i mtshan nyid ces bshad do/_/zhes bya ba la/_shes pa zhes bya ba ni thams cad du sbyar bar bya'o/_/nyid kyi chos la brten nas gnas pa'i shes pa ni gang de nas bcom ldan
[\[156a.6\]]'das zhes bya ba nas/_'di la brten cing rnam par spyod do zhes bya ba'i bar gyis nyid kyi chos la brten nas gnas pa'i shes pa gsungs so/_/gus par bya ba dang /_bla ma nyid dang mnyes pa dang /_/de la mchod dang byed med dang /_/zhes bya ba la/_de la mchod pa byed pa med pa nyid ni chos
[\[156a.7\]]de la rim gror mdzad pa dang /_bla mar mdzad pa dang /_mchod par mdzad ces bya ba nas/_byas pa dgongs par blta'o zhes bya ba'i bar gyis ni gus pa la sogs pa shes pa gsungs so/_/byed pa med pa'i shes pa ni gang rab 'byor gzhan yang zhes bya ba nas/_byas pa dgongs pa'o zhes
[\[156b\]]
[\[156b.1\]]bya ba'i bar gyis byed pa med pa nyid shes pa gsungs so/_/kun tu 'jug mkhyen zhes bya ba ni gang rab 'byor gzhan yang zhes bya ba nas/_'jig rten 'di ston pa zhes bya ba'i bar gyis thams cad du 'gro ba shes pa gsungs so/_/ma mthong ston par mdzad pa dang /_/zhes bya ba ni gang rab 'byor
[\[156b.2\]]gyis gsol pa zhes bya ba nas/_skyed cing 'jig rten ston to zhes bya ba'i bar gyis ma mthong ba'i don ston pa'i shes pa gsungs so/_/'jig rten stong nyid rnam pa dang /_/brjod dang shes mdzad mngon sum dang /_/zhes bya ba ni shes pa gsum mo/_/dbang po la brten pa nyid kyi phyir
[\[156b.3\]]mngon sum ste/_mthong bar byed ces pa'i don to/_/gzhung kha cig las ni mthong bar byed pa zhes 'byung ngo /_/stong pa nyid kyi rnam pas brjod par mdzad pa dang /_shes par mdzad pa dang /_ston par mdzad pa zhes bya ba'i don to/_/de la brjod pa ni rab 'byor gzhan yang zhes bya ba nas/_
[\[156b.4\]]'jig rten ston par zhes bya ba'i bar gyis ni stong pa nyid du brjod pa'i shes pa gsungs so/_/shes par mdzad pa ni rab 'byor gzhan yang zhes bya ba nas 'jig rten ston pa'o zhes bya ba'i bar gyis ni stong pa nyid shes par mdzad pa'i shes pa gsungs so/_/ston par mdzad pa ni rab
[\[156b.5\]]'byor gzhan yang zhes bya ba nas/_'jig rten ston pa zhes bya ba'i bar gyis ni stong pa nyid du ston pa'i shes pa gsungs so/_/bsam mi khyab cing zhi nyid ston/_/zhes bya ba la/_bsam gyis mi khyab pa yang yin la zhi ba yang 'di yin zhing de'i dngos po yin pa'i phyir bsam gyis
[\[156b.6\]]mi khyab cing zhi ba nyid do/_/de ston par mdzad pas na de ston pa ste/_gang rab 'byor gzhan yang zhes bya ba nas/_'jig rten zhi zhes bya bar ston to zhes bya ba'i bar gyis ni bsam gyis mi khyab cing zhi ba nyid shes pa gsungs so/_/'jig rten 'du shes 'gog pa la/_/zhes bya ba ni gang
[\[156b.7\]]rab 'byor gzhan yang zhes bya ba nas/_'jig rten pha rol gyi 'du shes su 'gyur ba'i chos de lta bu med do zhes bya ba'i bar gyis 'jig rten gyi 'du shes 'gog pa shes pa gsungs so/_/rnam pa kun mkhyen tshul la ni/_/shes pa'i mtshan nyid ces bshad do/_/zhes bya ba ni mjug bsdu
[\[157a\]]
[\[157a.1\]]ba'o/_/de ltar shes pa'i mtshan nyid bstan nas khyad par gyi mtshan nyid brjod par bya ba yin pas de'i dbang du mdzad nas/_bsam mi khyab sogs khyad par gyis/_/khyad zhugs bden pa'i spyod yul can/_/skad cig ma ni bcu drug gis/_/khyad par mtshan nyid
[\[157a.2\]]bshad pa yin/_/zhes bya ba smos te/_mdo las bsam gyis mi khyab pa la sogs pa 'chad par 'gyur ba'i khyad par gyi lam gzhan dag las khyad zhugs pa'i bden pa bzhi'i spyod yul can skad cig ma bcu drug dag gis khyad par gyi mtshan nyid gsungs so/_/bsam gyis mi
[\[157a.3\]]khyab pa la sogs pa yang gang zhe na/_bsam gyis mi khyab mi nyams dang /_/gzhal dang bgrang las yang dag 'das/_/'phags pa kun sdud mkhas pa yis/_/rig bya thun mong min shes nyid/_/shes myur bri dang gang med dang /_/sgrub dang yang dag 'grub pa dang /_/dmigs
[\[157a.4\]]pa rten dang bcas pa dang /_/mtha' dag pa dang yongs 'dzin dang /_/ro myong med dang khyad par ni/_/bcu drug bdag nyid shes bya ste/_/gang gis lam ni gzhan dag las/_/khyad du 'phags pa khyad par lam/_/zhes bya ba ste/_bsam pa las 'das pa'i phyir bsam gyis
[\[157a.5\]]mi khyab pa'o/_/mnyam pa las 'das pa'i phyir mi mnyam pa'o/_/gzhal ba las 'das pa'i phyir tshad med pa'o/_/bgrang ba las 'das pa'i phyir grangs med pa ste/_sangs rgyas nyid do/_/gzugs la sogs pa dang thams cad shes pa nyid kyi mthar thug pa yang de bzhin no/_/
[\[157a.6\]]khyad par bzhi po de dag nyid chen po nyid dang mi mnyam pa nyid dang mnyam pa nyid de/_gang gsol pa/_bcom ldan 'das zhes bya ba nas/_sangs rgyas su 'gyur ro zhes lung bstan to zhes bya ba'i bar gyis gsungs pa de'i phyir go rims bzhin du khyad par bzhi po de dag gis khyad
[\[157a.7\]]zhugs pa'i sdug bsngal gyi bden pa'i skad cig ma bzhi dag go/_/'phags pa kun sdud dang zhes bya ba ni 'phags pa'i chos thams cad sdud pa ni bcom ldan 'das ma ste/_de skad du 'di ni gzugs nas rnam pa thams cad mkhyen pa'i bar la yongs su 'dzin pa med pa dang mngon par
[\[157b\]]
[\[157b.1\]]chags pa med par nye bar gnas so zhes pa dang /_de nas tshe dang ldan pa rab 'byor zhes bya ba nas chags par mi bya/_yongs su gzung bar mi bya zhes bya ba'i bar gyis gang gsungs te/_'phags pa thams cad sdud pa'i khyad par gyis ni kun 'byung gi skad cig ma dang po'o/_/mkhas
[\[157b.2\]]pa yis/_rig bya thun mong min shes nyid/_/ces bya ba la/_mkhas pas rig par bya ba dang /_thun mong ma yin pa shes pa nyid do/_/de la dang po ni de nas 'dod pa na spyod pa dang zhes bya ba nas/_dge ba'i rtsa ba bskyed pa'o zhes bya ba'i bar gyis gang gsungs te/_mkhas pa'i shes
[\[157b.3\]]pas rig par bya ba'i khyad par gyi skad cig ma gnyis po 'o/_/nyan thos la sogs pa dag dang thun mong ma yin pa yang de yin la shes pa yang yin pa de'i dngos po ni thun mong ma yin pa shes pa nyid de/_/bcom ldan 'das gal te zhes bya ba nas/_bzod par 'dus so zhes bya ba'i bar
[\[157b.4\]]gyis gang gsungs pa ni thun mong ma yin pa'i shes pa'i khyad par gyis skad cig ma gsum pa'o/_/shes myur bri dang gang med dang /_/zhes bya ba la/_shes myur nyid ni mngon par shes pa myur ba nyid de/_lha'i bu dag ces bya ba nas/_rgya cher bstan to zhes bya ba'i bar gyis gang gsungs pa ste/_
[\[157b.5\]]mngon par shes pa myur ba'i khyad par gyis kun 'byung gi bden pa'i skad cig ma bzhi pa'o/_/bri ba dang gang ba med pa ni bri ba dang gang ba med pa ste/_de nas 'dod pa na spyod pa'i zhes bya ba nas/_'phel ba dang 'grib par yang mi shes so zhes bya ba'i bar gyis gang gsungs pa ni bri ba med pa dang 'phel
[\[157b.6\]]ba med pa'i khyad par gyis 'gog pa'i bden pa'i skad cig ma dang po'o/_/sgrub dang yang dag 'grub pa dang /_/zhes bya ba la sgrub pa ni bcom ldan 'das ma mnyan pa dang bcas pa'i mos pa la sogs pas nan tan du byed pa ste/_de nas 'dod pa na spyod pa zhes bya bas so/_thos ma thag tu mos par
[\[157b.7\]]'gyur/_/zhes bya ba'i bar gyis gang gsungs pa ni sgrub pa'i khyad par gyis skad cig ma gnyis pa'i 'o/_/yang dag par 'grub pa ni 'bras bu ste/_thos ma thag tu mos pa la sogs pa de dag yang dag par rdzogs pa'i byang chub tu 'gyur ba'o/_/yang 'di thos nas nem nur dang rmongs pa dang
[\[158a\]]
[\[158a.1\]]zhum pa gang yin pa de dag ni byang chub dman pa'o/_/gang gsol pa zhes bya ba nas/_de las gcig la gnas par 'gyur bar rig par bya'o zhes bya ba'i bar gyis yang dag par 'grub pa'i khyad par gyis skad cig ma gsum pa'i 'o/_/dmigs pa zhes bya ba ni ji ltar
[\[158a.2\]]rgya mtsho chen por gru zhig pa'i mis ro dang shing dang shing leb la sogs pa la 'jus na de ni bar ma dor dus ma byas par skam la gnas par 'gyur ba/_de bzhin du bcom ldan 'das ma bsam gtan gyi pha rol tu phyin pa la sogs pa nas/_rnam pa thams cad mkhyen pa nyid kyi bar la 'jug
[\[158a.3\]]pa gang yin pa de dag ni bar ma dor dman pa'i byang chub mngon sum du ma byas par yang dag par rdzogs pa'i byang chub tu mngon par rdzogs par 'tshang rgya bar 'gyur te/_gang rab 'byor 'di lta ste zhes bya ba nas/_mngon par rdzogs par 'tshang rgya bar 'gyur ro zhes bya ba'i bar gyis gsungs pa ni
[\[158a.4\]]dmigs pa'i khyad par gyis 'gog pa'i skad cig ma bzhi pa'o/_/rten dang bcas pa zhes bya ba ni rten dang lhan cig pa ni rten dang bcas pa ste/_mtha' dag pa la ltos nas bcas pa'i sgra ma ning gi rtags nyid yin no/_/lam gyi rten ni byang chub sems dpa' ste/_de yang shes rab kyi pha rol tu phyin pa
[\[158a.5\]]dang thabs la mkhas pa la sogs pas yongs su smin pa'i rim gyis yang dag par rdzogs pa'i byang chub mngon par rdzogs par 'tshang rgya bar 'gyur gyi bar ma dor dman pa'i byang chub tu mi ltung ste/_dper na bum pa legs par tshos par chu blugs te/_khyim du song na bar ma dor 'jig cing sa la
[\[158a.6\]]ltung bar mi 'gyur ba lta bu'o/_/rab 'byor 'di lta ste dper na zhes bya ba nas/_byang chub tu mngon par rdzogs par 'tshang rgya bar 'gyur ro zhes bya ba'i bar gyis gang gsungs pa ni rten gyi khyad par gyis lam gyi bden pa'i skad cig ma dang po'o/_/mtha' dag pa zhes bya ba ni shes rab dang thabs la mkhas
[\[158a.7\]]pa la sogs pa lam gyi khyad par gyi tshogs nyid de/_gang gi phyir des yang dag par rdzogs pa'i byang chub tu mngon par rdzogs par 'tshang rgya bar 'gyur gyi/_bar ma dor byang chub dman par ni ma yin te/_dper na rgya mtshor 'jug pa'i gru legs par bcos shing legs par sbyangs nas mthun pa'i rlung dang
[\[158b\]]
[\[158b.1\]]chu la btang na mngon par 'dod pa'i gnas su phyin par 'gyur gyi bar ma dor zhig par mi 'gyur ro/_/rab 'byor 'di lta ste dper na zhes bya ba nas/_rang sangs rgyas kyi sar mi ltung ngo zhes bya ba'i bar gyis gang gsungs pa ni mtha' dag gi khyad par te/_skad cig ma gnyis pa'i'o/_/yongs
[\[158b.2\]]su 'dzin pa dang zhes bya ba ni/_shes rab kyi pha rol tu phyin pa dang thabs la mkhas pa la sogs pas yang dag par yongs su bzung ba'i byang chub sems dpa' ni nges par yang dag par rdzogs pa'i byang chub tu rtogs par 'gyur te/_dper na skyes bu rgan po zhig skyes bu stobs dang ldan pa gnyis
[\[158b.3\]]kyis g.yas g.yon nas bzung na mngon par 'dod pa'i gnas su phyin pa lta bu'o/_/rab 'byor 'di lta ste dper na zhes bya ba nas rnam pa thams cad mkhyen pa nyid du 'byung bar 'gyur ro zhes bya ba'i bar gyis gang gsungs pa ni yongs su bzung ba'i khyad par gyis skad cig ma gsum pa'o/_/ro myong
[\[158b.4\]]med dang zhes bya ba ni 'di la byang chub sems dpa'i dge ba'i rtsa ba thams cad bla na med pa'i byang chub tu yongs su sngo bar byed kyi yang dag par rdzogs pa'i byang chub tu gzugs nas rnam pa thams cad mkhyen pa nyid kyi bar la rtog par mi byed pa ste/_dpyod par mi byed ces bya ba'i don to/_/gzugs nas
[\[158b.5\]]rnam pa thams cad mkhyen pa nyid kyi bar du 'dod pa med pa ste/_gang tshe dang ldan pa rab 'byor zhes bya ba nas rigs kyi bu chos thams cad ni ngo bo nyid kyis stong ngo zhes bya ba'i bar gyis ni ro myang ba med pa'i khyad par gyis lam gyi bden pa'i skad cig ma bzhi pa'o/_/khyad par ni zhes bya ba la sogs pas ni khyad
[\[158b.6\]]par gyi sgra'i don bstan pa'i mjug sdud pa'o/_/de ltar khyad par gyi mtshan nyid bstan nas/_byed pa'i mtshan nyid brjod par bya ba de la/_phan dang bde dang skyob pa dang /_/mi rnams kyi ni skyabs dag dang /_/gnas dang dpung gnyen gling dang ni/_/yongs 'dren pa zhes bya ba dang /_/lhun gyis grub dang theg
[\[158b.7\]]gsum gyi/_/'bras bu mngon sum byed pa'i bdag_/tha ma 'gro ba'i mdzad pa ste/_/'di ni byed pa'i mtshan nyid yin/_/zhes bya ba gsungs te/_mi rnams kyi ni zhes bya ba thams cad la sbyar bar bya'o/_/phan pa dang bde ba la sogs pa'i sgras ni de'i byed pa bstan to/_/de la 'jig rten la phan pa dang
[\[159a\]]
[\[159a.1\]]bde ba'i phyir ni byang chub la zhugs par 'gyur la/_byang chub tu mngon par rdzogs par sangs rgyas nas ni 'jig rten gyi skyob pa dang skyabs la sogs par 'gyur ro/_/phan pa zhes bya ba ni sems can dag 'gro ba lnga las thar bar byas nas mya ngan las 'das pa la so sor 'jog
[\[159a.2\]]par byed pa ste/_gang rab 'byor zhes bya ba nas/_'jig rten la phan pa'i phyir yang dag par zhugs pa yin no zhes bya ba'i bar gyis phan pa'i byed pa gsungs so/_/bde ba zhes bya ba ni sdug bsngal thams cad las thar par byas nas mya ngan las 'das pa la so sor 'god pa ste/_gang rab
[\[159a.3\]]'byor ji ltar na zhes bya ba nas/_bde ba'i phyir yang dag par zhugs pa yin no zhes bya ba'i bar gyis bde ba'i byed pa gsungs so/_/skyob pa zhes bya ba ni 'khor ba na yod pa'i sdug bsngal dag spang ba'i phyir chos ston pa ste/_gang rab 'byor ji ltar na zhes bya ba nas/_'jig rten gyi mgon byed
[\[159a.4\]]pa yin no zhes bya ba'i bar gyis skyob pa'i byed pa gsungs so/_/skyabs dag ces bya ba ni sems can dag gi skye ba dang rga ba dang 'chi ba la sogs pa'o/_/chos de dag las yongs su thar par byed pa ste/_gang rab 'byor ji ltar na zhes bya ba nas/_skyabs su gyur pa yin no zhes bya ba'i bar gyis
[\[159a.5\]]skyabs kyi byed pa gsungs so/_/gnas zhes bya ba ni chos thams cad 'dre ba med par chos ston pa ste/_gang rab 'byor ji ltar na zhes bya ba nas/_'dre ba med par chos ston to zhes bya ba'i bar gyis gnas kyi byed pa gsungs so/_/dpung gnyen zhes bya ba ni mthar phyin pa'i byed pa ste/_gzugs kyi
[\[159a.6\]]pha rol gang yin pa de ni gzugs ma yin pa nas/_rnam pa thams cad mkhyen pa'i pha rol gang yin pa de ni rnam pa thams cad mkhyen pa ma yin la/_pha rol na rnam par rtog pa gang yang ma mchis so zhes bya ba'i bar gyis de ltar chos ston pa'i phyir ro/_/gang rab 'byor ji ltar na zhes bya ba nas/_dpung
[\[159a.7\]]gnyen du 'gyur ba yin no zhes bya ba'i bar gyis ni dpung gnyen gyi byed pa gsungs so/_/gling zhes bya ba ni chu bo dang rgya mtsho'i phyogs chus yongs su bcad pa gling yin pa de bzhin du chos thams cad kyi sngon gyi mtha' dang phyi ma'i mtha' yongs su chad pa dag ni gling ste/_'di ltar de dag gi stong pa
[\[159b\]]
[\[159b.1\]]nyid dang /_dmigs su med pa nas/_mya ngan las 'das pa'i bar de thob par byed pa ni gling yin no/_/ma rig pa'i sgo nga'i sbubs kyis dkris pa dag gi mun pa de snang bar byed pa gang yin pa de yang gling yin te/_snang ba dang chos mthun pa'i phyir ro/_/gzhan yang gling thob par byed pa'i phyir gling
[\[159b.2\]]ste/_ded dpon no/_/de'i las kyang gling yin te/_'di ltar mya ngan las 'das pa'i rin po che'i gling du 'dren pa de bas na gling ni rnam pa gsum yin no/_/gang rab 'byor ji ltar na zhes bya ba nas/_ded dpon du gyur pa yin no zhes bya ba'i bar gyis gling gi byed pa gsungs so/_/yongs su 'dren
[\[159b.3\]]pa zhes bya ba dang zhes bya ba ni snying rje chen po bskyed nas gzugs nas dgra bcom pa'i bar du skye ba med pa dang /_'gag pa med pa dang /_kun nas nyon mongs pa med pa dang /_rnam par byang ba med pa'i chos ston pa ste/_gang rab 'byor ji ltar na zhes bya ba nas/_yongs su 'dren par 'gyur ba yin no zhes
[\[159b.4\]]bya ba'i bar gyis yongs su 'dren pa gsungs so/_/'bad pa ni rtsol ba ste/_'gro ba dang 'ong ba'i g.yo 'gul lo/_/de 'gags pa'i phyir lhun gyis grub pa ste/_gang rab 'byor de ltar na zhes bya ba nas mngon par 'du bya ba med pa la 'gro ba dang 'ong ba mi dmigs so zhes bya ba'i bar gyis lhun gyis
[\[159b.5\]]grub pa'i byed pa gsungs so/_/theg pa gsum gyis/_'bras bu mngon sum byed pa'i bdag_/ces bya ba la/_chos thams cad ces bya ba kun nas nyon mongs pa can dang rnam par byang ba de dag go rims ji lta ba bzhin du 'gro ba dang 'ong ba bkag pa ni 'bras bu mngon sum du byed pa'o/_/rmi lam
[\[159b.6\]]la sogs pa'i tshig gis ni rang rgyal ba'i theg pa dang /_sdug bsngal du ma la sogs pa'i tshig gis ni nyan thos kyi theg pa dang /_de bzhin nyid la sogs pa'i tshig gis ni byang chub sems dpa'i theg pa ste/_gang rab 'byor chos thams cad kyi mi skye ba zhes bya ba nas/_g.yo ba med de/_'gro
[\[159b.7\]]ba'am 'ong ba mi dmigs so zhes bya ba'i bar gyis theg pa gsum gyi 'bras bu mngon sum du byed pa gang yin pa de'i byed pa gsungs so/_/tha ma 'gro ba'i mdzad pa ste/_/zhes bya ba la/_'gro ba ni 'bras bu thob pa'o/_/de nyid byed pa ste/_gang rab 'byor chos thams cad ni gzugs kyi ngang tshul
[\[160a\]]
[\[160a.1\]]can zhes bya ba nas/_'di la mos par 'gyur ro zhes bya ba'i bar gyis gang gsungs pa'o/_/'di yang 'gro ba dgag pa ni mi dmigs pa'i tshul gyis thob par bya ba'i don du zhes bya ba ni 'gro ba'i byed pa yin no/_/'di ni byed pa'i mtshan nyid yin/_/zhes bya ba ni
[\[160a.2\]]mjug bsdu ba'o/_/ngo bo nyid kyi mtshan nyid shes par bya ba de'i phyir/_nyon mongs rtags dang mtshan ma dang /_/mi mthun phyogs dang gnyen po dag_/dben dang dka' dang nges pa dang /_/ched du bya ba mi dmigs dang /_/mngon par zhen pa bkag pa dang /_/dmigs pa zhes bya gang yin dang /_/
[\[160a.3\]]mi mthun thogs pa med dang de/_/gzhi med skye med 'gro med dang /_/de bzhin nyid ni mi dmigs dang /_/ngo bo nyid bcu drug bdag nyid/_/mtshan gzhi lta bur mtshon pas na/_/mtshan nyid bzhi par bzhed pa yin/_/zhes gsungs te/_nyon mongs pa dag gis dben pa ni gsol pa/_bcom ldan
[\[160a.4\]]'das zhes bya ba nas/_dben pa'i rang bzhin du 'gyur ro zhes bya ba'i bar gyis nyon mongs pa'i dben pa'i ngo bo nyid gsungs so/_/rtags ni nyon mongs pa'i rtags te/_de dag gis dben pa ni gang rab 'byor zhes bya ba nas tshul gyis dben pa'i rang bzhin can du 'gyur ro zhes bya ba'i bar gyis nyon
[\[160a.5\]]mongs pa'i rtags dben pa'i ngo bo nyid gsungs so/_/nyon mongs pa'i mtshan ma ni yongs su 'dzin pa la sogs pa ste/_de dag gis dben pa ni gang rab 'byor zhes bya ba nas/_mtshan ma dben pa'i rang bzhin du 'byung ngo zhes bya ba'i bar gyis nyon mongs pa'i mtshan mas dben pa'i ngo bo nyid gsungs
[\[160a.6\]]so/_/mi mthun pa'i phyogs dang gnyen po ni 'dod chags la sogs pa dang 'dod chags med pa la sogs pa yin la/_de dag gis dben pa ste/_gang rab 'byor byang chub sems dpa' sems dpa' chen po de dag ni 'dod chags dang 'dod chags med pas dben pa zhes bya ba nas/_ngang tshul can du
[\[160a.7\]]'gyur ro zhes bya ba'i bar gyis mi mthun pa'i phyogs dang gnyen po'i dben pa gsungs so/_/dka' dang zhes bya ba ni gang gsol pa bcom ldan 'das zhes bya ba nas de dag ni dka' ba bgyid pa'o zhes bya ba'i bar gyis dka' ba'i ngo bo nyid gsungs so/_/nges pa zhes bya ba ni nges pa nyid de/_rab 'byor zhes
[\[160b\]]
[\[160b.1\]]bya ba nas/_go cha 'tshal ba ma lags so zhes bya ba'i bar gyis nges pa'i ngo bo nyid gsungs so/_/sems can thams cad yongs su mya ngan las bzla ba dang bdag nyid rnam pa thams cad mkhyen pa nyid kyi phyir ched du bya ba'i go cha ste/_bcom ldan 'das kyis bka' stsal pa zhes bya ba nas/_go cha bgos
[\[160b.2\]]so zhes bya ba'i bar gyis ched du bya ba gsungs so/_/mi dmigs dang zhes bya ba ni gsol pa zhes bya ba nas/_bsgom pa'o zhes bya ba'i bar gyis mi dmigs pa gsungs so/_/mngon par zhen pa bkag pa zhes bya ba ni mngon par zhen pa med pa ste/_de nas yang zhes bya ba nas de bzhin nyid du
[\[160b.3\]]nan tan du byed pa'i phyir ro zhes bya ba'i bar gyis mngon par zhen pa med pa gsungs so/_/dmigs pa zhes bya gang yin dang /_/zhes bya ba ni dmigs pa ni chos thams cad kyi de bzhin nyid do/_/de yang dbyer med pa ste/_gang gi phyir de bzhin nyid ni sangs rgyas sam rnam pa thams cad mkhyen pa'i de
[\[160b.4\]]bzhin nyid de/_/gang gsol pa zhes bya ba nas/_chos rnams kyi zab pa nyid do zhes bya ba'i bar gyis dmigs pa'i ngo bo nyid gsungs so/_/mi mthun zhes bya ba ni 'jig rten thams cad kyis yid ches par dka' ba ste/_chos de dag gzung ba'i phyir ram mi gzung ba'i phyir bstan pa ma yin no/_/gzung
[\[160b.5\]]ba ni 'jig rten pa bdag dang bdag gi zhes spyod pa ste/_lha'i bu dag ces bya ba nas/_bsgom par mi nus so zhes bya ba'i bar gyis 'jig rten thams cad kyis yid ches par dka' ba gsungs so/_/thogs pa med dang zhes bya ba ni gzugs nas rnam pa thams cad mkhyen pa nyid kyi bar du thogs pa
[\[160b.6\]]med pa ste/_de nas tshe dang ldan pa zhes bya ba nas/_skye ba ma mchis pa'o zhes bya ba'i bar gyis thogs pa med pa'i ngo bo nyid gsungs so/_/gzhi med 'gro med skye med dang /_/zhes bya ba la/_de zhes bya ba ni bstan bzhin pa'i chos te/_gzhi med pa dang 'gro ba med pa dang skye ba med pa'o/_/'dir gzugs
[\[160b.7\]]la sogs la rten med pa'i phyir gnas pa med pa ste/_gang chos 'di ni zhes bya ba nas/_rten ma mchis pa'o zhes bya ba'i bar gyis ni gzhi med pa'i ngo bo nyid gsungs so/_/'di la 'gro ba yod pa ma yin pas 'gro ba med pa ste/_de ltar de bzhin gshegs pa'i de bzhin nyid 'gro ba med pa 'ong ba med pa de
[\[161a\]]
[\[161a.1\]]bzhin du rab 'byor gyi yang ste/_de nas 'dod pa na spyod pa zhes bya ba nas/_tshig tu brjod do zhes bya ba'i bar gyis 'gro ba med pa'i ngo bo nyid gsungs so/_/'di la skye ba yod pa ma yin pas na skye ba med pa ste/_gang rjes su skye ba dang gang gi rjes su skye ba dang /_gang gis rjes
[\[161a.2\]]su skye ba de dag med pa'i phyir ro/_/de nas gnas brtan zhes bya ba nas/_mi dmigs so zhes bya ba'i bar gyis skye ba med pa'i ngo bo nyid gsungs so/_/de bzhin nyid ni mi dmigs dang /_/zhes bya ba ni gzugs la sogs pa dmigs su med pa nyid yin na gzugs la sogs pa'i de bzhin nyid
[\[161a.3\]]dmigs pa lta yang ga la 'gyur/_de nas tshe dang ldan pa zhes bya ba nas/_rang sangs rgyas kyi sar ltung ngo zhes bya ba'i bar gyis de bzhin nyid mi dmigs pa'i ngo bo nyid gsungs pa'o/_/ngo bo nyid bcu drug bdag nyid ces bya ba ni bshad ma thag pa'i rnam pa bcu drug ni ngo bo nyid do/_/de ni mtshan nyid bzhi pa
[\[161a.4\]]ste/_byed pa sgrub pa'i mtshan nyid gsum po dag las lhag pa'i phyir ro/_/ji ltar 'di mtshan nyid du bzhed ce na/_mtshan gzhi ru ni mtshon pas na/_/zhes bya ba smos te/_gang gi phyir 'di mtshan gzhi ste/_mtshan nyid dang ldan zhing 'di mtshon par bya ba yin pas mtshan gzhi'o/_/de ni ngo bo nyid kyi mtshan
[\[161a.5\]]nyid bstan pa'o/_/thar pa'i cha dang mthun pa brjod par bya ba yin pas de bas na/_mtshan med rab tu sbyin la sogs/_/yang dag sgrub la mkhas pa ni/_/rnam pa thams cad rtogs 'di la/_/thar pa'i cha dang mthun par 'dod/_/sangs rgyas sogs dmigs dad pa dang /_/sbyin sogs spyod yul
[\[161a.6\]]brtson 'grus dang /_/bsam pa phun tshogs dran pa dang /_/rnam par mi rtog ting 'dzin dang /_/chos rnams rnam pa thams cad du/_/shes pa'i shes rab dang rnam lnga/_/rdzogs pa'i byang chub rnon po yis/_/rtogs sla rtul pos rtogs dkar bzhed/_/ces bya ba gsungs te/_tshigs su bcad pa
[\[161a.7\]]dang pos ni mtshan nyid dang cig shos dag gis ni rab tu dbye ba'o/_/sbyin pa gtong ba nas rnam pa thams cad mkhyen pa nyid kyi bar du bsgom pa 'di la mtshan mar mi byed cing yang dag par grub pa'i tshogs la mkhas pa gang yin pa de ni skabs 'dir thar pa'i cha dang mthun par 'dod do zhes bya ba ni mtshan
[\[161b\]]
[\[161b.1\]]nyid do/_/rnam pa lnga zhes bya ba ni de'i rab tu dbye ba lnga kho na ste/_dad pa dang brtson 'grus dang dran pa dang ting nge 'dzin dang shes rab bo/_/de la sangs rgyas la sogs pa la dmigs pa ni dad pa ste/_gang sha ra dwa ti'i bu zhes bya ba nas/_rang sangs rgyas kyi sa la gnas par mi 'gyur bar rig par
[\[161b.2\]]bya'o zhes bya ba'i bar gyis dad pa'i mtshan nyid kyi thar pa'i cha dang mthun pa gsungs pa'o/_/sbyin sogs spyod yul brtson 'grus dang /_/zhes bya ba ni ci'i phyir zhe na zhes bya ba nas/_thabs mkhas pa'o zhes bya ba'i bar gyis brtson 'grus kyi bdag nyid gang gsungs pa'o/_/bsam pa phun tshogs
[\[161b.3\]]dran pa dang /_/zhes bya ba ni gsol pa/_bcom ldan 'das zhes bya ba nas/_byang chub ni the tshom ma mchis so zhes bya ba'i bar gyis dran pa'i bdag nyid gang gsungs pa'o/_/rnam par mi rtog ting 'dzin dang /_/zhes bya ba la/_rnam par mi rtog pa ni kha phyir bltas pa nyid kyi phyir te/_de ci'i slad du
[\[161b.4\]]zhe na zhes bya ba nas/_rnam pa thams cad mkhyen pa nyid kyi bar la spyad par bgyi'o zhes bya ba'i bar gyis ting nge 'dzin gyi bdag nyid gang gsungs pa'o/_/chos rnams rnam pa thams cad du/_/shes pa'i shes rab ces bya ba ni/_de nas 'dod pa na spyod pa dang zhes bya ba nas/_chos thams cad shin tu rnam par
[\[161b.5\]]dag pa'i phyir ro zhes bya ba'i bar gyis shes rab kyi bdag nyid gang gsungs pa'o/_/rdzogs pa'i byang chub rnon po yis/_/rtogs sla zhes bya ba ni thob par sla ba ste/_de nas tshe dang ldan pa zhes bya ba nas/_rnam pa thams cad mkhyen pa nyid kyi rang bzhin gyis stong ngo zhes bya ba'i bar gyis rnon po'i thar pa'i
[\[161b.6\]]cha dang mthun pa gang gsungs pa yin no/_/rtul pos rtogs dkar bzhed ces bya ba ni de nas tshe dang ldan pa sha ra dwa ti'i bu zhes bya ba nas/_byang chub sems dpa' sems dpa' chen po de 'byung bar 'gyur ro zhes bya ba'i bar gyis gang gsungs pa ste/_'dir yang bden pa'i tshul bzhin du zhes bya ba ni
[\[161b.7\]]don dam pa nyid du zhes bya ba'i don to/_/kun rdzob kyi bden pa la brten nas de ltar byang chub sems dpa' sems dpa' chen pos chos thams cad kyi de bzhin nyid kyi zhes bya ba la sogs pa dang /_bla na med pa yang dag par rdzogs pa'i byang chub tu nges par thar pa 'byung bar 'gyur ro zhes bya ba'i
[\[162a\]]
[\[162a.1\]]tshig gi don khong du chud pa na skrag pa la sogs pa dang bral ba ni rnon po'i thar pa'i cha dang mthun pa yin la/_skrag pa la sogs pa bshad pa ni rtul po yin no zhes bya ba ni rtul po'i thar pa'i cha dang mthun pa yin no/_/de ltar thar pa'i cha dang mthun pa bstan nas/_nges
[\[162a.2\]]par 'byed pa'i cha dang mthun pa brjod par bya ba'i phyir/_dro ba rnams kyi dmigs pa 'dir/_/sems can thams cad yin par bsngags/_/de dag nyid la sems mnyam sogs/_/rnam pa dag ni bcur bshad do/_/zhes bya ba gsungs te/_'dir zhes bya ba ni rnam pa kun mngon par rdzogs
[\[162a.3\]]par rtogs pa la'o/_/dro ba rnams kyi dmigs pa ni sems can thams cad do/_/rnam pa bcu ni sems can thams cad la sems mnyam pa la sogs pa ste/_sems mnyam pa dang /_byams pa'i sems dang /_snying rje'i sems dang /_nga rgyal bcom pa'i sems dang /_g.yo ba med pa'i sems dang /_
[\[162a.4\]]phan pa'i sems dang /_khong khro ba med pa'i sems dang /_mi 'tshe ba'i sems dang /_ma dang bu mo dang sring mo'i sems dang /_pha dang spun zla dang bu'i sems zhes bya ba'o/_/de nas tshe dang ldan pa rab 'byor gyis gsol pa zhes bya ba nas/_dmigs par bya'o zhes bya ba'i bar gyis dro bar gyur pa
[\[162a.5\]]gang gsungs pa'o/_/bdag nyid sdig pa las zlog cing /_/sbyin la sogs pa gnas dang gzhan/_/de dag la ni 'god pa dang /_/bsngags pa brjod dang mthun pa nyid/_/rtser 'gyur zhes bya ba la/_bdag nyid mi dge ba bcu las ldog pa dang /_sbyin pa la sogs pa dang /_rten cing 'brel par
[\[162a.6\]]'byung ba la mnyam par 'jog pa'i bar la gnas pa dang /_gzhan dag ldog pa dang gnas pa de dag la 'god pa dang /_de dag gi bsngags pa brjod pa dang /_rjes su mthun pa nyid ni rtse mo yin te/_/gang bdag gis kyang zhes bya ba nas mi dmigs pa'i tshul gyis gnas par bya'o zhes bya ba'i bar gyis
[\[162a.7\]]rtse mor gyur pa gsungs pa'o/_/de bzhin bzod pa ni/_/rang gzhan rten can bden shes pa/_/zhes bya ba ni rang dang gzhan dag gi bden pa'i shes pa skyes pa ni bzod pa ste/_gang bdag gis kyang sdug bsngal shes par bya zhes bya ba nas/_mi dmigs pa'i tshul gyis gnas pa'o zhes bya ba'i bar gyis
[\[162b\]]
[\[162b.1\]]gsungs pa ni bzod par bzhed pa'o/_/chos mchog de bzhin sems can rnams/_/smin byed sogs kyis shes par bya/_/zhes bya ba ni rang dang gzhan la brten pas sems can yongs su smin pa la sogs pa chos mchog yin te/_gang bdag gis kyang sems can rnams yongs su smin
[\[162b.2\]]par bya zhes bya ba nas/_mi skye ba'i chos la bzod pa thob par gyur to zhes bya ba'i bar gyis ni chos kyi mchog tu gyur pa gsungs so/_/de ltar nges par 'byed pa'i cha dang mthun pa bstan nas phyir mi ldog pa'i dge 'dun brjod par bya ba yin pa de'i phyir/_nges 'byed yan lag nas bzung ste/_
[\[162b.3\]]mthong dang goms pa'i lam dag la/_/byang chub sems dpa' gang dag gnas/_/de 'dir phyir mi ldog pa'i tshogs/_/zhes gsungs te nges par 'byed pa'i cha dang mthun pa dag dang /_mthong ba'i lam dang bsgom pa'i lam dag gi byang chub sems dpa' gang yin pa de ni theg pa chen
[\[162b.4\]]po 'dir/_phyir mi ldog pa'i dge 'dun yin te/_gang de skad ces bka' stsal pa dang zhes bya ba nas/_rig par bgyi'o zhes bya ba'i bar gyis gsungs te/_'dir yang so so'i skye bo'i sa gang yin pa nas/_de bzhin gshegs pa'i sa'i bar gang yin pa de dag thams cad ni de bzhin nyid dang tha
[\[162b.5\]]mi dad par mthong ste/_de bzhin nyid la re res yin gyi/_thams cad kyis ma yin na de bzhin nyid ma yin no/_/lhag ma ni go sla'o/_/de ni phyir mi ldog pa'i mtshan nyid do/_/gzugs la sogs las ldog sogs rtags/_/rnam pa nyi shu brjod pa yis/_/nges 'byed yan lag la gnas
[\[162b.6\]]pa'i/_/phyir mi ldog pa'i mtshan nyid 'di'o/_/zhes bya ba gsungs te/_nges par 'byed pa'i cha dang mthun pa la gnas pa'i phyir mi ldog pa nyid du shes pa 'di'i rtags nyi shu ste/_gzugs la sogs pa las ldog pa zhes bya ba de lta bu la sogs pa'o/_/nyi shu gang zhe na/_gzugs la
[\[162b.7\]]sogs las bzlog pa dang /_/the tshom mi dal zad pa dang /_/bdag nyid dge ba la gnas shing /_/gzhan dag de la 'god pa dang /_/gzhan gyi rten can sbyin sogs dang /_/zab mo'i don la'ang som nyi med/_/byams lus sogs dang sgrib pa ni/_/rnam pa lnga dang mi 'grogs dang /_/bag
[\[163a\]]
[\[163a.1\]]la nyal kun 'joms pa dang /_/dran pa dang ni shes bzhin dang /_/gos la sogs pa gtsang ba dang /_/lus la srin bu rnams mi 'byung /_/gya gyu med sems sbyangs pa ni/_/len dang ser sna med sogs dang /_/chos nyid ldan par rtogs pa dang /_/sems can don du
[\[163a.2\]]dmyal tshol dang /_/gzhan gyis bkri bar mi btub dang /_/lam gzhan nye bar ston bdud la/_/bdud ces bya bar rtogs pa dang /_/sangs rgyas dgyes pa'i dpyad pa ste/_/rtags ni nyi shu de dag gis/_/drod dang rtse mo bzod bcas dang /_/chos mchog rnams la gnas pa ni/_/rdzogs pa'i
[\[163a.3\]]byang chub las mi ldog_/ces bya ba gsungs te/_gzugs la sogs pa las ldog pa ni dmigs pa las ldog pa ste/_de dag ngo bo nyid med pa'i phyir ro/_/gang gsol pa bcom ldan 'das zhes bya ba nas/_rnam pa thams cad mkhyen pa nyid kyi bar gyi ngo bo nyid med do zhes bya ba'i bar gyis
[\[163a.4\]]gsungs te/_nges par 'byed pa'i cha dang mthun pa'i phyir mi ldog pa'i rtags dang po'o/_/rtags gnyis pa la sogs pa'i mdo ni re re zhing rab 'byor gzhan yang zhes bya ba'i tshig nas/_mthar rig par bya'o zhes bya ba dang /_rtags bcu dgu pa ni de ni gnas ma yin no snyam na zhes bya ba de
[\[163a.5\]]yan chad do/_/the tshom mi dal zad pa dang /_/ces bya ba ni the tshom zad pa dang /_mi khom pa zad pa'o/_/de la the tshom ni bden pa dang /_dkon mchog la yid gnyis te/_de zad pa'i zhes bya ba ni de dag nyid kyi rtags gnyis pa'o/_/log pa'i lta ba la sogs pa ni mi khom pa yin te/_de
[\[163a.6\]]dag zad pa zhes bya ba ni de dag nyid la rtags gsum pa'o/_/bdag nyid dge ba la gnas la/_/gzhan dag de la 'god pa zhes bya ba ni de dag nyid la rtags bzhi pa'o/_/gzhan gyi rten can sbyin sogs dang /_/zhes bya ba ni sems can thams cad kyi ched du sbyin pa la sogs pa'i spyod pa
[\[163a.7\]]de ni de dag nyid la rtags lnga pa'o/_/zab mo'i don la som nyi med/_/ces bya ba ni de dag nyid la rtags drug pa'o/_/byams lus sogs zhes bya ba ni lus la sogs pa'i las de ni de dag nyid la rtags bdun pa'o/_/sgrib pa ni/_rnam pa lnga dang mi 'grogs dang /_/zhes bya ba la/_
[\[163b\]]
[\[163b.1\]]mdo ji lta ba bzhin du sgrib pa lnga dang mi 'grogs pa de ni de dag la rtags brgyad pa'o/_/bag la nyal kun 'joms pa dang /_/zhes bya ba ni de dag nyid la rtags dgu pa'o/_/dran pa dang ni shes bzhin dang /_/zhes bya ba ni dran pa dang bcas pa'i shes bzhin de ni de dag la rtags bcu pa'o/_/gos
[\[163b.2\]]la sogs pa gtsang ba dang /_/zhes bya ba ni de dag nyid la rtags bcu gcig pa'o/_/lus la srin bu rnams mi 'byung /_/zhes bya ba ni de dag nyid la rtags bcu gnyis pa'o/_/gya gyu med sems zhes bya ba la lus dang sems dang ngag gya gyu med pa zhes bya ba de ni de dag la rtags bcu gsum
[\[163b.3\]]pa'o/_/sbyangs pa ni len dang zhes bya ba ni sbyangs pa'i yon tan yang dag par blangs pa ste/_sbyangs pa'i yon tan bcu gnyis ni phyag dar khrod pa nyid dang /_chos gos gsum pa nyid dang /_phying pa pa nyid dang /_bsod snyoms pa nyid dang /_stan gcig pa nyid dang /_zas phyis mi len pa nyid
[\[163b.4\]]dang /_/dgon pa pa nyid dang /_shing drung pa nyid dang /_bla gab med pa nyid dang /_dur khrod pa nyid dang /_tsog pu pa nyid dang /_gzhi ji bzhin pa nyid ces bya ba ni de dag la rtags bcu bzhi'o/_/ser sna med sogs dang zhes bya ba la/_pha rol tu phyin pa drug gi mi mthun pa'i phyogs ser sna la sogs
[\[163b.5\]]pa drug po dang phrag dog ste/_de med par ni ser sna la sogs pa med pa ste/_de ni de dag nyid la rtags bco lnga pa'o/_/chos nyid ldan par rtogs pa dang /_/sems can don du dmyal tshol dang /_/zhes bya ba la/_gzhan las gang chos ci thos kyang zhes bya ba ni sangs rgyas med do zhes bya ba la sogs
[\[163b.6\]]pa de thams cad kyang chos nyid du rig pas khong du chud pa'o/_/'on te bdud kyis phyir mi ldog pa dag pa la dmyal ba'i las bstan pa gang yin pa de ji ltar rigs she na/_de yang de dag ni 'jig rten gyi don du dmyal ba tshol ba yin te/_dmyal bar 'gro ba zhes bya ba de ni de dag nyid la rtags bcu
[\[163b.7\]]drug pa'o/_/gzhan gyis bkri bar mi btub dang /_/zhes bya ba ni de dag nyid la rtags bcu bdun pa'o/_/lam gzhan nye bar ston bdud la/_/bdud ces bya bar rtogs pa dang /_/zhes bya ba la/_gzhan dang lam ni lam gzhan te/_/lam la ltos na gzhan nyid skabs kyis nye ba'i phyir te/_
[\[164a\]]
[\[164a.1\]]lam ma yin pa dang lam zhes bya ba'i don to/_/bdud dang 'brel pas lam nyid la lam ma yin par smra ba'i bdud nyid du shes pa gang yin pa de ni rtags bcu gcig yin la/_lam ma yin pa nyid la lam nyid du smra ba bdud nyid du shes pa gang yin pa de ni rtags
[\[164a.2\]]gnyis pa'o/_/de la dang po ni gang rab 'byor gzhan yang zhes bya ba la sogs pa dang /_snyan dngags mkhan gyis rang bzor byas pa nas rig par bya'o zhes bya ba'i mthar thug pa de ni de dag nyid la rtags bco brgyad pa'o/_/gnyis pa ni rab 'byor gzhan yang zhes bya ba la sogs pa dang /_
[\[164a.3\]]sdug bsngal gyi mthar phyung shig ces bya ba nas/_de ni gnas ma yin no snyam na zhes bya ba'i mthar thug pas gsungs pa gang yin pa de ni de dag nyid la rtags bcu dgu pa nyid do/_/sangs rgyas dgyes pa'i spyod pa ste/_/zhes bya ba de ni de dag nyid la rtags nyi shu pa'o/_/rtags ni nyi shu
[\[164a.4\]]de dag gis/_/zhes bya ba la sogs pa'i tshigs su bcad pas mjug bsdu ba ste/_nges par 'byed pa'i cha dang mthun pa dag la gnas pa'i byang chub sems dpa' rtags nyi shu po de dag gis mtshon pa gang yin pa de ni yang dag par rdzogs pa'i byang chub las phyir mi ldog pa ste/_phyir mi
[\[164a.5\]]ldog ces bya ba'i don to/_/mthong ba'i lam la gnas pa'i dbang du mdzad nas/_mthong ba'i lam la bzod pa dang /_/shes pa'i skad cig bcu drug ni/_/byang chub sems dpa' mi ldog pa'i/_/mtshan nyid yin par shes par bya/_/zhes bya ba gsungs te/_mthong ba'i lam la gnas pa'i
[\[164a.6\]]byang chub sems dpa'i phyir mi ldog pa'i rtags yin par rig par bya'o/_/bzod pa dang shes pa'i skad cig ma ji tsam zhe na/_bzod pa'i skad cig ma dang shes pa'i skad cig ma bcu drug ces bya ba'i don to/_/bcu drug gang zhe na/_gzugs sogs 'du shes ldog pa dang /_/sems brtan
[\[164a.7\]]theg pa dman dag las/_/rnam log bsam gtan la sogs pa'i/_/yan lag yongs su zad pa dang /_/lus sems yang ba nyid dang ni/_/'dod la spyod pa thabs mkhas dang /_/rtag tu tshangs par spyod nyid dang /_/'tsho ba rnam par dag nyid dang /_/phung sogs bar chad byed rnams
[\[164b\]]
[\[164b.1\]]dang /_/tshogs dang dbang sogs bcas pa yi/_/g.yul 'gyed ser sna la sogs la/_/sbyor dang rjes su sbyor ba yi/_/gnas pa so sor bkag pa dang /_/chos ni rdul tsam mi dmigs nyid/_/rang gi sa la nges nyid dang /_/sa gsum la ni gnas pa dang /_/chos kyi don du srog gtong
[\[164b.2\]]ba/_/de 'dra'i skad cig bcu drug ni/_/blo ldan mthong ba'i lam gnas kyi/_/phyir mi ldog pa'i rtags dag yin/_/zhes bya ba la/_gzugs sogs 'du shes ldog pa dang /_/zhes bya ba ni gzugs la sogs pa las sangs rgyas kyi bar gyi 'du shes ldog pa ste/_sdug bsngal la chos shes
[\[164b.3\]]pa'i bzod pa'o/_/de skad ces bka' stsal pa dang zhes bya ba nas/_phyir mi ldog par rig par bya'o zhes bya ba yan chad kyis gsungs pa de ni mthong ba'i lam gyi rtags dang po yin no/_/sems brtan zhes bya ba la/_bdud la sogs pas mi byed pa nyid ni sdug bsngal la chos shes pa ste/_gang
[\[164b.4\]]rab 'byor gzhan yang zhes bya ba nas/_skyon med par 'jug par 'gyur ro zhes bya ba'i bar gyis gsungs pa de ni de nyid kyi rtags te gnyis pa yin no/_/theg pa dman rnams las ldog pa/_/zhes bya ba ni sdug bsngal la rjes su shes pa'i bzod pa ste/_gang de nas tshe dang ldan pa rab 'byor gyis
[\[164b.5\]]zhes bya ba nas/_yang dag par rdzogs pa'i byang chub las bzlog par mi nus so zhes bya ba'i bar gyis gsungs pa de ni de nyid kyi rtags te gsum pa'o/_/bsam gtan la sogs pa'i/_yan lag yongs su zad pa dang /_/zhes bya ba la bsam gtan dang gzugs med pa la sogs pa'i yan
[\[164b.6\]]lag ni lus yin no/_/de yongs su zad pa ni dengs pa nyid de/_'dod chags dang bral ba la sogs pa thob pa la stobs chung ba de ni sdug bsngal rjes su shes pa ste/_gang rab 'byor gzhan yang zhes bya ba nas/_phyir mi ldog par rig par bya'o zhes bya ba'i bar gyis gsungs pa de ni rtags
[\[164b.7\]]bzhi pa'o/_/lus sems yang ba nyid dang ni/_/zhes bya ba la/_dran pa dang shes bzhin dang bcas pa'i spyod lam la lus yang ba nyid dang /_lus lci bar mi 'gyur ro zhes bya ba la sogs pa ni lus dang sems yang ba nyid de/_de gnyi ga ni kun 'byung la chos shes pa'i bzod pa ste/_gang rab
[\[165a\]]
[\[165a.1\]]'byor gzhan yang zhes bya ba la sogs pa nas/_phyir mi ldog par rig par bya'o zhes bya ba'i bar gyis gsungs pa de ni de la rtags lnga pa'o/_/'dod la spyod pa thabs mkhas dang /_/zhes bya ba ni khyim pa'i byang chub sems dpa' sems can yongs su smin par bya ba'i
[\[165a.2\]]don du thabs la mkhas pas 'dod pa sten par byed pa zhes bya ba ni kun 'byung la chos shes pa ste/_gang rab 'byor gzhan yang zhes bya ba la sogs pa nas/_phyir mi ldog par rig par bya'o zhes bya ba'i bar gyis gsungs pa ni de dag nyid kyi rtags drug pa'o/_/rtag tu tshangs par spyod nyid
[\[165a.3\]]dang /_/zhes bya ba la khyim pa'i byang chub sems dpa' 'dzam bu'i gling la sogs pa rin po che sna bdun gyis yongs su bkang ba sbyin par byed pa dang rtag tu tshangs par spyod pa'i phyi bzhin lag na rdo rje rtag tu 'brang ngo zhes bya ba ni kun 'byung la rjes su shes pa'i bzod pa ste/_gang rab 'byor
[\[165a.4\]]gzhan yang zhes bya ba la sogs pa nas/_phyir mi ldog par rig par bya'o zhes bya ba gnyis pa'i bar gyis gsungs pa de ni de la rtags bdun pa'o/_/'tsho ba rnam par dag nyid dang /_/zhes bya ba ni kun 'byung la rjes su shes pa yin te/_gang rab 'byor gzhan yang zhes bya ba la sogs pa
[\[165a.5\]]nas/_phyir mi ldog par rig par bya'o zhes bya ba'i bar gyis gsungs pa de ni de la rtags brgyad pa'o/_/phung sogs zhes bya ba la sogs pa la/_sbyor ba ni zhi gnas dang rjes su sbyor ba ste lhag mthong ngo /_/sbyor dang rjes su sbyor ba la/_/gnas pa ni sems kyi spyod pa ste de yongs su
[\[165a.6\]]bkag pa'o/_/gang la zhe na/_phung po la sogs pa dang por byas la mi dmigs zhes bya ba ni phung po la sogs pa sbyor ba dang rjes su sbyor ba'i gnas pa zhes bya ba de lta bu la sogs pa zhes bya ba'i don to/_/de la phung po la sogs pa la sbyor ba dang rjes su sbyor ba'i gnas pa so sor bkag
[\[165a.7\]]pa gang yin pa de ni stong pa nyid de'i sgrub pa nyid yin te/_de ci'i phyir zhe na zhes bya ba la sogs pa gsungs pa'i phyir ro/_/de ni 'gog pa la chos shes pa'i bzod pa ste/_gang rab 'byor gzhan yang zhes bya ba la sogs pa nas/_yang dag par rjes su mi mthong ngo zhes bya ba'i bar gyis ni
[\[165b\]]
[\[165b.1\]]de la rtags dgu pa yin no/_/bar chad byed rnams zhes bya ba ni mi mthun pa'i phyogs kyi chos rnams gang yin pa ste/_rkun po dang chos mthun pa nyid kyi phyir dang gtam gyi yul yin pa'i phyir rkun po'i gtam bstan pa gang yin pa de ni 'gog pa la chos shes pa ste/_de rkun po'i gtam
[\[165b.2\]]zhes bya ba la sogs pa nas/_yang dag par rjes su mi mthong ngo zhes bya ba'i bar gyis gsungs pa gang yin pa de ni de la rtags bcu pa'o/_/tshogs dang zhes bya ba ni dpung gi sgra brjod pa yin te/_gnyen po'i phyogs kyi tshogs so/_/de ni 'gog pa la rjes su shes pa'i bzod pa ste/_
[\[165b.3\]]de dmag gi gtam zhes bya ba la sogs pa nas/_yang dag par rjes su mi mthong ngo zhes bya ba'i bar gyis gsungs pa gang yin pa de ni de dag nyid la rtags bcu gcig pa'o/_/dbang sogs bcas pa'i g.yul 'gyed ces bya ba la g.yul 'gyed pa ni mi mthun pa'i phyogs dang gnyen po'i
[\[165b.4\]]phyogs dag gi g.yul 'gyed pa ste/_g.yul 'gyed pa yod na 'gog pa thob par 'gyur ro/_/lus dang gnas dang longs spyod du snang ba'i rnam par rig pa dag shin tu ldog pa ni 'gog pa'o/_/de la lus ni dbang po'i grong yin pa de nyid kyis na grong gi sgras gsungs so/_/lus kyi rten ni
[\[165b.5\]]gnas yin pa de nyid kyis na grong khyer gyi sgras gsungs so/_/longs spyod ni yul gyi tshogs yin te/_de yang grong rdal gyi sgras gsungs te/_dbang pos nges par khong du chud par bya ba'i phyir ro/_/'gog pa de yang bdag med pa la sogs pa thob pa yin te/_de dag shin tu med pa'i phyir
[\[165b.6\]]ro/_/de bas na g.yul 'gyed pa dang grong dang grong khyer dang grong rdal la sogs pa zhes bya ba la sogs pa'i gtam dag la sbyor ba dang rjes su sbyor ba'i gnas pa so sor bkag pa dang /_shes rab kyi pha rol tu phyin pa 'ba' zhig gi gtam dang /_rnam pa thams cad mkhyen pa nyid yid la byed
[\[165b.7\]]pa'i gnas pa sgrub pa yin no/_/de ni 'gog pa la rjes su shes pa ste/_de g.yul gyi gtam zhes bya ba la sogs pa nas/_yid la bya ba dang ma bral bar gnas te zhes bya ba'i bar gyis gsungs pa gang yin pa de ni de dag nyid la rtags bcu gnyis pa'o/_/ser sna la sogs la zhes bya ba
[\[166a\]]
[\[166a.1\]]ser sna la sogs pa ni pha rol tu phyin pa drug gi mi mthun pa'i phyogs so/_/chos 'dod pa la sogs pa dang ldan pa gang yin pa de ni lam la chos shes pa'i bzod pa ste/_de sbyin pa'i pha rol tu phyin pa la sogs pa zhes bya ba nas/_phyir mi ldog par rig par bya'o zhes bya ba'i bar gyis
[\[166a.2\]]gsungs pa gang yin pa de ni de nyid la rtags bcu gsum pa'o/_/chos ni rdul tsam mi dmigs nyid/_/rang gi sa la nges pa nyid/_/ces bya ba la chos rdul tsam yang mi dmigs pa de lta na yang bdag the tshom med par yang dag par rdzogs pa'i byang chub par 'gyur ba de gnyis ni lam la chos shes pa ste/_rab
[\[166a.3\]]'byor gzhan yang zhes bya ba la sogs pa nas/_yang dag par rjes su mi mthong ngo zhes bya ba'i bar gyis gsungs pa gang yin pa de ni de nyid la rtags bcu bzhi pa'o/_/sa gsum la ni gnas pa dang /_/zhes bya ba la/_chos rnams ni skye ba med pa dang /_yang dag par rdzogs pa'i byang chub la ni thob par bya ba nyid dang /_
[\[166a.4\]]theg pa chen po ni de bzhin gshegs pas gsungs pa nyid de/_gnas gsum zhes bya ba ni sa gsum mo/_/de la gnas pa ni bdud rnams kyis kyang nges par mi phyed pa ste/_de ni 'gog pa la rjes su shes pa'i bzod pa'o/_/rab 'byor 'di lta ste zhes bya ba la sogs pa nas/_gzhan yang rab 'byor phyir mi ldog par
[\[166a.5\]]rig par bya'o zhes bya ba'i bar gyis gsungs pa gang yin pa de ni de nyid la rtags bco lnga pa'o/_/chos kyi don du srog gtong ba/_/zhes bya ba la/_chos thams cad stong pa nyid ces bya ba ni chos yin la de'i don du srog kyang gtong ba zhes bya ba ni lam la rjes su shes pa ste/_rab 'byor gzhan yang zhes bya ba nas/_
[\[166a.6\]]so so yang dag par rig pa mngon par bsgrub po zhes bya ba'i bar gyis gsungs pa gang yin pa de ni de nyid la rtags bcu drug pa'o/_/de 'dra'i skad cig bcu drug ni/_/blo ldan mthong ba'i lam gnas ni/_/phyir mi ldog pa'i rtags dag yin/_/zhes bya ba ni mjug bsdu ba'o/_/bsgom pa'i lam la gnas pa'i
[\[166a.7\]]dbang du mdzad nas/_bsgom pa'i lam ni zab pa ste/_/zhes bya ba gsungs te/_mdo las zab mo'i tshig gis bsgom pa'i lam gsungs pa yin te/_mang po'i tshig ni zlos pa'i sbyor bas so/_/gang la gnas na chos thams cad yongs su rdzogs par byed pa'o/_/rab 'byor gyis gsol pa zhes bya ba nas/_legs
[\[166b\]]
[\[166b.1\]]par bstan du gsol zhes bya ba'i bar gyis gang gsungs pa'o/_/de'i zab pa nyid gang zhe na/_zab mo stong pa nyid la sogs/_/zhes pa ste/_bcom ldan 'das kyis bka' stsal pa zhes bya ba nas/_zab mo zab mo zhes bya ba de dag go zhes bya ba'i bar gyis gang gsungs pa'o/_/stong pa nyid la sogs pa'i zab pa yang
[\[166b.2\]]gang zhe na/_zab pa de ni sgro 'dogs dang /_/skur pa'i mtha' las grol ba nyid de/_de bzhin nyid la gzugs med pa nas/_byang chub med ces bya ba'i bar gyis sgra 'dogs pa'i mtha' las grol ba nyid dang /_gzugs las gzhan pa yang ma yin pa nas/_byang chub las gud na yang de bzhin nyid med de zhes bya
[\[166b.3\]]ba'i bar ni skur pa'i mtha' las grol ba nyid de/_gsol pa de zhes bya ba la sogs pa nas/_de ni ngo mtshar che'o zhes bya ba'i bar gyis gang gsungs pa'o/_/bsgom pa'i lam yang gang zhe na/_yang dang yang du sems pa dang /_/'jal dang nges rtog bsgom pa'i lam ste/_gcig tu dben par song nas thos pa
[\[166b.4\]]las byung ba'i shes rab kyis nges pa'i don la rigs pa bzhis rnam par dpyod pa ni sems pa'o/_/rigs pa ni ltos pa'i rigs pa dang /_bya ba byed pa'i rigs pa dang /_'thad pa sgrub pa'i rigs pa dang /_chos nyid kyi rigs pa'o/_/de nas ji ltar bsam pa'i don la rnam pa dgu mthar thug pa ni zhi gnas te/_
[\[166b.5\]]'jal ba'o/_/de nas don dgu po de 'byed pa dang /_rab tu 'byed pa dang /_yongs su rtog pa dang /_yongs su dpyod pa'i mtshan nyid ni lhag mthong ste/_nges par rtog pa'o/_/gsum po de dag nyid la yang dang yang du zhes bya ba'i yang dang yang du'o/_/'di ni bsgom pa'i lam gyi mtshan nyid de/_bcom ldan 'das
[\[166b.6\]]kyis bka' stsal pa zhes bya ba la sogs pa nas/_'jal ba dang rtog par gyis shig ces bya ba'i bar gyis gang gsungs pa'o/_/de ltar yin na bsgom pa'i lam gyis dmigs pa gang zhe na/_nges 'byed yan lag dang mthong ba'i/_/lam dang bsgom pa'i lam nyid la/_/de ni rgyun chags yin pa'i phyir/_/
[\[166b.7\]]bzhed pa ste/_ji skad bstan pa bzhin du bdag gi zhes bya ba la sogs pa nas/_rgyu'i bar du yang nye bar mi 'gro'o zhes bya ba'i bar gyis gsungs pa'o/_/de la gnas par bya zhes bya ba ni nges par 'byed pa'i cha dang mthun pa la'o/_/bslab par bya zhes bya ba ni mthong ba'i lam la'o/_/bsgrub par bya zhes bya
[\[167a\]]
[\[167a.1\]]ba ni bsgom pa'i lam la'o/_/de bzhin du sgrub pa dang sems pa dang yongs su rtog pa dang /_brtson par byed pa zhes bya ba ni go rims bzhin du drod dang rtse mo dang bzod pa dang chos mchog dag la'o/_/rtsol ba zhes bya ba ni mthong ba'i lam la'o/_/'bad pa zhes bya ba ni bsgom pa'i lam
[\[167a.2\]]la'o/_/gzhung lhag ma ni phan yon no/_/rnam pas rnam pa dgur bzhed ces bya ba ni bsgom pa'i lam mo/_/yang zhes bya ba ni de'i mi mthun pa'i phyogs kyi rnam pa'i dbye bas rnam pa dgur 'gyur ba'o/_/de ji ltar zhe na/_chung dang 'bring dang chen po rnams/_/chung ngu'i chung sogs dbye ba yis te chung ngu'i chung ngu
[\[167a.3\]]dang /_chung ngu'i 'bring dang /_chung ngu'i chen po dang /_'bring gi chung ngu dang /_'bring gi 'bring dang /_'bring gi chen po dang /_chen po'i chung ngu dang /_chen po'i 'bring dang /_chen po'i chen po'o zhes bya ba'i go rims 'di nyid kyis gnyen po'i phyogs kyi rnam pa dgu'i 'thad pa yin te/_de dag skyes pas lugs las bzlog
[\[167a.4\]]pa'i rim bzhin du mi mthun pa'i phyogs kyi rnam pa chen po'i chen po dang /_chen po'i 'bring dang /_chen po'i chung ngu dang /_'bring gi chen po dang /_'bring gi 'bring dang /_'bring gi chung ngu dang /_chung ngu'i chen po dang /_chung ngu'i 'bring dang /_chung ngu'i chung ngu'o zhes bya ba spong ste/_gos la dri ma chen po sngar dag par
[\[167a.5\]]byas nas phyis chung ngu dag par byed pa de bzhin du sems la yang ngo /_/'di man chad tshig chen po brgyad kyis bde bar gshegs pa mang ngo zhes bya ba'i bar gyis phyed gong ma rnams kyis shes rab kyi pha rol tu phyin pa dang bral ba'i gang zag phung po la sogs pa la mi dmigs pa mi mthun pa'i phyogs kyi
[\[167a.6\]]mtshan nyid chen po'i chen po la sogs pa rnam pa brgyad gsungs te/_de dang ldan pa'i sbyin pa la sogs pa chen po nyid kyang 'bras bu chung ba nyid kyi phyir ro/_/phyed 'og ma 'og mas bcom ldan 'das kyis bka' stsal pa zhes bya ba sngon du song ba can dag gis gnyen po'i phyogs shes rab kyi pha rol tu phyin pa
[\[167a.7\]]la sbyor ba bsgom pa'i lam gyi chung ngu'i chung ngu la sogs pa rnam pa brgyad gsungs te/_de dag gi 'ba' zhig pa dang /_sbyin pa la sogs pa chung ngu dang bcas pa yin yang 'bras bu che ba nyid kyi phyir ro/_/de la mi mthun pa'i phyogs brgyad pa ni mngon par 'du byed pa'i phyir rnam par rtog pa ste/_chung ngu'i 'bring yin la/_
[\[167b\]]
[\[167b.1\]]gnyen po'i phyogs chen po'i 'bring ni mngon par 'du byed pa mi dmigs pa yin no/_/mi mthun pa'i phyogs dgu pa ni mngon par 'du byed pa'i rnam par rtog pa kho na chung ngu'i chung ngu yin la/_gnyen po'i phyogs chen po'i chen po ni mngon par 'du byed pa mi dmigs pa yin te/_gnyis po dag gsol pa/_
[\[167b.2\]]bcom ldan 'das mngon par 'du byed pa ma mchis pa ni zhes bya ba nas/_tshad med pa'i bsod nams 'phel bar 'gyur ro zhes bya ba'i bar gyis gang gsungs pa'o/_/grangs med pa dang /_dpag tu med pa dang /_tshad med pa zhes bya ba'i skabs yin pa de bas na rab 'byor gyis gsol pa/_de dag so so la bye
[\[167b.3\]]brag ci mchis she na/_de la bcom ldan 'das kyis gang gzhal bar mi nus pa'o zhes bya ba de yan chad kyis nges pa'i tshig gi dbye ba gsungs pa yin no/_/'di man chad dri ba dang lan gsum gyis stong pa nyid ces bya ba'i rnam grangs kyis chos thams cad mi zad pa dang grangs med pa dang /_dpag tu med pa dang /_
[\[167b.4\]]tshad med pa zhes bya ba de bzhin du/_bsgrub par bya ba yin pa de bas na rab 'byor gyis gsol pa/_de bas na don dang yi ge tha dad pa de dag ces bya ba la/_don med pa ste stong pa nyid la tha dad pa med pa'i phyir ro/_/yi ge med pa ste don tha dad pa med pa'i phyir ro/_/'di tsam gyis ni thams cad du rgol ba nyid
[\[167b.5\]]rab tu bsgrubs pa yin no/_/bcom ldan 'das kyis bka' stsal pa/_de de bzhin no zhes bya ba la sogs pa nas/_mya ngan las 'das pa'i bar zhes bya ba'i bar gyis gang gsungs te/_de bzhin no zhes bya ba ni zhal gyis bzhes pa ste/_don dam par zhes bya bar dgongs so/_/brjod du med pa las
[\[167b.6\]]brjod pa zhes bya ba ni don tha dad pa med kyang tha dad pa'i sgo nas brjod pa'i phyir ro/_/rgol ba'i lan ni mi zad pa zhes bya ba la sogs pa gsungs te/_'dis bstan pas na bstan pa ste snying rje'o/_/de'i rgyu mthun pa 'di ni bshad pa ste/_mi zad pa zhes bya ba la sogs pa ste/_kun rdzob tu zhes bya bar dgongs so/_/
[\[167b.7\]]de ji ltar zhe na/_rnam par gcod pa tha dad pa'i phyir ro/_/de bas na bstan bcos las/_grangs med la sogs bstan pa rnams/_/dam pa'i don du bzod ma yin/_/kun rdzob de dag thugs brtse ba'i/_/rgyu mthun gyur pa thub pa bzhed/_/dngos po brjod du med pa la/_/nyams pa dang ni 'phel mi rung /_/bsgom zhes bya
[\[168a\]]
[\[168a.1\]]ba'i lam gyis ni/_/ci zhig nyams shing ci zhig 'thob/_/ces bya ba gsungs te/_brjod du med pa la zhes bya ba ni brjod par bya ba ma yin pa la'o/_/de bas na bsgom pa'i lam gyis ci zhig nyams shing ci zhig 'phel zhes bya ba ni rgol ba ste/_gsol pa/_bcom ldan 'das zhes bya ba
[\[168a.2\]]la sogs pa nas/_yang dag par rdzogs pa'i byang chub tu mngon par rdzogs par 'tshang rgya bar 'gyur zhes bya ba'i bar gyis gang gsungs pa'o/_/byang chub ji lta de bzhin du/_/'di ni 'dod pa'i don bsgrub bya/_/zhes bya ba la/_'di zhes bya ba ni bsgom pa'i lam ste/_'di tsam ni lan yin te/_bcom ldan 'das
[\[168a.3\]]kyis bka' stsal pa zhes bya ba nas/_ji lta ba de bzhin du yongs su bsngo'o zhes bya ba'i bar gyis gang gsungs pa'o/_/de skad du/_byang chub de bzhin nyid mtshan nyid/_/de yang de yi mtshan nyid bzhed/_/ces bya ba gsungs te/_'phel ba dang 'grib pa med pa'i tshul gyis de bzhin nyid tsam mthong ba zhes bya ba
[\[168a.4\]]ni dngos su byang chub kyi mtshan nyid yin te/_gsol pa/_bcom ldan 'das zhes bya ba la sogs pa nas/_shes rab kyi pha rol tu phyin pa la spyad par bya'o zhes bya ba'i bar gyis gang gsungs pa'o/_/sems ni snga mas byang chub par/_/rigs min phyi mas kyang ma yin/_/tshogs pa dag gis ni nus pa ma
[\[168a.5\]]yin te/_phrad pa med pa'i phyir ro/_/re res kyang ma yin te/_sems dang po nyid kyis kyang byang chub thob par 'gyur ba'i phyir phyi ma dag gis ni don med par thal bar 'gyur ro zhes bya ba ni brgal ba ste/_gsol pa/_bcom ldan 'das zhes bya ba la sogs pa nas/_mngon par rdzogs par 'tshang rgya bar mi nus so zhes bya
[\[168a.6\]]ba'i bar gyis gang gsungs pa'o/_/mar me'i dpe'i tshul gyis ni zhes bya ba ni byang chub par 'gyur ro zhes bya bar sbyar ro/_/'di tsam ni lan yin te/_bcom ldan 'das kyis bka' stsal pa zhes bya ba nas/_rten cing 'brel par 'byung ba ni zab po zhes bya ba'i bar gyis gang gsungs pa'o/_/byang chub kyi
[\[168a.7\]]mtshan nyid ma lus pa yang gang zhe na/_zab mo'i chos nyid rnam pa brgyad/_/byang chub ces bya bar sbyar ro/_/chos nyid kyi zab pa rnam pa brgyad gang yin pa de nyid mngon sum du byas pa de ni byang chub bo/_/brgyad gang zhe na/_skye ba dang ni 'gag pa dang /_/de bzhin nyid dang shes bya dang /_/shes dang spyod dang gnyis
[\[168b\]]
[\[168b.1\]]med dang /_/thabs la mkhas pa zab pa nyid/_/ces bya ba gsungs te/_gnyis su med pa dang thabs la mkhas pa zhes bya ba tshogs pa gtso bor gyur pa'i zlas dbye ba'o/_/sems kyi rgyud 'gog pas 'gag pa yang skye ba med pa zhes bya ba ni skye ba med pa zab pa ste/_bcom ldan 'das kyis bka' stsal pa zhes bya ba
[\[168b.2\]]nas/_bcom ldan 'das de ni ma lags so zhes bya ba'i bar gyis gang gsungs pa'o/_/de kho na bzhin du 'gog pa dang 'gog pa'i chos can 'gog par mi 'gyur ro zhes bya ba ni 'gog pa zab pa yin te/_bcom ldan 'das kyis bka' stsal pa zhes bya ba nas/_bcom ldan 'das de ni ma lags so zhes bya
[\[168b.3\]]ba'i bar gyis gang gsungs pa'o/_/rnam par rtog pa'i rgyud 'gags pas sems 'gag pa ni spros pa med pa'i ngo bo nyid de bzhin nyid ji lta ba de bzhin du gnas par 'gyur ba'i sems de ni de'i tshe yang dag pa yin gyi/_yang dag pa'i mtha' ni ma yin no zhes bya ba ni de bzhin nyid zab pa ste/_bcom ldan 'das
[\[168b.4\]]kyis bka' stsal pa zhes bya ba nas/_bcom ldan 'das zab po zhes bya ba'i bar gyis gang gsungs pa'o/_/de bzhin nyid ji lta ba bzhin du sems kyi mtshan nyid dngos po med pa ma yin te/_de ni rab tu gsal ba'i mtshan nyid yin pa'i phyir ro/_/sems ni de bzhin nyid las gzhan pa yang ma yin te/_gsal ba
[\[168b.5\]]dang tha dad pa med pa'i phyir ro/_/de bzhin nyid gsal bar 'gyur bar rig par bya ba'i de kho na yin no zhes bya ba ni shes bya zab pa ste/_bcom ldan 'das kyis bka' stsal pa zhes bya ba la sogs pa dri ba dang lan gnyis kyis gsungs pa'o/_/de bzhin nyid kyis de bzhin nyid mthong ba yang ma yin te/_dngos
[\[168b.6\]]po med pa'i mtshan nyid yin pa'i phyir ro zhes bya ba ni shes pa zab pa ste/_bcom ldan 'das kyis bka' stsal pa zhes bya ba la sogs pa dri ba dang lan gyis gang gsungs pa'o/_/de bas na chos thams cad kyi de bzhin nyid khong du chud pa byang chub yin la/_de ltar spyod pa gang yin pa de ni bcom ldan 'das ma la
[\[168b.7\]]spyod cing gang yang de la spyod pa de ni ci la yang mi spyod do zhes bya ba ni spyod pa zab pa ste/_bcom ldan 'das kyis bka' stsal pa zhes bya ba nas/_ci la yang mi spyod do zhes bya ba'i bar gyis gang gsungs pa'o/_/gang de la spyod pa ni gnyis su med pa'i don dam pa la spyod cing mtshan mar 'du shes pa med do zhes bya ba
[\[169a\]]
[\[169a.1\]]ni gnyis su med pa'i zab pa ste/_bcom ldan 'das kyis bka' stsal pa zhes bya ba la sogs pa dri ba dang lan gyis gang gsungs pa'o/_/stobs dang mi 'jigs pa la sogs pa yongs su ma rdzogs par chos thams cad stong pa nyid la gnas shing ting nge 'dzin gsum la snyoms
[\[169a.2\]]par zhugs nas sems can yongs su smin par mdzad pa zhes bya ba ni thabs la mkhas pa zab pa ste/_bcom ldan 'das kyis bka' stsal pa zhes bya ba nas/_yongs su smin par byed do zhes bya ba'i bar gyis gang gsungs pa'o/_/de ni zab pa rnam pa brgyad bstan pa'o/_/slob pa phyir mi ldog pa'i tshogs
[\[169a.3\]]bstan nas/_bsgom pa'i lam gyi gnas skabs su srid pa dang mya ngan las 'das pa mnyam pa nyid dang /_sangs rgyas kyi zhing yongs su sbyang ba dang thabs la mkhas pa bstan par bya ba yin pa de bas na/_mdo las 'khor ba dang mya ngan las 'das pa mnyam pa nyid kyi dbang du mdzad nas/_de nas tshe dang ldan pa sha
[\[169a.4\]]ra dwa ti'i bu zhes bya ba nas bsgom pa yang yod par 'gyur ro zhes bya ba'i bar du'o/_/de'i don ni/_chos rnams rmi lam 'dra ba'i phyir/_/srid dang zhi bar mi rtog pa/_/zhes bya ba smos te/_'dir 'khor ba dang mya ngan las 'das pa la/_rmi lam gyi nang dang nyin par gyi sgras gsungs pa ni chos mthun pa nyid kyi phyir
[\[169a.5\]]ro/_/de'i tshe byang chub sems dpa' yang chos thams cad rmi lam lta bu yin pa de bas na des de la mi rtog pa ste/_tha dad pa'i rtogs pa med pa de mnyam pa nyid du mthong zhes bya ba'i don to/_/las med la sogs klan ka yi/_/lan ni ji skad bshad par zad/_/ces bya ba ni chos thams cad rmi lam lta bu nyid la yang
[\[169a.6\]]las med pa la sogs pa'i rgol ba kun 'byung bar 'gyur ro/_/de dag gi lan de yang mdo las ji skad du bshad pa ni smras pa/_tshe dang ldan pa rab 'byor zhes bya ba nas/_bdag ni gdon mi za bar bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur zhes bya ba'i bar yin te/_
[\[169a.7\]]'dir 'jig rten na rab tu grags pa nyid kyi rmi lam dang sad par bzung nas chos thams cad rmi lam lta bu nyid yin na ji ltar rmi lam na sbyin pa dang 'tshe ba la sogs pa dag gis bsod nams dang sdig par mi 'gyur te ma bsags pa'i phyir ro/_/de bzhin du sad pa na yang mi 'gyur ro zhes bya ba brgal ba'o/_/rmi lam du
[\[169b\]]
[\[169b.1\]]srog chags bsad nas sad pa dang /_e ma'o bsad do/_/ngas bsad do/_/legs par ngas bsad do/_/zhes gang rnam par rtog na ci de las sdig par 'gyur ram zhes slar dris pa la/_rang nyid kyis dmigs pa dang bcas pa kho na la las skye'i/_dmigs pa med par ni ma yin no zhes smras so/_/gal te
[\[169b.2\]]sad pa'i rnam par rtog pas rmi lam gyi las dmigs pa dang bcas pa nyid kyi phyir 'bras bu yod pa yin na/_gnyid ma log pa de'i tshe las gnyid ma log pa'i rnam par rtog pas dmigs pa dang bcas pa nyid kyi phyir 'bras bu dang bcas pa yin te/_shin tu 'bras bu dang bcas pa yin zhes bya ba 'di tsam ni
[\[169b.3\]]lan yin no/_/bcom ldan 'das kyis sems las byung ba thams cad dben par gsungs pa ma yin nam/_de ji ltar na dmigs pa dang bcas pa las yin zhes yang rgol ba'o/_/mtshan mar byas nas dmigs pa dang bcas par yin gyi/_don dam par ni ma yin no zhes bya ba ni lan yin no/_/smras pa tshe
[\[169b.4\]]dang ldan pa rab 'byor zhes bya ba la sogs pa la/_rmi lam gyi nang du zhes bya ba'i sgra ni 'dir mtshan mar mi byed pa nyid chos mthun pa'i phyir mi dmigs pa'i tshul bstan pa yin te/_gang mi dmigs pa la gnas nas pha rol tu phyin pa drug bsgoms te/_byang chub tu yongs su bsngos na de ci yongs su bsngos
[\[169b.5\]]par 'gyur ram zhes go bar byed pa ni ci zhes bya ba'i sgra med par rtogs pa'i rgol ba'o/_/mi dmigs pa'i mthar son pa'i mtshan nyid can yang dag par rdzogs pa'i byang chub kyi mi dmigs pa'i tshul nyid ni thabs kyi gtso bor gyur pa yin pas dmigs pa'i gnyen po mi dmigs pa'i tshul nyid rmi lam yin no
[\[169b.6\]]zhes zur gyis lan bstan nas/_'phags pa rab 'byor gyis byams pa ni mi dmigs pa brnyes pa'i mthar byon pa yin pas don 'di dris shig ces smras so/_/dris nas/_des kyang mi dmigs pa rgyas par zur gyis lan btab bo/_/'phags pa byams pa'i tshig de nyid bcom ldan 'das kyis kyang bstan
[\[169b.7\]]par mdzad pa ni rmi lam yang rnam par mi rtog pa'i phyir mi dmigs pa ma yin nam zhe na/_rmi lam rnam par rtog pas stong pa yang ma yin pa rnam par mi rtog pa nyid yin kyang rnam par rtog pa'i gnyen po ma yin pa'i phyir rmi lam lta bu nyid ces bya ba brgal ba'i lan yin no/_/sangs rgyas kyi zhing
[\[170a\]]
[\[170a.1\]]yongs su dag pa'i dbang du mdzad nas/_sems can 'jig rten de bzhin du/_/snod kyi 'jig rten ma dag pa/_/de la dag par bsgrub pa yis/_/sangs rgyas zhing ni dag pa nyid/_/ces bya ba gsungs te/_sangs rgyas kyi zhing ni sems can dang snod kyi 'jig rten te/_des na de
[\[170a.2\]]dag sbyong ba ni de dag pa yin no/_/de ga las she na/_sems can gyi 'jig rten bkres pa dang /_skom pa dang /_sdug bsngal la sogs pa'i mtshan nyid ni ma dag pa'o/_/sems can dag gis de mthong nas/_/rang gi sangs rgyas kyi zhing gi sems can gyi 'jig rten de dag par sgrub par byed de/_
[\[170a.3\]]sangs rgyas kyi zhing gi sems can dag gi nyes pa 'di rnam pa thams cad du mi 'byung ba dang /_lha'i longs spyod yongs su longs spyod pa la sogs pa 'gyur ba de lta de ltar pha rol tu phyin pa drug la spyod par byed pa'o/_/de bzhin du snod kyi 'jig rten gyi ma dag pa na ljan ljin dang lud khung la sogs pa'i
[\[170a.4\]]mtshan nyid gang yin pa de dag gzhan du mthong nas rang sangs rgyas kyi zhing gi snod kyi 'jig rten de dag par bsgrub pa ste/_lag mthil ltar mnyam pa nyid du 'gyur ba'i phyir ro/_/de nas tshe dang ldan pa rab 'byor zhes bya ba nas/_yang dag par rdzogs pa'i byang chub tu sbyar bar byas pa'o zhes bya ba'i bar
[\[170a.5\]]gyis gang gsungs pa'o/_/de ni zhing dag pa bla na med pa'o/_/thabs la mkhas pa'i dbang du mdzad nas/_'di yi yul dang sbyor ba ste/_/dgra rnams las ni 'das pa dang /_/mi gnas ji bzhin shugs dang ni/_/thun mong ma yin mtshan nyid dang /_/ma chags pa dang mi dmigs dang /_/mtshan ma
[\[170a.6\]]smon lam zad pa dang /_/de yi rtags dang tshad med dang /_/thabs la mkhas pa rnam pa bcu/_/zhes bya ba gsungs te/_'di zhes bya ba ni thabs la mkhas pa'i'o/_/yul ni mdo las dang por ting nge 'dzin gsum dang /_byang chub kyi phyogs gsungs pa'o/_/de'i 'og tu de nyid kyi yul can gyi sbyor ba ni
[\[170a.7\]]gang gis stong pa nyid la sogs pa la yang bsgom zhing mngon sum du yang mi byed pa'o/_/dgra rnams las 'das pa la sogs pa sbyor ba bcur dbye bar bya ste/_de dag ni sbyor ba zhes bya ba dang 'brel ba'i phyir ro/_/de bas na thabs la mkhas pa rnam pa bcu yin no/_/de la yul ni de nas tshe dang ldan pa rab
[\[170b\]]
[\[170b.1\]]'byor gyis zhes bya ba la sogs pa nas/_ma 'dres pa rnams bsgom par bya'o zhes bya ba'i bar gyis gsungs so/_/sbyor ba ni bcom ldan 'das kyis bka' stsal pa zhes bya ba la sogs pa nas/_rang sangs rgyas kyi 'bras bu mngon sum du mi byed do zhes bya ba'i bar gyis gsungs so/_/dgra
[\[170b.2\]]ni bar du gcod pa'i chos rnams te/_de dag tshad med pa bzhis zil gyis gnon cing 'da' ba'i sbyor ba ni rab 'byor 'di lta ste zhes bya ba la sogs pa nas/_gnas par 'gyur ba de lta bu yang mngon sum du mi byed do zhes bya ba'i bar gyis gang gsungs pa'o/_/sbyor ba gang gis stong pa nyid la
[\[170b.3\]]sogs pa la spyod na yang der nam mkha' la bya dang 'dra bar ni mi gnas pa ste/_rab 'byor 'di lta ste zhes bya ba nas/_thob par byed do zhes bya ba'i bar gyis gang gsungs pa'o/_/sangs rgyas kyi chos rnams yongs su ma smin par yang dag pa'i mtha' mngon sum du mi byed do zhes bya ba'i smon lam
[\[170b.4\]]rgya chen po'i phyir de mngon sum du mi phyed pa zhes bya ba ni shugs ji lta ba bzhin gyi sbyor ba yin te/_rab 'byor 'di lta ste zhes bya ba nas/_de ltar yongs su brtag par bya zhes bya ba'i bar gyis gang gsungs pa'o/_/nyan thos la sogs pa'i thun mong ma yin pa'i sbyor ba ni sems can thams cad yongs
[\[170b.5\]]su ma btang ba ste/_gsol pa/_bcom ldan 'das zhes bya ba nas/_yang dag pa'i mtha' mngon sum du mi byed do zhes bya ba'i bar gyis gang gsungs pa'o/_/nga dang nga yi zhes 'dzin pa ni chags pa ste/_de spyod pa'i sems can dag gi de spang bar bya ba'i phyir mngon par rdzogs par sangs rgyas nas
[\[170b.6\]]chos bstan par bya'o zhes bya ba 'di ni ma chags pa'i sbyor ba ste/_rab 'byor gzhan yang zhes bya ba la sogs pa nas/_rang sangs rgyas lta bu ni ma yin no zhes bya ba'i bar gyis gang gsungs pa'o/_/bdag mngon par rdzogs par sangs rgyas nas ji ltar sems can dag bdag gi chos la dmigs pa
[\[170b.7\]]la spyod pa'i nyes pa de las grol bar 'gyur ba de ltar bya'o zhes bya ba 'di ni mi dmigs pa'i sbyor ba ste/_rab 'byor gzhan yang zhes bya ba la sogs pa nas/_yongs su rdzogs par 'gyur ro zhes bya ba'i bar gyis gang gsungs pa'o/_/bdag mngon par rdzogs par sangs rgyas nas ji ltar sems can
[\[171a\]]
[\[171a.1\]]dag mtshan ma la spyod pa'i nyes pa de las grol bar 'gyur ba de ltar bya'o zhes bya ba ni mtshan ma med pa'i sbyor ba ste/_rab 'byor gzhan yang zhes bya ba la sogs pa nas/_yongs su rdzogs par 'gyur zhes bya ba'i bar gyis gang gsungs pa'o/_/bdag mngon par rdzogs
[\[171a.2\]]par sangs rgyas nas ji ltar sems can dag smon lam la spyod pa'i nyes pa las grol bar 'gyur ba de ltar bya'o zhes bya ba ni smon pa med pa'i sbyor ba ste/_rab 'byor gzhan yang zhes bya ba la sogs pa nas/_de ni gnas ma yin no zhes bya ba'i bar gyis gang gsungs pa'o/_/de'i zhes bya ba ni phyir mi ldog
[\[171a.3\]]pa dang sbyar te/_de mtshon par byed shes par byed pas na de'i rtags kyi sbyor ba'o/_/stong pa nyid la sogs pa yang yid la bya zhing sems can thams cad yongs su gtong bar mi bya'o zhes bya ba'i bar 'di ni dris pa'i lan no/_/rab 'byor gzhan yang zhes bya ba la sogs pa nas/_bsrabs
[\[171a.4\]]pa'i sa gnon pa ma yin no zhes bya ba'i bar gyis gang gsungs pa ste/_gsol pa/_bcom ldan 'das zhes bya ba la/_'dir byang chub sems dpa' sems dpa' chen po zhes bya ba ni byang chub tu sems bskyed pa zhes bya ba'i don to/_/phyir mi ldog par 'gyur ba'i rnam grangs de lta bu mchis sam
[\[171a.5\]]zhes bya ba ni 'dri ba'o/_/bcom ldan 'das kyis bka' stsal pa zhes bya ba la sogs pa nas/_'jig rten gyis mi 'phrogs pa zhes bya ba'i bar ni lan yin no/_/byang chub tu sems bskyed pa shin tu mang po de dag las phyir mi ldog pa ches nyung ba'i dri ba'i lan btab pa ni snga ma bzhin du rig par
[\[171a.6\]]bya'o/_/ches nyung ba de dag gi shin tu nyung ba'i sbyor ba ni tshad chung ba de dag nyid kyi phyir tshad med pa yin no/_/bu mo lto chung ba lto med ma yin zhes bya ba bzhin no/_/mngon par rtogs pa rgyan gyi 'grel pa dag ldan zhes bya ba/_rin chen 'byung gnas zhi bas sbyar ba las/_rnam pa kun mngon par rdzogs
[\[171a.7\]]par rtogs pa'i le'u ste bzhi pa'o//_//rtse mo'i mngon par rtogs pa/_de yi rtags dang rnam 'phel dang /_/brtan dang sems kun gnas pa dang /_/zhes bya ba la sogs pas sngar bstan pa'i dngos po brjod par bya'o/_/de la dang por rtags te/_de'i dbang du mdzad nas/_rmi lam na yang chos
[\[171b\]]
[\[171b.1\]]rnams kun/_/rmi lam lta bur lta la sogs/_/sbyor ba rtse mor phyin pa'i rtags/_/rnam pa bcu gnyis dag tu bzhed/_/ces bya ba gsungs te/_rtse mo'i mngon par rtogs pa'i rtags ni rnam pa bcu gnyis dag yin te/_'di lta ste/_rmi lam gyi nang du yang chos thams cad rmi lam lta bur
[\[171b.2\]]mthong ba'o/_/sogs pa'i sgras ni rmi lam gyi nang du byang chub dman pa dang khams gsum po dag las mdo ji lta ba bzhin du 'dod pa mi skyed pa la sogs pa'o/_/de la gzhan yang zhes bya ba'i tshig re res dang po bdun yin no/_/de la rmi lam gyi nang du yang chos thams cad rmi lam la sogs
[\[171b.3\]]pa dang mtshungs par mthong ba ni rtags dang po'o/_/rmi lam gyi nang du yang byang chub dman pa dang /_khams gsum po dag la 'dod pa mi skye ba la sogs pa ni rtags gnyis pa'o/_/rmi lam gyi nang du 'khor gyi nang na de bzhin gshegs pa mthong zhing des bstan pa thos nas bsgrubs pa la sogs pa
[\[171b.4\]]ni rtags gsum pa'o/_/rmi lam gyi nang du de bzhin gshegs pa nam mkha' la 'phags nas chos ston pa dang rdzu 'phrul dang cho 'phrul ston pa zhes bya ba la sogs pa ni rtags bzhi pa'o/_/rmi lam gyi nang du grong dang grong khyer bcom pa bsregs pa la sogs pa mthong na skrag par mi byed sad nas
[\[171b.5\]]kyang khams gsum po rmi lam lta bur shes pa zhes bya ba la sogs pa ni rtags lnga pa'o/_/rmi lam gyi nang du dud 'gro dang yi dgas dang dmyal ba mthong nas de 'di snyam du ji ltar bdag gis sangs rgyas kyi zhing du rnam pa thams cad du ngan song gsum po med par 'gyur ba de ltar 'jug par bya'o zhes bya ba ni rtags
[\[171b.6\]]drug pa'o/_/gal te rmi lam mam sad pa na grong la sogs pa tshig pa mthong na gal te bdag bla na med pa yang dag par rdzogs pa'i byang chub tu lung bstan pa yin na/_de'i tshe me 'di zhi bar gyur cig ces bden pa'i byin rlabs byas na/_gal te me de zhi bar gyur na zhes bya ba la sogs pa de ni
[\[171b.7\]]'dir rtags bdun pa'o/_/gang gi tshe skyes pa dang bud med mi ma yin pas byin gyis brlabs na byang chub sems dpas ji ltar bdag yang dag par rdzogs pa'i byang chub la lhag pa'i bsam pa dang bcas pa'i sems yod pa la/_ji ltar bdag nyan thos la sogs pa'i sems med pa'i bden pa
[\[172a\]]
[\[172a.1\]]'dis skyes pa dang bud med dag las mi ma yin pa 'di gud du 'gro bar gyur cig ces bden pa'i byin gyi rlabs byas na/_gal te bden pa'i byin gyi rlabs des gud du song na de ni 'dir rtags yin no/_/de nas bdud kyi byin rlabs kyis gud du song ba las lung ma bstan
[\[172a.2\]]par yang lung du bstan par mngon pa'i nga rgyal ni don med pa'i rgyu yin te/_de'i tshe de gud du song ba ni rtags ma yin no/_/'di ltar bdud kyi tshig kyang rnam pa mang du yod la/_gang gi phyir lung ma bstan pa la lung bstan pa'i mngon pa'i nga rgyal ni nyams pa'i rgyu yin no zhes bya ba ni rtags brgyad pa yin te/_
[\[172a.3\]]gzhan yang zhes bya ba'i tshig brgyad pa nas brtsams te/_lhag pa'i nga rgyal can du rig par bya'o zhes bya ba'i bar gyis gang gsungs pa'o/_/gang zag de lta bu bsten par mi bya/_de yongs su spangs shing de dag la byams pa la sogs pa'i sems bskyed par bya/_ji ltar bdag gi nyes pa 'di dag rnam
[\[172a.4\]]pa thams cad du med par gyur pa de ltar bya'o zhes rang gis mngon par shes nas pha rol gnon par bya zhing sangs rgyas dang byang chub sems dpa' la sogs pa'i dge ba'i bshes gnyen bsten par bya'o zhes bya ba ni rtags dgu pa ste/_byang chub sems dpa' sems dpa' chen po zhes bya ba la sogs
[\[172a.5\]]pa nas/_da ltar byung ba'i sangs rgyas bcom ldan 'das rnams kyis zhes bya ba'i bar gyis gang gsungs pa'o/_/gzhan gyi dring mi 'jog par 'dod pa la sogs pas shes rab kyi pha rol tu phyin pa la gnas par bya ba ni rtags bcu pa yin te/_rab 'byor de bas na zhes bya ba la sogs pa nas/_'di las
[\[172a.6\]]rgya cher bstan to zhes bya ba'i bar gyis gang gsungs pa'o/_/shes rab kyi pha rol tu phyin pa de yang mtshan nyid med pa nyid kyi phyir chags pa med pa'i mtshan nyid yin la chos thams cad kyang de bzhin no/_/de ltar yang kun nas nyon mongs pa ni yod de/_nga dang nga yir 'dzin pas 'khor bar 'khor ba'i phyir
[\[172a.7\]]ro/_/rnam par byang ba yang yod de/_gang du de dag med pa der 'dzin pa med pa de bas na 'khor ba med pa'i phyir zhes bya ba ni rtags bcu gcig pa'o/_/rab 'byor gyis gsol pa zhes bya ba la sogs pa nas/_rnam par byang ba yod pa yin zhes bya ba'i bar gyis gang gsungs pa'o/_/byang chub sems dpa'
[\[172b\]]
[\[172b.1\]]de ltar spyod pa ni 'ga' la yang mi spyod de/_de ltar gang spyod pa dang /_gang la spyod pa'i chos de dag mi dmigs so/_/de ltar zil gyis mi gnon pa'i sa la gnas na 'ga' zhig gis kyang zil gyis gnon par mi 'gyur ro zhes bya ba ni rtags bcu gnyis pa ste/_gsol pa/_bcom ldan 'das
[\[172b.2\]]zhes bya ba la sogs pa nas/_nye bar 'gyur ba lags so zhes bya ba'i bar gyis gang gsungs pa yin no/_/de ltar rtags bstan nas rnam par 'phel ba'i dbang du mdzad de/_'dzam bu'i gling gi skye bo snyed/_/sangs rgyas mchod pa'i dge la sogs/_/dper mdzad nas ni rnam mang du/_/rnam 'phel
[\[172b.3\]]bcu drug bdag nyid do/_/zhes gsungs te/_ci 'dra ba gang zhe na/_'dzam bu'i gling gi skye bo gang yin pa de dag snyed kyi grangs kyis mtshon pa'i sangs rgyas gang yin pa de sangs rgyas de dag gi mchod pa'i bsod nams gang yin pa de la sogs pa gang la yod pa de la de skad ces bya'o/_/de shes rab kyi pha rol tu phyin pa
[\[172b.4\]]'chad pa la sogs pa gang yin pa dang /_de dang ldan pa'i yid la byed pas gnas pa de gnyis ni rnam par 'phel ba dang po ste/_bcom ldan 'das kyis bka' stsal pa zhes bya ba la sogs pa nas/_shes rab kyi pha rol tu phyin pa dang ldan pa'i gtam bya'o zhes bya ba'i bar gyis gang gsungs pa'o/_/
[\[172b.5\]]de nyin dang mtshan du de dang ldan pa'i yid la byed pas gnas kyi yid la byed pa gzhan gyi go skabs mi 'byed do/_/ji ltar yang yid la byed pa thams cad stong pa nyid yin pa de ltar na yang chos rnams kyi chos nyid de la rtag tu gnas te/_'phel ba med pa dang 'grib pa med do zhes shes bzhin du de ltar
[\[172b.6\]]mi 'bral lo zhes bya ba ni rnam par 'phel ba gnyis pa ste/_des shes rab kyi pha rol tu phyin pa zhes bya ba la sogs pa nas/_yongs su 'grib pa med do zhes bya ba'i bar gyis gang gsungs pa'o/_/bcom ldan 'das ma la bcom ldan 'das ma stong pa nyid du spyod dam/_ma yin no/_/bcom ldan 'das
[\[172b.7\]]ma las gud na de la spyod pa dmigs sam/_ma yin no/_/de la de nyid spyod dam/_ma yin no/_/stong pa nyid stong pa nyid la spyod dam/_ma yin no/_/stong pa nyid las gud na yang gang de la spyod pa dmigs sam/_gzugs la sogs pa dang /_sangs rgyas kyi chos rnams kyang ma yin no/_/de dag gi stong pa nyid
[\[173a\]]
[\[173a.1\]]kyang ma yin te/_de ltar na gang de la spyod pa dang bcom ldan 'das ma gang yin pa de ni gnyi ga mi dmigs shing chos gang yang dmigs su med do/_/de skye ba'am 'gag pa med pa 'di ni byang chub sems dpa' dag mi skye ba'i chos la bzod pa yin te/_gang dang ldan na yang
[\[173a.2\]]dag par rdzogs pa'i byang chub las phyir mi ldog pa der lung bstan par 'gyur zhing der gzhol ba nas mngon par rdzogs par byang chub par 'gyur ro zhes bya ba ni rnam par 'phel ba gsum pa ste/_gsol pa bcom ldan 'das zhes bya ba nas/_nam yang yongs su 'grib par mi 'gyur ro zhes bya ba'i
[\[173a.3\]]bar gyis gsungs pa'o/_/chos thams cad kyi mi skye ba dang skye bar bya ba'i phyir byang chub sems dpa' yang dag par rdzogs pa'i byang chub tu lung bstan par 'gyur ram/_ma yin no/_/gang yang lung bstan pa dang /_gang yang mngon par rdzogs par sangs rgyas pa de thams cad ni dmigs su med de/_
[\[173a.4\]]shes rab kyi pha rol tu phyin pa ni rnam par mi rtog pa'i phyir ro zhes bya ba ni rnam par 'phel ba bzhi pa ste/_rab 'byor gyis gsol pa zhes bya ba nas/_rnam par mi rtog pa'i zhes bya ba'i bar gyis gang gsungs pa'o/_/shes rab kyi pha rol tu phyin pa zab mo 'di 'dzin pa na/_de bzhin nyid du nan tan du byed pa
[\[173a.5\]]dang sems dang sems las byung ba gzhan dag gi go skabs mi 'byed pa nas bla na med pa yang dag par rdzogs pa'i byang chub tu mngon par rdzogs par sangs rgyas pa zhes bya ba'i bar ni rnam par 'phel bar byed pa lnga pa ste/_de nas lha'i dbang po zhes bya ba nas/_rang sangs rgyas kyi bslab pa la bslab pa ma
[\[173a.6\]]yin no zhes gang gsungs pa'o/_/de ltar slob pa'i byang chub sems dpa' la 'jig rten skyong ba bzhi nas/_'og min gyi bar nye bar 'ong bar 'gyur ba dang de dag de bzhin gshegs pas kyang dgongs par 'gyur/_pha rol gyis zil gyis gnon pa'i sdug bsngal dang gnod sems la sogs pa mi 'byung
[\[173a.7\]]ngo zhes bya ba ni rnam par 'phel ba drug pa'o/_/de ltar slob pa zhes bya ba la sogs pa nas/_byin gyis brlabs so zhes bya ba'i bar gyis gang gsungs pa'o/_/gang gi tshe byang chub sems dpa' de shes rab kyi pha rol tu phyin pa dang ma bral ba de'i tshe bdud rnams mya ngan gyi zug rngus zug par
[\[173b\]]
[\[173b.1\]]'gyur te/_de la bgegs bya ba'i phyir skar mda' ltung ba gtong zhing 'jigs pa skyed do zhes bya ba ni rnam par 'phel ba bdun pa ste/_dga' bo gang gi tshe zhes bya ba nas/_yongs su grol bar bya ba dag go zhes bya ba'i bar gyis gang gsungs pa'o/_/byang chub sems dpa' byang chub sems
[\[173b.2\]]dpa'i theg pa pa la bdag gi grogs po theg pa gcig la zhugs pa dang mnyam pa nyid kyis gnas par bya ste/_ji ltar 'dis gang la bslab par bya ba de la de ltar bdag gis kyang ste/_'di ltar pha rol tu phyin pa dag nas/_rnam pa thams cad mkhyen pa dang /_stong pa nyid thams cad dang
[\[173b.3\]]chos thams cad stong pa nyid kyi bar la bslab par bya'o zhes bya ba ni rnam par 'phel ba brgyad pa ste/_dga' bos gsol pa zhes bya ba la sogs pa nas/_mngon par rdzogs par 'tshang rgya'o zhes bya ba'i bar gyis gang gsungs pa'o/_/byang chub sems dpas chos gang zad par bya ba'am/_'dod chags
[\[173b.4\]]dang bral ba'am/_'gog pa'am/_spang bar bya ba'i phyir slob pa ma yin/_chos rnams kyi chos nyid zad pa'am/_bral ba'am/_'gag pa'am/_spang bar bya ba med de/_de ltar slob na de bzhin nyid la slob pa ste/_pha rol tu phyin pa nas/_rnam pa thams cad mkhyen pa nyid kyi bar la slob pa yin no/_/
[\[173b.5\]]de ltar slob pa ni bslab pa thams cad kyi mchog gi pha rol tu phyin pa thob par 'gyur ba nas/_sems can thams cad kyi sems kyi spyod pa rnams kyis pha rol tu son par 'gyur ro zhes bya ba ni rnam par 'phel ba dgu pa ste/_gsol pa/_bcom ldan 'das zhes bya ba la sogs pa nas/_pha rol tu phyin
[\[173b.6\]]par 'gyur ro zhes pa'i bar gang gsungs pa'o/_/sa chen po'i phyogs gang na 'dzam bu'i chu klung gi gser 'byung ba de lta bu ni nyung ba de bzhin du gang shes rab kyi pha rol tu phyin pa la slob pa'i sems can de lta bu yang ches nyung ste/_nyan thos kyi sa la gnas pa zhes bya ba la sogs pa ni rnam par
[\[173b.7\]]'phel ba bcu pa ste/_rab 'byor 'di lta ste zhes bya ba la sogs pa nas/_ches mang ngo zhes bya ba'i bar gyis gang gsungs pa'o/_/sems can gang dag shes rab kyi pha rol tu phyin pa dang ma bral ba'i phyir mi ldog pa'i sa gnon pa de dag ni ches nyung la gang dag ma non pa ni ches mang ngo zhes bya ba ni rnam par
[\[174a\]]
[\[174a.1\]]'phel ba bcu gcig pa ste/_rab 'byor 'di lta ste zhes bya ba la sogs pa nas/_bslab par bya'o zhes bya ba'i bar gyis gang gsungs pa'o/_/de la spyod pas shes rab kyi pha rol tu phyin pa'i mi mthun pa'i phyogs 'dod chags dang zhe sdang dang gti mug gi tha ba dang ldan pa'i sems mi skyed
[\[174a.2\]]do zhes bya ba ni rnam par 'phel ba bcu gnyis pa ste/_rab 'byor gzhan yang zhes bya ba la sogs pa nas/_sems mi skyed de zhes bya ba'i bar gyis gang gsungs pa'o/_/de ni gzugs dang ldan pa ma yin pa nas/_yang dag par rdzogs pa'i byang chub kyi bar dang ldan pa'i sems mi skyed de/_de dag
[\[174a.3\]]ni dmigs su med pa'i phyir ro zhes bya ba ni rnam par 'phel ba bcu gsum pa ste/_gang dang ldan pa zhes bya ba la sogs pa nas thams cad du 'dus so zhes bya ba'i bar gyis gang gsungs so/_/ji ltar 'jig tshogs la lta bar lta ba'i rnam pa drug cu rtsa gnyis 'dus pa de bzhin du shes rab kyi pha rol tu
[\[174a.4\]]phyin pa la pha rol tu phyin pa thams cad ces bya ba ni rnam par 'phel ba bcu bzhi pa ste/_rab 'byor 'di lta ste zhes bya ba la sogs pa nas/_bslab par bya'o zhes bya ba'i bar gyis gang gsungs pa'o/_/bcom ldan 'das ma rang dang gzhan gyi don phun sum tshogs pa mdzad pa'i gnas skabs brnyes
[\[174a.5\]]shing theg pa dman pa'i 'bras bu mngon du mi mdzad pa gang yin pa de ni rnam par 'phel ba bco lnga pa ste/_rab 'byor zhes bya ba nas/_mngon par rdzogs par 'tshang rgya'o zhes bya ba'i bar gyis gang gsungs pa'o/_/'dir ni shes rab kyi pha rol tu phyin pa 'di la de bzhin nyid kyi rnam pa thams cad
[\[174a.6\]]mkhyen pa nyid bsgrub pa zhes bya ba mi dmigs la 'di'i 'am gang gis sam gang des nges par 'byung ba zhes bya bar des mi dmigs pa ni rnam par 'phel ba bcu drug pa ste/_rab 'byor zhes bya ba la sogs pa nas spyod pa yin no zhes bya ba'i bar gyis gang gsungs pa'o/_/de ltar rnam par
[\[174a.7\]]'phel ba bstan nas brtan pa'i dbang du mdzad de/_sems can don yongs mi gtong ba/_/kun mkhyen chos ni rnam pa gsum/_/yongs su rdzogs pa bla med pa/_/brtan pa zhes ni mngon par brjod/_/ces gsungs te/_kun mkhyen gyi chos rnam pa gsum ste/_sangs rgyas kyi chos rnams
[\[174b\]]
[\[174b.1\]]dang rang byung gi chos rnams dang /_mi 'phrogs pa'i chos rnams yongs su rdzogs pa bla na med pa gang yin pa de sems can gyi don yongs su mi gtong bar 'gyur ba de'i tshe brtan pa zhes bya'o/_/de ji ltar yongs su ma btang ba yin zhe na/_/bdag rgal nas sems can ma rgal ba bsgral bar
[\[174b.2\]]bya/_bdag grol nas ma grol ba dgrol bar bya/_bdag dbugs phyung nas dbugs ma phyung ba dbugs dbyung bar bya/_bdag yongs su mya ngan las 'das nas yongs su mya ngan las ma 'das pa mya ngan las bzla bar bya'o zhes bya ba ste/_de nas lha'i dbang po brgya byin gyis gsol pa zhes bya
[\[174b.3\]]ba la sogs pa nas/_yongs su mya ngan las zlo ba'i bar gyis gang gsungs pa'o/_/de ltar brtan pa bstan nas sems kun tu gnas pa/_sngar bstan pa de yang ting nge 'dzin kho na yin pa de bas na ting nge 'dzin gyi dbang du mdzad nas/_gling bzhi pa dang stong dag dang /_/stong gnyis gsum dag dper
[\[174b.4\]]mdzad nas/_/bsod nams mang po nyid kyis ni/_/ting 'dzin yongs su bsgrags pa yin/_/zhes bya ba gsungs te/_gling bzhi pa nas stong gsum gyi 'jig rten gyi bar srang tshad du bzung bar gzhal ba dang de bzhin du stong gcig pa dang gnyis pa dang gsum gyi rgya mtsho dag la skra'i rtse mo brgyar gshags
[\[174b.5\]]pa'i rtse mos chu'i thigs pa blangs pa ni tshad gzung bar nus kyi/_'dir theg pa la gsar du zhugs pa'i byang chub sems dpa' nas skye ba gcig gis thogs pa'i bar gyis byang chub sems dpa' rnams kyi dge ba'i rtsa ba thams cad la rjes su yi rang la de'i rjes su yi rang ba'i bsod nams kyi phung po ni
[\[174b.6\]]ma yin no/_/des gnyis kyi 'du shes med pa dang /_gnyis med pa'i 'du shes med pas bsod nams kyi phung po de dag bla na med pa yang dag par rdzogs pa'i byang chub tu yongs su sngo bar byed pa de bas na de ltar de srid bsod nams kyi phung po la dmigs pa'i ting nge 'dzin ni bla na med pa yang dag par
[\[174b.7\]]rdzogs pa'i byang chub tu bsngo ba'i rnam pa yin no/_/gnyis dang gnyis med pa'i 'du shes nub pa sems dang don gzhan la yang mi 'jug pa'i sems ni sems rang bzhin du gnas pa'i ngo bo nyid yin pa'i phyir ting nge 'dzin yin te/_bcom ldan 'das de ltar zhes bya ba la sogs pa nas/_byang chub tu
[\[175a\]]
[\[175a.1\]]bsngo bar bgyi ste zhes bya ba'i bar gyis gang gsungs pa yin no/_/de ni sems gnas pa bstan pa'o/_/mthong zhes bya dang bsgom pa zhes/_/bya ba'i lam ni so so la/_/rnam par rtog pa rnam bzhi yi/_/gnyen po rnam pa bzhi dag dang /_/zhes bya ba gong du gsungs pa de bas na/_
[\[175a.2\]]de'i dbang du mdzad nas/_'jug pa dang ni ldog pa la/_/gzung ba'i rnam rtog so sor de/_/dgu yi bdag nyid ji bzhin yul/_/min pa'i bdag nyid dag ces bya/_/zhes bya ba gsungs te/_de la gzung ba'i rnam par rtog pa ni gnyis te/_gzung ba la rnam par rtog pa'o/_/ji ltar gzung ba'i
[\[175a.3\]]rnam par rtog ce na/_gang gi phyir de dag ni ji lta ba bzhin ma yin pa'i yul la ste/_phyin ci log tu rtogs pas na rnam par rtog pa'i dbang du byas pa'o/_/de dag gi yul yang gang zhe na/_'jug pa'i phyogs dang ldog pa'i phyogs so/_/so sor zhes bya ba ni phyogs gnyi ga la yang dgu'i bdag nyid
[\[175a.4\]]de/_rab tu dbye ba dgu yin no/_/sems can rdzas dang btags yod par/_/rnam rtog 'dzin pa dag tu 'dod/_/so so'i skye bo 'phags dbye bas/_/so sor de dag dgu'i bdag nyid/_/gzhan 'dzin pa'i rnam par rtog pa gnyis so/_/ji ltar gnyis she na/_go rims bzhin du rdzas su yod
[\[175a.5\]]pa dang /_btags par yod pa'i sems can la rnam par rtog pa'i phyir ro/_/de la dang po ni so so'i skye bo dag gi'o/_/gnyis pa ni 'phags pa dag gi ste/_de dag kyang so sor dgu'i bdag nyid yin no/_/de dag ji ltar na 'dzin pa'i rnam par rtog pa yin zhe na/_'dzin pa med pa kho na la rnam par
[\[175a.6\]]rtog pa'i phyir te/_yang dag par med pa la rnam par rtog pas na rnam par rtog pa'o/_/de nyid ni/_gal te gzung don de bzhin med/_/de dag gang gis 'dzin par 'dod/_/de ltar de dag 'dzin pa yi/_/ngo bo stong pa'i mtshan nyid do/_/zhes bya ba gsungs te/_'dzin pa'i ngo bo zhes bya ba ni 'dzin
[\[175a.7\]]pa'i ngo bo sems can gyi rang bzhin gyis so/_/de dag ces bya ba ni 'dzin pa'i rnam par rtog pa dag go/_/byang chub sems dpa'i blang bar bya ba gang yin pa de ni 'jug pa'i phyogs yin la/_gang yang 'di'i dor bar bya ba de ni 'di'i ldog pa'i phyogs yin no/_/de dag la 'jug pa'i phyogs la brten pa gzung
[\[175b\]]
[\[175b.1\]]ba'i rnam par rtog pa dang po ni phyir mi ldog pa dag gis zhes bya ba la sogs pa nas/_gnyen po'i phyogs kyi gong yan chad kyis gsungs so/_/gnyen po ni gnyis kyi 'du shes su mi 'gyur ba dang gnyis med pa'i 'du shes su mi 'gyur ba'i shes rab kyi pha rol tu phyin pa'o/_/ldog pa'i
[\[175b.2\]]phyogs la brten par gzung ba'i rnam par rtog pa gnyis pa ni de nas tshe dang ldan pa zhes bya ba la sogs pa nas/_rnam par mi rtog pa'i chos mngon par rdzogs par 'tshang rgya'o zhes bya ba'i bar gyis gang gsungs pa'o/_/'dir khams gsum gyis bsdus pa'i chos rnams dang /_nyan thos
[\[175b.3\]]dang rang sangs rgyas kyi chos rnams ni ldog pa'i phyogs yin no/_/rnam par rtog pa de'i gnyen po ni rnam par rtog pa med pa'o/_/lhag ma ni zhar la 'ongs pa'o/_/'dzin pa'i rnam par rtog pa dang po sems can rdzas su yod pa la brten pa ni so so'i skye bo dag gi yin te/_de dag gis ma spangs pa'i phyir dang /_
[\[175b.4\]]'phags pa dag gis ni ma yin te/_de dag gis spangs pa nyid kyi phyir dang /_mthong bas spang bar bya ba'i skabs yin pa'i phyir te/_de nas tshe dang ldan pa sha ra dwa ti'i bu zhes bya ba la sogs pa dang /_snying po la spyod pa zhes bya ba nas shes rab kyi pha rol tu phyin pa la spyod do zhes bya ba'i bar gyis gang gsungs so/_/'dir dpe ni sems
[\[175b.5\]]can tshad med grangs med dpag tu med pa yongs su mya ngan las bzla bar bya'o zhes bya ba dang /_de'i gnyen po ni sems can de dag shin tu dmigs su med do zhes bya ba la sogs pa'o/_/lhag ma ni zhar la 'ongs pa'o/_/'dzin pa'i rnam par rtog pa gnyis pa sems can btags par yod pa la brten
[\[175b.6\]]pa ni 'phags pa dag gis te/_de nyan thos dang rang sangs rgyas dag gis ma spangs pa nyid kyi phyir dang /_so so'i skye bo dag la dang po nyid yod pa'i phyir ro/_/de nas bcom ldan 'das kyis zhes bya ba la sogs pa nas/_de ni gnas med do zhes bya ba'i bar du gang gsungs pa ste/_de la dpe ni
[\[175b.7\]]byang chub sems dpa' sems dpa' chen po zhes bya ba dang /_gang gi gnyen po'i phyogs ni bcom ldan 'das ma mchis so zhes bya ba la sogs pa'o/_/lhag ma ni zhar la 'ongs pa'o/_/rnam par rtog pa bzhi po 'di yang rnam pa dgu yin no zhes gsungs pa de la dang po rnam pa dgu gang zhe na/_
[\[176a\]]
[\[176a.1\]]ngo bo nyid dang rigs dang ni/_/sgrub pa yang dag 'grub pa dang /_/shes pa'i dmigs pa ma 'khrul dang /_/mi mthun phyogs dang gnyen po dang /_/rang gi rtogs dang byed pa dang /_/de yi las bya'i 'bras bu dang /_/'jug pa'i phyogs kyi rten can gyi/_/rnam rtog de ni
[\[176a.2\]]rnam dgur 'dod/_/ces bya ba gsungs te/_byed pa dang de'i las bya ba'i 'bras bu zhes bya ba ni byed pa dang de'i las dang bya ba'i 'bras bu zhes bya ba'i don to/_/rnam rtog de ni zhes bya ba ni gzung ba'i rnam par rtog pa dang po'o/_/rnam pa dgur 'dod pa ni gang gi phyir de'i ngo bo nyid la sogs
[\[176a.3\]]pa gzung ba'i yul dgu'i dbye ba'i sgo nas rnam pa dgur bzhed do/_/'jug pa'i phyogs la brten pa de la dang por ngo bo nyid la sogs pa dgu po ni byang chub sems dpa'i blang bar bya ba nyid yin pa'i phyir ro/_/de la dang por ngo bo nyid kyi rnam par rtog pa'i gnyen po dang bcas pa'i dbang du
[\[176a.4\]]mdzad nas/_de nas tshe dang ldan pa rab 'byor gyis zhes bya ba la sogs pa nas/_nye bar gyur to snyam yang mi bgyid do zhes bya ba'i bar gyis gsungs pa'o/_/gnyen po'i phyogs kyi gzhung 'di thams cad zhar la 'ongs pa dang bcas pa ste mthar de ni bcom ldan 'das byang chub sems
[\[176a.5\]]dpa' zhes bya ba la sogs pas rnam par rtog pa rnams ni don gyis gsungs so/_/de ltar byang chub sems dpa'i ngo bo ni byang chub tu sems bskyed pa nyid de/_byang chub tu sems bskyed pa nyid ni ngo bo nyid do/_/de bas na byang chub sems dpa' sems dpa' chen po byang chub tu sems bskyed
[\[176a.6\]]pa nyid kyi phyir nyan thos kyi sa dang rang sangs rgyas kyi sa ni bsring bar bya zhing rnam pa thams cad mkhyen pa nyid dang nye bar gyur to snyam mo zhes bya ba ni ngo bo nyid kyi rnam par rtog pa'o/_/'di'i 'og nas mdo 'di lta ste zhes bya ba'i tshig brgyad kyis gnyen po'i phyogs ni dngos su gsungs so/_/rigs
[\[176a.7\]]la sogs pa'i rnam par rtog pa ni dpe chos can dang 'dra ba dang dgag pa las bzlog pas shugs kyis bstan to/_/sgrub pa'i rten ni rigs yin te/_de bas na bdag dman pa'i byang chub bsring bar bya zhing sangs rgyas kyi byang chub dang nye bar gyur to zhes bya ba ni rigs kyi rnam par rtog pa'o/_/ji
[\[176b\]]
[\[176b.1\]]ltar na nam mkha' tha dad pa med pa de la cung zhig kyang nye ba dang /_ring ba med pa de bzhin du chos kyi dbyings kyi ngo bo nyid kyi rigs la zhes bya ba ni gnyen po'i phyogs yin no/_/shes rab kyi pha rol tu phyin pa la zhes bya ba ni byang chub sems dpa' shes rab kyi pha rol tu phyin pa la spyod
[\[176b.2\]]pa'o/_/sgrub pa dag gis yang dag par 'grub pa ni skyed pa ste/_de bas na bdag gis byang chub dman pa bsring bar bya zhing sangs rgyas kyi byang chub dang nye bar gyur to zhes bya ba ni yang dag par 'grub pa'i rnam par rtog pa'o/_/ji ltar sgyu ma'i skyes bu rnam par mi rtog pa nyid kyi phyir 'di snyam
[\[176b.3\]]du bdag las sgyu ma'i mkhan po nye ba dang ring bar mi sems pa de bzhin du rnam par mi rtog pa'i shes rab kyi pha rol tu phyin pa la spyod pa 'di snyam du bdag las dman pa'i byang chub ni ring la/_sangs rgyas kyi byang chub nye'o snyam du mi sems pa zhes bya ba ni gnyen po'i phyogs te/_shes rab kyi pha
[\[176b.4\]]rol tu phyin pa la ma yin te/_shes rab kyi pha rol tu phyin pa la spyod pa rnam par mi rtog pa'i phyir ro/_/shes pa'i dmigs pa ma 'khrul ba ni dmigs pa med pa nyid do/_/de bas na bdag las dman pa'i byang chub dang ring ba dang sangs rgyas kyi byang chub dang nye ba zhes bya ba ni dmigs pa
[\[176b.5\]]med pa'i rnam par rtog pa'o/_/ji ltar bzhin gyi gzugs brnyan ni 'di snyam du bdag ni bzhin las gzhan pa dang ni ring la bzhin dang ni nye'o zhes mi sems pa ste/_med pa'i phyir ro/_/de bzhin du shes rab kyi pha rol tu phyin pa la spyod pa 'di snyam du bdag ni dman pa'i byang chub dang ring la/_
[\[176b.6\]]sangs rgyas kyi byang chub dang nye'o snyam du mi sems so zhes bya ba ni gnyen po'i phyogs yin te/_yod pa ma yin zhes pa'i dmigs pa ni/_med pa nyid kyi phyir ro/_/rnam par mi rtog pa'i shes pa ni gnyen po yin la/_rnam par rtog pa ni mi mthun pa'i phyogs yin no zhes bya ba ni gnyen po dang mi
[\[176b.7\]]mthun pa'i phyogs kyi rnam par rtog pa ste/_de ltar de bzhin gshegs pa la gnyen po dang mi mthun pa'i phyogs su rtog pa mi mnga' ste/_chos kyi dbyings tsam nyid yin pa'i phyir ro/_/de bzhin du shes rab kyi pha rol tu phyin pa zhes bya ba ni gnyen po'o/_/de bas na bdag gis gnyen
[\[177a\]]
[\[177a.1\]]po'i phyogs las mi mthun pa'i phyogs zad pa thob par 'gyur ro snyam pa'i rang gis rtogs pa'i rnam par rtog pa'o/_/ji ltar de bzhin gshegs pas rnam par rtog pa thams cad spangs pa de bzhin du shes rab kyi pha rol tu phyin pa zhes bya ba ni gnyen po'i phyogs so/_/
[\[177a.2\]]byang chub sems dpa' byed pa po dang de'i las gnyen po'i phyogs bsgom pa dang de'i bya ba'i 'bras bu mi mthun pa'i phyogs zad pa zhes bya ba ni byed pa dang las bya ba'i 'bras bu'i rnam par rtog pa'o/_/ji ltar de bzhin gshegs pa'i sprul pa'i rnam par mi rtog pa nyid kyi phyir 'di snyam du bdag
[\[177a.3\]]ni dman pa'i byang chub dang ring la/_sangs rgyas kyi byang chub dang ni nye'o snyam du mi sems pa de bzhin du shes rab kyi pha rol tu phyin pa yang ngo /_/ji ltar de de bzhin gshegs pa'i sprul pa rang gi bya ba byed kyang rnam par mi rtog pa de bzhin du byang chub sems dpa' shes rab kyi pha rol tu phyin
[\[177a.4\]]pa sgom par byed kyang rnam par rtog par ni mi byed do/_/ji ltar sprul pa bya ba de'i 'bras bu sgrub par byed kyang rnam par mi rtog pa de bzhin du shes rab kyi pha rol tu phyin pa sgom pas rnam par rtog pas zad par byed na yang rnam par mi rtog go zhes bya ba ni gnyen po'i phyogs so/_/de ni gzung ba'i
[\[177a.5\]]rnam par rtog pa dang po gnyen po dang bcas pa rnam pa dgu bstan pa'o/_/gzung ba'i rnam par rtog pa gnyis pa'i rnam pa dgu gang zhe na/_srid dang zhi bar ltung ba'i phyir/_/rtog pa dman pa nyid dang ni/_/yongs su 'dzin pa med pa dang /_/sgrub pa'i rnam pa ma tshang dang /_/gzhan gyi rkyen gyis
[\[177a.6\]]'gro ba dang /_/ched du bya ba log pa dang /_/nyi tshe ba dang sna tshogs nyid/_/gnas dang 'jug la rmongs pa dang /_/rjes la 'gro zhes bya ba la/_/rnam rtog dgu yi bdag nyid 'di/_/ldog pa'i phyogs kyi rten can te/_/nyan thos la sogs yid las byung /_/zhes bya ba gsungs te/_dman pa
[\[177a.7\]]pa ni zhan pa nyid do/_/rtog pa dman pa la sogs pa'i skyon byang chub sems dpas spang bar bya ba'i ngo bo rnam pa dgu ldog pa'i phyogs kyi rten can no/_/srid pa dang zhi ba'i don du gnyer bas ma spangs pa nyid kyi phyir nyan thos la sogs pa'i yid la byung ba'o/_/rdzas su yod pa la 'dzin pa mi dmigs
[\[177b\]]
[\[177b.1\]]pa'i phyir 'khor ba ma yin/_pha rol tu phyin pa lnga po dag gis mya ngan las 'das pa ma yin pa de bas na drug pa ci zhig bya zhes bya ba ni brgal ba'o/_/drug pa rnam par rtog pa spong bar byed pas lan btab pa yin no/_/pha rol tu phyin pa lnga po yod du zin kyang drug pa med na rtogs pa dman pa
[\[177b.2\]]nyid la sogs par 'gyur ro zhes bya ba ni rtogs pa dman pa la sogs pa'i rnam par rtog pa'o/_/de dag gi gnyen po'i phyogs ni/_drug pa rnam par mi rtog pa kho na yin te/_gang gi phan yon ni dang por de nas tshe dang ldan pa rab 'byor zhes bya ba nas/_ngo mtshar che'o zhes bya ba'i bar gyis
[\[177b.3\]]gsungs pa'o/_/de nas 'di lta ste zhes bya ba'i tshig gnyis kyis ni rtogs pa dman pa'i rnam par rtog pa'o/_/de nas 'di lta ste zhes bya ba'i tshig brgyad kyis ni rnam par rtog pa brgyad do/_/drug pa dang bral bas na pha rol tu phyin pa lnga'i ming yang mi thob pa de bas na pha rol tu phyin pa drug
[\[177b.4\]]gis thob pa'i sangs rgyas kyi byang chub thob par mi 'gyur zhing 'khor bar ltung bar 'gyur ro/_/zhi ba yang yod de rdzas su yod pa'i 'dzin pa mi dmigs pa'i phyir zhes bya ba ni rtogs pa dman pa'i rnam par rtog pa'o/_/lnga po dag drug pas yang dag par yongs su gzung na bdud la sogs
[\[177b.5\]]pas mi tshugs pa yin la/_drug pa med na de med do zhes bya ba ni yongs su 'dzin pa med pa'i rnam par rtog pa'o/_/de dag drug pa'i go bgos na bdud la sogs pas thub par dka' ba yin la/_drug pa med na de med de zhes bya ba ni sgrub pa'i rnam pa ma tshang ba'i rnam par rtog pa'o/_/rkyen
[\[177b.6\]]gyi sgra ni rag las pa'i tshig go/_/gzhan gyi rkyen kho nas yin gyi/_rang gi rgyud du ni ma yin no zhes nges par gzung bar yang khong du chud par bya'o/_/de bas na de dag byang chub chen por drug pa la rag las pa kho nas yin gyi/_drug pa med par ma yin no zhes bya ba ni gzhan gyi rkyen gyis 'gro ba'i
[\[177b.7\]]rnam par rtog pa'o/_/chu bo gang gAs chu bran gzhan rgya mtshor 'jug pa ltar sangs rgyas kyi byang chub tu bgrod par bya ba'i phyir lnga po dag gi drug pa ni ched du bya ba yin te/_drug pa med na med do zhes bya ba ni ched du bya ba ldog pa'i rnam par rtog pa'o/_/drug pa ni thams cad du byed pa yin la lnga po dag ni
[\[178a\]]
[\[178a.1\]]phyogs gcig yin pa de bas na drug pa med par gang zag gi rdzas su mi dmigs su zin kyang nyon mongs pa'i sgrib pa zad par 'gyur gyi/_shes bya'i sgrib pa ni ma yin no zhes bya ba ni nyi tshe ba'i rnam par rtog pa'o/_/lnga po drug pa'i nang du 'dus pa ni drug pa dang ro gcig pa nyid kyi phyir
[\[178a.2\]]pha rol tu phyin pa nyid thob par 'gyur ba de bas na de dag drug pa dag las tha mi dad la/_drug pa med na tha dad par 'gyur ro zhes bya ba ni sna tshogs pa nyid kyi rnam par rtog pa'o/_/dper na 'khor los sgyur ba'i dpung gi tshogs ni 'khor lo rin po che 'gro ba dang 'dug pa med par gnas pa dang
[\[178a.3\]]'jug pa la 'gro zhing gnas pa med de/_bdag nyid kyis mi shes pa'i phyir ro/_/de bzhin du drug pa rnam pa thams cad mkhyen pa nyid kyi phyir 'gro ba dang de nyid la gnas na lnga po drug pa'i rjes su 'brang ba la drug pa med na med do zhes bya ba ni gnas pa dang 'jug pa la rmongs pa'i rnam
[\[178a.4\]]par rtog pa'o/_/mig dang ldan pa bzhin du drug pa rnam pa thams cad mkhyen pa nyid kyi phyir sngon du 'gro bar byed la phyis long ba bzhin du lnga po des khrid par 'gyur te/_drug pa med na 'gro bar mi 'gyur ro zhes bya ba ni rjes la 'gro ba'i rnam par rtog pa ste/_'bras bu la rgyu nye bar btags
[\[178a.5\]]pa'i phyir ro/_/de ni gzung ba'i rnam par rtog pa gnyis pa'i rnam pa dgu yin no/_/'dzin pa'i rnam par rtog pa dang po'i rnam pa dgu gang zhe na/_'dzin dang so sor gtong ba dang /_/yid la byed dang khams rnams ni/_/gsum char nye bar 'brel pa dang /_/gnas dang mngon par zhen pa dang /_/
[\[178a.6\]]chos kyi dngos por btags pa dang /_/chags pa dang ni gnyen po dang /_/ji ltar 'dod bzhin 'gro nyams la/_/'dzin pa dang por shes par bya/_/zhes gsungs te/_'dzin pa dang so sor gtong ba la sogs pa dgu'i chos la 'dzin pa rdzas kyi rnam par rtog pa ni 'dzin pa'i rnam par rtog pa
[\[178a.7\]]dgu'o/_/de dag kyang 'phags pa dag gis spangs pa nyid kyi phyir so so'i skye bo'i chos rnams so/_/de dag gi gnyen po ni mdo ji lta ba bzhin du drug pa ste/_rnam par mi rtog pa'o/_/de la gsol pa/_bcom ldan 'das zhes bya ba la sogs pa nas/_mi 'dzin mi gtong ngo zhes bya ba'i bar ni
[\[178b\]]
[\[178b.1\]]'dzin pa dang gtong ba'i rnam par rtog pa ste/_gnyen po'i phyogs dang bcas par brjod do/_/gsol pa/_bcom ldan 'das zhes bya ba nas/_'tshang rgya'o zhes bya ba'i bar gyis ni yid la byed pa'i rnam par rtog pa'o/_/gsol pa/_bcom ldan 'das zhes bya ba nas/_chos gang dang yang 'dre
[\[178b.2\]]bar mi bya'o zhes bya ba'i bar gyis khams gsum char dang nye bar 'brel ba'i rnam par rtog pa'o/_/gsol pa/_bcom ldan 'das zhes bya ba nas/_gnas par mi 'gyur ro zhes bya ba'i bar gyis gnas pa'i rnam par rtog pa'o/_/gsol pa/_bcom ldan 'das zhes bya ba nas/_shes rab kyi
[\[178b.3\]]pha rol tu phyin pa la spyod do zhes bya ba'i bar gyis mngon par zhen pa'i rnam par rtog pa'o/_/gal te yang zhes bya ba nas/_de ni gnas ma yin no zhes bya ba'i bar gyis dngos por btags pa ni rnam par rtog pa'o/_/de nas tshe dang ldan pa zhes bya ba nas/_spyod pa yin no zhes bya ba'i bar gyis
[\[178b.4\]]chags pa'i rnam par rtog pa'o/_/gsol pa/_bcom ldan 'das zhes bya ba nas/_gnas par 'gyur ro zhes bya ba'i bar gyis gnyen po'i rnam par rtog pa'o/_/rab 'byor 'di lta ste zhes bya ba nas/_der gnas par 'gyur ro zhes bya ba'i bar gyis ji ltar 'dod pa bzhin du 'gro ba las
[\[178b.5\]]nyams pa'i rnam par rtog pa'o/_/de ni 'dzin pa'i rnam par rtog pa dang po rnam pa dgu'o/_/'dzin pa'i rnam par rtog pa gnyis pa rnam pa dgu gang zhe na/_ched bzhin nges par mi 'byung dang /_/lam dang lam min nges 'dzin med/_/'gag dang bcas pa'i skye ba dang /_/dngos po ldan dang mi
[\[178b.6\]]ldan dang /_/gnas dang rigs ni 'dzin pa dang /_/don du gnyer dang rgyu med dang /_/phyir rgol ba dang dmigs pa la/_/'dzin pa'i rnam rtog gzhan yin no/_/zhes gsungs te/_btags par yod pa'i 'dzin pa mi dmigs pa ni 'dir drug pa'o/_/de med pa ni ched du bya ba ji lta ba bzhin
[\[178b.7\]]du nges par 'byung bar mi 'gyur ro zhes bya ba la sogs pa thal bar 'gyur ba dgu ni rnam par rtog pa dgu pa'o/_/de dag kyang so so'i skye bo'i chos ma yin te/_de dag la dang po nyid yod pa yin pa'i phyir ro/_/de lta na ni su'i zhe na/_'phags pa nyan thos dang rang sangs rgyas kyi chos yin te/_de dag
[\[179a\]]
[\[179a.1\]]gis ni ma spangs pa nyid kyi phyir ro/_/mdo ji lta ba bzhin du de dag gi gnyen po'i phyogs ni drug pa de kho na yin te/_/sangs rgyas kyi byang chub tu nges par 'byung ba'i phyir drug pa ni lnga po dag gi kha lo sgyur ba yin la/_drug pa med na dman pa'i byang chub la nges par
[\[179a.2\]]'byung bar 'gyur ro zhes bya ba ni ched ji lta ba bzhin nges par mi 'byung ba'i rnam par rtog pa ste/_rab 'byor 'di lta ste zhes bya ba nas/_mnyam pa nas 'gro'o zhes bya ba'i bar gyis gang gsungs pa'o/_/rnam pa thams cad mkhyen pa nyid kyi lam ni byang chub sems dpa'i lam la/_nyan thos
[\[179a.3\]]la sogs pa'i lam ni de dag gi lam ma yin no zhes bya ba ni lam dang lam ma yin pa nges par gzung ba yin la/_drug pa med par de med do zhes bya ba ni lam dang lam ma yin pa la nges par 'dzin pa med pa'i rnam par rtog pa ste/_tshig snga ma'i mjug la dgag pa'i yi ge sbyar te yod
[\[179a.4\]]pas so/_/gsol pa/_bcom ldan 'das zhes bya ba nas/_lam dang lam ma yin pa'o zhes bya ba'i bar gyis gang gsungs pa'o/_/shes rab kyi pha rol tu phyin pa ni chos gang yang skye ba'am 'gag pa ma yin pa la drug pa med na skye ba dang 'gag par 'gyur ro zhes bya ba ni skye ba
[\[179a.5\]]dang 'gog pa'i rnam par rtog pa ste/_gsol pa/_bcom ldan 'das zhes bya ba nas/_pha rol tu phyin pa drug la brtson par bya'o zhes bya ba'i bar gyis gang gsungs pa'o/_/de dag la ji ltar brtson par bya zhe na/_gzugs nas rnam pa thams cad mkhyen pa nyid kyi bar la ldan pa yang ma yin mi ldan pa
[\[179a.6\]]yang ma yin no zhes bya ba de ltar ro/_/drug pa med na de med do zhes bya ba ni ldan pa dang mi ldan pa'i rnam par rtog pa ste/_gsol pa/_bcom ldan 'das zhes bya ba nas/_brtson par bya'o zhes bya ba'i bar gyis gang gsungs pa'o/_/gzugs nas rnam pa thams cad
[\[179a.7\]]mkhyen pa nyid kyi bar la gnas par mi bgyi'o zhes bya ba ni brtson pa yin la/_drug pa med na de dag la gnas par 'gyur ba zhes bya ba ni gnas pa'i rnam par rtog pa ste/_rab 'byor gzhan yang zhes bya ba nas mngon par rdzogs par 'tshang rgya bar bya'o zhes bya ba'i bar gyis gang gsungs pa'o/_/
[\[179b\]]
[\[179b.1\]]rigs ni sa bon yin te/_de 'dir rnam pa thams cad mkhyen pa nyid la pha rol tu phyin pa drug yin la drug pa med na de rnam par 'jig par 'gyur ro zhes bya ba ni rigs 'jig pa'i rnam par rtog pa ste/_rab 'byor 'di lta ste zhes bya ba nas/_'khor ba las yongs su bsgral bar zhes bya ba'i bar gyis
[\[179b.2\]]gang gsungs pa'o/_/gzhan gyi dring mi 'jog par 'dod pa la sogs pa'i don du pha rol tu phyin pa drug la bslab par bya'o/_/drug pa med na don du gnyer ba 'grub par mi 'gyur ro zhes bya ba ni don du gnyer ba med pa'i rnam par rtog pa ste/_rab 'byor de ltar na zhes bya ba nas/_smra'o zhes bya
[\[179b.3\]]ba'i bar gyis gang gsungs pa'o/_/chos thams cad ni shes rab kyi pha rol tu phyin pa las byung ba yin pas shes rab kyi pha rol tu phyin pa yod na rnam pa thams cad mkhyen pa nyid thob par 'gyur gyi/_drug pa dang bral bar ni ma yin no zhes bya ba ni rgyu med pa'i rnam par rtog pa ste/_de ci'i
[\[179b.4\]]phyir zhe na zhes bya ba nas/_rnam pa thams cad mkhyen pa nyid kyi bar la bslab par bya'o zhes bya ba'i bar gyis gang gsungs pa'o/_/drug pa la spyod na bdud la sogs pas thub par dka' ba dang /_dus gsum gyi de bzhin gshegs pas dgongs pa mdzad de/_chos thams cad mi dmigs
[\[179b.5\]]pa'i phyir ro/_/drug pa med na de gnyi ga med do zhes bya ba'i bar ni phyir rgol ba dang dmigs pa dag la rnam par rtog pa ste/_rab 'byor 'di lta ste zhes bya ba nas dgongs par mi mdzad do zhes bya ba'i bar gyis gang gsungs pa'o/_/de ni 'dzin pa'i rnam par rtog pa gnyis pa'i rnam par
[\[179b.6\]]rtog pa dgu bstan pa'o/_/de ltar mthong bas spang bar bya ba'i rnam par rtog pa sum cu rtsa drug dang de'i gnyen po'i phyogs mthong ba'i lam bstan nas/_mthong ba'i lam de nyid kyi phan yon nyid ni de nas lha'i dbang po zhes bya ba nas/_sangs rgyas su 'gyur ro zhes bya ba'i bar gyis gsungs
[\[179b.7\]]so/_/de la mthong ba'i lam gyi de ma thag nyid du byang chub pa ni ma yin te/_sa dgu pa dag gis bar du chod pa'i phyir ro/_/de tsam gyis bar du chod du zin kyang gdon mi za bar 'gyur ba'i nges pa rtogs par yang nus pa ma yin no zhe na/_'dir nus pa kho na yin no zhes bya ba'i rgyu gsum
[\[180a\]]
[\[180a.1\]]ni/_byang chub la gzhan ston pa dang /_/de yi rgyu ni yongs gtod dang /_/de thob bar chad med pa'i rgyu/_/bsod nams mang po'i mtshan nyid do/_/zhes gsungs te/_bar chad dang bral zhing 'di la de med pas na bar chad med pa ste/_med na mi 'byung ba zhes bya ba'i
[\[180a.2\]]don to/_/byang chub 'thob par 'gyur ba med na med par 'gyur ba gang yin pa de ni de thob pa la bar chad med pa'i rgyu ste/_de rtogs par byed pa'o/_/de yang rnam pa gsum ste/_de la dang po ni gang byang chub la gzhan ston pa yin te/_lung ston pa'o/_/gzhan zhes bya ba ni mthong ba'i lam la
[\[180a.3\]]gnas pa'i dge slong brgya phrag drug cu la ste/_de nas 'khor de'i nang nas zhes bya ba nas/_shes rab kyi pha rol tu phyin pa la spyad par bya'o zhes bya ba'i bar gyis gsungs pa'o/_/de'i rgyu ni zhes bya ba ni byang chub sems dpa' da ltar byung ba dang ma 'ongs pa dag la byang chub kyi rgyu don du gtod pa
[\[180a.4\]]ste/_shes rab kyi pha rol tu phyin pa kun dga' bo thos pa 'dzin pa la gtad pa gang yin pa de ni rgyu gnyis pa ste/_kun dga' bo rigs kyi bu'am zhes bya ba nas/_yongs su mya ngan las 'das par 'gyur ro zhes bya ba'i bar gyis gang gsungs pa'i/_shes rab kyi pha rol tu phyin pa la rab
[\[180a.5\]]tu sbyor bas bsod nams mang po'i mtshan nyid ni rgyu gsum pa ste/_kun dga' bo gal te khyod kyis zhes bya ba nas/_shes rab kyi pha rol tu phyin pa la ni tshad med do zhes bya ba'i bar gyis gang gsungs pa'o/_/yang na mthong ba'i lam ni byang chub thob pa de ma thag tu skyed par byed pa yin te/_gang
[\[180a.6\]]gi phyir/_dri ma zad dang mi skye ba'i/_/ye shes byang chub ces brjod de/_/zad med skye med phyir de dag_/go rims bzhin du shes par bya/_/zhes gsungs te/_dri ma zhes bya ba ni nyon mongs pa dang rnam par rtog pa dag go/_/zad pa shes pa dang mi skye ba shes pa ni byang chub bo/_/de ni mthong bas
[\[180a.7\]]spangs pa de dag mthong ba'i lam gyi de ma thag tu 'gyur ro zhes bya ba de la ltos nas bar chad med pa'i rgyu nyid yin no/_/de la chos rnams kyi zad pa med par shes pa ni zad pa shes pa yin la/_skye ba dngos po med par shes pa ni skye ba shes pa ste/_gsol pa/_bcom ldan 'das zhes bya ba nas/_
[\[180b\]]
[\[180b.1\]]gzungs ngas bstan pa ni 'di yin no zhes bya ba'i bar gyis gang gsungs pa'o/_/de ga las shes she na/_sangs rgyas dag shes rab kyi pha rol tu phyin pa 'di nyid las byung ba'i phyir ro zhes gsungs te/_'di zhes bya ba ni byang chub kyi ngo bo nyid yin no zhes bya ba'i don to/_/'o na de la zad pa dang mi
[\[180b.2\]]skye ba shes pa nyid du ji ltar gsungs she na/_yul mi zad pa nyid kyis mi zad pa nyid du gsungs pa'i phyir ro/_/de dag kyang gang las she na/_chos de dag kyang skye ba med de/_gang skye ba med pa de la zad par 'gyur ba lta ga la yod ces gsungs pa'i phyir ro/_/de lta na de ni byang chub kyi mtshan nyid
[\[180b.3\]]mdor bsdus pas bstan pa'o/_/dbang po rtul po'i dbang du mdzad nas ljags bkram pas de dag gi dad pa skyed pa dang /_phan yon bstan pas spro ba bskyed pa gsungs pa yin no/_/de nas tshe dang ldan pa rab 'byor zhes bya ba nas/_rab 'byor de ltar na byang chub sems dpa' sems dpa' chen
[\[180b.4\]]po'i shes rab kyi pha rol tu phyin pa bsgom pa yongs su rdzogs par 'gyur ro zhes bya ba'i bar gyis sangs rgyas par byang chub kyi mtshan nyid gsungs te/_'di ni zab po zhes bya ba ni zad pa dang skye ba med par shes pa'i mtshan nyid can gyi byang chub po/_/nam mkha' mi zad pa'i phyir zhes bya ba ni
[\[180b.5\]]bstan pa'o/_/gzugs mi zad pa zhes bya ba la sogs pa ni gzugs la sogs pa de bzhin nyid tsam du yin pa nyid kyis mi zad pa'i phyir ro/_/gzugs la sogs pa nam mkha' ltar zad mi shes pas zhes bya ba la/_gzugs la sogs pa de bzhin nyid tsam du so sor snang bar gyur pa ni
[\[180b.6\]]gzugs la sogs pa nam mkha' lta bu'o/_/de zad mi shes pas zhes bya ba ni bshad pa'o/_/de man chad phan yon yin no/_/ji ltar bsgom pa yongs su rdzogs par 'gyur ba lags zhes pa ni zhi ba'i rgyur 'gyur gyi/_mngon par mtho ba'i rgyu dang mi ldan pa'i phyir ro zhes bya bar bsams pa'o/_/
[\[180b.7\]]rnam pa thams cad mkhyen pa nyid yongs su bsngo ba'i thabs la mkhas pa des lan btab pa yin no/_/de ni byang chub kyi mtshan nyid rgyas pa'o/_/de ltar bsdus pa dang rgyas pas zad pa dang /_skye ba med pa'i shes pa'i byang chub kyi mtshan nyid kyang bstan pa yin no/_/gzhan dag ni sngon byung ba'i
[\[181a\]]
[\[181a.1\]]rnam par rtog pa dag gnyen po'i phyogs kyis zad par byas pa dang /_ma 'ongs pa mi skye bar byas pa dag ni zad pa dang mi skye ba shes pa'i byang chub yin no snyam du sems pa de bstan bcos mdzad pas gsal bar bya ba'i phyir/_'gog pa med pa'i rang bzhin la/_/
[\[181a.2\]]mthong zhes bya ba'i lam gyis ni/_/rnam par rtog rigs ci zhig zad/_/skye med rnam pa ci zhig 'thob/_/gzhan gyi chos rnams kyang yod la/_/ston pa la yang shes bya yis/_/sgrib pa zad par brjod pa gang /_/de la kho bos mtshar du brtsis/_/'di la bsal bya ci yang med/_/bsnan par bya ba ci yang med/_/_
[\[181a.3\]]yang dag nyid la yang dag lta/_/yang dag mthong na rnam par grol/_/zhes bya ba gsungs te/_rang gi mtshan nyid kyis stong pa ni chos rnams kyi rang bzhin te/_rang gi ngo bo'o/_/de yang thog ma dang tha ma med pa'o/_/de bas na mthong ba'i lam gyis rnam par rtog pa'i rigs ci zhig zad pa'am
[\[181a.4\]]skye ba med pa gang yang thob pa med do/_/ji ltar chos rnams kyi mtshan nyid ni yod pa yin la de bzhin du ston pa de dag gi shes bya'i sgrib pa zad pa yin no zhes gzhan gyis brjod pa gang yin pa 'di la kho bos ngo mtshar du brtsis pa yin te/_de dag gi mtshan nyid ji lta ba bzhin du yod pa
[\[181a.5\]]ma yin te/_dpyad mi bzod pa nyid kyi phyir ro/_/de bzhin du shes bya'i sgrib pa yang zad pa ma yin te/_khyad par byed pa log pa'i shes bya'i sgrib pa'i gnyen po'i phyogs su mi rung ba'i phyir ro/_/gang gi phyir mtshan nyid stong pa nyid kyi phyir sna tshogs pa chos nyid tsam yin pa'i rgyu de'i
[\[181a.6\]]phyir mi mthun pa'i phyogs su gyur pa bsal zhing dor bar bya ba ci yang med cing /_gnyen po'i phyogs su gyur pa bsnan par bya ba cung zad kyang med de/_skye ba med pa'i phyir ro/_/'o na ji ltar bya zhe na/_yang dag nyid du yang dag lta ste/_sna tshogs pa chos kyi dbyings tsam nyid du de ltar
[\[181a.7\]]blta bar bya'o/_/de de ltar mthong na shes bya'i sgrib pa las kyang grol bar 'gyur ro/_/de la 'dir mthong ba'i lam gyi skad cig ma du zhe na/_sbyin pa la sogs re re la/_/de dag phan tshun bsdus pa gang /_/skad cig gcig pa'i bzod pa yis/_/bsdus pa de 'dir mthong ba'i lam/_/
[\[181b\]]
[\[181b.1\]]zhes bya ba gsungs te/_'dir zhes bya ba ni rtse mo'i mngon par rtogs pa la'o/_/skad cig ma gcig ni mthong ba'i lam mo/_/de yang bzod pas bsdus pa yin gyi shes pas ni ma yin no/_/re re'i sgra las rang gi don la zlos pa'i rkyen byung ba de bas na/_sbyin pa la sogs re re la gnas
[\[181b.2\]]pa'o/_/de dag ces bya ba ni rang las gzhan pa lnga po dag bsdus pa gang yin pa'o/_/phan tshun zhes bya ba ni gcig la gcig go/_/re re ni drug tshan te/_bsdu bar bya ba dang sdud par byed pa dag drug tshan nang 'khrul pa'i phyir ro/_/de ni mthong ba'i lam yin te/_/bcom ldan 'das kyis ji
[\[181b.3\]]ltar na zhes bya ba nas/_shes rab kyi pha rol tu phyin pa la gnas shing /_bsam gtan gyi pha rol tu phyin pa yongs su 'dzin to zhes bya ba'i bar du gang gsungs pa'o/_/'dir shes rab kyi pha rol tu phyin pas bsam gtan gyi pha rol tu phyin pa'i bar du bsdus nas gang gsungs pa de bstan
[\[181b.4\]]bcos mdzad pas/_de nas seng ge rnam bsgyings pa'i/_/ting nge 'dzin la snyoms zhugs nas/_/rten cing 'brel 'byung lugs mthun dang /_/lugs mi mthun la rtog par byed/_/ces bya ba gsungs te/_don las cung zhig nyung ba las khong du chud par bya'o/_/de nas zhes bya ba ni drug tshan drug
[\[181b.5\]]pa'i cung zhig nyung ba las 'og tu seng ge rnam par bsgyings pa'i ting nge 'dzin la snyoms par zhugs nas byang chub sems dpa' de mdo ji lta ba bzhin du rten cing 'brel par 'byung ba la so sor rtog par byed do/_/lugs mi mthun zhes bya ba ni lugs las bzlog pa'o/_/seng ge
[\[181b.6\]]rnam par bsgyings pa'i ting nge 'dzin de yang mdo drug tshan drug pa'i 'og tu gsungs la de'i 'og tu thod rgal gyi ting nge 'dzin gsungs te/_thod rgal de ni bsgom pa'i lam yin no/_/de yang bstan bcos mdzad pas/_'gog dang bcas pa'i snyoms 'jug dgur/_/rnam pa gnyis su song 'ongs
[\[181b.7\]]nas/_/'dod par gtogs pa'i rnam par shes/_/mnyam gzhag min pa'i mtshams bzung ste/_/thod rgal du ni snyoms 'jug pa/_/gcig dang gnyis gsum bzhi dang lnga/_/drug dang bdun dang brgyad rgal nas/_/'gog pa'i bar du mi 'drar 'gro/_/zhes bya ba gsungs te/_yin
[\[182a\]]
[\[182a.1\]]zhes bya ba ni lhag ma'o/_/ji ltar yin zhe na/_snyoms par 'jug pa dgur rnam pa gnyis su song nas so/_/ji ltar dgur song nas she na/_'gog pa'i bar du'o/_/'gog pa'i mthar byas pa ni bsam gtan bzhi dang /_gzugs med pa bzhi dang /_'gog pa'i
[\[182a.2\]]snyoms par 'jug pa zhes bya ba'i don to/_/de ni 'gro ba gcig yin te/_/rab 'byor byang chub sems dpa' sems dpa' chen po'i thod rgal gyi ting nge 'dzin gang zhe na zhes bya ba nas/_'du shes dang tshor ba 'gog pa nye bar bsgrubs te gnas te zhes bya ba'i bar gyis gang gsungs
[\[182a.3\]]pa'o/_/ji ltar na yang dgur song ba yin zhe na/_'gog pa dang bcas pa'i gcig dang /_gnyis dang gsum dang /_bzhi dang lnga dang /_drug dang bdun dang /_brgyad rnam par rgal ba'i bar du'o/_/'dod par gtogs pa'i rnam par shes/_/mnyam gzhag min pa'i mtshams bzung ste/_/
[\[182a.4\]]zhes bya ba ni mnyam par ma bzhag pa'i sems kyi mthar thug par 'gro bar byed ces bya ba'i don to/_/de ni 'gro ba gnyis pa ste/_'gog pa'i snyoms par 'jug pa las langs nas/_bsam gtan dang po la snyoms par 'jug go zhes bya ba nas/_'gog pa'i snyoms par 'jug pa las
[\[182a.5\]]langs nas mnyam par ma bzhag pa'i sems la gnas so zhes bya ba'i bar gyis gsungs so/_/'dir snyoms par 'jug pa brgyad po re re zhing 'gog pa'i rjes la snyoms par 'jug pa yin la/_dgu pa la ni snyoms par 'jug par mi nus te/_'gog pa las 'gog par ldang ba ni
[\[182a.6\]]mi rigs pa'i phyir ro/_/de bas na nye ba'i phyir dang shugs kyis 'du shes med 'du shes med min gyi skye mched la snyoms par zhugs nas de las langs te/_'gog pa la snyoms par zhugs shing de las langs nas mnyam par ma bzhag pa'i sems la gnas so zhes bya ba ni song ba
[\[182a.7\]]gnyis te rdzogs so//_//'ongs nas zhes bya ba ni gang du song nas mnyam par ma bzhag pa'i sems la gnas pa de las 'ongs pa de nyid ni snyoms par 'jug pa dgu yin no/_/ci 'dra bar gyur pa zhe na/_mi 'dra bar 'gro ba ni rigs mi 'dra bar 'gro ba ste/_mnyam par
[\[182b\]]
[\[182b.1\]]ma bzhag pa las mnyam par ma bzhag pa dang mnyam par bzhag pa las mnyam par ma bzhag par 'phos par gyur zhes bya ba'i don to/_/'ongs nas zhes bya ba 'di la yang /_/'dod par gtogs pa'i rnam par shes/_/mnyam gzhag min pa'i mtshams bzung ste/_/
[\[182b.2\]]zhes bya ba de dag rjes su sbyar ro/_/de bas na bsam gtan dang po las langs nas mnyam par ma bzhag pa'i sems la gnas so/_/de ltar gnyis su song ba'i 'og tu lan cig phyir 'ong ba ste/_mnyam par ma bzhag pa'i sems las langs nas 'gog pa la snyoms
[\[182b.3\]]par 'jug go zhes bya ba nas/_bsam gtan dang po las langs nas mnyam par ma bzhag pa'i sems la gnas so zhes bya ba'i bar gyis gang gsungs pa ste/_gnyis su song ba las lan cig phyir 'ong ba'o/_/gal te thod rgal la snyoms par 'jug pa ni ting nge 'dzin yin na/_
[\[182b.4\]]ji ltar mnyam par ma bzhag pa'i sems dang mi 'gal zhe na/_snyoms par 'jug pa po 'pho ba la snyoms par 'jug pa nye bar btags pa'i phyir 'gal ba yod pa ma yin no/_/mdo ji lta ba bzhin du ting nge 'dzin 'di'i las ni de thod rgal gyi ting nge 'dzin 'di la zhes bya ba nas/_thob
[\[182b.5\]]par byed de zhes bya ba'i bar gyis gang gsungs pa'o/_/de ltar bsgom pa'i lam bstan nas/_/bsgom pas spang bar bya ba sum cu rtsa drug brjod par bya'o/_/de la gzung ba'i rnam par rtog pa dang po rnam pa dgu/_mdor bsdus rgyas dang sangs rgyas kyi/_/bstang bas yongs su ma
[\[182b.6\]]bzung dang /_/dus gsum yon tan med pa dang /_/legs pa'i lam ni rnam gsum dang /_/gzung ba'i rnam rtog 'di gcig ste/_/sbyor ba'i rnam pa'i spyod yul can/_/zhes bya ba gsungs te/_gcig ste zhes bya ba ni dang po'o/_/shes rab kyi pha rol tu phyin pa la sbyor ba gang yin pa de ni
[\[182b.7\]]rnam pa ste/_khyad par gang yin pa de'i spyod yul can te/_de'i yul can no/_/mdor bsdus pa ni pha rol tu phyin pa la sogs pa'i de bzhin nyid la sogs pa'i spyi'i mtshan nyid kyis so/_/rgyas par ni rang gi mtshan nyid kyis so/_/de dag mi shes pa ni bsdus pa dang rgyas pa'i rnam par rtog pa'o/_/
[\[183a\]]
[\[183a.1\]]gang dag gi gnyen po dang ni gnas mang po la bslab par bya'o zhes bya ba nas/_'dod par gtogs pa'i zhes bya ba'i bar gyis gsungs so/_/sangs rgyas kyi bstang bas yongs su gzung ba gang yin pa de med par rnam par rtog pa ni rtog pa'o/_/gang gi gnyen po
[\[183a.2\]]ni gal te ji skad du bstan pa zhes bya ba nas/_de dag kyang 'di las byung ngo zhes bya ba'i bar gyis gsungs so/_/dus gsum yon tan med pa dang /_/zhes bya ba ni phan yon med pa'o/_/sbyor ba'i lam gyi dus dang mthong ba'i lam gyi dus dang bsgom pa'i lam gyi dus kyi yon tan med
[\[183a.3\]]par rnam par rtog pa ni rtog pa'o/_/gang gi gnyen po ni byang chub sems dpa' sems dpa' chen po gang zhes bya ba nas shes rab kyi pha rol tu phyin pa sgom pA de la legs pa 'di dag yod par rig par bya'o zhes bya ba'i bar gyis gsungs so/_/legs pa'i lam ni rnam gsum
[\[183a.4\]]zhes bya ba la/_byang chub kyi lam rnam pa gsum ste/_sbyor ba dang mthong ba dang bsgom pa zhes bya ba ste/_de mi shes pa ni rnam par rtog pa'o/_/gang gi gnyen po'i phyogs ni gsol pa/_bcom ldan 'das ji ltar zhes bya ba la sogs pa dang /_gang yang 'di skad du zhes bya ba la sogs
[\[183a.5\]]pas gsungs so/_/de ltar na gzung ba'i rnam par rtog pa dang po rnam pa dgu bstan pa'o/_/gzung ba'i rnam par rtog pa gnyis pa'i yul gang zhe na/_/gnyis pa sems dang sems byung rnams/_/'jug pa'i yul can yin bzhed de/_/de dag gang las dang rnam pa dgu gang zhe na/_gang
[\[183a.6\]]gi phyir/_sems mi skye dang byang chub kyi/_/snying po yid la mi byed dang /_/theg pa dman pa yid byed dang /_/rdzogs pa'i byang chub yid mi byed/_/bsgom dang bsgom pa med pa dang /_/de dag las ni bzlog nyid dang /_/ji bzhin don min rnam rtog pa/_/bsgom pa'i lam la shes par
[\[183a.7\]]bya/_/zhes bya ba 'di ni gsol pa/_bcom ldan 'das zhes bya ba nas/_chos kyi dbyings ji lta ba bzhin no zhes bya ba'i bar gyis gang gsungs pa yin no/_/de la sems dang po bskyed pa nas bzung ste zhes bya bas ni byang chub tu sems mi skyed pa'i rnam par rtog pa'o/_/byang chub kyi snying po la thug
[\[183b\]]
[\[183b.1\]]gi bar du zhes bya ba la sogs pas ni byang chub kyi snying po yid la byed pa'i rnam par rtog pa'o/_/gsol pa/_bcom ldan 'das ci lags zhes bya ba la sogs pa ni nyan thos dang rang sangs rgyas yid la byed pa'i rnam par rtog pa'o/_/rnam pa thams cad mkhyen pa nyid ces bya ba la sogs pas yang
[\[183b.2\]]dag par rdzogs pa'i byang chub yid la mi byed pa'i rnam par rtog pa'o/_/gsol pa/_bcom ldan 'das zhes bya ba la sogs pas bsgom pa'i rnam par rtog pa'o/_/gsol pa/_'o na ci lags/_ma bsgoms pas zhes bya ba la sogs pas ma bsgoms pa'i rnam par rtog pa'o/_/gsol
[\[183b.3\]]pa/_'o na ci lags/_bsgoms kyang bsgoms la zhes bya ba la sogs pas bsgoms pa yang ma yin la ma bsgoms pa yang ma yin pa'i rnam par rtog pa'o/_/gsol pa/_bcom ldan 'das 'o na ci lags zhes bya ba la sogs pas don ji lta ba bzhin ma yin pa'i rnam par rtog pa'o zhes
[\[183b.4\]]bya ba ni gzung ba'i rnam par rtog pa gnyis pa'i rnam pa dgu'o/_/'dzin pa'i rnam par rtog pa dang po dgu ji lta bu zhe na/_sems can btags pa'i spyod yul dang /_/chos btags pa dang stong nyid min/_/chags dang rab 'byed bdag nyid dang /_/dngos por byed dang theg gsum dang /_/
[\[183b.5\]]yon ni dag pa ma yin dang /_/spyod pa rnam par 'khrug pa la/_/'dzin par byed pa dang por de/_/shes par bya ba bsgrag pa yin/_/zhes bya ba gsungs te/_sems can dag tu tha snyad du byed pa zhes bya ba ni sems can btags pa'i rnam par rtog pa ste/_gang gis gnyen po ni gsol pa/_
[\[183b.6\]]chos kyi dbyings ji lta bu lags zhes bya ba nas/_chos thams cad la bslab par bya'o zhes bya ba'i bar ro/_/gzugs la sogs pa nas/_rnam pa thams cad mkhyen pa nyid kyi bar la bslab par bgyi'am zhes bya ba'i bar gyis ni chos su btags pa'i rnam par rtog pa gsungs so/_/dbri
[\[183b.7\]]ba med pa dang bsnan pa med pa zhes bya ba ni gnyen po'i phyogs so/_/de gang yin pa gnyi ga ni gsol pa/_bcom ldan 'das zhes bya ba la sogs pa nas/_chos thams cad rang gi mtshan nyid kyis stong pa nyid du mthong bas mngon par 'du bya ba med pa la bslab par bya'o zhes bya ba'i bar gyis
[\[184a\]]
[\[184a.1\]]gsungs so/_/chos thams cad rang gi mtshan nyid kyis stong pa ma yin pa zhes bya ba ni stong pa ma yin pa nyid kyi rnam par rtog pa ste/_gang gi gnyen po'i phyogs ni gsol pa/_bcom ldan 'das zhes bya ba nas/_rab 'byor 'di dag ni gnyis zhes bya ba'i bar gyis
[\[184a.2\]]gsungs so/_/chos rnams la dmigs pa'am chos rnams mi dmigs par dmigs pa zhes bya ba ni chags pa'i bdag nyid kyi rnam par rtog pa ste/_chags pa'i bdag nyid kyi rnam par rtog pa'o/_/dmigs pa dang mi dmigs pa gang gis mnyam pa nyid ni gnyen po'i phyogs te/_
[\[184a.3\]]gnyi ga dmigs su med pa'i phyir 'di lta ste/_gsol pa/_bcom ldan 'das ci lags zhes bya ba nas/_shes rab kyi pha rol tu phyin pa la spyad par bya'o zhes bya ba'i bar gyis gsungs so/_/'di ni gzugs so zhes pa nas/_rnam pa thams cad mkhyen pa nyid ces bya ba'i bar ni chos
[\[184a.4\]]rnam par 'byed pa'i bdag nyid kyi rnam par rtog pa ste/_de'i gnyen po'i phyogs ji ltar dmigs su med pa de ltar de dag rab tu dbye bar bya'o zhes bya ba gang yin pa'o/_/gnyi ga ni gsol pa/_bcom ldan 'das gal te zhes bya ba nas/_de ltar chos thams cad rtogs par mi byed do zhes
[\[184a.5\]]bya ba'i bar gyis gsungs so/_/gzugs la sogs pa'i dngos po gzugs kyi don du bcom ldan 'das ma la spyod ces bya ba ni dngos po'i ched kyi rnam par rtog pa'o/_/gzugs kyi don du mi spyod do zhes bya ba gang yin pa de ni gnyen po'i phyogs so/_/gnyi ga ni gsol pa/_bcom ldan
[\[184a.6\]]'das gal te zhes bya ba nas/_ma byas rnam par ma byas mngon par 'du ma byas pa'i tshul gyis shes rab kyi pha rol tu phyin pa la spyad par bya'o zhes bya ba'i bar gyis gsungs so/_/theg pa gsum la gnas pas zhes bya bas ni theg pa gsum gyi rnam par rtog pa yin la/_de'i gnyen
[\[184a.7\]]po'i phyogs ni chos cung zad gnas pa yang mi dmigs so zhes bya ba gang yin pa'o/_/de gnyi ga ni gsol pa/_bcom ldan 'das gal te zhes bya ba nas/_sprul pa lta bur yid ches par byas shing shes rab kyi pha rol tu phyin pa la spyad par bya'o zhes bya ba'i bar gyis gsungs so/_/gal
[\[184b\]]
[\[184b.1\]]te de bzhin gshegs pa sprul pa lta bu yin na de la ji ltar yon dag par 'gyur zhes bya ba ni yon ma dag pa'i rnam par rtog pa yin pa de bzhin gshegs pa'i ming dang de bzhin gshegs pa'i chos nyid tshad mar byas nas zhes bya ba gang yin pa ni gnyen po'i phyogs so/_/gnyi ga ni
[\[184b.2\]]gsol pa/_bcom ldan 'das gal te de ltar sprul pa zhes bya ba nas/_bye brag gang yang med par bya ste zhes bya ba'i bar gyis gsungs so/_/shes rab kyi pha rol tu phyin pa la spyod cing chos nyid la 'jug pa 'di ni chos thams cad kyi chos nyid do zhes bya ba ni spyod pa rnam par 'khrug pa'i rnam par
[\[184b.3\]]rtog pa'o/_/rnam par 'khrug pa ni tha dad par 'byed pa ste/_de nyid rnam par rtog pa'o/_/gang gi gnyen po'i phyogs ni rab 'byor de ltar zhes bya ba nas/_gnas pa las gzhan du 'gyur ba mi dmigs so zhes bya ba'i bar gyis gsungs te/_chos rnams kyi
[\[184b.4\]]chos nyid ces bya ba nas/_rnam par 'khrug par mi bya'o zhes bya ba'i bar gyis gnyen po'i phyogs bstan pa'o/_/'khrug pa'i rnam par rtog pa ni shugs kyis khong du chud par bya'o/_/de'i 'og nas rab 'byor gyi tshig gis brgal ba dang /_bcom ldan 'das kyi bkas lan btab pa yin
[\[184b.5\]]no/_/ji ltar 'dzin pa'i rnam par rtog pa dang po dgu bstan nas/_'dzin pa'i rnam par rtog pa gnyis pa'i dbang du mdzad de/_sems can btags dang de yi rgyu/_/yul can bsgom pa'i lam 'brel ba/_/de la gnod par byed pa yis/_/mi mthun phyogs gzhan rnam pa dgu/_/zhes bya ba
[\[184b.6\]]gsungs te/_sems can du btags pa yang sangs rgyas dang byang chub sems dpa' la sogs par btags pa'o/_/de'i rgyu yang rnam pa thams cad mkhyen pa nyid la sogs pa'o/_/de dag gi yul 'brel pa ji lta ba bzhin du 'di'i yul yin pas na de'i yul can no/_/bsgom pa'i
[\[184b.7\]]lam 'brel pa/_mi mthun phyogs zhes bya ba ni bsgom pa'i lam gyi mi mthun pa'i phyogs so/_/de la gnod par byed pa yis/_/zhes bya ba ni de 'joms par byed pa nyid kyi phyir ro/_/gzhan zhes bya ba ni 'dzin pa'i rnam par rtog pa gnyis pa'o/_/de ji ltar rnam pa dgu yin zhe na/_gang
[\[185a\]]
[\[185a.1\]]gi phyir/_thams cad mkhyen nyid gsum dag gi/_/bdag nyid ji bzhin sgrib rnam gsum/_/zhi lam de bzhin nyid sogs dang /_/mtshungs par ldan dang mi ldan dang /_/mi mnyam sdug bsngal la sogs dang /_/nyon mongs rnams kyi rang bzhin dang /_/gnyis
[\[185a.2\]]su med la kun rmongs pa/_/rnam par rtog pa tha mar bzhed/_/ces pa gsungs te/_rmongs zhes bya ba ni rmongs pa'i bdag nyid do/_/tha ma zhes bya ba ni gzung ba dang 'dzin pa'i rnam par rtog pa las tha mar gyur pa'o/_/thams cad mkhyen nyid gsum dag gi/_/bdag nyid ji bzhin
[\[185a.3\]]zhes bya ba la/_rang rang dang 'brel ba'i sgrib pa rnam pa gsum ste/_rmongs pa'o/_/de la rnam par rtog pa ni gsol pa/_bcom ldan 'das rnam pa thams cad mkhyen pa nyid ces bya ba nas yang dag par rdzogs pa'i sangs rgyas rnams la bya'o zhes bya ba'i bar gyis ni rnam pa thams cad
[\[185a.4\]]mkhyen pa nyid la rmongs pa'o/_/rab 'byor gang yang 'di skad du zhes bya ba nas/_lam thams cad byang chub sems dpa' sems dpa' chen pos shes par bya ste zhes bya ba'i bar gyis ni lam shes pa nyid la rmongs pa'o/_/gsol pa/_bcom ldan 'das ci'i slad du zhes bya ba nas/_lam
[\[185a.5\]]thams cad du ni ma yin no zhes bya ba'i bar gyis ni thams cad shes pa nyid la rmongs pa'o/_/gsol pa/_bcom ldan 'das zhes bya ba nas/_ci'i phyir shes rab kyi pha rol tu phyin pa zhes bya ba'i bar gyis zhi ba'i lam la rmongs pa ste/_'dir yang gang la gnas nas zhi ba mngon sum du byed pa de
[\[185a.6\]]ni zhi ba'i lam zhes bya ba ste rmongs pa'o/_/gang yang gnas med pas yang dag pa'i mtha' mngon sum du bya'o zhes bya ba ni gnyen po'i phyogs yin te/_des kyang shes rab kyi pha rol tu phyin pa kho na nyid zhi ba yin te/_'ga' zhig la yang gnas pa med do zhes bya ba bstan pa'o/_/lhag ma ni
[\[185a.7\]]zhar las 'ongs pa'o/_/de bzhin nyid la sogs pas shes rab kyi pha rol tu phyin pa ldan pa dang mi ldan pa zhes bya ba ni ldan pa dang mi ldan pa'i rnam par rtog pa ste/_gang gi gnyen po'i phyogs ni rab 'byor gzhan yang zhes bya ba nas/_mtshan nyid med par mtshan nyid gcig pa'i phyir ro zhes
[\[185b\]]
[\[185b.1\]]bya ba'i bar gyis gsungs so/_/shes rab kyi pha rol tu phyin pa lam gzhan mnyam pa nyid ces bya ba ni mi mnyam pa nyid la rmongs pa ste/_gang gi gnyen po'i phyogs ni rab 'byor gzhan yang zhes bya ba nas/_don la spyad par bya'o zhes bya ba'i bar gyis gsungs so/_/shes rab kyi pha rol
[\[185b.2\]]tu phyin pa la spyod pas mi rtag pa dang /_sdug bsngal la sogs pa la spyad par mi bya zhes bya ba la rmongs pa ste/_gang gi gnyen po'i phyogs ni rab 'byor gzhan yang zhes bya ba nas/_de ltar shes rab kyi pha rol tu phyin pa'i don la spyad par bya'o zhes bya ba'i bar gyis gsungs so/_/don yang
[\[185b.3\]]ma yin don med pa yang ma yin zhes bya ba ni nyon mongs pa rnams kyi rang bzhin yin te/_de la rmongs pa'i rnam par rtog pa'o/_/gang gi gnyen po'i phyogs ni gsol pa/_bcom ldan 'das zhes bya ba nas/_gnyis kyi tshul gyis ni ma yin no zhes bya ba'i bar gyis gsungs so/_/gnyis dang
[\[185b.4\]]gnyis med pa mi dmigs pa ni gnyis med pa'i ngo bo yin te/_gang gi thob par 'gyur ba de la rmongs pa ste/_de nyid kyi ni rnam par rtog pa'o/_/gang gnyen po'i phyogs ni gsol pa/_bcom ldan 'das ci lags zhes bya ba nas/_sems can du 'dzin pa las yongs su grol bar byed do zhes
[\[185b.5\]]bya ba'i bar gyis gsungs so/_/'dir yang bcom ldan 'das kyis mi dmigs pa na zhes gsungs pa gnyis dang gnyis med pa mi dmigs pa'i dbang du mdzad nas gsungs pa yin no zhes bya ba'i don to/_/de ltar na 'dzin pa'i rnam par rtog pa gnyis ni don ji lta ba bzhin ma yin pa nyid
[\[185b.6\]]la rnam par rtog pa nyid yin pa'i phyir byang chub sems dpa'i spyod pa don med par 'gyur ro zhe na/_'di skad ces gsol to zhes bya ba la sogs pa gsungs te/_byang chub sems dpa' dka' ba spyod pa 'di la don med pa ma yin te/_'dod pa'i don sgrub pa'i phyir ro zhes bya bar dgongs so/_/de
[\[185b.7\]]ltar na 'dzin pa'i rnam par rtog pa dgu bstan to/_/bsgom pas spang bar bya ba'i rnam par rtog pa sum cu rtsa drug gnyen po dang bcas pa legs par bstan na yon tan du 'gyur ba ji ltar yin zhe na/_yams nad 'di rnams zad nas ni/_/yun rings lon nas dbugs phyin ltar/_/rnam pa kun tu 'gro ba
[\[186a\]]
[\[186a.1\]]yi/_/bde sgrub yon tan phun tshogs kun/_/rgya mtsho che la chu bo bzhin/_/'bras bu mchog gis sba ba yi/_/sems dpa' chen po de la ni/_/rnam pa kun tu sten par byed/_/ces bya ba gsungs te/_gang mthong ba dang bsgom pas spang bar bya ba rnam par rtog pa bdun cu
[\[186a.2\]]rtsa gnyis po 'di bstan nas/_yams nad de dag nyid yon tan phun sum tshogs pa dag 'byung ba'i gegs nyid yin pa'i phyir 'di rnams zad par gyur na'o/_/yun ring lon zhes bya ba yun ring po lon nas dbugs phyin ltar zhes bya ba ni sngar de dag gis brgyal ba bzhin du gyur pa phyis de dag
[\[186a.3\]]zad par gyur pa ni 'tsho ba rnyed pa bzhin te/_ji lta ji ltar sa'i dbye bas de dag zad pa de lta de ltar bdag nyid 'byung bar 'gyur zhes bya ba'i don to/_/lhag ma ni go sla'o/_/rab 'byor 'di lta ste zhes bya ba nas/_phyag byas par 'gyur ro zhes bya ba'i bar gyis gang gsungs pa'o/_/bsgom pa'i
[\[186a.4\]]lam gyi 'og tu bar chad med pa'i ting nge 'dzin te/_mdo las gsol pa/_bcom ldan 'das zhes bya ba nas/_rgyur yang mi bzod do zhes bya ba'i bar gyis gsungs te/_'dir byang chub sems dpa' yang 'di yin la zhugs pa yang yin pas so/_/ji ltar de zhugs pa yin zhe na/_sangs rgyas
[\[186a.5\]]kyi lam bar chad med pa'i ting nge 'dzin la gnas pa nyid kyi phyir ro/_/'di'i don ni/_stong gsum skye bo nyan thos dang /_/bse ru'i rtogs pa phun tshogs dang /_/byang chub sems dpa'i skyon med la/_/bkod pa'i dge rnams dper mdzad nas/_/bsod nams mang po nyid kyis ni/_/
[\[186a.6\]]sangs rgyas nyid kyi bar med de/_/bar chad med pa'i ting nge 'dzin/_/zhes bya ba gsungs te/_stong gsum gyi skye bo ste sems can gyi 'jig rten de dag nyan thos kyi rtogs pa dang rang sangs rgyas kyi rtogs pa dang byang chub sems dpa'i skyon med pa la bkod pa las dge ba gang yin pa dang /_bsod
[\[186a.7\]]nams thob pa gang yin pa de dper mdzad nas/_de la bsod nams mang po nyid kyis ches bsod nams mang ba'i rgyu nyid du mtshan pa gang yin pa de ni bar chad med pa'i ting nge 'dzin to/_/bar chad dang bar chod nus pa ni bar chod do/_/bar du chod pa med pa ni bar chad med pa'o/_/de nyid kyi phyir
[\[186b\]]
[\[186b.1\]]sangs rgyas nyid thob pa la bar chad med ces bya ba gsungs te/_sangs rgyas nyid thob pa la bar chad med pa'i rgyu yin no zhes bya ba'i don to/_/de ni rnam pa kun mkhyen nyid/_/ces bya ba ni sangs rgyas nyid de yang rnam pa thams cad mkhyen pa nyid ces bya ba'i don to/_/gsol pa/_bcom
[\[186b.2\]]ldan 'das zhes bya ba nas/_rnam pa thams cad mkhyen pa nyid yid la bya'o zhes gang gsungs pa'o/_/'di yi dmigs pa dngos med de/_/bdag po dran pa yin par bzhed/_/rnam pa bzhi nyid ces bya ba la/_rnam pa thams cad mkhyen pa nyid ni dngos po med pa la dmigs pa ste/_gang chos
[\[186b.3\]]thams cad mtshan nyid ji lta ba bzhin du dngos po med pa'o/_/bdag po dran pa yin pa ni de'i gang rten nyid yin pa'i phyir ro/_/chos thams cad kyi rnam pa nub pa ni zhi ba ste/_de ni de'i rnam pa'o/_/gsol pa/_bcom ldan 'das rnam pa thams cad mkhyen pa zhes bya ba nas/_mtshan nyid
[\[186b.4\]]do zhes bya ba'i bar gyis gang gsungs pa'o/_/'di la ni/_rab tu smra rnams brgyud mar rgol/_/zhes bya ba la/_'di la zhes bya ni rnam pa thams cad mkhyen pa nyid de la'o/_/smra rnams brgyud mar rgol ba ni rgal ba dag dang rgal ba dag gis bsnun pas 'jug pa ste/_ber ga'i brgyud ma lta bu'o/_/
[\[186b.5\]]ji ltar brgyud mar rgol zhe na/_gang gi phyir/_dmigs pa 'thad pa de yi ni/_/ngo bo nyid nges gzung ba dang /_/rnam kun mkhyen nyid ye shes dang /_/dam pa'i don dang kun rdzob dang /_/sbyor dang dkon mchog gsum po dang /_/thabs bcas thub pa'i rtogs pa dang /_/phyin ci log ni lam
[\[186b.6\]]bcas dang /_/gnyen po mi mthun phyogs dang ni/_/mtshan nyid dang ni bsgom pa la/_/smra ba rnams kyi log rtog dang /_/rnam pa kun mkhyen nyid rten can/_/rnam pa bcu drug dag tu bzhed/_/ces gsungs te/_rnam pa bcu drug ces bya ba ni bcu dang drug ces bya ba'i don to/_/rnam pa kun
[\[186b.7\]]mkhyen nyid rten can/_/zhes bya ba ni rnam pa thams cad mkhyen pa nyid la gnas pa can no/_/ci'i phyir bcu drug yin zhe na/_gang gi phyir de dag ni/_dmigs pa 'thad pa la sogs pa don bcu drug la'o/_/lan ni don bcu drug pa'o/_/de'i yul can gyi phyogs snga ma ni log par rtog pa'o/_/de la
[\[187a\]]
[\[187a.1\]]rnam pa thams cad mkhyen pa nyid la dmigs pa'i dngos po med pa'i phyir/_gsol pa/_bcom ldan 'das zhes bya ba nas/_de ci'i phyir zhe na zhes bya ba'i bar gyis dri ba ni 'thad pa la log par rtog pa ste/_dngos po med pa ni gzugs dang mig la sogs pa ni gzung ba
[\[187a.2\]]dang 'dzin pa'i sgo nas dmigs so zhes bya bar bsams pa'o/_/'thad pa ni rab 'byor de ni 'di ltar zhes bya ba nas/_chos thams cad dngos po med pa'i ngo bo nyid du rig par bya'o zhes bya ba'i bar gyis gsungs te/_gzung ba dang 'dzin pa dang bral ba nyid med pa nyid dang /_de bzhin nyid la
[\[187a.3\]]sogs pa'i rang bzhin nyid yin pa'i phyir ro zhes bya ba'i don to/_/gsol pa/_bcom ldan 'das zhes bya ba nas/_sems can yongs su smin par bgyid pa lags zhes bya ba'i bar gyis de'i ngo bo nyid nges par gzung ba la log par rtog pa ste/_de kho na nyid mthong bas thabs la mkhas
[\[187a.4\]]pa ci zhig yin zhes bsams pa'o/_/lan ni bcom ldan 'das kyis bka' stsal pa zhes bya ba nas/_yongs su spang bar gyur te zhes bya ba'i bar te/_sbyin pa la sogs pa dag dngos po med pa'i ngo bo nyid du nges par gzung ba nyid ni de'i tshe thabs la mkhas pa yin no zhes bya ba'i don to/_/de kho
[\[187a.5\]]na nyid ma mthong ba'i thabs la mkhas pa bstan pa na/_'phags pa rnams kyi gang lags zhes shugs kyis khong du chud par bya ste/_log par rtog pa'o/_/lan ni/_rnam kun mkhyen nyid ye shes dang /_/zhes bya ba yin te/_de ni nges par sangs rgyas kyi spyan zhes bya ba nas/_don dam par
[\[187a.6\]]ma yin no zhes bya ba'i bar gyis gsungs te/_bsdus pa'i don ni rnam pa ni rab tu dbye ba ste/_thams cad mngon sum gyis nyams su myong bar mdzad pa'i phyir rnam pa thams cad mkhyen pa'o/_/dngos po ni rnam pa thams cad mkhyen pa nyid de/_ye shes de nyid yang dag pa'i ye shes yin pa'i
[\[187a.7\]]phyir/_rnam kun mkhyen nyid ye shes so/_/chos de dag thams cad ni kun brtags pa dang /_gzhan gyi dbang dang /_yongs su grub pa'i ngo bo nyid gsum ste/_'di ltar gzung ba dang 'dzin pa'i don dang de snang ba'i blo dang der btags pa'i rang bzhin gyis stong pa'o/_/gsum po de dag kyang dngos
[\[187b\]]
[\[187b.1\]]po med pa'i ngo bo nyid gsum gyi rnam pa yin no/_/sangs rgyas kyi spyan zhes bya ba la/_don dam par rtogs pa'i phyir byang chub sems dpa' ni sangs rgyas so/_/de'i spyan ni yang dag pa'i ye shes so/_/des rnam par bltas na zhes bya ba ni gnyis kyis stong pa nyid gzigs nas so/_/
[\[187b.2\]]dngos po yang mi dmigs na zhes bya ba ni gzhan dbang gi ngo bo nyid de/_de ni dngos por btags pas stong pas bsal ba'i ngo bor gnas pa nyid kyi phyir ro/_/de yang dmigs su med pa ni kun du brtags pa'i ngo bo nyid byis pas bzung ba de ltar med pa nyid kyi phyir ro/_/smos kyang ci dgos
[\[187b.3\]]zhes bya ba ni shin tu yang ngo /_/dngos po med pa zhes bya ba ni kun brtags pa'i don te/_de yang mtshan nyid ji lta ba bzhin du med pa nyid kyi phyir ro/_/de nyid kyi phyir gang de dag shin tu mi dmigs pa de nyid ni stong pa nyid la dmigs pa'o/_/gang stong pa nyid dmigs pa de nyid de dag mi dmigs pa
[\[187b.4\]]yin no zhes phan tshun 'du bar 'gyur ro/_/gnyis kyis stong pa yang gnyis kyis dngos po med pa'i mtshan nyid yin pa'i phyir dngos po med pa'i ngo bo nyid do/_/de nyid kyi phyir rab 'byor byang chub sems dpa' sems dpa' chen po shes rab kyi pha rol tu phyin pa la spyod pa'i tshe zhes bya ba nas/_dngos
[\[187b.5\]]po med pa'i ngo bo nyid ces bya ba'i bar gyis gsungs te/_dngos po med pa gsum yang rang bzhin gang yin pa de la 'di skad ces bya'o/_/rnam pa gsum po de nyid so so zhing sbyin pa dang sbyin pa po dang len pa po la sogs pa dang sbyar na rnam pa shin tu mang por 'gyur ro/_/dngos po med par zhes bya ba ni
[\[187b.6\]]gnyis kyis stong pa'i rnam pa zhes bya ba'i don to/_/shes so zhes bya ba ni yang dag par shes so zhes bya ba'i don to/_/ma byas pa ni byed pa po dang bral ba zhes bya ba rnam pa gzhan no/_/de ci'i phyir zhe na/_rang gi rgyud kyi byed pa po med pa'i phyir ro/_/chos rnams chos nyid dang bral ba zhes bya ba ni rnam pa
[\[187b.7\]]gzhan te/_chos rnams kyi mtshan nyid la las dang bya ba med pa nyid kyi phyir ro/_/chos la dngos po zhes bya ba ni gzhan gyi dbang ngo /_/dngos po ma mchis zhes bya ba ni kun du brtags pa dang yongs su grub pa'o/_/'tshal bar mi rung ngo zhes bya ba ni dngos po med pa'i ngo bo nyid de/_shes pa po nyid dang mi
[\[188a\]]
[\[188a.1\]]ldan pa'i phyir dang gzung ba dang 'dzin pa dang bral ba'i phyir ro/_/chos thams cad yongs su 'tshal ba ma mchis pas dngos po ma mchis pa'am dngos po ma mchis pas zhes pa dang de ltar mi 'gyur ro zhes bya ba la byang chub sems dpa' de skad du ston pa gang yin pa de ni 'jig
[\[188a.2\]]rten gyi kun rdzob yin gyi/_don dam par ni ma yin no zhes bya ba ni/_rnam pa thams cad mkhyen pa nyid kyi ye shes kyi log par rtog pa'o/_/'jig rten gyi kun rdzob kyang gzhan don dam pa yang gzhan no zhes bya ba ni log par rtog pa'o/_/lan ni bcom ldan 'das kyis bka' stsal pa zhes bya ba nas/_shes
[\[188a.3\]]rab kyi pha rol tu phyin pa la de ltar spyad par bya'o zhes bya ba'i bar gyis gsungs te/_'di'i don ni de dag gi de bzhin nyid ni 'phags pa'i ye shes kyi yul du gcig pa nyid do/_/kun rdzob ni byis pa'i rnam par shes pa yin pa de bas na de nyid kyis byis pa la dngos po yod ces bya ba 'am dngos po
[\[188a.4\]]med ces bya bar brjod pa ste/_de ltar bden pa gnyis la log par rtog pa'o/_/de nas tshe dang ldan pa rab 'byor gyis zhes bya ba nas/_byang chub tu spyad pa yin no zhes bya ba'i bar gyis ni sbyor ba la log par rtog pa ste/_'dir de dag gang gi tshig bla dgas yin zhes log par rtog pa'o/_/de ltar ni
[\[188a.5\]]mtha' gsum la dmigs nas sbyin pa la sogs pa'i spyod pa byang chub sems dpa'i spyod pa yin gyi/_rnam pa gzhan du na ni gang gis gang la ci zhig sbyin par 'gyur zhes sems so/_/tshig gi tshogs 'og mas ni lan btab pa yin no/_/chos thams cad stong pa nyid la spyod pa gang yin pa de ni
[\[188a.6\]]byang chub la spyod pa yin pa de bas na de nyid byang chub sems dpa'i spyod pa yin no zhes bya ba'i don to/_/de skad ces bka' stsal pa dang zhes bya ba nas/_de'i phyir sangs rgyas so zhes bya ba'i bar gyis sangs rgyas dkon mchog la log par rtog pa ste/_'dir de gang gi tshig bla dgas yin zhes log
[\[188a.7\]]par rtog pa'o/_/'di snyam du gal te shes pa nyid kyi phyir sangs rgyas yin pa de'i tshe/_'ga' zhig ces bya ba shes pa gang yin pa de thams cad sangs rgyas su 'gyur ba dang /_de la shes pa dang ldan pas na sangs rgyas yin pa de'i tshe sems can thams cad sangs rgyas su 'gyur te/_byed pa dang ldan
[\[188b\]]
[\[188b.1\]]pa'i rkyen mi rigs so/_/gzhan yang khyab pa'i rigs pas thams cad mkhyen pas na sangs rgyas zhes brjod pa de'i tshe/_gzung ba dang 'dzin pa grub po zhes sems so/_/lhag ma ni lan yin no/_/'dir yang dag pa'i don can ni sangs rgyas zhes bya ba ste zhes bya ba la/_yang dag par
[\[188b.2\]]phyin ci ma log pa'i don gyi yul gang la yod pa de ni yang dag pa'i don te/_chos thams cad kyi de bzhin nyid ro gcig pa rab tu gsal ba gang yin pa de ni sangs rgyas zhes bya ba'i don to/_/rab 'byor gzhan yang zhes bya ba la sogs pas ji skad du bshad pa'i sangs rgyas kyi sgra'i don
[\[188b.3\]]gyi nges pa'i tshig gnyis gsungs te/_chos zhes bya ba ni chos thams cad do/_/yang dag pa zhes bya ba ni de bzhin nyid du ro gcig par gyur pa'o/_/mngon par rdzogs par sangs rgyas pa zhes bya ba ni ma lus par yang dag par mkhyen pa'o/_/des zhes bya ba ni byed pa po'i drug pa'o/_/rtogs
[\[188b.4\]]pas na sangs rgyas te/_de 'di la shin tu ba gsum yod pa'i phyir na sangs rgyas te/_don thams cad nyid dang /_phyin ci ma log pa nyid dang /_yang dag pa nyid ces bya ba ni shin tu ba gsum mo/_/yang dag pa'i don rab tu rtogs pa zhes bya ba la/_chos thams cad kyi tshogs de bzhin du ro gcig
[\[188b.5\]]pa ni yang dag pa'i don to/_/rab tu rtogs pa zhes bya bas ni mngon sum gyis so/_/'di'i don ni rtogs pas na sangs rgyas te/_rab tu rtogs pa dang yang dag pa'i ye shes zhes bya ba ni 'di yin te/_spyi'i sgras kyang khyad par brjod pa'i phyir ro/_/de la shin tu ba 'di yod pas na sangs rgyas te don
[\[188b.6\]]thams cad nyid dang phyin ci ma log pa'i don dang yang dag pa nyid ces bya ba'o/_/de ni sangs rgyas kyi sgra'i don dang nges pa'i tshig gzhan gyis chos thams cad ji lta ba bzhin du mngon par rdzogs par sangs rgyas pas na sangs rgyas zhes gsungs te/_'dir chos thams cad ces bya ba ni sangs
[\[188b.7\]]rgyas kyi chos thams cad de phul du byung ba'i phyir ro/_/mngon par rdzogs par sangs rgyas pa zhes bya ba la/_rdzogs pa'i sgras ni sangs rgyas pa nyid do/_/mngon pa ni de nyid ma lus pa ste/_spros pa thams cad kyis dben pa mkhyen pa zhes bya ba'i don to/_/ji lta ba bzhin du zhes bya ba ni shin
[\[189a\]]
[\[189a.1\]]tu rnam par dag pa'i chos nyid kyi ngo bos so/_/sangs rgyas zhes bya'o zhes bya ba ni spyi brjod par 'dod pas gcig gi tshig yin no/_/de ni rtogs pa nyid kyis sangs rgyas yin na gang gis shes pa yin zhe na/_chos de dag gang gi yin pa ste/_nye bar gyur pa'i phyir ro/_/spros
[\[189a.2\]]pa thams cad kyis dben pa dang ji lta ba bzhin du zhes bya ba gang las yin zhe na/_spyi'i sgra las kyang khyad par rtogs par 'gyur ro/_/de la 'dir chos kyi tshogs ni sangs rgyas kyi longs spyod rdzogs pa'i sku shin tu rnam par dag pa'o/_/sangs rgyas rnams kyi shin tu rnam par dag pa'i chos nyid
[\[189a.3\]]ni ngo bo nyid kyi sku yin pa de bas na sangs rgyas zhes bya ba'o/_/rab 'byor gyis gsol pa zhes bya ba nas/_byang chub ces bya ba'i bar ni chos dkon mchog la log par rtog pa ste/_chos thams cad las phul du byung ba'i phyir bla na med pa'i byang chub ni chos dkon mchog go/_/de bas na
[\[189a.4\]]gsungs pa/_byang chub ces bya ba la sogs pa la/_gang gi tshig bla dgas lags zhes bya ba ni log par rtog pa'o/_/'di snyam du gal te rtogs pa tsam mam khyad du 'phags pa'i shes pa byang chub yin na/_chos de gnyi ga chos thams cad las khyad par du 'phags pa nyid ma yin no zhes bsams
[\[189a.5\]]pa'o/_/mdo 'og ma ni lan yin te/_byang chub ces bya ba ni stong pa nyid de/_chos thams cad kyi spros pa thams cad dang bral bas gsal bzhin par gyur pa yin gyi/_rnam pa gzhan du na shin tu thal bar 'gyur ba'i phyir ro/_/de ni tshig bla dgas tsam mo zhes bya ba ni brdar btags pa'i ming
[\[189a.6\]]yin gyi/_don ni ma yin no zhes bya ba ni don to/_/yang na dbyer med pa'i don ni byang chub kyi don to zhes bya ba la/_'di ltar chos thams cad yang dag par rtogs pas na byang chub ste/_de yang de dag stong pa nyid kyi bdag nyid dbyer mi phyed pa gsal bar gyur pa'o/_/yang na byang chub rtogs
[\[189a.7\]]pa tsam ma yin te/_'o na ci zhe na/_byang chub ni chos thams cad kyi rang bzhin no/_/de'i de bzhin nyid de kho na bzhin du ngo bo nyid kyis gnas pa'o/_/ma nor ba'i de bzhin nyid ces bya ba ni spros pa thams cad kyis dben pa phyin ci ma log pa'o/_/gzhan ma yin pa de bzhin nyid ces bya ba la/_gzhan ni
[\[189b\]]
[\[189b.1\]]kun brtags pa las gzhan gyi dbang gi ngo bo nyid do/_/de'i de bzhin nyid ni de bzhin nyid kyi dngos po ste/_btags pa'i rang bzhin gyi so sor snang ba'o/_/de nyid ni 'khrul pa'i mtshan nyid de dang bral bas na gzhan gyi de bzhin nyid ma yin pa'o/_/rnam pa gzhan du mi 'gyur ba zhes bya ba la/_rang
[\[189b.2\]]gi ngo bo rig pa tsam las ma rig pa'i bag chags kyis byas pa brdzun pa'i lhag ma tsam rig pa ni rnam pa gzhan du 'gyur ba'o/_/bag chags zad pa las de dang bral ba ni rnam pa gzhan du mi 'gyur ba ste/_de dag thams cad kyis stong pa nyid du gsal bar gyur pa bstan pa de bas na de nyid
[\[189b.3\]]byang chub ces bya'o/_/byang chub ces bya ba 'di ni ming dang mtshan ma tsam ste zhes bya ba la/_byang chub ces bya ba'i sgra 'dis ci zhig brjod ce na/_ming dang mtshan ma tsam du brjod pa ste/_gzugs can ma yin pa'i phung po'i mang gi sgrar brjod do/_/ming yang de yin la mtshan ma yang yin pas
[\[189b.4\]]na ming dang mtshan ma ste/_mtshan ma smos pas rgyu med pa'i mi ldan pa'i 'du byed rnam par bcad pa'i phyir ro/_/de bas na ming dang mtshan ma'i sgra 'dis ming dang mtshan mas khyab pa'i ngo bo'i byang chub mtshon par byed pa ste/_byang chub ming dang mtshan ma tsam sna tshogs par rnam par rig pa tsam de
[\[189b.5\]]ni byang chub ces bya'o/_/tsam gyi sgras ni nges par gzung ba'i don to/_/byang chub kho na yin gyi/_rtogs par bya ba dang /_rtogs par byed pa ni ma yin no zhes bya ba'i don to/_/'di skad du sna tshogs pa rtogs pa tsam nyid rtogs par bya ba dang /_rtogs par byed pas stong pa nyid yang dag par gsal bar
[\[189b.6\]]gyur par byang chub yin no zhes bstan par 'gyur ro/_/sna tshogs zhes bya ba ni ci'i phyir zhe na/_khyab par rigs pa'i phyir ro/_/ji ltar na tsam gyi don yin zhe na/_tshig gcig las kyang nges par gzung ba khong du chud pa'i phyir chu nyid 'thung zhes bya ba lta bu ste/_nyid kyi don la dngos po gtso bor gyur
[\[189b.7\]]pa'i phyir ro/_/yang dag par gsal bar gyur ces bya ba ci'i phyir zhe na shugs las yin te rnam pa gzhan du na rtogs pa med pa dag kyang byang chub tu thal bar 'gyur ba'i phyir ro/_/de ni sangs rgyas bcom ldan 'das rnams kyi byang chub ste zhes bya ba la/_shes par bya ba yin pas na byang chub ste/_
[\[190a\]]
[\[190a.1\]]de yang byang chub rab kyi mthar phyin pa de bzhin gshegs pa'i gsungs so/_/de yang chos thams cad kyi tha dad pa nub pa'i de bzhin nyid gsal bar gyur pa yin pa de bas na byang chub ni stong pa nyid kho na'o/_/de ni sangs rgyas rnams kyis mngon par rdzogs par
[\[190a.2\]]sangs rgyas pa de'i phyir byang chub ces bya ba la byang chub kyi sgra ni las su sgrub par byed pa kho na yin no/_/mngon par rdzogs par sangs rgyas pa de'i phyir byang chub ces bya ba'i sgra ni yang dag pa nyid dang /_mngon pa'i sgra ni ma lus pa gsungs te/_'khrul pa thams cad kyis dben pa'i sgo
[\[190a.3\]]nas mkhyen pa zhes bya ba'i don to/_/'khrul pa thams cad kyis dben pa ni byang chub kyi sgra las rab kyi mthar phyin pa thob pa yin la/_khyab pa'i rigs pas chos thams cad kyi zhes bya ba thob pa de bas na byang chub ni stong pa nyid kho na yin te/_de nyid chos dkon mchog yin no/_/gsol
[\[190a.4\]]pa/_bcom ldan 'das zhes bya ba nas/_de ltar dag par mi 'gyur ro zhes bya ba'i bar gyis ni dge 'dun dkon mchog la log par rtog pa ste/_'dir byang chub sems dpa'i dge 'dun ni dge 'dun dkon mchog ste/_byang chub tu sems bskyed pa thams cad kyang byang chub sems dpa'
[\[190a.5\]]yin la de dag thams cad kyang dge 'dun dkon mchog gi nang du 'du bar 'gyur ro/_/de yang rigs pas ma yin te dbyer mi phyed pa'i don ni dge 'dun gyi don yin na/_gal te de pha rol tu phyin pa la sogs pa mi spyod na rgyu med pas gang las de'i byang chub yin/_ci ste spyod na mi dmigs
[\[190a.6\]]pa dang bcas pa gang las byang chub yin/_ci ste gnyis med pa'i tshul gyis spyod na 'di'i byang chub kyi don gyi dge ba'i rtsa ba rnam par 'phel bar mi 'gyur ro zhes bya ba ni log par rtog pa'o/_/'dir lan ni gnyis kyis spyod na dge ba'i rtsa ba mi 'phel la gnyis med pas spyod na 'phel
[\[190a.7\]]te/_'phel bar gyur pa de dag gis gang nas brtsams te/_bdud la sogs pas mi thul bar 'gyur la/_gang mi dge bas kyang bcom pa ni dman pa'i byang chub tu ltung ba de bas na de dag gis mi choms par gyur pa ni dge 'dun dkon mchog gi grangs su 'gro ste/_ji skad du/_nges 'byed
[\[190b\]]
[\[190b.1\]]yan lag nas bzung ste/_/mthong dang bsgom pa'i lam dag la/_/byang chub sems dpa' gang dag gnas/_/de 'dir phyir mi ldog pa'i tshogs/_/zhes bya ba gsungs pa yin no/_/lhag ma ni zhar las 'ongs pa'o/_/gsol pa/_bcom ldan 'das zhes bya ba nas/_'tshang rgya
[\[190b.2\]]bar mi nus so zhes bya ba'i bar gyis thabs la mkhas pa la log par rtog pa'o/_/rab tu 'byed pa la mkhas pa'i sgra ma gsungs pa ni yul gyis yul can bstan pa'i phyir ro/_/de la bcom ldan 'das zhes bya ba nas/_de gang lags zhes bya ba'i bar gyis ni log par rtog pa ste/_
[\[190b.3\]]'di snyam du gal te bden pa mthong ba dang /_ma mthong ba dag la yang thabs la mkhas pa gsungs pa de ltar na yang de tsam gyis dman pa'i byang chub ldog par mi 'gyur ro zhes sems so/_/tshig gi tshogs 'og mas ni lan yin no/_/gsol pa/_bcom ldan 'das zhes bya ba
[\[190b.4\]]nas/_spros pa dang bral ba ni mngon par rtogs pa'o zhes bya ba'i bar gyis ni mngon par rtogs pa la log par rtog pa yin te/_rtogs pa ni byang chub yang dag par rtogs pa yin la mngon du phyogs pas rtogs pa ni mngon par rtogs pa'o/_/thub pa'i zhes bya ba ni thub pa nyid la mngon
[\[190b.5\]]du bltas pa'o/_/bcom ldan 'das kyis bka' stsal pa zhes bya ba nas/_gcig tu mi 'gyur ram zhes bya ba'i bar gyis ni log par rtog pa'o/_/bcom ldan 'das kyis bka' stsal pa/_mngon par rtogs pa ni yod med pa ma yin te zhes bya ba la sogs pa ni lan no/_/gsol pa/_
[\[190b.6\]]bcom ldan 'das zhes bya ba nas/_shes rab kyis rnam pa thams cad mkhyen pa nyid thob par byed do zhes bya ba'i bar gyis ni phyin ci log gi log par rtog pa'o/_/mdo las spros pa'i sgra dang bstan bcos las phyin ci log gi sgra gnyis ni don gcig pa nyid kyi phyir ro/_/spros pa zhes
[\[190b.7\]]bya ba de yang ji ltar yin zhes bya ba ni log par rtog pa'o/_/gal te 'di snyam du shes rab kyi pha rol tu phyin pa spros pa dang bral ba phyin ci log bzhi dang bral bar gyur pa'i chos nyan thos kyi lam du 'gyur gyi sangs rgyas kyi lam ni ma yin no zhes sems so/_/bcom ldan 'das kyis bka'
[\[191a\]]
[\[191a.1\]]stsal pa zhes bya ba ni lan no/_/mi spro ba zhes bya ba ni chos kyi dbyings nyid yin pa'i phyir rnam par mi rtog pa'o/_/'phro bar mi byed do zhes bya ba ni rnam par rtog par mi byed pa'o/_/ngo bo nyid ni ngo bo nyid 'phro bar mi byed ces bya ba ni ngo bo nyid dang bcas pa'i tha dad pa dag ni
[\[191a.2\]]dbyer med pa dang mi ldan pa'i phyir ro/_/dngos po med pa yang dngos po med pa 'phro bar mi byed ces bya ba ni ngo bo nyid med pa la gnyi gar med pa'i phyir ro/_/ngo bo nyid med do zhes bya ba ni dpyad mi bzod pa'i phyir ro/_/skad cig gcig dang ldan pa'i zhes bya ba ni rdo rje lta bu'i ting nge 'dzin dang
[\[191a.3\]]ldan pa'o/_/gsol pa/_bcom ldan 'das zhes bya ba nas/_chos thams cad gang yang ma 'dus pa med do zhes bya ba'i bar gyis ni lam la log par rtog pa'o/_/de la bcom ldan 'das kyis bka' stsal pa zhes bya ba la sogs pa ni lan yin la/_de'i ltag yan chad ni log par rtog
[\[191a.4\]]pa'o/_/gsol pa/_bcom ldan 'das gal te zhes bya ba nas/_ldan pa yang ma yin mi ldan pa yang ma yin no zhes bya ba'i bar gyis ni mi mthun pa'i phyogs dang gnyen po'i phyogs la log par rtog pa'o/_/de la byang chub kyi phyogs la sogs pa ni gnyen po'i phyogs so/_/ji ltar de dag gis
[\[191a.5\]]byang chub thob par byed pa yin zhes bya ba ni log par rtog pa'o/_/lan ni gzhung 'og ma bslab par bya'o zhes bya ba'i bar gyis yin no/_/de'i 'og nas gsol pa/_bcom ldan 'das zhes bya ba la sogs pa ni mi mthun pa'i phyogs la log par rtog pa'o/_/'di snyam du mi mthun pa'i phyogs
[\[191a.6\]]ni nyon mongs pa dag yin la/_de dag 'dul bar byed pa 'di chos 'dul ba yin te/_gal te yod na de'i tshe sems can dang nyon mongs pa dag yod par gyur la de dag dang de dag ldan pa dang bral bar khas blang bar bya'o zhes sems pa'o/_/bcom ldan 'das kyis bka' stsal pa zhes bya ba la
[\[191a.7\]]sogs pa ni lan yin no/_/chos 'dul ba de nyid ni gang dang ldan pa dang bral ba'i rnam par rtog pa'i yul ma yin no zhes dgongs so/_/rab 'byor 'di ni zhes bya ba nas/_de bzhin nyid du gnas pa'o zhes bya ba'i bar gyis mtshan nyid la log par rtog pa'o/_/chos kyi mtshan nyid gang yang
[\[191b\]]
[\[191b.1\]]dmigs par mi 'gyur ro zhes bya ba'i bar gyis ni skabs 'byed pa'o/_/'khor ba las dgrol bar bgyi'o zhes bya ba'i bar gyis ni log par rtog pa'o/_/de man chad ni lan yin no/_/gsol pa/_bcom ldan 'das zhes bya ba nas/_sems can thams cad phung po gsum
[\[191b.2\]]du lung bstan par 'gyur ro zhes bya ba'i bar gyis ni bsgom pa la log par rtog pa'o/_/de la dang por bsod nams bya ba'i dngos po la dgod par mi nus so zhes bya ba yan chad kyis ni log par rtog pa'o/_/'dir mtshan nyid tha dad pa yang ma lags zhes bya ba ni mtshan nyid kyi
[\[191b.3\]]rnam pa tha dad pa med pa'o/_/de man chad rgyas par ni lan yin no/_/dri ba gzhan dag ni de dang 'dren ma'o/_/de ltar log par rtog pa bcu drug bstan pa yin no/_/mngon par rtogs pa'i rgyan gyi 'grel pa dag ldan zhes bya ba rin chen 'byung gnas zhi bas sbyar ba las rtse mo'i
[\[191b.4\]]mngon par rtogs pa ste le'u lnga pa'o//_//mthar gyis pa/_rnam gsum rnam bcu zhes gong du gsungs pa de dag tshigs su bcad pa gcig gis/_sbyin pa shes rab bar dag dang /_/sangs rgyas la sogs dran dang chos/_/dngos med ngo bo nyid kyis ni/_/mthar gyis
[\[191b.5\]]pa yi bya bar bzhed/_/ces bya ba gsungs te/_sbyin pa nas/_shes rab kyi bar du pha rol tu phyin pa drug gi zhes bya ba'i don to/_/sangs rgyas la sogs dran dang zhes bya ba ni sangs rgyas dang /_chos dang /_dge 'dun dang /_tshul khrims dang /_gtong ba dang /_lha rjes su dran pa dag
[\[191b.6\]]gis so/_/chos/_dngos med ngo bo nyid kyis zhes bya ba ni chos rnams ngo bo nyid med pa nyid kyis zhes bya ba'i don to/_/bcu gsum po de dag gis mthar gyis pa'i bya bar bzhed do/_/de zhes bya ba ni rtse mo'i mngon par rtogs pa'i skabs bstan pa gang yin pa'o/_/mdo las dang
[\[191b.7\]]por 'di'i bcom ldan 'das kyis bka' stsal pa zhes bya ba nas/_pha rol tu phyin pa drug la spyod do zhes bya ba'i bar gyis rgol ba dang lan yin no/_/de nas gzhan yang zhes bya ba'i tshig re res pha rol tu phyin pa drug po dag gis mthar gyis pa'i bya ba drug yin no/_/de nas gzhan yang
[\[192a\]]
[\[192a.1\]]zhes bya ba'i tshig lngas sangs rgyas rjes su dran pa lnga yin te/_gzugs la sogs pa'i phung po dang /_mtshan dang dpe byad dang /_tshul khrims la sogs pa'i phung po dang /_stobs dang mi 'jigs pa la sogs pa dang /_rten cing 'brel par 'byung ba yid la mi
[\[192a.2\]]byed pa'o/_/de nas ji ltar na zhes bya ba'i tshig lngas chos rjes su dran pa la sogs pa lnga'o/_/de nas gzhan yang zhes bya ba'i tshig gcig gis chos thams cad dngos po med pa'i ngo bo nyid kyi'o/_/de nas dris pa dang lan dag yin no/_/mngon par rtogs pa'i rgyan gyi 'grel pa
[\[192a.3\]]dag ldan zhes bya ba rin chen 'byung gnas zhi bas sbyar ba las mthar gyis pa'i mngon par rtogs pa ste le'u drug pa'o//_//da ni skad cig ma gcig gis mngon par rtogs pa brjod par bya ba yin pas na rab 'byor gyis dang por shes rab kyi pha rol tu phyin pa la spyod pa'i tshe/_ji
[\[192a.4\]]ltar sems bskyed pa gcig gis pha rol tu phyin pa drug la sogs pa'i chos thams cad dang /_mtshan dang dpe byad kyi mthar thug pa yongs su 'dzin pa lags zhes bya ba ni 'dri bar byed pa'o/_/bcom ldan 'das kyis bka' stsal pa zhes bya ba la sogs pa ni lan yin no/_/skad cig
[\[192a.5\]]ma/_gcig gis mngon rdzogs byang chub pa/_/mtshan nyid kyis ni rnam pa bzhi/_/zhes sngar gsungs pa yin no/_/de dag gang zhe na/_zag pa med pa'i chos thams cad skad cig ma gcig la mngon par rtogs pa dang /_dge ba'i chos thams cad skad cig ma gcig gis mngon par
[\[192a.6\]]rtogs pa dang /_mtshan nyid med par chos thams cad skad cig ma gcig gis mngon par rtogs pa dang /_gnyis su med par chos thams cad skad cig ma gcig gis mngon par rtogs pa'o/_/bzhi po de dag tshig gi tshogs bzhis 'chad par mdzad pa de bas na dang po'i dbang du mdzad
[\[192a.7\]]nas/_sbyin pa la sogs re res kyang /_/zag med chos kun bsdus pa'i phyir/_/thub pa'i skad cig gcig pa yi/_/rtogs pa 'di ni shes par bya/_/ji ltar skyes bu zo chun rgyud/_/rdog thabs gcig gis bskyod pa na/_/thams cad cig car 'gul ba ltar/_/skad cig gcig shes de bzhin
[\[192b\]]
[\[192b.1\]]no/_/zhes gsungs te/_byang chub sems dpa' shes rab kyi pha rol tu phyin pa la spyod pa'i tshe/_sbyin pa la sogs pa re res kyang zag pa med pa'i chos thams cad bsdus shing 'phangs pa'i phyir skad cig ma gcig gis rtogs pa ste/_sems kyi skad cig ma gcig gis mngon par rtogs
[\[192b.2\]]pa ste dang po'o/_/ji ltar skyes bu'i rdog thabs gcig gis bskyod pa na/_zo chun gyi rgyud mo thams cad cig car 'gul ba de bzhin du sbyin pa la sogs pa'i sems gcig dang ldan pas zag pa med pa'i shes pa thams cad sngon gyi bsgoms pa'i shugs kyis 'dren par byed de/_rab
[\[192b.3\]]'byor 'di la zhes bya ba nas/_ting nge 'dzin gyi pha rol tu phyin pa yongs su rdzogs par byed do zhes bya ba'i bar du ste/_'dir dang por gzhan du ma yin zhes bya ba'i sgra dag ni nges par zhes bya ba'i don to/_/gnyis pa'i dbang du mdzad nas/_gang tshe dkar po thams cad kyi/_/rang bzhin shes
[\[192b.4\]]rab pha rol phyin/_/rnam smin chos nyid gnas skabs skyes/_/de tshe skad cig gcig ye shes/_/zhes bya ba gsungs te/_rnam par smin pa'i chos nyid kyi rang bzhin lhun gyis grub pas 'jug pa'i gnas skabs de 'di la yod pas de skad ces brjod do/_/gnas skabs de yang sa brgyad
[\[192b.5\]]pa la sogs pa'o/_/dkar po thams cad kyi rang bzhin zhes bya ba ni chos dkar po thams cad kyi rang bzhin no/_/skye zhes bya ba ni 'byung bar gyur pa'o/_/ye shes zhes bya ba ni dge ba'i sems can thams cad do/_/rab 'byor ji ltar na zhes bya ba nas/_rab tu yongs su rdzogs par 'gyur ro
[\[192b.6\]]zhes bya ba'i bar gyis gang gsungs pa'o/_/gsum pa'i dbang du mdzad nas/_sbyin pa la sogs spyod pa yis/_/chos kun rmi lam 'drar gnas nas/_/chos rnams mtshan nyid med par ni/_/skad cig ma ni gcig gis rtogs/_/zhes bya ba gsungs te/_rtogs pa zhes bya ba ni
[\[192b.7\]]khams gsum gyi don sna tshogs pa nyid kyi phyir mkhyen to zhes bya ba'i don to/_/lhag ma ni rtogs par sla'o/_/de nas tshe dang ldan pa zhes bya ba nas/_sprul pa lta bur yongs su shes so zhes bya ba'i bar gyis gang gsungs pa'o/_/bzhi pa'i dbang du mdzad nas/_rmi lam dang ni de mthong nyid/_/
[\[193a\]]
[\[193a.1\]]gnyis kyi tshul du mi mthong ltar/_/chos rnams gnyis su med pa yi/_/de nyid skad cig gcig gis mthong /_/zhes bya ba gsungs te/_rmi lam dang ni de mthong nyid/_/ces bya ba ni byed pa dang ldan pa yin du zin kyang las [(]gyis [,]kyis [)]gnyis pa ste/_'bras chan 'tshed du 'gro
[\[193a.2\]]zhes bya ba lta bu'o/_/yang gzhung gzhan las de ltar rmi lam de mthong zhes 'byung ste/_de ltar gyi don ni snga ma dang 'dra'o zhes bya ba'i don to/_/lhag ma ni go sla'o/_/gsol pa/_bcom ldan 'das zhes bya ba nas/_mtshan nyid med pa'i tshul gyis shes rab kyi pha rol tu phyin pa la bslab par
[\[193a.3\]]bya'o zhes bya ba'i bar gyis gang gsungs pa'o/_/mngon par rtogs pa'i rgyan gyi 'grel pa dag ldan zhes bya ba rin chen 'byung gnas zhi bas sbyar ba las/_skad cig ma gcig la mngon par rdzogs par byang chub pa ste le'u bdun pa'o//_//mngon par rtogs pa brgyad pa'i mdor bstan
[\[193a.4\]]pa ni/_ngo bo nyid longs rdzogs bcas dang /_/de bzhin sprul dang rnam gsum dang /_/mdzad dang bcas pa chos sku ste/_/rnam pa bzhir ni yang dag brjod/_/ces bya ba sngar gsungs te/_ngo bo nyid dang longs spyod rdzogs pa dang /_/sprul pa zhes bya ba rnam pa gsum mdzad pa dang bcas pa
[\[193a.5\]]ni chos kyi sku ste/_rnam pa bzhir gsungs so zhes bya ba'i don to/_/de la dang por ngo bo nyid de'i dbang du mdzad nas/_zag pa med chos rnam kun du/_/rnam par dag gyur thob gang yin/_/de dag rang bzhin mtshan nyid can/_/ngo bo nyid kyi sku ru bzhed/_/byang chub phyogs mthun tshad med
[\[193a.6\]]dang /_/rnam par thar dang mthar gyis ni/_/snyoms 'jug dgu yi bdag nyid dang /_/zad par bcu yi bdag nyid dang /_/zil gyis gnon pa'i skye mched ni/_/rab tu dbye ba rnam brgyad dang /_/nyon mongs med dang smon mkhyen dang /_/mngon shes so so yang dag rig_/rnam pa thams cad
[\[193a.7\]]dag bzhi dang /_/dbang bcu dag ni stobs bcu dang /_/mi 'jigs pa ni bzhi dag dang /_/bsrung ba med pa rnam gsum dang /_/dran pa nyer gzhag rnam gsum dang /_/bsnyel ba mi mnga'i chos nyid dang /_/bag chags yang dag bcom pa dang /_/skye la thugs rje chen po dang /_/thub pa kho
[\[193b\]]
[\[193b.1\]]na'i ma 'dres chos/_/bco brgyad bshad pa gang yin dang /_/rnam pa thams cad mkhyen nyid dang /_/chos kyi sku zhes brjod pa yin/_/zhes bya ba'i tshigs su bcad pa drug gis gsungs te/_zag pa med pa'i chos rnams rnam pa thams cad rnam par dag pa chos nyid kyi ngo bo nyid gang yin
[\[193b.2\]]pa de ni sangs rgyas bcom ldan 'das kyi ngo bo nyid kyi sku ste/_glo bur gyi 'khrul pa thams cad dang bral bas rang bzhin du gnas pa'i phyir ro/_/de skad du yang /_sgrib pa kun gyi dri med dang /_/rnam pa thams cad mkhyen nyid thob/_/rin chen snod ni phye ba ltar/_/sangs rgyas nyid ni
[\[193b.3\]]yang dag bstan/_/zhes bya ba gsungs so/_/zag pa med pa'i chos de dag kyang gang zhe na/_byang chub kyi phyogs kyi chos sum cu rtsa bdun dang /_tshad med pa bzhi dang /_rnam par thar pa brgyad dang /_mthar gyis gnas pa'i snyoms par 'jug pa dgu dang /_zad par gyi skye mched bcu dang /_
[\[193b.4\]]zil gyis gnon pa'i skye mched brgyad dang /_nyon mongs pa med pa'i ting nge 'dzin dang /_smon nas mkhyen pa dang /_so so yang dag par rig pa bzhi dang /_/rnam pa thams cad yongs su dag pa bzhi dang /_dbang bcu dang /_stobs bcu dang /_mi 'jigs pa bzhi dang /_bsrung ba med
[\[193b.5\]]pa gsum dang /_dran pa nye bar gzhag pa gsum dang /_bsnyel ba mi mnga' ba'i chos nyid dang /_bag chags yang dag par bcom pa dang /_thugs rje chen po dang /_sangs rgyas kyi chos ma 'dres pa bco brgyad dang /_rnam pa thams cad mkhyen pa nyid do zhes bya ba ni de ltar ro/_/chos kyi sku ni
[\[193b.6\]]chos kyi tshogs su brjod pa yin te/_gang gi rang bzhin sangs rgyas rnams kyi ngo bo nyid kyi sku'o zhes bya ba'i don to/_/yang na chos rnams kyi rang bzhin gyi lus ngo bo nyid kyi mtshan nyid bstan cing chos de dag kyang brjod nas/_de ltar chos kyi sku brjod pa yin zhes bya bas mjug sdud pa yin
[\[193b.7\]]no/_/tshig snga ma'i dngos po gtso bor gyur pa nyid kyi phyir chos nyid kyi sku ni chos kyi sku ste/_ngo bo nyid kyi sku zhes bya ba'i don to/_/de ltar na ni/_gcig min du ma'ang min zhes bya ba'i chos kyi sku'i bstod pa 'thad par 'gyur ro/_/gzhan dag ni chos de dag nyid kyi sku ste/_sangs rgyas rnams
[\[194a\]]
[\[194a.1\]]kyi sku bzhi pa yin la/_de lta yin dang tshul gzhan las sku bzhir gsungs pa de ni legs par gsungs pa yin no zhes smra'o/_/de ni bden pa ma yin no/_/bcom ldan 'das ma las sku gsum nyid du gzhan yang zhes bya ba'i tshig gsum dang mdo gzhan dag las kyang
[\[194a.2\]]gsungs pa'i phyir ro/_/sngags kyi tshul la bzhi yang rnam pa gzhan nyid du yin te/_sku dang gsung dang thugs ni sku gsum yin la/_bzhi pa'i ni de dag nyid kyi las sam mnyam pa nyid do/_/de ltar na ni chos de dag sku gang gis bsdus par 'gyur zhe na/_ngo bo nyid kyis te/_de dag ni
[\[194a.3\]]'khrul pa thams cad dang bral bas gsal ba'i bdag nyid chos nyid tsam yin pa'i phyir ro/_/de dag mtshan nyid kyi dbye ba ni rgyu'i gnas skabs kyi rjes su 'brangs nas kun rdzob yin no/_/spros pas chog go/_/de nyid kyi phyir ngo bo nyid kyi sku ni gzhan yang zhes bya ba'i tshig dang po nas
[\[194a.4\]]bslab par bya'o zhes bya ba'i bar gyis gsungs te/_de la bcom ldan 'das nyid kyis byang chub kyi phyogs la sogs pa thams cad dang /_mtshan dang dpe byad bzang po dang bcas pa dang bsdu ba'i dngos po'i nang nas 'jig rten las 'das pa'i chos kyi sbyin par 'chad par gyur la/_bdag gis
[\[194a.5\]]kyang bsam gtan dang /_gzugs med pa la 'jug pa dang /_tshad med pa la 'jug pa dang /_lam gyi tshogs rgyas par mang du bstan pas de dang de dag rgyas par shes par bya'o/_/nyon mongs pa med pa dang /_smon nas shes pa'i mtshan nyid kyang de nyid du 'chad par 'gyur ro/_/de dag gi nyan
[\[194a.6\]]thos kyi 'bras bu gang yin pa dang /_sangs rgyas bcom ldan 'das kyi 'bras bu gang yin pa ni/_nyan thos nyon mongs med pa lta'i/_/nyon mongs yongs su mi spong nyid/_/rgyal ba grong sogs de dag gi/_/nyon mongs rgyun gcod nyon mongs med/_/sangs rgyas smon nas mkhyen pa ni/_/
[\[194a.7\]]lhun gyis grub dang chags spang dang /_/thogs pa med dang rtag gnas dang /_/'dri ba kun la lan 'debs byed/_/ces pa'i tshigs su bcad pa gnyis kyis gsungs te/_nyan thos kyi nyon mongs pa med pa ni grong la sogs par sems can gang dag mthong bar gyur pa na/_de'i nyon mongs pa skye bar
[\[194b\]]
[\[194b.1\]]'gyur ba na mi rung ngo zhes de dag mthong ba nyid zlog par byed kyi/_nyon mongs pa mngon sum du ni ma yin no/_/de bzhin gshegs pa'i nyon mongs pa med pa ni mthong ba yod kyang de dag gi nyon mongs pa'i rgyun nyid gcod par byed kyi/_mthong ba ni ma yin no/_/sangs rgyas dag gi smon nas mkhyen pa lhun
[\[194b.2\]]gyis grub pa ni rnam par rtog pa med pa nyid kyi phyir ro/_/chags pa mi mnga' ba ni ltos pa med pa nyid kyi phyir ro/_/thogs pa med pa ni thams cad du thogs pa mi mnga' ba nyid kyi phyir ro/_/rtag tu gnas pa ni rtag tu thugs mnyam pa nyid la gnas pa nyid kyi phyir ro/_/'dri ba thams cad kyi
[\[194b.3\]]len lon par mdzad pa nyid kyi phyir na/_'dri ba kun gyi lan 'debs pa'o/_/nyan thos rnams kyi ni zlog pa dag yin no/_/rgyud ni yongs su smin gyur nas/_/gang dang gang la gang dang ni/_/gang tshe bya ba phan gyur pa/_/de dang de la de snang ngo /_/de dang de la phan pa mdzad pa'i phyir ro/_/de
[\[194b.4\]]zhes bya ba ni ngo bo nyid kyis sangs rgyas so/_/de dang de'i tshe snang ba'i ni sprul pa'i sku snang ba'i phyir ro/_/ci'i phyir thams cad la thams cad mi snang zhe na/_lha'i rgyal pos char phab kyang /_/sa bon mi rung mi 'khrung ltar/_/sangs rgyas rnams ni byung gyur kyang /_/skal ba med pas bzang
[\[194b.5\]]mi myong /_/de ltar mdzad pa rgya che'i phyir/_/sangs rgyas khyab par nges par brjod/_/de nyid zad pa med pa'i phyir/_/rtag pa zhes kyang brjod pa yin/_/mdzad pa rgya che ba ni skal ba ji lta ba bzhin du sna tshogs pa'i don mdzad pa'o/_/de nyid ces bya ba ni mdzad pa'o/_/zad pa med
[\[194b.6\]]pa'i phyir zhes bya ba ni bral ba med pa'i phyir ro/_/gzhan yang zhes bya ba'i tshig gnyis pa nas/_bslab par bya'o zhes bya ba'i bar gyis longs spyod rdzogs pa'i sku gsungs te/_'dir byang chub sems dpa' smos pa ni gzhan dag rnam par bcad pa'i phyir ro/_/sems dpa' chen po smos
[\[194b.7\]]pa ni 'phags pa ma yin pa rnam par bcad pa'i phyir ro/_/mchog tu zhes bya ba ni sgra ji lta ba bzhin du ma yin pa bsam pa ji lta ba bzhin no/_/bla na med pa'i dga' ba dang /_/mgu ba dang /_rab tu dga' ba dang /_bde ba nye bar longs spyod pa'i phyir zhes bya ba de dag gis ni 'di skad du gang de ltar _
[\[195a\]]
[\[195a.1\]]longs spyod rdzogs pa ste/_de la nus par gyur pa'i phyir longs spyod rdzogs pa'i sku zhes gsungs so/_/bstan bcos mdzad pas de dag gi dbang du mdzad nas/_mtshan ni sum cu rtsa gnyis dang /_/dpe byad brgyad cu'i bdag nyid 'di/_/thub pa'i longs
[\[195a.2\]]spyod rdzogs skur bzhed/_/ces gsungs so/_/ci'i phyir longs spyod rdzogs pa yin zhe na/_theg chen nye bar longs spyod phyir te/_sku des theg pa chen po la longs spyod rdzogs pa'i phyir ro/_/byang chub sems dpas thob pa dag gis rdzogs par longs spyod pas na longs spyod rdzogs
[\[195a.3\]]pa'o/_/de la dang por mtshan dag ni/_/phyag zhabs 'khor lo'i mtshan dang rus sbal zhabs/_/phyag dang zhabs sor dra bas 'brel ba dang /_/phyag ni zhabs bcas 'jam zhing gzhon sha chags/_/'di yi sku ni bdun dag mtho ba dang /_/sor mo ring dang rting yangs sku che drang /_/zhabs
[\[195a.4\]]long mi mngon spu ni gyen du phyogs/_/byin pa e n+ya'i 'dra phyag ring mdzes/_/mdoms kyi sba ba sbubs su nub pa'i mchog_/pags pa gser mdog pags pa srab pa dang /_/spu ni re re nas g.yas legs 'khrungs dang /_/zhal mdzod spus brgyan ro stod seng ge'i 'dra/_/'di yi
[\[195a.5\]]dpung pa'i mgo zlum thal gong rgyas/_/'di la ro mi zhim pa'ang ro mchog snang /_/sku ni n+ya gro d+ha ltar chu zheng gab/_/gtsug tor yar 'phags ljags ring mdzes pa dang /_/tshangs dbyangs 'gram pa seng ge'i 'dra dang tshems/_/shin tu dkar dang tshad mnyam thags bzang dang /_/grangs ni
[\[195a.6\]]bzhi bcu tham pa tshang ba dang /_/spyan ni mthon mthing spyan rdzi ba mchog gi/_/'dra ba 'di dag sum cu rtsa gnyis mtshan/_/'di'i phyag dang zhabs la 'khor los mtshan pas na/_phyag zhabs 'khor los mtshan pa'o/_/legs par gnas pa nyid kyi phyir 'di la rus sbal dang 'dra ba'i zhabs
[\[195a.7\]]mnga' bas na rus sbal zhabs te/_de yang 'di yin la de yang yin pas na zhes bya ba ni bsdu ba'o/_/'di la phyag dang zhabs kyi sor mo dra bas 'brel pa mnga' bas na phyag dang zhabs sor mo dra bas 'brel pa'o/_/phyag ni zhabs bcas 'jam zhing gzhon sha can/_/'di yi zhes bya ba'i 'og ma
[\[195b\]]
[\[195b.1\]]dang sbyar ro/_/'di yi sku ni bdun dag mtho ba dang /_/zhes bya ba ni mtshon par byed pa'i gsum pa'o/_/sku ni rten yin no/_/'di'i sku bdun mtho ba dag gis mtshon par byed ces bya ba'i don to/_/de dag gis mtshan lnga bstan pa yin te/_phyag dang zhabs 'khor los mtshan pa nyid/_zhabs
[\[195b.2\]]shin tu legs par gnas pa dang /_phyag dang zhabs dra bas 'brel pa nyid dang /_phyag dang zhabs gzhon sha chags pa nyid dang /_sku bdun mtho ba nyid ces bya ba'o/_/sor mo ring dang rtings yangs sku che drang /_/zhabs long mi mngon spu ni gyen du phyogs/_/byin pa e na ya'i 'dra phyag
[\[195b.3\]]ring mdzes/_/mdoms kyi sba ba sbubs su nub pa'i mchog_/ces bya ba la/_sor mo ring ba nyid dang rting pa yangs pa zhes bya ba ni tshogs pa gtso bor gyur pa'i zlas dbye ba'o/_/sku che drang zhes bya ba ni sku rgya che la drang ba'o/_/zhabs kyi long bu mi mngon pa dang /_spu gyen du phyogs pa ste/_mdo
[\[195b.4\]]las pus mo'i lha nga dang /_/long bu mdzes par nub pas na zhabs kyi long bu mi mngon pa zhes gsungs pa de bas na mi mngon pa'i sgra ni shin tu legs par sbas pa'i don yin no/_/long bu'i sgra ni pus mo'i lha nga dang /_long bu'i rus pa rjod par byed pa ste/_brla'i rtsa ba man chad kun
[\[195b.5\]]la zhabs zhes bya bar khong du chud par bya'o/_/mdoms kyi sba ba ni mdoms kyi sba ba ste/_'di la mdoms kyi sba ba sbubs su nub pa'i mchog mnga' bas na/_de skad ces brjod do/_/'dis ni sor mo ring ba nyid dang /_rting pa yangs pa nyid dang /_sku che la drang ba nyid dang /_zhabs kyi long
[\[195b.6\]]bu mi mngon pa nyid dang /_/spu gyen du phyogs pa nyid dang /_byin pa e na ya'i 'dra ba nyid dang /_phyag ring la mdzes pa nyid dang /_mdoms kyi sba ba sbubs su nub pa nyid ces bya ba mtshan brgyad yin no/_/pags pa gser mdog pags pa srab pa dang /_/spu ni re re nas g.yas
[\[195b.7\]]legs 'khrungs dang /_/zhal mdzod spus brgyan ro stod seng ge'i 'dra/_/'di yi dpung pa'i mgo zlum thal gong rgyas/_/zhes bya ba la/_'di la ro stod seng ge dang 'dra ba mnga' bas na ro stod seng ge dang 'dra ba can no/_/mgo zlum zhes bya ba ni shin tu zlum pa ste/_mgur dang rgyud
[\[196a\]]
[\[196a.1\]]legs par 'brel cing lhun zlum pa nyid kyi phyir ro/_/phrag pa'i bar ni thal gong ste brang ngo /_/'di la de rgyas pa mnga' bas na thal gong rgyas pa can no/_/'dis ni pags pa gser mdog nyid dang /_pags pa srab pa nyid dang /_spu re re nas g.yas phyogs su
[\[196a.2\]]'khyil ba nyid dang /_zhal mdzod spus mtshan pa nyid dang /_sku ro stod seng ge'i 'dra ba nyid dang /_dpung mgo shin tu zlum pa nyid dang /_thal gong rgyas pa nyid ces bya ba mtshan bdun yin no/_/'di la ro mi zhim pa'ang ro mchog snang /_/sku ni n+ya gro d+ha ltar chu zheng gab/_/gtsug tor
[\[196a.3\]]yar 'phags ljags ring mdzes pa dang /_/tshangs dbyangs 'gram pa seng ge'i 'dra dang tshems/_/shin tu dkar dang tshad mnyam thags bzang dang /_/grangs ni bzhi bcu tham pa tshang ba dang /_/spyan ni mthon mthing spyan rdzi ba mchog gi/_/'dra ba 'di dag sum cu rtsa gnyis mtshan/_/zhes
[\[196a.4\]]bya ba'i tshigs su bcad pa gnyis po 'dis ro'i mchog mkhyen pa nyid dang /_n+ya gro d+ha ltar chu zheng gab pa nyid dang /_dbu gtsug tor dang ldan pa nyid dang /_ljags ring zhing srab pa nyid dang /_tshangs pa'i dbyangs nyid dang /_'gram pa seng ge'i 'dra ba nyid dang /_tshems dkar ba nyid dang /_
[\[196a.5\]]tshems mnyam pa nyid dang /_tshems thags bzang ba nyid dang /_tshems mnyam zhing bzhi bcu tshang ba nyid dang /_spyan mthon mthing nyid dang /_rdzi ma ba'i lta bu nyid ces bya ba mtshan sum cu rtsa gnyis gsungs so/_/'di la bcu'i tshad kyi tshogs mnga' bas na bzhi bcu tham pa tshang ba ste/_bcu
[\[196a.6\]]tshan bzhi zhes bya ba'i don to/_/thams cad gcig tu bsdus na 'di dag sum cu rtsa gnyis yin no/_/ba mchog ni ba dang glang ngo /_/yang na ba mchog ni khyu mchog la bya'o/_/de dag bshad pa dang rgyu dang sngon gyi mtshan ma ni mdo ji lta ba bzhin du chos kyi sbyin pa la ste/_'di la mtshan ni gang gang
[\[196a.7\]]gis/_/sgrub par byed pa'i rgyu gang yin/_/de dang de ni rab rdzogs pas/_/mtshan ni 'di dag yang dag 'grub/_/'dir mtshan gang dang rgyu gang dang gang gis sgrub par byed pa gang yin pa de dang de rab tu rdzogs pas longs spyod rdzogs pa'i sku 'di'i mtshan yang dag par 'grub po/_/yang
[\[196b\]]
[\[196b.1\]]gang gi rgyu gang zhe na/_bla ma skyel la sogs pa dang /_/yang dag blangs la brtan pa dang /_/bsdu ba bsten dang gya nom pa'i/_/dngos po sbyin dang gsad bya ba/_/thar par byed dang dge ba ni/_/yang dag blangs dang spel la sogs/_/sgrub byed rgyu yi mtshan nyid de/_/de la sogs pa mdo bzhin
[\[196b.2\]]no/_/zhes bya ba gsungs te/_de la bla ma dag skyel ba dang bsu ba dag dang /_chos nyan pa dang /_me tog gis mchod pa dang /_mchod rten gyi thad du 'gro ba la sogs pa la g.yog byas pas phyag dang zhabs 'khor lo'i mtshan dang ldan pa yin no/_/yi dam la shin tu brtan pas zhabs
[\[196b.3\]]shin tu gnas pa dang /_bza' ba dang btung ba la sogs pa gya nom pa byin nas phyag dang zhabs 'jam zhing gzhon sha chags pa nyid dang /_bdun mtho ba nyid do/_/gsad par bya ba thar par bya ba mang po'i tshig ni sogs pa'i don to/_/gsad pa thar par byas pa dang /_/srog rjes su
[\[196b.4\]]gzung bar byas pa dang /_srog gcod pa las ldog pa kun nas bsten pas sor mo ring ba nyid dang /_rting pa yangs pa nyid dang /_sku che zhing drang ba nyid do/_/dge ba'i chos yang dag par blangs pa rnam par spel zhing 'grib par ma byas pas zhabs kyi long bu mi mngon pa nyid dang /_sku'i
[\[196b.5\]]spu gyen du phyogs pa nyid do/_/de la sogs pa ni de lta bu la sogs pa'o/_/mdo bzhin du zhes bya ba ni chos kyi sbyin pa ji skad du 'chad par 'gyur ba'o/_/skyes bu chen po'i bya ba byed pa nyid kyi phyir de bzhin gshegs pa dang /_byang chub sems dpa' ni skyes bu chen po ste/_de dag
[\[196b.6\]]gsal bar byed pas skyes bu chen po'i mtshan sum cu rtsa gnyis so/_/de dag mdzes par byed pa'i phyir dpe [(]byed [,]byad [)]bzang po brgyad cu ste/_de dag gi dbang du byas nas/_thub pa'i sen mo zangs mdog dang /_/mdog snum mtho dang sor mo rnams/_/zlum rgyas byin gyis phra ba dang /_/rtsa mi
[\[196b.7\]]mngon dang mdud pa med/_/ces bya ba 'dis ni sen mo zangs kyi mdog nyid dang /_sen mo mdog snum pa nyid dang /_sen mo mtho ba nyid dang /_sen mo zlum pa nyid dang /_sor mo rgyas pa nyid dang /_sor mo byin gyis phra ba nyid dang /_rtsa mi mngon pa nyid dang /_rtsa mdud pa med pa nyid ces bya
[\[197a\]]
[\[197a.1\]]ba dpe byad bzang po brgyad gsungs pa yin no/_/long bu mi mngon zhabs mnyam dang /_/seng ge glang chen bya dang ni/_/khyu mchog stabs gshegs g.yas phyogs dang /_/mdzes gshegs drang dang 'khril bag chags/_/byi dor byas 'dra rim par 'tsham/_/
[\[197a.2\]]zhes bya ba'i tshig rkang pa gcig gis lhag pa'i tshigs su bcad pas ni long bu mi mngon pa nyid dang /_zhabs mi mnyam pa med pa nyid dang /_seng ge'i stabs su gshegs pa nyid dang /_glang po che'i stabs su gshegs pa nyid dang /_ngang pa'i stabs su gshegs pa nyid dang /_
[\[197a.3\]]khyu mchog gi stabs su gshegs pa nyid dang /_g.yas phyogs su ldog cing gshegs pa nyid dang /_sku mdzes par gshegs pa nyid dang /_sku drang ba nyid dang /_sku 'khril bag chags pa nyid dang /_sku byi dor byas pa nyid dang /_sku rim par 'tsham pa nyid ces bya ba bcu gnyis
[\[197a.4\]]so/_/gtsang dang 'jam dang dag pa'i sku/_/mtshan ni yongs su rdzogs pa dang /_/sku yi kho lag yangs shing bzang /_/zhes bya ba'i tshig rkang gsum gyis ni sku gtsang ba nyid dang /_sku 'jam pa nyid dang /_sku rnam par dag pa nyid dang /_mtshan rdzogs pa nyid dang /_sku'i kho lag yangs shing
[\[197a.5\]]mdzes pa nyid ces bya ba dpe byad bzang po lnga yin no/_/gom snyoms spyan ni dag pa dang /_/shin tu gzhon mdog can nyid dang /_/sku zhum med dang rgyas pa dang /_/shin tu grim pa'i sku nyid dang /_/zhes bya ba 'dis ni gom pa snyoms pa nyid dang /_spyan rnam par dag pa nyid dang /_sku shin
[\[197a.6\]]tu gzhon sha chags pa nyid dang /_sku zhum pa med pa nyid dang /_sku rgyas pa nyid dang /_sku shin tu grims pa nyid ces bya ba drug go/_/yan lag shin tu rnam 'byes dang /_/gzigs pa mun med dag pa dang /_/dku zlum skabs phyin ma rnyongs dang /_/phyang nge ba dang lte ba ni/_/zab dang
[\[197a.7\]]g.yas phyogs 'khyil ba dang /_/kun nas blta na sdug pa dang /_/zhes bya ba'i tshigs su bcad pa phyed dang gnyis po 'dis ni yan lag dang nying lag shin tu rnam par 'byes pa nyid dang /_gzigs pa rab rib med cing dag pa nyid dang /_/dku zlum pa nyid dang /_dku skabs phyin pa
[\[197b\]]
[\[197b.1\]]nyid dang /_dku ma rnyongs pa nyid dang /_phyal phyang nge ba nyid dang /_lte ba zab pa nyid dang /_lte ba g.yas phyogs su 'khyil ba nyid dang /_kun nas mdzes pa nyid ces bya ba dgu'o/_/kun spyod gtsang dang sku la ni/_/sme ba gnag bag med pa dang /_/phyag ni shing bal ltar 'jam dang /_/
[\[197b.2\]]phyag ris mdangs yod zab ring dang /_/zhal ni ha cang mi ring dang /_/zhal gzugs gzugs brnyan 'byung ba dang /_/zhes bya ba la/_zhal 'di la gzugs kyi gzugs brnyan 'byung ba gang yin pa de la de skad ces bya'o/_/zhal zhes bya ba ni zhal gdong ste/_zhal gdong la gzugs kyi
[\[197b.3\]]gzugs brnyan mnga' ba'o/_/tshigs su bcad pa phyed dang gnyis po 'dis ni kun tu spyod pa gtsang ba nyid dang /_sku la sme ba gnag bag med pa nyid dang /_phyag shing bal ltar 'jam pa nyid dang /_phyag gi ri mo mdangs yod pa nyid dang /_phyag gi ri mo zab pa nyid dang /_phyag gi ri mo ring
[\[197b.4\]]ba nyid dang /_zhal ha cang yang mi ring ba nyid dang /_zhal gdong la gzugs brnyan mthong ba nyid ces bya ba brgyad do/_/ljags mnyen pa dang srab pa dang /_/dmar dang 'brug gi sgra nyid dang /_/gsung mnyen 'jam dang mche ba zlum/_/rno dang dkar dang mnyam pa dang /_/byin gyis phra dang shangs
[\[197b.5\]]mtho dang /_/mchog tu dag pa nyid dang ni/_/zhes bya ba la/_mchog ni shin tu ba'o/_/tshigs su bcad pa phyed dang gnyis po 'dis ni ljags mnyen pa nyid dang /_ljags srab pa nyid dang /_ljags dmar ba nyid dang /_glang po'i nga ro nyid dang /_'brug gi sgra dang ldan pa nyid dang /_gsung
[\[197b.6\]]snyan cing mnyen la 'jam pa nyid dang /_mche ba zlum pa nyid dang /_mche ba rno ba nyid dang /_mche ba dkar ba nyid dang /_mche ba mnyam pa nyid dang /_mche ba byin gyis phra ba nyid dang /_shangs mtho ba nyid dang /_gtsang ba nyid ces bya ba bcu gnyis so/_/spyan yangs pa dang rdzi ma stug_/
[\[197b.7\]]pad+ma'i 'dab ma 'dra ba dang /_/smin tshugs ring dang 'jam pa dang /_/sbrum dang spu ni mnyam pa dang /_/phyag ring rgyas dang snyan mnyam dang /_/nyams pa rnam par spangs pa dang /_/'phral ba legs par 'byes pa dang /_/dbyes che ba dang dbu rgyas dang /_/zhes bya ba'i tshigs su bcad pa
[\[198a\]]
[\[198a.1\]]gnyis po 'dis ni spyan yangs pa nyid dang /_rdzi ma stug pa nyid dang /_spyan dkar nag 'byes shing pad+ma'i 'dab ma lta bu nyid dang /_smin tshugs ring ba nyid dang /_smin ma 'jam pa nyid dang /_smin ma snum pa nyid dang /_smin ma'i spu mnyam pa nyid dang /_phyag ring zhing
[\[198a.2\]]rgyas pa nyid dang /_snyan mnyam pa nyid dang /_snyan ma nyams pa nyid dang /_dpral ba legs par 'byes pa nyid dang /_dpral ba dbyes che ba nyid dang /_dbu shin tu rgyas pa nyid ces bya ba bcu gsum mo/_/dbu skra bung ba ltar gnag dang /_/stug 'jam mi 'dzings ngo bo dang /_/mi gshor skyes bu'i yid 'phrog
[\[198a.3\]]dang /_/dpal gyi be'u dang bkra shis ni/_/sangs rgyas dpe byad bzang por bzhed/_/ces bya ba tshig rkang lnga po 'dis ni dbu skra bung ba ltar gnag pa nyid dang /_dbu skra stug pa nyid dang /_dbu skra 'jam pa nyid dang /_dbu skra mi 'dzings pa nyid dang /_dbu skra ma gshor ba nyid dang /_
[\[198a.4\]]dbu skra dri zhim pa nyid dang /_phyag dang zhabs kyi mthil la dpal gyi be'u dang /_bkra shis dang g.yung drung 'khyil pas brgyan pa nyid ces bya ba bdun yin no/_/de dag gcig tu byas nas sangs rgyas kyi dpe byad bzang po brgyad cu dag yin no/_/gang gis srid pa ji srid bar/_/'gro
[\[198a.5\]]la phan pa sna tshogs dag_/mnyam du mdzad pa sku de ni/_/thub pa'i sprul pa rgyun mi 'chad/_/de ltar de'i las 'khor ba'i bar/_/rgyun mi 'chad par bzhed pa yin/_/zhes bya ba la/_srid pa ji srid par zhes bya ba ni 'khor ba ji srid pa dang nam mkha' ji srid pa'i bar du'o/_/de ltar sku gsum
[\[198a.6\]]gyi bdag nyid can gyi chos kyi sku bstan nas/_de'i dbang du mdzad pa brjod par bya ba de la/_dngos po med pa nyid du mngon sum du mdzad pa'i chos thams cad la dge ba dang /_mi dge ba la sogs pa rnam par gzhag pa mi rigs pa'i phyir mi rung ngo snyam pa'i rab 'byor gyi dri ba dang /_bcom
[\[198a.7\]]ldan 'das kyi lan dag yin no/_/de'i mdzad pa yang rnam pa du zhig ce na/_de'i phyir/_'gro rnams zhi ba'i las dang ni/_/bsdu rnam bzhi la 'god pa dang /_/kun nas nyon mongs bcas pa yi/_/rnam par byang ba rtogs pa dang /_/sems can don rnams ji bzhin gyi/_/don dang pha rol phyin
[\[198b\]]
[\[198b.1\]]drug dang /_/sangs rgyas lam dang rang bzhin gyis/_/stong pa nyid dang gnyis zad dang /_/brda dang dmigs pa med pa dang /_/lus can rnams ni yongs smin dang /_/byang chub sems dpa'i lam dang ni/_/mngon par zhen pa bzlog pa dang /_/byang chub thob pa sangs rgyas zhing /_/
[\[198b.2\]]rnam par dag dang nges pa dang /_/sems can don ni tshad med dang /_/sangs rgyas bstan sogs yon tan dang /_/byang chub yan lag las rnams ni/_/chud mi za dang bden mthong dang /_/phyin ci log ni spang ba dang /_/de bzhin med pa'i tshul dang ni/_/rnam par byang dang tshogs dang
[\[198b.3\]]ni/_/'dus byas 'dus ma byas pa la/_/tha dad yongs su mi shes dang /_/mya ngan 'das la 'god pa ste/_/chos kyi sku yi 'phrin las 'di/_/rnam pa nyi shu bdun du bzhed/_/ces bya ba gsungs te/_mtha' 'god pa'i sgra ni dbus ma kun la sbyar bar bya'o/_/de la ngas 'di
[\[198b.4\]]nas zhes bya ba'i tshig gsum gyis dmyal ba dang yi dgas dang dud 'gro'i 'gro ba dag rab tu zhi ba yin te/_de spangs nas bde 'gror 'gro ba'i phyir ro/_/ngas 'di nas zhes bya ba'i tshig bzhi pa dang /_lnga pa dag gis 'dod pa'i yon tan gyis rgyal ba dang /_tshig de'i nang nas yod pa'i
[\[198b.5\]]lha'i bu'i sgra yis de dang 'dra ba lha ma yin dag kyang gzung ba'i phyir lha dang lha ma yin dang tshangs pa dag rang gi gnas kyi nyes pa mthong bas mi rnams kyi nang du 'ong ba srid pa'i phyir ro/_/mi las gzhan pa nyid kyi 'gro ba rab tu zhi ba'i las gsungs pa yin gyi/_mi rnams kyi ni ma yin no/_/
[\[198b.6\]]ngas 'di nas zhes bya ba'i tshig drug pa nas brtsams te/_rab 'byor de ltar byang chub sems dpa' sems dpa' chen po chos kyi sbyin par rig par bya'o zhes bya ba nas/_bsdu ba'i dngos po rnam pa bzhi la 'god pa'i las kyi bar du ste/_de la sbyin pa'i bsdu ba'i dngos po'i dbye ba rnam
[\[198b.7\]]pa gsum ste/_zang zing gi sbyin pa dang /_'jig rten pa'i chos kyi sbyin pa dang /_'jig rten las 'das pa'i chos kyi sbyin pa'o/_/de la dang po ni grub pa dang bde ba dang ldan pa'i lam la bkod de zhes bya ba'i bar du'o/_/gnyis pa ni rnam pa thams cad mkhyen pa nyid kyi bar la 'god par byed do/_/
[\[199a\]]
[\[199a.1\]]zhes bya ba'i bar du'o/_/de la gsum pa ni rab 'byor byang chub sems dpa' sems dpa' chen po'i 'jig rten las 'das pa'i chos kyi sbyin pa zhes bya ba la sogs pa rgyas par 'byung ba'o/_/rab 'byor gzhan yang byang chub sems dpa' sems dpa' chen po zhes
[\[199a.2\]]bya ba nas/_'di ni bla na med pa yang dag par rdzogs pa'i byang chub kyi bar zhes bya ba'o zhes chos ston to zhes bya ba'i bar gyis ni kun nas nyon mongs pa dang rnam par byang ba'i shes pa la 'god pa'i las so/_/rab 'byor 'di lta ste/_dper na sgyu ma'i mkhan po zhes bya ba nas/_sems can
[\[199a.3\]]du gdags pa yang mi dmigs te zhes bya ba'i bar gyis ni sems can gyi don ji lta ba bzhin la bdag nyid 'god pa'i las so/_/bdag kyang sbyin pa gtong zhing zhes bya ba nas/_mthun pas dga' bar spyod pa zhes bya ba'i bar gyis ni pha rol tu phyin pa drug la 'god pa'i las so/_/bdag kyang
[\[199a.4\]]dge ba bcu'i zhes bya ba nas shes rab kyi pha rol tu phyin pa bsgoms te zhes bya ba'i bar gyis ni sangs rgyas kyi lam la 'god pa'i las so/_/rab 'byor gal te yang dag pa'i mtha' yang gzhan la zhes bya ba nas/_the tshom za bar 'gyur ba lta ga las 'ong zhes bya ba'i bar gyis rang
[\[199a.5\]]bzhin gyis stong pa nyid la 'god pa'i las so/_/rab 'byor 'di lta ste dper na de bzhin gshegs pa'i sprul pa zhes bya ba nas mngon par rtogs par byed pa med de zhes bya ba'i bar gyis gnyis su med pa'i chos la 'god pa'i las so/_/rab 'byor de yang 'jig rten gyi tha snyad du btags
[\[199a.6\]]pa zhes bya ba nas/_sems can gyi don byed do zhes bya ba'i bar gyis ni brdar btags pa shes pa la 'god pa'i las so/_/de nas tshe dang ldan pa rab 'byor zhes bya ba nas/_bla na med pa yang dag par rdzogs pa'i byang chub tu 'jog go zhes bya ba'i bar gyis ni dmigs su med pa'i ye shes
[\[199a.7\]]la 'god pa'i las so/_/gsol pa/_bcom ldan 'das zhes bya ba nas/_sems can gang yang mi dmigs so zhes bya ba'i bar gyis ni sems can yongs su smin par byed pa la 'god pa las so/_/de nas tshe dang ldan pa rab 'byor zhes bya ba nas/_chos rnam par 'god pa byas
[\[199b\]]
[\[199b.1\]]shing sems can rnams la chos ston to zhes bya ba'i bar gyis ni byang chub sems dpa'i lam la 'god pa'i las so/_/rab 'byor de la zhes bya ba la sogs pa nas/_lam des sems can rnams 'khor ba las thar par byed do zhes bya ba'i bar gyis ni mngon par zhen pa thams cad spangs pa
[\[199b.2\]]la 'god pa'i las so/_/gsol pa/_bcom ldan 'das ci lags zhes bya ba nas/_dbang bsgyur bar bya'o zhes bya ba'i bar gyis ni yang dag par rdzogs pa'i byang chub thob par bya ba la 'god pa'i las so/_/rab 'byor gyis gsol pa zhes bya ba nas/_byang chub tu nges par
[\[199b.3\]]'gyur ro zhes bya ba'i bar gyis ni sangs rgyas kyi zhing yongs su dag pa la 'god pa'i las so/_/de nas tshe dang ldan pa rab 'byor gyis zhes bya ba nas/_ngo mtshar che'o zhes bya ba'i bar gyis ni yang dag par rdzogs pa'i byang chub tu nges pa la 'god pa'i las so/_/bcom ldan 'das
[\[199b.4\]]byang chub sems dpa' sems dpa' chen po chos dkar po zhes bya ba nas/_thabs la mkhas pa la spyod par rig par bya'o zhes bya ba'i bar gyis ni sems can gyi don tshad med pa la 'god pa'i las so/_/de nas tshe dang ldan pa rab 'byor zhes bya ba nas/_bla na med pa yang dag
[\[199b.5\]]par rdzogs pa'i byang chub med do zhes bya ba'i bar gyis ni sangs rgyas bsten pa la sogs pa la 'god pa'i las so/_/rab 'byor gyis gsol pa zhes bya ba nas/_sems can rnams kyi don byed do zhes bya ba'i bar gyis ni byang chub kyi yan lag la 'god pa'i las so/_/de nas tshe dang
[\[199b.6\]]ldan pa rab 'byor gyis zhes bya ba nas/_mngon par rdzogs par 'tshang rgya'o zhes bya ba'i bar gyis ni las dang 'bras bu chud mi za ba la 'god pa'i las so/_/mngon par rdzogs par sangs rgyas nas zhes bya ba nas/_sems can rnams la chos ston to zhes bya ba'i bar gyis ni bden pa
[\[199b.7\]]mthong ba la 'god pa'i las so/_/de nas tshe dang ldan pa rab 'byor gyis zhes bya ba nas/_dngos po las rnam par 'brel to zhes bya ba'i bar gyis ni phyin ci log spangs pa la 'god pa'i las so/_/de ni don rgyas pa nyid kyi phyir bdag gis kyang rgyas par bshad par bya ste/_gzugs la
[\[200a\]]
[\[200a.1\]]sogs pa la ji ltar bslab par bgyi zhes bya ba ni ji ltar tshul bzhin du yongs su shes par bya ba yin zhe na/_bcom ldan 'das kyis bka' stsal pa/_gzugs la sogs pa ming tsam du zad par bslab par bya'o zhes bya ba ni ming tsam du zad pa ni stong pa nyid do zhes bya
[\[200a.2\]]ba'i bar dgongs so/_/ming thos pa na dngos po la dmigs pa'i phyir ming tsam du zad pa mi rigs pa nyid dang /_dngos po med pa nyid la ni ming de nyid kyang med par 'gyur ro zhes bya ba ni byams pas so/_/bcom ldan 'das kyis bka' stsal pa/_byams pa gang 'di gzugs zhes bya ba
[\[200a.3\]]la sogs pa la glo bur ba zhes bya ba'i ngo bo nyid ma yin pa'i phyir te/_'du byed kyi mtshan ma'i dngos po zhes bya ba la/_rgyu dang rkyen gyis sprul pa nyid kyi phyir 'du byed do/_/de yang 'di yin la mtshan ma yang de yin pas na rnam par shes pa so sor snang ba yin pa'i phyir dngos po ni dngos
[\[200a.4\]]po'o/_/bla dgas ni ngo bo nyid med pa'i phyir ro/_/btags pa ni tha snyad 'dogs par byed pa rnams kyis so/_/'di nyid kyi rgyu ni gang gi phyir zhes bya ba la sogs pa gsungs te/_dngos po ma gtogs pa zhes bya ba ni dngos po med du zin kyang ngo /_/yid ches pa dang khong du chud pa dang
[\[200a.5\]]so sor rig par 'gyur zhes bya ba ni rnam grangs so/_/byams pa de ji snyam du sems zhes bya ba la sogs pas ni 'dir rgyu gnyis pa gsungs pa yin no/_/de 'gal ba nyid du bstan par bya ba'i phyir byams pas bcom ldan 'das de ltar na zhes bya ba la sogs pa gsol to/_/bcom ldan
[\[200a.6\]]'das kyis 'du byed kyi mtshan ma'i dngos po la ming dang 'du shes dang gdags pa dang tha snyad du gzugs zhes bya ba gang yin pa de ji snyam du sems/_gzugs kyi ngo bo nyid dam btags pa tsam du zad ces gsungs pa la/_des bcom ldan 'das btags pa tsam du bas so zhes gsol te/_
[\[200a.7\]]dngos por med du zin kyang de ltar rtogs so zhes bya bar bsams so/_/bcom ldan 'das kyis 'o na byams pa khyod ji lta na zhes bya ba la sogs pa gsungs pa la/_byams pas bcom ldan 'das de ste zhes bya ba la sogs pa gsol te/_gzugs la sogs pa btags pa tsam nyid
[\[200b\]]
[\[200b.1\]]lags pa de'i tshe/_btags pa tsam nyid de'i ngo bo nyid dmigs pa nyid du mi 'gyur ram/_bcom ldan 'das kyis bka' stsal pa/_btags pa tsam nyid ni ngo bo nyid med pa yin te/_skye ba dang 'jig pa la sogs pa dang mi ldan pa'i phyir ro/_/de ltar gzugs la sogs pa'i ngo bo nyid bkag
[\[200b.2\]]pa na/_byams pas bcom ldan 'das ci lags zhes bya ba la sogs pa ni zhus pa'o/_/bcom ldan 'das kyis gzugs la sogs pa 'jig rten gyi brda dang tha snyad du yod kyi/_don dam par ni yod pa ma yin no zhes bya ba gsungs so/_/byams pas de ltar bdag gis bcom ldan
[\[200b.3\]]'das kyis bka' stsal pa'i don 'tshal ba ltar na dbyings 'di ni don dam par brjod du ma mchis so zhes gsol te/_de ste zhes bya ba ni gal te zhes bya ba'i don to/_/de la ji ltar zhes bya ba'i don ni mthar dgag par byed pa'o/_/de ji ltar don dam par 'gyur zhe na bya ba ste/_bcom ldan
[\[200b.4\]]'das ci don dam par yod dam med ces bya ba'i don to/_/de skad ces zhus nas sun 'byin pa ni de yang zhes bya ba la sogs pa gsol te/_gal te dngos po de don dam par ma mchis na'o/_/de zhes bya ba ni de'i tshe dbyings don dam par brjod du ma mchis pa ji ltar mchis par 'gyur te/_
[\[200b.5\]]mi 'gyur ro/_/gang gi phyir 'du byed kyi mtshan ma'i dngos po brjod du med pa'i dbyings zhes bya bar mi rigs te/_med pa ni rten dang mi ldan pa nyid kyi phyir ro zhes bsams pa'o/_/rten du 'dod na yang mtshungs par 'gyur te/_gang de ni de nyid kyi chos nyid de/_de nyid kyi ngo bo nyid yin no/_/
[\[200b.6\]]bcom ldan 'das kyis de bas na byams pa khyod ces bya ba la sogs pa gsungs te/_bzod cing 'dod pa dang spobs pas so zhes bya ba'i don to/_/shes rab spyod pa zhes bya ba ni rnam par mi rtog pa nyid kyi phyir mthar phyin pa'i shes rab bo/_/de spyod pa na mnyam par bzhag pa nyid kyi phyir
[\[200b.7\]]rgyun gyis 'jug pa'o/_/de ni ma lags so zhes bya ba ni dmigs su ma mchis so/_/de rnam grangs 'dis kyang zhes bya ba la/_de zhes bya ba ni tshig nye bar dgod pa'o/_/kyang gi sgras ni 'chad par 'gyur ba yang ngo /_/rnam grangs zhes bya ba ni rnam pa'o/_/gzhan ma yin zhes bya ba ni chos dang
[\[201a\]]
[\[201a.1\]]chos nyid dbyer med pa'i phyir ro/_/gzhan ma yin pa ma yin no zhes bya ba ni chos nyid yang dag par rig pa'i ye shes la de so sor mi snang ba'i phyir ro/_/'du byed ces bya ba la sogs pas ni rnam grangs gzhan gsungs te/_gzhan yin par gyur na zhes bya ba ni
[\[201a.2\]]gal te gzhan yin par gyur na'o/_/de ltar na zhes bya ba ni de ltar yin na zhes bya ba'i don to/_/mya ngan las 'das pa'am bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro zhes bya ba ni gzhan nyid yin na ni dngos por gyur pa'i nyon mongs
[\[201a.3\]]pa dang 'brel pa'ang med pa'i phyir ro/_/gzhan ma yin pa nyid yin na ni de'i mtshan ma yang byis pas dmigs su med par 'gyur te/_brjod du med pa'i dbyings dang 'dra ste/_gang gi phyir mtshan ma dmigs pa la'ang de'i gnyen po'i phyogs la rab tu sbyor ba'i sgom pa ltar brjod du med pa'i
[\[201a.4\]]dbyings thob par 'gyur ro/_/byams pas gsol pa/_brjod du med pa'i dbyings dang nye bar 'brel pa'i shes rab kyi spyod pa la dngos po de dmigs su ma mchis na de ci ma mchis pa'am mchis pa yang lags/_bcom ldan 'das kyis bka' stsal pa/_de la 'ga' zhig yod
[\[201a.5\]]pa nyid dam med pa nyid du 'gyur ba gang yang med la 'on kyang gang gi tshe rnam par rtog par gyur pa de'i tshe rnam par rtog pa la snang bar gyur la/_/rnam par rtog pa dang bral ba na snang bar mi 'gyur ba de bas na/_don dam par yod pa ma yin te/_ye shes dam pa'i yul ma yin pa nyid kyi
[\[201a.6\]]phyir ro/_/med pa nyid kyang ma yin te/_rnam par rtog pa'i snang ba yin pa'i phyir ro/_/chos rab tu 'byed pa la mkhas pa zhes bya ba ni chos rnams kyi rab tu 'byed pa ni ngo bo nyid gsum ste/_gang gzhan dag las kun brtags pa dang /_gzhan gyi dbang dang /_yongs su grub pa gsungs pa
[\[201a.7\]]'dir go rims bzhin du kun brtags pa'i gzugs la sogs pa dang /_rnam par brtags pa'i gzugs la sogs pa dang /_chos nyid kyi gzugs la sogs par bstan to/_/de la snang ba yin yang med pa'i phyir kun brtags pa'o/_/rgyu dang rkyen gyis bskyed pa'i phyir gzhan gyi dbang
[\[201b\]]
[\[201b.1\]]ngo /_/gzhan gyi dbang la kun du brtags pa'i ngo bo nyid kyis stong pa gang yin pa de ni yongs su grub pa'i ngo bo nyid de/_dus thams cad du de kho na bzhin du yod pa'i phyir ro/_/gzhan gyi dbang gang yin pa de ni rnam par brtags pa ste/_rnam pa gzhan du yod pa la rnam pa gzhan du snang
[\[201b.2\]]ba'i phyir ro/_/chos rnams kyi chos nyid stong pa nyid gang yin pa de ni de bzhin nyid de/_de bas na yongs su grub pa'i ngo bo nyid ni chos nyid ces bya'o/_/gsol pa/_de dag gang gi rdzas su mchis gang gi rdzas su ma mchis/_gang ni rdzas su ma mchis pa dang rdzas su mchis pa ma lags pa'i
[\[201b.3\]]don dam pas rab tu phye ba lags/_bcom ldan 'das kyis gsum po dag go rims bzhin du bka' stsal to/_/de la rnam par brtags pa ni rdzas su yod pa nye bar blangs nas zhes bya ba gsungs so/_/gsol pa bcom ldan 'das kyis 'di ltar gzugs zhes bgyi ba gnyis su ma
[\[201b.4\]]mchis par brtsi ba nas/_chos thams cad gnyis su ma mchis par brtsis zhes bya ba ji ltar zhe na/_bcom ldan 'das kyis bka' stsal pa/_kun du brtags pa la sogs pa gsum po gzugs kyi rab tu dbye ba ni gzugs ma yin/_gzugs ma yin pa yang ma yin la/_gang
[\[201b.5\]]gzugs ma yin gzugs ma yin pa yang ma yin pa de ni gnyis su med de/_de bzhin du sangs rgyas kyi chos ma 'dres pa rnams kyi bar du yin pa de bas na gnyis su med pa'i grangs su byas pa yin no/_/gsol pa/_byang chub sems dpa' de ltar gnyis su med pa la mkhas
[\[201b.6\]]pas ji ltar mtshan nyid yongs su shes pa dang /_ji ltar mtshan nyid spang ba dang /_ji ltar mtshan nyid mngon sum du bgyi ba dang /_ji ltar mtshan nyid bsgom pa blta bar bgyi/_bcom ldan 'das kyis bka' stsal pa/_mtha' gnyis spangs nas de dbu ma'i lam la rab tu zhugs pa'i
[\[201b.7\]]gang gi gzugs yongs su shes pa yang ma yin yongs su mi shes pa yang ma yin pa nas/_sangs rgyas kyi chos rnams kyi bar du yongs su shes pa yang ma yin yongs su mi shes pa yang ma yin pa de nyid de'i yongs su shes pa'o/_/gang spong ba yang ma yin mi spong ba yang ma yin
[\[202a\]]
[\[202a.1\]]pa de nyid de'i spong ba'o/_/gang mngon sum du byed pa yang ma yin mngon sum du mi byed pa yang ma yin pa nyid de'i mngon sum du byed pa'o/_/gang gzugs nas sangs rgyas kyi chos rnams kyi bar du spang bar bya ba'i phyir lam bsgom pa yang ma yin/_mi sgom
[\[202a.2\]]pa yang ma yin pa de nyid de'i bsgom pa'o/_/gsol pa/_de ltar yongs su shes pa la sogs pa dang ldan pa'i byang chub sems dpa' ji ltar yongs su mya ngan las 'das pa lags/_bcom ldan 'das kyis bka' stsal pa/_byams pa mchog tu zab pa ste/_de ltar na de mya
[\[202a.3\]]ngan las 'das pa yang ma yin/_mya ngan las ma 'das pa yang ma yin pa ni gzhan gyi don gyi dbang du mdzad nas 'khor ba yongs su ma spangs pas mya ngan las 'das pa ma yin la/_rang gi don gyi dbang du mdzad nas mya ngan las 'das pa yongs su ma btang bas mya ngan las ma
[\[202a.4\]]'das pa ma yin te/_de ni 'khor ba las 'khor ba dang mya ngan las 'das pa la yang mya ngan las 'das par rnam par mi rtog go/_/de bas na 'di la gnyi ga yang srid par 'gyur te/_gnyi ga la yang skyo ba med pa de bas na gnyi ga yongs su mi spong ngo /_/gsol pa/_gnyi ga ma blangs na ji ltar
[\[202a.5\]]gnyi ga btang ba ma lags/_bcom ldan 'das kyis bka' stsal pa/_gnyi ga blang ba'am blang bar bya ba ma yin pa mi smra'i/_'on kyang stong pa nyid la dmigs su med pa'i dbyings la gnas pa nye bar blangs nas byang chub sems dpas mya ngan las 'das pa yongs su mi gtong bar smra'o/_/
[\[202a.6\]]de yongs su mya ngan las 'das kyang rnam par mi rtog pa'i dbyings la dmigs pa'i ye shes kyis sems la dbang du gyur pa'i thabs la mkhas pas phyogs bcu'i 'jig rten gyi khams kyi 'khor bar bstan pa'i phyir 'khor ba yongs su mi gtong bar smra'o/_/chos thams cad dang /_de'i
[\[202a.7\]]stong pa nyid dang /_gang dngos po dang /_dngos po med pa gnyis su med pa dang /_gang spros pa med pa 'di rnam par mi rtog pa'i mtshan nyid ma lus pa'o/_/gsol pa/_nyan thos thams cad zhi ba phyogs gcig pa'i mya ngan las 'das pa la gnas pa lags sam/_bcom ldan 'das kyis
[\[202b\]]
[\[202b.1\]]bka' stsal pa de ni ma yin no/_/sems can rnams ni khams sna tshogs pa dag ste/_kha cig dang po nas gya nom pa ste khyad par du 'phags pa don du gnyer te/_de nyid khong du chud par byed la de nyid kyis mgu bar 'gyur ro/_/kha cig dang po nyid nas dman pa'i khyad par don du gnyer
[\[202b.2\]]zhing de nyid thob pa des mgu bar 'gyur ro/_/'ga' zhig ni dang po nyid nas khyad par dman pa don du gnyer zhing de nyid thob nas de nyid kyis mi mgu bar 'gyur ba yod de/_de la dang po ni byang chub sems dpa'o/_/gnyis pa ni nyan thos zhi ba phyogs gcig pa'o/_/gsum pa ni nyan
[\[202b.3\]]thos byang chub tu 'gyur ba'o/_/de ji ltar dgra bcom pa nyid du gyur nas yang dag par rdzogs pa'i byang chub don du gnyer ba de dang der skye bar 'gyur zhe na/_byams pa ngas las dang nyon mongs pa'i dbang gis skye bar smras pa ni ma yin gyi/_'on kyang mya ngan las 'das pa'i mthar
[\[202b.4\]]thug par 'gro ba'i dgra bcom pa la yang bsam gyis mi khyab pa skye bar 'gyur ba dag gis so/_/gsol pa/_byang chub sems dpa'i bsam pa rgya che ba dang /_de dag gi lhag pa'i bsam pa mthu che ba gang lags/_des na de dag gya nom pa'i khyad par don du gnyer zhing de nyid thob par
[\[202b.5\]]'gyur ba lags/_bcom ldan 'das kyis bka' stsal pa/_gang 'di ni brgya byin nyid dang 'jig rten skyong ba nyid dang 'khor los sgyur ba nyid la sogs pa 'jig rten pa'i phun sum tshogs pa la rnam pa thams cad du don du mi gnyer gyi bla na med pa'i byang chub tu dge ba'i rtsa ba yongs su
[\[202b.6\]]sngo bar byed de/_de dag la yang chags pa med pa nyid dang /_'dzin pa med pa 'di ni de dag gi bsam pa rgya che ba'o/_/gang yang de la chags pa med pa'i bde ba dang /_'dzin pa med pa'i bde ba dang mya ngan las 'das pa'i bde ba/_sems can thams cad dang thun mong du byed par 'dod cing byang
[\[202b.7\]]chub chen por dge ba'i rtsa ba yongs su sngo bar byed pa de ni 'dir de dag gi lhag pa'i bsam pa mthu che ba'o/_/de nas tshe dang ldan pa rab 'byor gyis zhes bya ba la sogs pa ni rab 'byor gyis dri ba'o/_/de nas bcom ldan 'das kyis zhes bya ba la sogs pas ni bcom ldan 'das kyi lan no/_/de _
[\[203a\]]
[\[203a.1\]]bas na byang chub sems dpa' de ltar shes rab kyi pha rol tu phyin pa la spyod pa na 'khrul pa log par 'dzin pa gang yin pa de dag ni phyin ci log ste/_de dag kyang byams pa dang rab 'byor gyi tshig gis ston par byed do/_/de dag spangs pa dang /_dor ba la
[\[203a.2\]]'god pa ni bcom ldan 'das kyi bkas so/_/de ni 'dis phyin ci log spangs pa la 'god pa'i las te nyi shu rtsa gnyis pa'o/_/rab 'byor gyis gsol pa zhes bya ba nas/_kun nas nyon mongs pa dang rnam par byang ba med do zhes bya ba'i bar gyis phyin ci log bzhi med pa la 'god pa'i
[\[203a.3\]]las so/_/de nas tshe dang ldan pa rab 'byor gyis zhes bya ba nas/_tshig gi lam las 'das pa zhes bya ba'i bar gyis ni rnam par byang ba la 'god pa'i las so/_/gsol pa/_bcom ldan 'das zhes bya ba nas/_don dam par ma yin no zhes bya ba'i bar gyis ni rnam par byang ba'i
[\[203a.4\]]tshogs la 'god pa'i las so/_/gsol pa/_bcom ldan 'das de bzhin gshegs pas chos gang mngon par rdzogs par sangs rgyas zhes bya ba nas/_khyu mchog gi mthar mi 'gyur ro zhes bya ba'i bar gyis ni 'dus byas dang 'dus ma byas tha mi dad par shes pa la 'god pa'i las so/_/
[\[203a.5\]]gsol pa/_bcom ldan 'das zhes bya ba nas/_yod par 'gyur re skan zhes bya ba'i bar gyis ni mya ngan las 'das pa la dgod pa'i las so/_/de ni chos kyi sku'i phrin las nyi shu rtsa bdun bstan pa'o/_/ji ltar na sku gsum po chos kyi sku yin zhe na/_gzhes shing nam yang 'jig par
[\[203a.6\]]mi 'gyur bas na chos so/_/chos kyang 'di yin la sku yang 'di yin pas na chos kyi sku ste/_lus nyid yin pa'i phyir ro/_/de bzhin gshegs pa'i sku ni rtag pa yin pa'i phyir ro zhes gsungs te/_de la ngo bo nyid kyi sku ni rang bzhin gyis rtag pa nyid kyis rtag pa yin te/_thog ma dang tha
[\[203a.7\]]ma med pa'i phyir ro/_/longs spyod rdzogs pa'i sku ni 'jig pa med pa'i rtag pa nyid kyis rtag pa ste/_thog ma dang ldan yang tha ma med pa'i phyir ro/_/sprul pa'i sku ni rgyun chags pa'i rtag pas rtag pa yin te/_yul tha dad par rtag par 'jug pa'i phyir ro/_/de bzhin du mdzad pa yang rtag
[\[203b\]]
[\[203b.1\]]par 'jug pa yin no/_/ji ltar na mdzad pa chos kyi sku yin zhe na/_mdzad pa dang mdzad pa po tha dad pa med pa'i phyir ro/_/ji ltar na rnam pa bzhi yin zhe na/_'jig rten pas tha dad pa brtags pa'i phyir ro/_/de ltar na shes rab kyi pha rol tu phyin pa gcig la bsdus pa'i don rnam pa brgyad
[\[203b.2\]]bstan pa yin no/_/mtshan nyid de yi sbyor ba dang /_/de rab de yi go rims dang /_/de mtha' de yi rnam smin ni/_/don bsdus gzhan te rnam pa drug_/'di ni 'di'i bsdus pa'i don gzhan rnam pa drug ste/_de ltar mtshan nyid ni kun mkhyen rnam pa gsum mo/_/mtshan nyid de'i sbyor ba ni/_rnam
[\[203b.3\]]pa kun mngon par rdzogs par rtogs pa'o/_/sbyor ba'i rab ni rtse mo'i mngon par rtogs pa'o/_/sbyor ba'i go rims ni mthar gyis pa'i mngon par rtogs pa'o/_/sbyor ba'i mtha' ni skad cig ma gcig gis mngon par rtogs pa'o/_/sbyor ba'i 'bras bu ni chos kyi sku'o/_/yul gyi rgyu ni
[\[203b.4\]]rnam gsum dang /_/sbyor ba bzhi yi bdag nyid dang /_/chos sku phrin las 'bras bu ni/_/don bsdus gzhan te rnam pa gsum/_/'di ni 'di'i don bsdus pa gzhan rnam pa gsum yin te/_rgyu dang sbyor ba dang 'bras bu zhes bya ba'o/_/de ltar rgyu ni rnam pa gsum ste/_thams cad mkhyen pa
[\[203b.5\]]nyid gsum ni sbyor ba'i yul lo/_/sbyor ba bzhi'i bdag nyid ni rnam pa kun mngon par rdzogs par rtogs pa dang /_rtse mo'i mngon par rtogs pa dang /_mthar gyis pa'i mngon par rtogs pa dang /_skad cig ma gcig gis mngon par rtogs pa'o/_/sbyor ba'i 'bras bu ni chos kyi sku dang chos kyi sku de'i phrin
[\[203b.6\]]las kyang ngo /_/thub pas tshig gi spyod yul dag las 'das par mkhyen nas gsung gi pha rol phyin mchog gang gsungs pa/_/la lar gzhan gyi stobs las cung zhig bsags par gyur kyang bdag la de don brjod nus ga la yod/_/bdag gis sangs rgyas yum gyi mngon rtogs rgyan gyi 'grel
[\[203b.7\]]byas las/_/shel ltar dngas shing mkha' bzhin mnyam med bsod nams gang thob pa/_/de las byang chub chen po thob nas 'gro ba mtha' med pa'i/_/lam gyur srog chags kun gyis de las rtag pa'i gnas thob shog_/mngon par rtogs pa'i rgyan gyi ni/_/'grel pa dag ldan zhes bya
[\[204a\]]
[\[204a.1\]]ba/_/rin chen 'byung gnas 'bad pa yis/_/mdor bsdus tshig gsal sbyar ba yin/_/'phags pa 'jam dpal gyi dngos grub brnyes pa/_mkhas pa chen po rin chen 'byung gnas zhi bas mdzad pa/_mngon par rtogs pa'i rgyan gyi 'grel pa dag ldan zhes bya ba
[\[204a.2\]]rdzogs so//_//dbang phyug dam pa'i mnga' bdag lha btsan po khri bkra shis 'od lde btsan gyi bkas rgya gar gyi mkhan po shrI su b+hU ti shAn+ti'i zhal snga nas dang /_lo tsA ba dge slong shAkya blo gros dang /_dge slong dge ba'i blo gros kyis bsgyur cing zhus te gtan la phab pa/_/slad
[\[204a.3\]]kyi paN+Di ta chen po shAn+ta b+ha dra dang /_zhus chen gyi lo tsA ba 'gos lhas btsas kyis gtan la phab ste bcos pa'o//_@/_/stong phrag brgya pa'i rnam par bshad pa bzhugs/[ {D3802}]@##/_/stong phrag brgya pa'i rnam par bshad pa zhes bya ba/_'phags pa 'jam dpal
[\[204a.4\]]la phyag 'tshal lo/_/nyan thos zhi ba tshol rnams kun shes nyid kyis nyer zhir khrid mdzad gang yin dang /_/'gro la phan par bzhed rnams lam shes nyid kyis 'jig rten don sgrub mdzad pa gang /_/gang dag yang dag ldan rnams thub rnams sna tshogs 'di dag rnam pa kun gsungs pa/_/
[\[204a.5\]]sangs rgyas nyan thos byang chub sems dpa'i tshogs dang ldan yum de la phyag 'tshal lo/_/shes rab kyi pha rol tu phyin pa'i ston lugs ni gnyis te/_sngon byung yang dag par rdzogs pa'i sangs rgyas sprul pa pos ji ltar mdzad pa dang /_rjes su 'jug pa mngon par rtogs pa'i rim pa'o/_/
[\[204a.6\]]sngon byung la gnyis/_mdo yon tan rin po che 'byung ba'i rgyu gleng gzhi phun sum tshogs pa dang /_mdo yon tan rin po che 'byung ba'i rkyen gleng bslang ba'o/_/gleng gzhi la gnyis las/_thun mong gi gleng gzhi ni 'di skad bdag gis thos pa'i dus gcig na/_bcom ldan 'das rgyal po'i
[\[204a.7\]]khab bya rgod phung po'i ri la dge slong lnga stong tsam gyi dge slong gi dge 'dun chen po dang /_de la sogs pa phun sum tshogs pa lngas bstan to/_/thun mong ma yin pa'i gleng gzhi ni 'khor thun mong ma yin pa dang /_ston pa thun mong ma yin pas bstan to/_/'khor la gnyis las/_nyan thos
[\[204b\]]
[\[204b.1\]]zhi ba tshol ba ni dge slong gi dge 'dun no/_/nye bar zhi bar khrid pa ni dgra bcom pa la sogs pa'i yon tan bcu bzhi'o/_/kun shes pa'i shes rab kyi pha rol tu phyin pa ni lam mo/_/'gro la phan par byed pa ni byang chub sems dpa' bzang skyong la sogs pa'o/_/'jig rten don sgrub mdzad pa ni
[\[204b.2\]]thams cad kyang gzungs rab tu thob pa la sogs pa'i yon tan no/_/lam shes pa nyid ni lam mo/_/ston pa thun mong ma yin pa ni bcom ldan 'das nyid kyis gdan seng ge'i khri bshams/_rdo rje'i skyil krung bcas/_sku drang por bsrang /_dgongs pa mngon du bzhag pa ni thub rnams
[\[204b.3\]]zhes pa'o/_/rnam pa kun ldan sna tshogs 'di gsungs zhes pas ni cho 'phrul rnam pa gsum bstan pa las/_ting nge 'dzin gyi cho 'phrul gyis snod kyi 'jig rten byi dor dang /_bcud kyi sems can yongs su smin par mdzad pa gnyis las/_ting nge 'dzin gyi rgyal po dang /_seng ge rnam
[\[204b.4\]]par rol pa'o/_/ting nge 'dzin gyi rgyal po la bzhi/_sku thams cad nas 'od zer rab tu bkye ba dang /_ba spu'i bu ga dang /_rang bzhin gyi 'od zer dang /_ljags kyi dbang po las 'od zer bkye ba'o/_/seng ge rnam par rol pa'i ting nge 'dzin gyis sems can yongs su sbyong ba la lnga/_ngan 'gro'i
[\[204b.5\]]rgyud yongs su sbyang ba dang /_mi'i skyon sbyang ba dang /_phan sems bskyed pa dang /_dge sems bskyed pa dang /_de la ched du brjod pa'o/_/rdzu 'phrul gyi cho 'phrul la bzhi/_rdzu 'phrul gyis zil gyis mnan pa dang /_gdul bya mos par bya ba dang /_mchod pa byin gyis brlab pa dang /_gdul bya skal
[\[204b.6\]]ba dang ldan par bstan pa'o/_/'khor sdud pa'i cho 'phrul la/_zhing khams bcu/_de bzhin gshegs pa bcu/_byang chub sems dpa' bcu/_dris pa bcu/_lan bcu/_zhus pa bcu/_gnang ba bcu/_'di nyid du byon nas bsnyen bkur byas pa bcu ni shar phyogs kyi 'jig rten gyi khams rin chen
[\[204b.7\]]yod pa zhes bya ba na/_de bzhin gshegs pa dkon mchog 'byung gnas zhes bya ba bzhugs shing 'tsho gzhes te/_de na byang chub sems dpa' sems dpa' chen po kun nas 'od zer zhes bya ba 'dug 'dug pas/_'od chen po 'jig rten du byung ba dang /_dogs cher g.yos pa dang /_de bzhin
[\[205a\]]
[\[205a.1\]]gshegs pa'i sku byad lta bas chog mi shes pa mthong nas/_'di ci'i rgyu ci'i rkyen dris pas/_'di ni nub phyogs logs na 'jig rten gyi khams gang gA'i klung gi bye ma snyed 'das pa kun gyi pha rol na/_'jig rten gyi khams mi mjed ces bya ba yod de/_de na de bzhin
[\[205a.2\]]gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba bzhugs shing 'tsho skyong ngo /_/de byang chub sems dpa' sems dpa' chen po rnams la shes rab kyi pha rol tu phyin pa ston te/_'di ni de'i mthu'o/_/byang chub sems dpa' kun nas 'od zer gyis bdag cag
[\[205a.3\]]kyang de bzhin gshegs pa blta ba'i phyir mchi'o zhes zhus pas/_gnang ba ni khyod de'i dus la bab par shes na song shig la 'jig rten gyi khams der bag yod par spyod cig ces pa la sogs pa'o/_/de nas shar phyogs kyi sangs rgyas bcom ldan 'das la mchod pa byas nas byang chub
[\[205a.4\]]sems dpa'i rdzu 'phrul dang mthu chen pos/_bcom ldan 'das shAkya thub pa ga la ba der byon te/_bcom ldan 'das la bsnyun mi mnga' 'am zhes gsol nas me tog gtor ro/_/bcom ldan 'das kyis me tog bzhes nas shar phyogs kyi logs su gtor ro/_/shar phyogs kyi 'jig rten gyi
[\[205a.5\]]khams de rnams me tog pad+mas khebs par gyur nas/_me tog de dag la de bzhin gshegs pa'i sku mang po bzhugs shing pha rol tu phyin pa drug gi chos ston to/_/chos de sems can gang dag gis thos pa de dag thams cad kyang bla na med pa'i byang chub thob par gyur to/_/byang chub sems
[\[205a.6\]]dpa' khyim pa dang rab tu byung ba'am/_khye'u dang bu mo'i gzugs kyis rang rang gi dge ba'i rtsa bas mchod pa byas nas phyogs gcig tu 'khod par gyur to/_/de bzhin du phyogs gzhan la bsgre'o/_/de'i tshe de'i dus na gzhi rin po che'i rang bzhin du gyur/_me tog sel ma sna tshogs dang /_
[\[205a.7\]]dar gyi lda ldi dang /_spos kyi shing dang dpag bsam gyi shing rtse mo g.yur za ba sna tshogs dper na byang chub sems dpa' sems dpa' chen po me tog kun nas rgyas pa'i zhing gang na/_'phags pa 'jam dpal gzhon nur gyur pa bzhugs pa'am/_lha'i bu shin tu brtan pa bzhugs pa'i
[\[205b\]]
[\[205b.1\]]'jig rten gyi khams pad+ma can bzhin du gyur to/_/gang dag yang dag ldan pa ni rnam pa thams cad mkhyen pa nyid de/_yum de gsum la phyag 'tshal ba'o/_/de yang gling gzhi rgyas par bka' stsal sdud par byed pa mchod brjod tshig le'ur bcas pa mdzad ces pa'o/_/gleng gzhi'i
[\[205b.2\]]le'u ste dang po'o//_//mdo yon tan rin po che 'byung ba'i rkyen gleng bslang ba ni gnyis/_ston pas gleng bslang ba dang /_'khor gyis glang bslang ba'o/_/ston pas gleng bslang ba ni de'i tshe bcom ldan 'das kyis lha dang bcas pa/_bdud dang bcas pa/_dge sbyor dang bram
[\[205b.3\]]ze dang byang chub sems dpa' gzhon nur gyur pa mang po stong gsum gyi stong 'dir 'dus par thugs su chud nas/_tshe dang ldan pa shA ri'i bu la bka' stsal pa/_shA ri'i bu byang chub sems dpa' sems dpa' chen po chos thams cad rnam pa thams cad du mngon par rdzogs par sangs
[\[205b.4\]]rgyas par 'dod pas shes rab kyi pha rol tu phyin pa la bslab par bya'o zhes pa'o/_/'khor gyis gleng bslang ba ni mdo don gzhung gnas skabs su ston to/_/dgos 'brel ni/_rnam pa thams cad mkhyen nyid lam/_/ston pas 'di las bshad pa gang /_/gzhan gyis myong ba ma
[\[205b.5\]]yin de/_/blo dang ldan pas mthong 'gyur phyir/_/chos spyod bcu yi bdag nyid kyi/_/mdo don dran pa la bzhag nas/_/bde blag tu ni rtogs 'gyur ba/_/bya ba rtsom pa'i dgos pa yin/_/zhes pa la/_rnam pa thams cad mkhyen pa nyid ni dgos pa'i dgos pa'o/_/brjod bya
[\[205b.6\]]ni shes rab kyi pha rol tu phyin ma'o/_/dgos pa ni brjod bya rtogs pa'o/_/'brel pa ni thabs dang thabs las byung ba'o/_/mngon rtogs mdzad pa'i dgos pa ni don de nyid 'phags pa thogs med la sogs pas bde blag tu rtogs pa'i thabs su mdzad pa'o/_/rjes su 'jug pa la gnyis
[\[205b.7\]]lus rnam par gzhag pa dang /_yan lag rgyas par bshad pa'o/_/lus rnam par gzhag pa ni yum chen mo 'di la tshigs su bcad pa stong phrag brgya tham pa/_bam po sum brgya/_zhus lan brgya nyi shu/_rnam grangs bcu gcig_/'gres rkang brgya rtsa brgyad/_'gres rtsa sum brgya
[\[206a\]]
[\[206a.1\]]drug cu/_bshad thabs rnam pa lnga/_bshad pa dkyus thog_/gang zag nyams thog_/chos nyid don thog dang gsum/_skabs brgyad kyis mdor bstan/_skabs bu chung bdun cus rgyas par bshad/_gzhung bye brag tu phye bas shin tu rgyas par bshad do/_/
[\[206a.2\]]nye bar bsdu ba la gnyis/_drug gis gnas skabs kyi bsdu ba/_gsum gyis rtsa ba'i bsdu ba'o/_/skabs brgyad ni/_shes rab pha rol phyin pa la/_/dngos po brgyad kyis yang dag bshad/_/rnam kun mkhyen nyid lam shes nyid/_/de nas thams cad shes pa nyid/_/rnam kun
[\[206a.3\]]mngon rdzogs rtogs pa dang /_/rtse mor phyin dang mthar gyis pa/_/skad cig gcig mngon rdzogs byang chub/_/chos kyi sku dang de rnam brgyad/_/ces pa'o/_/de la lta sgom rnam pa bzhi/_ji lta ba dang ji snyed pa'i chos rang bzhin med par rtogs pa ni rnam pa skye med do/_/'phags pa'i
[\[206a.4\]]gang zag thams cad kyi lam rnams rang bzhin med par rtogs pa ni lam skye med do/_/gzhi phung po khams la sogs pa gdod ma nas rang bzhin med par shes pa ni gzhi skye med do/_/de gsum gyi gzhi dngos por sgro 'dogs pa dang /_lam sems nyid du zhen pa dang /_'bras bu
[\[206a.5\]]rnam pa thams cad mkhyen pa nyid la re ba'i sgro 'dogs gsum chod pas gtan la phebs pa'o/_/sgom pa la gnyis/_thun sgom du de gsum rdzogs par sgom pa ni rnam kun mngon rdzogs so/_/de nyid rtogs pa la skyed byung nas 'bad rtsol mi dgos par sgom pa ni rtse mo mngon
[\[206a.6\]]rtogs so/_/spyod pa la gnyis/_pha rol tu phyin pa drug rim gyis 'char ba ni mthar gyis pa/_'bral med du bsgoms pas pha rol tu phyin pa drug cig car du rdzogs pa ni skad cig ma gcig la mngon par rdzogs par byang chub pa'o/_/chos sku mdzad pa dang bcas pa ni bdag don gzhan
[\[206a.7\]]don phun sum tshogs pa ste/_'bras bu'o/_/skabs bu chung bdun cu ni/_sems bskyed pa dang gdams ngag dang /_/nges 'byed yan lag rnam bzhi dang /_/sgrub pa yi ni rten gyur pa/_/chos kyi dbyings kyi rang bzhin dang /_/dmigs pa dag dang ched dang ni/_/go cha 'jug pa'i bya ba dang /_/
[\[206b\]]
[\[206b.1\]]tshogs ni nges par 'byung bcas rnams/_/thub pa'i rnam kun mkhyen pa nyid/_/mog mog por byed la sogs dang /_/slob ma bse ru'i lam gang dang /_/'di dang gzhan pa'i phan yon gyis/_/phan yon che ba mthong ba'i lam/_/byed pa dang ni mos pa dang /_/bstod dang bkur dang
[\[206b.2\]]bsngags pa dang /_/bsngo dang rjes su yi rang dang /_/yid la byed pa bla med dag_/sgrub dang shin tu dag pa zhes/_/bya ba 'di ni bsgom pa'i lam/_/byang chub sems dpa' mkhas rnams kyi/_/lam shes nyid ni de 'drar bshad/_/shes pas srid la mi gnas shing /_/snying rjes zhi la
[\[206b.3\]]mi gnas dang /_/thabs ma yin pas ring ba dang /_/thabs kyis ring ba ma yin nyid/_/mi mthun gnyen po'i phyogs dag dang /_/sbyor dang de yi mnyam nyid dang /_/nyan thos la sogs mthong ba'i lam/_/de 'drar kun shes nyid du 'dod/_/rnam pa sbyor bar bcas rnams dang /_/
[\[206b.4\]]yon tan skyon ni mtshan nyid bcas/_/mthar dang nges 'byed cha mthun dang /_/slob pa phyir mi ldog pa'i tshogs/_/srid dang zhi ba mnyam nyid dang /_/zhing dag bla na med pa dang /_/'di ni thabs mkhas bcas pa yin/_/de yis rtags dang rnam 'phel dang /_/brtan dang sems kun
[\[206b.5\]]gnas pa dang /_/mthong zhes bya dang bsgom pa zhes/_/bya ba'i lam ni so so la/_/rnam par rtog pa rnam bzhi yi/_/gnyen po rnam pa bzhi dang ni/_/bar chad med pa'i ting nge 'dzin/_/log par sgrub dang bcas pa ni/_/rtse mo'i mngon rtogs mthar gyis pa/_/rnam gsum
[\[206b.6\]]rnam bcu skad cig ma/_/gcig gis mngon rdzogs byang chub pa/_/mtshan nyid kyis ni rnam pa bzhi/_/ngo bo nyid longs rdzogs bcas pa/_/de bzhin gzhan ni sprul sku dang /_/chos sku mdzad par bcas pa ste/_/rnam pa bzhir ni yang dag brjod/_/ces pa ni bsdus pa'i don
[\[206b.7\]]no/_/dgos pa'i don ni bshad pa pos bshad sla ba/_nyan pa pos rtogs sla ba'o/_/tshig gi don ni gzhung dang sbyar ro/_/le'u 'di nas shA ri'i bu'i zhus lan gsum/_'khor spyi'i zhus lan dang bzhi/_zhal gyi sgo nas ljags kyi dbang po brkyang nas rab 'byor la chos ston par bskul
[\[207a\]]
[\[207a.1\]]ba ni bsdus pa'i don to/_/zhus lan dang po ni shA ri'i bus sangs rgya bar 'dod pas zhus lan la sems bskyed/_zhus lan gnyis pa shes rab kyi pha rol tu phyin pa la ji ltar brtson gyi zhus lan la gdams ngag rang gi ngo bo/_dmigs pa bden pa bzhi/_
[\[207a.2\]]rten sangs rgyas dang chos la gdams pa'o/_/zhus lan gsum pa shA ri'i bus byang chub sems dpa' shes rab kyi pha rol tu phyin pa la spyod pa de dag gang nas tshe 'phos nas 'dir 'ongs/_'di nas gar skye zhes zhus pa'i lan du dge 'dun nyi shu/_ma zhen/_mi ngal/_lam
[\[207a.3\]]yongs su 'dzin pa/_spyan lnga dang /_mngon par shes pa drug la gdams pa'o/_/zhus lan bzhi pa/_'khor spyis shes rab kyi pha rol tu phyin pa la spyod pas pha rol tu phyin pa drug rdzogs nas/_mngon par rdzogs par sangs rgyas par 'gyur ro zhus pas/_de'i lan 'thad pa dang
[\[207a.4\]]bcas pa gsungs so/_/sems bskyed pa ni gzhan don phyir/_/yang dag rdzogs pa'i byang chub 'dod/_/ces pa ni sems can gyi don du rdzogs pa'i byang chub 'dod pa ste/_sems bskyed kyi ngo bo'o/_/de dang de ni mdo bzhin du/_/bsdus dang rgyas pa'i sgo nas brjod/_/ces pa la/_
[\[207a.5\]]de dang gzhan don de ni byang chub mdo bzhin ni bsdus pa nas smon 'jug gnyis su gsungs/_mdo rgyas pa nas dgos pa'i sgo nas nyi shu rtsa gnyis gsungs pa ni/_de yang sa gser zla ba me/_/gter dang rin chen 'byung gnas mtsho/_/rdo rje ri sman bshes gnyen dang /_/yid bzhin nor bu nyi ma glu/_/
[\[207a.6\]]rgyal po mdzod dang lam po che/_/bzhon pa bkod ma'i chu dang ni/_/sgra snyan chu bo sprin rnams kyis/_/rnam pa nyi shu rtsa gnyis so/_/zhes pa las/_'dun pas lta bu'o/_/byang chub kyi sems ni byang chub sems dpa' sems dpa' chen po chos thams cad rnam pa thams cad du
[\[207a.7\]]mngon par rdzogs par 'tshang rgya bar 'dod pas shes rab kyi pha rol tu phyin pa la brtson par bya'o/_/dge ba'i lo tog thams cad smin pas sa dang 'dra'o/_/bsam pa bzang po gser lta bu'i byang chub kyi sems ni sbyin pa dang gtong ba dang len pa mi dmigs pa'i phyir sbyin pa'i pha rol tu phyin pa
[\[207b\]]
[\[207b.1\]]yongs su rdzogs par 'dod pa la sogs pas yum la bslab par bya'o/_/nam yang pha rol tu phyin pa drug gi bsam pa mi 'gyur bas gser dang 'dra'o/_/lhag pa'i bsam pa zla ba tshes pa lta bu'i byang chub kyi sems ni dran pa nye bar gzhag pa nas sangs rgyas kyi chos ma 'dres pa bco brgyad
[\[207b.2\]]kyi bar du mi dmigs pa'i tshul gyis yongs su rdzogs par 'dod pas yum la bslab par bya'o/_/dge ba'i rtsa ba rdzogs par gong nas gong du 'phel bas zla ba tshes pa lta bu'o/_/sbyor ba me lta bu'i byang chub kyi sems ni rnam pa thams cad mkhyen pa nyid thob par 'dod pa dang /_lam rdzogs
[\[207b.3\]]par 'dod pa dang /_gzhi thams cad shes par 'dod pa dang /_bag chags kyi mtshams sbyor ba yongs su spang bar 'dod pas yum la bslab par bya'o/_/mkhyen pa gsum gyi mi mthun pa'i phyogs kyi bud shing bsregs pas me lta bu'o/_/sbyin pa'i pha rol tu phyin pa gter lta bu'i byang chub
[\[207b.4\]]kyi sems ni ser sna can rnams sbyin pa la 'god par 'dod pa dang /_nyan thos dang rang sangs rgyas kyi pha rol tu phyin pa drug zil gyis mnan par 'dod pas yum la bslab par bya'o/_/sbyin pa mi zad pa gter chen po lta bu'o/_/tshul khrims kyi pha rol tu phyin pa rin po che'i 'byung khungs bzang po
[\[207b.5\]]lta bu'i byang chub kyi sems ni tshul khrims 'chal pa rnams tshul khrims la 'god par 'dod pas yum la bslab par bya'o/_/mngon mtho dang nges legs tshul khrims las 'byung bas rin po che'i 'byung khungs bzang po lta bu'o/_/bzod pa'i pha rol tu phyin pa rgya mtsho lta bu'i byang chub kyi sems ni
[\[207b.6\]]sems 'khrugs pa rnams bzod pa la 'god par 'dod pas yum la bslab par bya'o/_/bzod pa de zab pas rgya mtsho lta bu'o/_/brtson 'grus kyi pha rol tu phyin pa rdo rje lta bu'i byang chub kyi sems ni le lo can rnams brtson 'grus la dgod par 'dod pas yum la bslab par bya'o/_/brtson
[\[207b.7\]]'grus kyi pha rol tu phyin pa de la mi dge bas dbye bar mi nus pas rdo rje pha lam lta bu'o/_/bsam gtan gyi pha rol tu phyin pa ri'i rgyal po lta bu'i byang chub kyi sems ni sems g.yeng ba rnams bsam gtan la dgod par 'dod pas yum la bslab par bya'o/_/bsam gtan gyi pha rol tu phyin pa
[\[208a\]]
[\[208a.1\]]mtshan ma dang mtshan ma med pas mi sgul bas ri rab lta bu'o/_/shes rab kyi pha rol tu phyin pa sman bzang po lta bu'i byang chub kyi sems ni shes rab 'chal pa rnams shes rab la 'god par 'dod pa dang /_nyan thos dang rang rgyal gyi shes rab zil gyis mnan
[\[208a.2\]]par 'dod pas yum la bslab par bya'o/_/shes rab kyi pha rol tu phyin pa nyon mongs pa'i nad thams cad zhi bar byed pas sman lta bu'o/_/thabs kyi pha rol tu phyin pa dge ba'i bshes gnyen lta bu'i byang chub kyi sems ni pha rol tu phyin pa drug thabs mkhas pas chung ngu yang rnam pa
[\[208a.3\]]thams cad mkhyen pa nyid kyi bar du mi zad par 'dod pas yum la bslab bar bya'o/_/thabs kyi pha rol tu phyin pa gang yang dge ba'i grogs su 'char bas dge ba'i bshes gnyen lta bu'o/_/smon lam gyi pha rol tu phyin pa yid bzhin gyi nor bu rin po che lta bu'i byang chub kyi sems ni
[\[208a.4\]]tshe rabs thams cad du bdag gis sangs rgyas kyi sku mthong ba dang /_sangs rgyas kyi sa dgongs shing myur du de bzhin gshegs pa'i sa rtogs par 'dod pas yum la bslab par bya'o/_/smon lam gyi pha rol tu phyin pa dgos 'dod thams cad 'byung bas rin po che lta bu'o/_/
[\[208a.5\]]stobs kyi pha rol tu phyin pa nyi ma'i snying po lta bu'i byang chub kyi sems ni bdag gis sangs rgyas thams cad kyi chos thams cad rdzogs par 'dod pa dang /_sems can thams cad dge ba la gzud par 'dod pas yum la bslab par bya'o/_/stobs kyi pha rol tu phyin pa gdul bya yongs
[\[208a.6\]]su smin par byed pas nyi ma lta bu'o/_/ye shes kyi pha rol tu phyin pa glu dbyangs snyan pa lta bu'i byang chub kyi sems ni phyogs bcu'i 'jig rten gyi khams su sems skyed pa gcig gis 'dong zhing yon tan brjod pa dang /_sgra dbyangs gcig gis go bar 'dod pa dang /_stong pa bco brgyad
[\[208a.7\]]shes par 'dod pa dang /_de bzhin nyid la sogs pa'i chos thams cad kyi mtshan nyid khong du chud par 'dod pas yum la bslab par bya'o/_/ye shes kyi pha rol tu phyin pa gdul bya rnams kyi dang ba 'dren par byed pa'i dri za'i glu dbyangs snyan pa lta bu'o/_/mngon par shes pa rgyal po lta bu'i byang
[\[208b\]]
[\[208b.1\]]chub kyi sems ni stong gsum gyi stong chen po'i 'jig rten gyi khams shes par 'dod/_chu thams cad skra'i nyag ma gcig gis blang bar 'dod/_me'i phung po thams cad zhi bar 'dod/_rlung gi dkyil 'khor thams cad zhi bar 'dod/_skyil mo krung gcig gis khengs par 'dod/_skra nyag ma
[\[208b.2\]]gcig gis sbams nas gzhan du 'phang bar 'dod pas yum la bslab par bya'o/_/mngon par shes pa dbang 'byor pa thob par 'dod pas 'di la mi mos par mi bya ste rgyal po dang 'dra'o/_/bsod nams dang ye shes kyi tshogs bong mdzod lta bu'i byang chub kyi sems ni phyogs bcu'i 'jig rten gyi
[\[208b.3\]]khams gang gA'i klung gi bye ma snyed kyi 'jig rten gyi khams gang gA'i klung gi bye ma snyed na/_sangs rgyas bcom ldan 'das byang chub sems dpa'i 'khor dang bcas nyan thos kyi dge 'dun dang bcas pa ji snyed bzhugs pa de dag thams cad bsod snyoms gcig dang /_me tog dang spos la sogs
[\[208b.4\]]pa gcig gis khyed par 'dod pa dang /_mi mnyam pa'i phung po lnga la dgod par 'dod pa dang /_rgyun du zhugs pa la sogs pa la dgod par 'dod pas yum la bslab par bya'o/_/bsod nams dang ye shes kyi tshogs zad mi shes pas bang mdzod lta bu'o/_/lam po che lta bu'i byang chub kyi
[\[208b.5\]]sems ni dus gsum gyi sangs rgyas thams cad kyi yon tan shes par 'dod pa dang /_thob par 'dod pa dang dge ba la sogs pa dmigs pa bcu gcig gi pha rol tu phyin par 'dod pas yum la bslab par bya'o/_/byang chub kyi sems dus gsum gyi de bzhin gshegs pa thams cad rjes su
[\[208b.6\]]gshegs pas lam po che lta bu'o/_/zhi gnas dang lhag mthong dang ldan pa bzhon pa lta bu'i byang chub kyi sems ni nyan thos dang rang sangs rgyas thams cad kyi sngon du 'gro bar 'dod pa dang /_de bzhin gshegs pa'i nang gi 'khor du 'gyur bar 'dod pas yum la bslab par bya'o/_/zhi gnas dang
[\[208b.7\]]lhag mthong dang ldan pa ni gang du'ang mi ltung bar 'gro bas bzhon pa glang po che lta bu'o/_/gzungs dang so so yang dag par rig pa dang ldan pa bkod ma'i chu lta bu'i byang chub kyi sems ni phyogs bcu'i 'jig rten gyi khams gang gA'i klung gi bye ma snyed kyi sangs rgyas kyi gsung rab yan lag bcu gnyis
[\[209a\]]
[\[209a.1\]]gsungs pa dang /_gsung ba dang gsung bar 'gyur ba thams cad shes pa dang mi brjed par 'dod pas yum la bslab par bya'o/_/gzungs dang so so yang dag par rig pa dang ldan pa ni rung zhing mi zad pas na bkod ma'i chu lta bu'o/_/sgra snyan pa lta bu'i byang chub kyi sems ni
[\[209a.2\]]phyogs bcu'i 'jig rten gyi khams gang gA'i klung gi bye ma snyed na/_mun pa mun nag smag gis khyab pa thams cad bsal bar 'dod pa dang /_dkon mchog gsum gyi sgra bsgrag par 'dod pa dang /_yang dag pa'i lta ba la 'god par 'dod pa dang /_btson ra dang khri mon na 'khod pa thams cad bdag gi
[\[209a.3\]]mthus rang dgar spyad par 'dod pas yum la bslab par bya'o/_/thar pa 'dod pa rnams la snyan pa sgrogs pa dga' ston lta bu'o/_/chu bo lta bu'i byang chub kyi sems ni phyogs bcu'i 'jig rten gyi khams na sems can dmus long gang dag 'khod pa de dag thams cad kyis mig gis gzugs
[\[209a.4\]]mthong ba dang /_'o na pa la sogs pas sgra thos pa la sogs par 'dod pas yum la bslab par bya'o/_/sems can gyi don rgyun mi 'chad par byed pas chu bo lta bu'o/_/sprin lta bu'i byang chub kyi sems ni nam zhig glang po che'i lta stangs kyis blta bar 'dod pa la sogs pas shes rab kyi pha rol tu
[\[209a.5\]]phyin pa la bslab par bya'o/_/sems can gyi don char lta bur 'bab pas sprin lta bu'o/_/byang chub kyi sems kyi yon tan ni/_rgyal po chen po bzhi yang lhung bzed 'bul/_lha rnams kyang dga' ba'i yid kyis 'bul/_byang chub sems dpa' nyid kyang 'dod pa la spyod pas ni tshangs pa'i 'jig rten du skye
[\[209a.6\]]ba'i bar du gcod na/_bla na med pa'i byang chub la lta ci smos snyam nas tshangs par spyad de bla na med pa yang dag par rdzogs pa'i byang chub tu mngon par rdzogs par 'tshang rgya'o/_/zhus lan ni shA ri'i bus gsol pa/_byang chub sems dpa' 'dod pa la brten pa mchis sam zhes zhus pa'i lan du/_byang chub
[\[209a.7\]]sems dpa' la la ni sems dang po bskyed pa nyid des gzhon nur gyur pa dag kyang yod do/_/la la shes rab kyi pha rol tu phyin pa zab mo la rnam par spyod pas 'dod pa'i nyon mongs pa dang bral kyang sems can yongs su smin par bya ba'i phyir 'dod pa'i yon tan la yongs su spyod pa yang ston to/_/nyams kyi
[\[209b\]]
[\[209b.1\]]spyod pa ni med do/_/dpe sgyu ma mkhan lta bu'o/_/'dod pa rang rgyud du spyod na 'dod pa rnams ni kun nas 'bar ba la sogs pa'i skyon yod do/_/gdams ngag ni don du gnyer bar bya ba'i don la tshegs chung ngus don 'grub pa'i thabs kyi ngag go/_/da res ni sangs rgyas 'grub par byed pa'i thabs sla ba cig
[\[209b.2\]]ston pa ste/_sangs rgyas 'grub par byed pa la 'khor bar mi 'khyam pa cig dgos/_'khor bar mi 'khyam pa la chags sdang med pa cig dgos/_de la gzung 'dzin med pa cig dgos/_de la dngos po 'khrul snang du shes pa cig dgos pas mkhas pa paN+Di ta'i lugs kyis sgro 'dogs phyi ru
[\[209b.3\]]gcod/_lta rtog phyi ru byed de/_rtog bcas 'khrul pa yin par 'dod pas yul/_bcad pas der 'dzin gyi shes pa ldog pa'o/_/ku su lu'i gdams ngag gi lugs kyis sgro 'dogs nang du gcod/_lta rtog nang du byed de rtog med 'khrul pa yin pas rang ngo rang gis shes dgos/_rtog pa cig
[\[209b.4\]]rang la skye dgos/_phyi rol gyi yul bkag pas mi khegs/_bsgrubs pas mi 'grub dper na mig nad can gyi skra shad dang 'dra/_rang sems dag na mtshan ma rang sar grol lo/_/de yang /_sgrub dang bden pa rnams dang ni/_/sangs rgyas la sogs dkon mchog gsum/_/ma zhen yongs su mi
[\[209b.5\]]ngal dang /_/lam ni yongs su 'dzin pa dang /_/spyan lnga dang ni mngon shes dang /_/yon tan drug dang mthong lam dang /_/bsgom zhes bya ba gdams ngag ni/_/bcu yi bdag nyid shes par bya/_/zhes pa las rang gi ngo bo sgrub pa la gdams pa la gsum ste/_snang srid 'khrul snang du bstan pa
[\[209b.6\]]dang /_de ltar shes pa'i shes rab de nyan thos la sogs pa las khyad par du 'phags pa dang /_des na byang chub sems dpa' sbyin pa'i gnas su 'gyur ba'o/_/snang srid 'khrul snang du bstan pa la lnga las/_dang po ni shA ri'i bus gsol pa/_bcom ldan 'das ji ltar shes rab kyi pha rol tu phyin
[\[209b.7\]]pa la brtson par bgyi/_bka' stsal pa/_byang chub sems dpa' shes rab kyi pha rol tu phyin pa la spyod pa'i tshe/_byang chub sems dpa' dang /_ming dang /_shes rab kyi pha rol tu phyin pa dang /_spyod pa dang /_gzugs la sogs pa yang dag par rjes su mi mthong ste/_de ci'i phyir zhe na/_gzugs la
[\[210a\]]
[\[210a.1\]]sogs pa stong pa'i phyir ro/_/gzugs kyang gzhan ma yin/_stong pa yang gzhan ma yin zhes pas stong pa bzhi sbyor du bstan/_byang chub sems dpa' la sogs pa thams cad ming tsam/_gzugs la sogs pa thams cad sgyu ma lta bu'o/_/sgyu ma ni gang nas kyang ma 'ongs/_
[\[210a.2\]]gang du yang mi 'gro/_sgyu ma la skye ba med/_'gag pa med/_kun nas nyon mongs pa med/_rnam par byang ba med/_chos so so'i ming de thams cad ni sgyu ma'i ming gis sgro btags pa ste/_de la byis pa so so'i skye bo rnams mngon par zhen no/_/byang chub sems dpa' rnams kyis skye med 'gag
[\[210a.3\]]med du rtogs te/_byed pa'i skyes bu bcu gnyis zhes tha snyad du brjod kyang yang dag pa ji lta ba bzhin du dmigs su med do/_/de bzhin du chos thams cad tha snyad du brjod kyang yang dag pa ji lta ba bzhin du dmigs su med do/_/de ltar du shes pa'i shes rab des stong gsum gyi stong chen po'i 'jig rten
[\[210a.4\]]gyi khams thams cad 'phags pa shA ri'i bu dang /_maud gal gyi bu lta bu sha stag gis 'dam bu'i tshal la sogs pa bzhin gang bar gyur pa yin/_byang chub sems dpa' shes rab kyi pha rol tu phyin pa la spyod pa'i shes rab de'i brgya la sogs pa'i char yang nye bar mi phod do/_/shA ri'i bus gsol
[\[210a.5\]]pa/_chos thams cad dben pa/_ma skyes pa/_ngo bo nyid kyis stong pa la nyan thos dang rang sangs rgyas kyi shes rab dang byang chub sems dpa'i shes rab la khyad par ci mchis lags/_bka' stsal pa/_shA ri'i bu nyan thos dang rang sangs rgyas rnams mngon par rdzogs par sangs rgyas nas/_sems can
[\[210a.6\]]thams cad kyi don bya snyam mam/_pha rol tu phyin pa drug la spyad snyam mam/_gsol pa de lta ma lags so/_/bka' stsal pa/_dper na srin bu me khyer gyi 'od dang nyi ma'i dkyil 'khor gyi dpes bstan to/_/byang chub sems dpa' sbyin pa'i gnas su bstan pa ni byang chub sems dpa' sems dang
[\[210a.7\]]po bskyed pa sbyin pa'i gnas lags sam/_bka' stsal pa/_sems dang po bskyed pa nyid nas nyan thos chen po rnams kyi sbyin pa'i gnas yin no/_/de ci'i phyir zhe na/_byang chub sems dpa' yod na dge ba'i rtsa ba la sogs pa thams cad 'jig rten du 'byung bar 'gyur ro/_/dmigs pa bden pa
[\[210b\]]
[\[210b.1\]]bzhi la gdams pa las/_sdug bsngal gyi bden pa la gdams pa ni/_gsol pa ji ltar brtson na shes rab kyi pha rol tu phyin pa la brtson zhes bgyi/_bka' stsal pa/_phung po khams skye mched bden pa/_'dus byas/_'dus ma byas/_rten 'brel/_rang bzhin stong pa nyid bdun po 'di dag
[\[210b.2\]]la brtson na brtson zhes bya'o/_/kun 'byung gi bden pa la gdams pa ni/_de dag la brtson pa'i tshe brtson zhes bya ba'am/_mi brtson zhes bya bar mi spyod de/_de ci'i phyir zhe na/_gzugs skye ba'am 'gag pa'am/_kun nas nyon mongs pa'am/_rnam par byang ba'am/_gzugs ni tshor ba
[\[210b.3\]]dang lhan cig rjes su rgyu zhes bya bar yang dag par rjes su mi mthong /_de ci'i phyir zhe na/_gzugs gzugs kyis stong ngo /_/stong pa nyid gang yin pa de la gzugs la sogs pa med/_skye 'gag dang /_kun nas nyon mongs pa dang /_rnam par byang ba dang /_dus gsum med do/_/'gog pa
[\[210b.4\]]la gdams pa ni de 'dra ba de la gzugs nas sangs rgyas dang byang chub kyi bar du med do/_/lam la gdams pa ni/_gzugs nas rnam mkhyen gyi bar la brtson zhes bya ba'am mi brtson zhes bya bar mi sbyor ro/_/rnam thar sgo gsum dang sbyor bar yang mi byed 'byed par mi byed do/_/sngon gyi
[\[210b.5\]]mtha' dang phyi ma'i mtha' dang da ltar byung ba dang gzugs nas rnam mkhyen gyi bar du sbyor bar mi byed 'byed par mi byed de/_de ci'i phyir zhe na/_gang la dbye bar bya ba'am sbyar bar bya ba'i ngo bo nyid med cing mi dmigs pa'i phyir ro/_/sangs rgyas dkon mchog la gdams pa ni dus gsum dang sangs
[\[210b.6\]]rgyas su sbyor bar mi byed 'byed par mi byed/_gzugs nas rnam mkhyen gyi bar dang sangs rgyas su sbyor bar mi byed 'byed par mi byed do/_/chos dkon mchog la gdams pa ni/_'dres rkang bcu gnyis kyis chos thams cad rang bzhin med par bstan pa ni gzugs nas rnam mkhyen gyi bar du
[\[210b.7\]]dngos po yod ces bya ba'am/_dngos po med ces bya bar mi sbyor ro/_/rtag ces bya ba dang mi rtag ces bya ba dang /_bde sdug dang /_bdag yod med dang /_sdug mi sdug dang /_stong mi stong dang /_mtshan ma yod med dang /_smon pa yod med dang /_skye 'gag dang kun nas nyon mongs pa dang rnam par
[\[211a\]]
[\[211a.1\]]byang ba dang /_dus gsum dang /_yod med dang /_gzugs nas rnam mkhyen gyi bar du brtan zhes bya ba'am mi brtan zhes bya bar mi sbyor ro/_/spyod ces bya ba dang mi spyod ces bya ba dang /_gnyi ga dang gnyi ga ma yin pa zhes bya bar mi spyod na shes rab kyi pha rol tu phyin pa
[\[211a.2\]]la spyod do/_/blo re ba med pa ni phar phyin nas yang dag pa'i mtha'i bar gyi don du shes rab kyi pha rol tu phyin pa la mi spyod do/_/mngon par shes pa drug gi don du shes rab kyi pha rol tu phyin pa la mi spyod do/_/phan yon gyi chos bcu sangs rgyas rnams dgongs pa mdzad do/_/lha rnams bsrung ba
[\[211a.3\]]mdzad do/_/gzungs dang ting nge 'dzin thams cad kyang tshegs chung ngus mngon du 'gyur ro/_/gang la yang the tshom mi za zhing snang stong du mi 'byed do/_/dge 'dun dkon mchog la gdams pa ni/_dbang po rtul dang rnon po dag_/dad dang mthong thob rigs nas rigs/_/bar chad gcig par
[\[211a.4\]]skyes nas dang /_/byed dang byed min 'og min 'gro/_/'phar gsum srid rtse'i mthar thug 'gro/_/gzugs kyis 'dod chags bcom pa dang /_/mthong chos zhi lus mngon sum byed/_/bse ru dang ni nyi shu'o/_/zhes pa las/_shA ri'i bus gsol pa/_byang chub sems dpa' shes rab
[\[211a.5\]]kyi pha rol tu phyin pa la de ltar spyod pa de gang nas tshe 'phos nas 'dir 'ongs pa lags/_'di nas tshe 'phos nas gang du skye bar 'gyur/_bka' stsal pa/_'di ni sangs rgyas kyi zhing gzhan nas tshe 'phos nas 'dir skyes pa dbang po rnon po/_dga' ldan gyi gnas nas 'dir skyes pa dbang po 'bring /_mi'i
[\[211a.6\]]nang nas 'dir skyes pa dbang po tha ma'o/_/yang sangs rgyas kyi zhing 'di nas tshe 'phos nas sangs rgyas kyi zhing nas sangs rgyas kyi zhing du 'gro ste zhes pa ni mdo spyir bstan no/_/dad pas mos pa'i dge 'dun ni bsam gtan la mnyam par gzhog cing /_pha rol tu phyin pa drug spyad de/_bsam
[\[211a.7\]]gtan thob pas lha tshe ring por skye zhing /_bsam gtan spangs nas mi'i nang du skyes te dbang po mi rno ba dag kyang yod do/_/mthong thob ni snyoms 'jug gsum/_byang chub kyi phyogs chos sum cu rtsa bdun la snyoms par 'jug cing snying rje chen po la 'jug ste/_de dag gis mi skye zhing /_sangs rgyas
[\[211b\]]
[\[211b.1\]]bcom ldan 'das mngon du gyur pa la bsnyen bkur byed pa dag kyang yod do/_/mi'i rigs nas mi'i rigs su skye ba ni ting nge 'dzin rnam pa gsum la snyoms par 'jug kyang de dag gi dbang gis mi skye zhing rgyal rigs sam/_bram ze'am khyim bdag gi rigs su skyes te/_yang srid pa la brkam
[\[211b.2\]]pa'i phyir ni ma yin gyi/_sems can yongs su smin par bya ba'i phyir ro/_/'dod pa khams kyi lha'i rigs nas rigs su skye ba ni snyoms 'jug gsum la snyoms par 'jug cing /_de dag gi dbang gis mi skye bar 'dod khams kyi lha'i rigs su gnas shing sems can yongs su smin par
[\[211b.3\]]byed do/_/gzugs khams kyi rigs nas rigs su skye ba ni snyoms 'jug gsum la zhugs pa de shi 'phos nas tshangs pa'i 'jig rten du tshangs pa brgya phrag bcu la dbang bsgyur/_sangs rgyas bcom ldan 'das la chos kyi 'khor lo bskor bar gsol ba 'debs par byed pa'o/_/skye ba
[\[211b.4\]]gcig gis thogs pa ni byang chub sems dpa' tshe gcig gis thogs pa dag snyoms 'jug gsum byang chub kyi phyogs kyi chos sum cu rtsa bdun/_rnam thar sgo gsum la snyoms par 'jug cing /_de dag gi dbang gis mi skye bar sangs rgyas kyi zhing sna tshogs su chos kyi 'khor lo bskor ba
[\[211b.5\]]dag kyang yod do/_/bar ma dor yongs su mya ngan las 'da' ba ni byang chub sems dpa' mngon shes drug thob pa dag_/khams gsum du mi skye bar sangs rgyas la rim gro byed/_nyan thos dang rang rgyal gyi sgra mi grag pa'i sangs rgyas kyi zhing du 'dong zhing tshe dpag tu med par dkon mchog
[\[211b.6\]]gsum gyi sgra mi grag pa'i sar dkon mchog gsum gyi sgra sgrogs par byed pa dag kyang yod do/_/skyes nas yongs su mya ngan las 'da' ba ni sems dang po bskyed phyin chad bsam gtan bzhi nas sangs rgyas kyi chos ma 'dres pa'i bar dag thob nas khams gsum du mi skye bar de dag tu don byed
[\[211b.7\]]pa dang /_byang chub sems dpa'i skyon med pa la zhugs nas chos kyi 'khor lo bskor te/_sems can smin par byed sangs rgyas kyi zhing yongs su dag par byed pa dag kyang yod do/_/mngon par 'du byed pa dang bcas pa'i mya ngan las 'da' ba ni snyoms 'jug gsum gyis rnam par rtse zhing bsam
[\[212a\]]
[\[212a.1\]]gtan dang po las langs nas 'gog pa'i snyoms par 'jug pa la mnyam par 'jog go la sogs pa'o/_/mngon par 'du byed pa med par mya ngan las 'da' ba ni dran pa nye bar gzhag pa nas sangs rgyas kyi chos ma 'dres pa'i bar dang /_rnam thar sgo gsum thob kyang /_rang
[\[212a.2\]]rgyun du zhugs pa la sogs pa thob par mi byed par gzhan rgyun du zhugs pa la sogs pa la 'god par byed pa dag kyang yod do/_/'phar ba dang po ni phyir mi ldog pa yin par shes par bya'o/_/'phar ba gnyis pa ni dga' ldan gyi gnas yongs su sbyong ba dag kyang yod de/_bskal pa bzang po'i byang
[\[212a.3\]]chub sems dpa' yin par shes par bya'o/_/'phar ba gsum pa ni dran pa nye bar gzhag pa nas sangs rgyas kyi chos ma 'dres pa bco brgyad thob pa dag gzhan bden pa bzhi khong du chud par bya ba'i phyir spyod kyang rtogs par mi byed pa ni tshe gcig gis thogs pa'o/_/srid pa'i rtse mo'i mthar
[\[212a.4\]]thug par 'gro ba'i dge 'dun ni sbyin pa'i pha rol tu phyin pa lhur byas nas/_zas 'dod pa rnams la zas la sogs pas bstan/_gzugs kyi 'dod chags bcom pa ni pha rol tu phyin pa drug la gnas shing phyogs bcu'i 'jig rten gyi khams su dong zhing sems can la chos ston/_sangs rgyas la
[\[212a.5\]]bsnyen bkur byed/_byang chub sems dpa'i dge 'dun dang sangs rgyas kyi zhing gi yon tan rnam par phye ba dag mthong zhing de dag gi mtshan ma bzung ste/_de bas kyang rgya che ba khyad par du 'phags pa bsgrubs shing byang chub sems dpa' skye ba gcig gis thogs pa sha stag skye bar byed pa dag kyang yod
[\[212a.6\]]do/_/mthong ba'i chos la zhi ba lus kyi mngon sum du byed pa ni mi chen po'i mtshan sum cu rtsa gnyis dang ldan par bya ste la sogs pa'o/_/bse ru lta bu'i dge 'dun ni byang chub sems dpa' shes rab kyi pha rol tu phyin pa la spyod pa'i tshe/_kha na ma tho ba dang bcas pa'i lus ngag yid gsum gyi
[\[212a.7\]]go mi 'byed do/_/ma zhen pa la gdams pa ni gsol pa/_lus ngag yid gsum kha na ma tho ba de gang lags/_bka' stsal pa/_'di ni lus ngag yid gsum yin te las cig rtsom snyam na/_pha rol tu phyin pa'i mi mthun pa'i phyogs skye bas kha na ma tho ba dang zhes pa la sogs pa'o/_/
[\[212b\]]
[\[212b.1\]]mi ngal ba la gdams pa ni gsol pa/_byang chub kyi lam gang lags/_bka' stsal pa/_gzugs nas rnam mkhyen gyi bar du rlom sems med pa ste/_ye shes de dang ldan pa ni nam yang ngan song rnams su mi skye ba la sogs pa'o/_/lam yongs su 'dzin pa ni gsol pa/_/de lta bur
[\[212b.2\]]mi ltung ba'i ye shes de gang lags/_bka' stsal pa/_ye shes de dang ldan pa ni phyogs bcu'i 'jig rten gyi khams gang gA'i klung gi bye ma snyed kyi sangs rgyas mthong ngo /_/chos nyan to nas bdag gzhan gyi 'du shes mi skyed pa dang rnam mkhyen bar du 'du shes mi skyed pa'o/_/spyan lnga dang /_
[\[212b.3\]]mngon par shes pa drug la gdams pa ni byang chub sems dpa' yum la spyod pa'i tshe/_mig lnga yongs su sbyong ba yod do/_/sha'i mig gi yul ni dngos po so sor nges pa'o/_/lha'i mig gi yul ni skye ba dang /_'chi 'pho shes pa'o/_/shes rab kyi mig gi yul ni chos thams cad kyi spyi
[\[212b.4\]]dang rang gi mtshan nyid shes pa'o/_/chos kyi mig gis 'phags pa'i gang zag rnams shes pa'o/_/sangs rgyas kyi spyan gyis rnam pa thams cad mkhyen pa'o/_/mngon shes drug ni rdzu 'phrul gyi yul shes pa'i mngon par shes pa/_lha'i mig gi dang /_rna ba'i dang /_sngon gyi gnas shes
[\[212b.5\]]pa dang /_pha rol gyi sems shes pa dang /_zag pa zad pa'i mngon par shes pa'o/_/rnam pa thams cad mkhyen pa nyid ma rtogs par bdag gis shes so zhes bya ba'i rlom sems med de/_rang bzhin gyis stong pa dang /_ma skyes pa dang med pa'i phyir ro/_/de dag gi yon tan drug las dang po
[\[212b.6\]]ni pha rol tu phyin pa drug la gnas shing mtha' las 'das pa stong pa nyid kyi phyir chags pa med pa'i sems kyis rnam pa thams cad la sbyong ba dag kyang yod do/_/pha rol tu phyin pa drug ni mi mthun pa'i phyogs drug byis pa la yod pa'i phyir/_byang chub sems dpa' la sbyin pa dang ser sna la sogs
[\[212b.7\]]pa'i rlom sems med de/_ma skyes pa'i phyir shes rab kyi pha rol tu phyin pa rlom sems thams cad gcod pa'o/_/yon tan gnyis pa ni nyan rang bas khyad par du 'phags te/_mnyam pa nyid thugs su chud nas thams cad kyi yid du 'ong bar 'gyur ro/_/yon tan gsum pa ni mig gis gzugs yid du
[\[213a\]]
[\[213a.1\]]mi 'ong ba la sogs pa mthong bar mi 'gyur ro/_/bzhi pa ni lung ston pa gsum ste/_dge slong sum brgya dang /_lha'i bu rnams dang /_'khor stong phrag drug cu lung bstan pa'o/_/lnga pa ni tshe dang ldan pa shA ri'i bu la sogs pas byang chub sems dpa' rnams kyi shes rab
[\[213a.2\]]kyi pha rol tu phyin pa 'di ni chen po'o/_/tshad med pa/_dpag tu med pa/_dam pa'o/_/de ci'i phyir zhe na/_mi mnyam pa dang mnyam pa'i pha rol tu phyin pa drug la spyad do spyod/_spyod par 'gyur ro/_/de'i slad du pha rol tu phyin pa drug rdzogs so/_/rdzogs/_rdzogs par 'gyur ro/_/mi mnyam pa
[\[213a.3\]]dang mnyam pa'i lus thob bo/_/'thob/_thob par 'gyur ro/_/mi mnyam pa dang mnyam pa'i chos 'di lta ste/_byang chub thob par 'gyur ro/_/thob bo/_/thob par 'gyur ro/_/dus gsum gyi sangs rgyas dang bcom ldan 'das nyid kyis kyang 'di la brten nas sangs rgyas so/_/sangs rgya'o/_/
[\[213a.4\]]rgya bar 'gyur ro/_/de'i slad du sangs rgya bar 'tshal bas shes rab kyi pha rol tu phyin pa la brtson par bgyi'o/_/bka' stsal pa/_de de bzhin no/_/de ci'i phyir zhe na/_byang chub sems dpa' yod na/_mngon mtho dang nges legs kyi bde legs thams cad 'byung ba'i phyir ro/_/yon tan drug ni
[\[213a.5\]]bcom ldan 'das kyi zhal gyi sgo nas ljags kyi dbang po bkram ste/_stong gsum gyi stong chen po'i 'jig rten gyi khams 'di dang /_gang yang phyogs bcu'i 'jig rten gyi khams thams cad snang bas khyab par mdzad do/_/phyogs bcu na gnas pa'i byang chub sems dpa' rnams kyis phyogs
[\[213a.6\]]bcu na bzhugs pa'i de bzhin gshegs pa rnams la 'jig rten gyi khams snang ba chen pos bltams pa 'di su'i mthu lags zhes zhus pa dang /_sangs rgyas rnams kyis bka' stsal pa/_mi mjed kyi 'jig rten gyi khams na de bzhin gshegs pa shAkya thub pa bzhugs te/_de'i zhal nas
[\[213a.7\]]ljags bkram nas byang chub sems dpa' rnams la chos ston pa'i mthu'o/_/de nas byang chub sems dpa' rnams kyis de lta lags na bdag cag kyang bcom ldan 'das shAkya thub pa dang /_byang chub sems dpa' rnams blta ba'i slad du mchi'o zhes bya ba nas phyogs bcu nas mchod rdzas mang po
[\[213b\]]
[\[213b.1\]]khyer nas 'jig rten gyi khams 'dir mchis so/_/shA ri'i bu'i le'u ste gnyis pa'o//_//le'u 'di nas mthong lam dang bsgom lam la gdams pa gnyis ston/_mthong lam la gdams pa la zhus lan gnyis te/_nges shes bskyed pa dang sgro 'dogs gcod pa'o/_/sgro
[\[213b.2\]]'dogs gcad pa la gsum/_dngos kyi sgro 'dogs gcad pa dang /_btags pa'i dang /_mthong ba'i sgro 'dogs gcad pa ste bsdus pa'i don to/_/de las dang po 'phros pa'i zhus lan dang /_dgos pa'i mngon rtogs gnyis las zhus lan ni/_de nas bcom ldan 'das kyis rab
[\[213b.3\]]'byor la bka' stsal pa/_rab 'byor byang chub sems dpa' rnams la shes rab kyi pha rol tu phyin pa las brtsams te nges par 'byung bar 'gyur ba'i chos kyi gtam bya bar spobs pa skyed cig_/de la 'khor gyi rtog pa skyes pa ni byang chub sems dpa' dang /_nyan thos dang /_lha'i bu rnams
[\[213b.4\]]rab 'byor gyi spobs pa'i mthus ston nam/_sangs rgyas kyi mthus ston snyam pa dang /_rab 'byor gyis sangs rgyas kyi mthus de rnams kyi sems kyi rtog pa shes nas/_shA ri'i bu la smras pa/_nyan thos rnams ci smra ba dang /_ston pa ni de bzhin gshegs pa'i mthus yin gyi nyan thos kyi yul
[\[213b.5\]]ma yin/_de bzhin gshegs pa nyid thabs la mkhas pas sems can rnams la ston pa'o/_/dgos pa'i mngon rtogs ni rab 'byor gyis gsol pa/_bdag gis ni byang chub sems dpa' dang /_shes rab kyi pha rol tu phyin pa ma dmigs ma 'tshal na/_byang chub sems dpa' zhes bgyi ba
[\[213b.6\]]de gang gi tshig bla dgas lags/_yang dag par rjes su ma mthong na/_gang la gdams shing rjes su bstan par bgyi/_bka' stsal pa/_shes rab kyi pha rol tu phyin pa dang byang chub sems dpa' ni ming tsam ste/_ming de ni nang na'ang med/_phyi rol dang gnyis ka na med cing mi dmigs so/_/dper
[\[213b.7\]]na byed pa'i skyes bu bcu gnyis dang /_phung po khams skye mched nang gi mgo la sogs pa dang /_phyi rol gyi rtswa dang shing la sogs pa dang /_'khrul pa'i dpe brgyad lta bu'o/_/byang chub sems dpa' shes rab kyi pha rol tu phyin pa la de ltar spyod pas ni phung po khams skye mched/_rtag pa dang bde ba dang
[\[214a\]]
[\[214a.1\]]bdag dang /_zhi ba dang /_stong pa dang /_mtshan ma dang /_smon pa dang /_'dus byas dang /_kun nas nyon mongs pa dang /_skye ba dang /_dben pa dang /_dge ba dang /_kha na ma tho ba dang bcas pa dang zag pa dang bcas pa dang /_nyon mongs pa dang /_'jig rten pa dang /_
[\[214a.2\]]'khor ba zhes bya ba yang dag par rjes su mi mthong /_de rnams kyi zlog zlar yang dag par rjes su mi mthong /_de ci'i phyir zhe na/_byang chub sems dpa' yum la spyod pa'i tshe/_chos de dag thams cad la mi rtog rnam par mi rtog ste/_dran pa nye bar gzhag pa nas sangs rgyas kyi chos ma
[\[214a.3\]]'dres pa'i bar du bsgom pa'i phyir shes rab kyi pha rol tu phyin pa la spyod de/_chos rnams kyi mtshan nyid kun nas nyon mongs pa dang /_rnam par byang bar mi 'gyur bar thugs su chud de ming dang brda tsam du shes pas na/_gzugs nas rnam mkhyen gyi bar la mngon par chags par mi 'gyur zhing sbyin pa nas
[\[214a.4\]]rnam mkhyen gyi bar gyi chos rnams yongs su rdzogs par 'gyur/_byang chub sems dpa' skyon med cing phyir mi ldog pa'i sa yongs su non par 'gyur ro/_/byang chub sems dpa' yum la spyod pas ming dang brdar khong du chud par bya'o/_/dngos po'i sgro 'dogs gcad pa ni byang chub sems dpa' ma
[\[214a.5\]]'tshal zhes zer ba ni/_gzugs nas rga shi'i bar gyi de bzhin nyid la lnga lngar bsgre ba ni gzugs byang chub sems dpa' yin snyam mam/_gzugs ma yin pa gzhan zhig byang chub sems dpa' yin snyam mam/_gzugs la byang chub sems dpa' yod snyam mam/_byang chub sems
[\[214a.6\]]dpa' la gzugs yod snyam mam/_gzugs med pa zhig byang chub sems dpa' yin snyam mam/_gsol pa/_bcom ldan 'das de lta ma lags so/_/de ci'i phyir zhe na/_byang chub sems dpa' med cing mi dmigs na/_gzugs dang gzugs kyi de bzhin nyid byang chub sems dpar 'gyur
[\[214a.7\]]ba lta ga la mchis/_btags pa'i sgro 'dogs gcad pa ni byang chub sems dpa' zhes bya ba gang gi tshig bla dgas lags zhes zer ba ni gzugs dang /_gzugs kyi de bzhin nyid dang /_rtag pa dang /_mi rtag pa dang /_bde ba dang /_sdug bsngal ba dang /_bdag dang /_bdag med pa dang /_zhi ba dang /_
[\[214b\]]
[\[214b.1\]]ma zhi ba'i tshig bla dgas yin snyam mam/_gsol pa/_bcom ldan 'das de lta ma lags so/_/phung po lnga rtag pa dang mi rtag pa la sogs pa shin tu ma mchis shing mi dmigs na byang chub sems dpar 'gyur ba lta ga la mchis/_mthong ba'i sgro 'dogs gcad pa ni byang chub sems dpa' yang
[\[214b.2\]]dag par rjes su ma mthong na zhes zer ba ni chos kyi dbyings kyis chos kyi dbyings yang dag par rjes su mi mthong na/_gzugs kyi dbyings kyis chos kyi dbyings yang dag par rjes su mi mthong /_de bzhin du phung po dang /_khams dang /_skye mched do/_/bsgom lam la gdams pa ni 'dus byas kyi
[\[214b.3\]]dbyings kyis 'dus ma byas kyi dbyings yang dag par rjes su mi mthong ngo /_/gzugs nas rnam mkhyen gyi bar du yang dag par rjes su mi mthong /_de skad ces bshad pa la mi 'jigs mi dngang na de nyid gdams ngag yin te rjes su bstan pa'o/_/rab 'byor gyi le'u ste gsum pa'o//_//
[\[214b.4\]]nges 'byed ni mgon pos bde blag tu rtogs par bya ba'i phyir khyad par 'phags pa'i sgo nas mdor bstan pa/_dmigs pa dang ni rnam pa dang /_/rgyu dang yongs su 'dzin pa yis/_/byang chub sems dpa' skyob pa yi/_/nyan thos bse ru lta bu dang /_/bcas pa dag las khyad par 'phags/_/rnam
[\[214b.5\]]rtog bzhi po ldan rten pa/_/zhes pa ni gang las khyad par du 'phags pa na/_nyan thos bse ru lta bu dang bcas pa las 'phags/_gang gi khyad par du 'phags na byang chub sems dpa' skyob pa'i 'phags/_gang khyad par du 'phags na rgyu dang ting nge 'dzin dang /_rnam rtog dang yongs su 'dzin pa khyad par du
[\[214b.6\]]'phags/_tshul ji ltar 'phags na nyan thos kyi gang zag gi bdag med rtogs pa'i shes rab ni rang 'ba' zhig gi theg pa rtogs pa'i rgyu byed/_byang chub sems dpa'i bdag med rtogs pa'i shes rab kyis theg pa gsum gyi rgyu byed pas 'phags so/_/nyan thos kyi dmigs rnams ni gzugs la
[\[214b.7\]]sogs pa'i dngos po la dmigs nas rtog pa la sogs pa la ma zhen pa'o/_/byang chub sems dpa'i dmigs rnams ni mi rtag pa dang sdug bsngal ba la sogs pa la dmigs nas/_mi rtag pa dang sdug bsngal ba la sogs pa la ma zhen pa'o/_/nyan thos la sogs pa'i rnam rtog ni nges 'byed
[\[215a\]]
[\[215a.1\]]kyi ting nge 'dzin gyis spong ba'o/_/de ni mi 'thad de/_yod pa spang bar mi nus/_med pa spang mi dgos pas so/_/byang chub sems dpa'i rnam rtog ni rang bzhin yongs su shes pas rang la rnam rtog ye shes su 'char bas ldan pa'o/_/gzhan don du rnam rtog brten
[\[215a.2\]]pa'o/_/yongs su 'dzin pa'i dge ba'i bshes gnyen ni nyan thos rang rgyal gyi thabs shes rab ya gal la/_byang chub sems dpa'i dge ba'i bshes gnyen ni dam pa rnam pa gsum gyis zin pas khyad par du 'phags so/_/le'u 'di nas nges 'byed kyi rgyu dang /_drod chung ngu ston/_rgyu la gsum
[\[215a.3\]]ste/_shes pa'i rgyu/_spong ba'i rgyu/_rtogs pa'i rgyu'o/_/ting nge 'dzin bcu gnyis te/_rab 'byor gyi gtam bcu gsum bsdus pa'i don no/_/shes pa'i rgyu ni de nas tshe dang ldan pa rab 'byor gyis gsol pa/_phung po khams skye mched rten 'brel shes par 'tshal bas yum la bslab par bgyi'o/_/
[\[215a.4\]]spong ba'i rgyu ni dug gsum/_sbyor ba bzhi/_chu bo bzhi/_phyin ci log bzhi/_mi dge ba bcu spang bar 'chal bas yum la bslab par bgyi'o/_/rtogs pa'i rgyu ni dge ba bcu nas sangs rgyas kyi chos ma 'dres pa bco brgyad kyi bar dang /_snyoms 'jug dang /_ting nge 'dzin rnams dang /_byang chub sems
[\[215a.5\]]dpa'i skyon chen por mi ltung bar 'dod pas yum la bslab par bya'o/_/nges 'byed brgyad ni/_dmigs pa mi rtag la sogs pa/_/bden pa'i rten can de yi ni/_/rnam pa mngon zhen la sogs 'gog_/theg pa gsum char thob pa'i rgyu/_/zhes pa la/_drod chung ngu'i dmigs rnams ni shA ri'i bus
[\[215a.6\]]gsol pa/_byang chub sems dpa'i skyon ni gang lags/_chos la sred pa'o/_/chos la sred pa gang yin/_rab 'byor gyis smras pa/_gzugs stong /_mi rtag sdug bsngal zhes bya bar mngon par chags shing gnas te 'du shes pa ni skyon no zhes pa ni sdug bsngal gyi bden pa'o/_/kun 'byung gi bden pa ni
[\[215a.7\]]gal te gzugs 'di spang bar bya'o/_/'dis spang bar bya'o/_/yongs su shes par bya'o zhes mngon du bya'o/_/'di ni pha rol tu phyin pa'o/_/'di ni ma phyin pa'o la sogs pa gnyis 'dzin la mngon par zhen cing gnas pa ni skyon no/_/'gog pa ni skyon med pa gang zhe na/_stong pa bco brgyad la bco brgyad du yang
[\[215b\]]
[\[215b.1\]]dag par rjes su mi mthong ba'o/_/lam gyi bden pa ni de ltar bslab pa'i tshe/_gzugs nas rnam mkhyen gyi bar du yongs su shes par bya ste des kyang rlom sems su mi bya/_de ci'i phyir zhe na/_sems de ni sems ma yin te/_sems kyi rang bzhin ni 'od gsal ba'o/_/rab 'byor gyis smras pa/_
[\[215b.2\]]'od gsal ba ni nyon mongs pa dang /_nyan rang gi sems dang mi ldan ma bral ba'o/_/sems ma yin pa ni yod pa'am med pa ni mi dmigs shing 'gyur ba med cing rnam par rtog pa med pa'o/_/shA ri'i bus smras pa/_sems 'gyur ba med cing rnam par rtog pa med pa yin pa de bzhin du/_gzugs
[\[215b.3\]]nas rnam pa thams cad mkhyen pa'i bar yang 'gyur ba med cing rnam par rtog pa med pa yin nam/_rab 'byor gyis smras pa/_de bzhin du yin no/_/theg pa gsum char thob pa'i rgyu ni shA ri'i bus smras pa/_rab 'byor legs so legs so/_/khyod ni bcom ldan 'das kyi thugs las skyes pa'i
[\[215b.4\]]sras chos kyi bgos skal la spyod pa/_zang zing gi bgos skal la spyod pa ma yin pa la sogs pa'o/_/khyod kyis ji ltar bstan pa de bzhin du nyan rang dang byang chub sems dpa'i sa la slob par 'dod pas kyang shes rab kyi pha rol tu phyin pa gzung bar bya'o la sogs pa'o/_/skyon med pa'i le'u ste
[\[215b.5\]]bzhi pa'o//_//le'u 'di nas drod 'bring dang chen po'o/_/rtse mo che 'bring gsum/_bzod pa chung ngu dang 'bring ste bdun ston no/_/gzugs sogs skye 'jig gnas bral dang /_/gnas dang btags dang brjod du med/_/ces pa la sogs drod 'bring gi dmigs rnams ni gzugs la sogs
[\[215b.6\]]pa skye 'jig med pas gang la'ang mi gnas pa ni bdag gis de ltar chos thams cad 'phel ba dang 'grib pa ma dmigs ma 'tshal te/_ming tsam du byang chub sems dpa' zhe'am/_shes rab kyi pha rol tu phyin pa zhes 'phel ba dang 'grib par bgyid na de nyid bdag gis bgyis 'gyod par 'gyur ro/_/bcom
[\[215b.7\]]ldan 'das kyis gzugs nas yang dag pa'i mtha'i bar gyis 'phel ba dang 'grib pa yang dag par rjes su ma mthong ste/_de rnams ma mthong na byang chub sems dpa' zhes gang la ming du gdags par bgyi/_chos de rnams kyi ming de gnas pa ma mchis/_thug pa ma mchis/_byin gyis brlab pa ma
[\[216a\]]
[\[216a.1\]]mchis te/_de ci'i phyir zhe na/_ming de ma mchis pas de ltar na gnas pa la sogs pa ma mchis so/_/de'i phyir na gzugs nas rnam pa thams cad mkhyen pa nyid kyi bar la gnas par mi bgyi'o/_/drod chen po'i dmigs rnams ni brdar btags pa'i chos thams
[\[216a.2\]]cad brjod du med pa ste/_byang chub sems dpa' zhes chos gang la ming dang brdar bgyi ba dang btags pa de yang /_btags pa tsam du bas shing brjod du med pa ste/_dper na rmi lam zhes bgyi ba'i ming ni gang gis kyang brjod du ma mchis so/_/de bzhin du sgyu ma la sogs pa dang de bzhin nyid la
[\[216a.3\]]sogs pa dang /_sbyin pa nas yang dag pa'i mtha'i bar du gang gis kyang brjod du ma mchis so/_/rtse mo'i ting nge 'dzin ni/_gzugs sogs mi gnas de dag ni/_/de yi ngo bo rang bzhin med/_/de dag gcig gi rang bzhin gcig_/de la rtag sogs par mi gnas/_/de rnams de yi ngo bos stong /_/
[\[216a.4\]]chos rnams mi 'dzin gang yin pa/_/de dag mtshan mar mi mthong phyir/_/thams cad dmigs su med par ni/_shes rab kyis ni yongs rtogs pa'o/_/zhes pa la/_rtse mo chung ngu'i dmigs rnams ni phung po lnga rtag mi rtag dang /_bde sdug dang /_bdag yod med dang /_zhi ma zhi dang /_stong
[\[216a.5\]]mi stong /_mtshan ma yod med/_smon pa yod med/_dben mi dben la gnas par mi bgyi'o/_/rtse mo chung ngun gyi rnam pa/_de ci'i phyir zhe na/_rtag mi rtag la sogs pa rang rang gi ngo bos stong ngo /_/stong pa gang yin pa de yang gzhan ma yin/_gzugs la sogs pa'ang gzhan ma yin no/_/de bzhin
[\[216a.6\]]du chos nyid de bzhin nyid dang yang dag pa'i mtha'i bar la sbyor ro/_/rtse mo mi mthun pa'i phyogs bstan pa ni/_byang chub sems dpa' yum la spyod pa'i tshe/_thabs mi mkhas pas bdag tu bgyi ba dang /_bdag gir bgyi ba la gnas pa'i yid kyis gzugs la gnas na gzugs mngon par 'du byed pa la
[\[216a.7\]]spyod kyi/_shes rab kyi pha rol tu phyin pa la mi spyod do/_/de ci'i phyir zhe na/_mngon par 'du byed pa la spyod pa'i byang chub sems dpa' ni shes rab kyi pha rol tu phyin pas yongs su zin par mi 'gyur/_rnal 'byor la snyoms par 'jug par mi 'gyur te/_rnam pa thams cad mkhyen pa nyid du 'byung bar mi 'gyur
[\[216b\]]
[\[216b.1\]]ro/_/de bzhin du kun la bsgre'o/_/rtse mo 'bring gi dmigs pa/_chos rnams mi 'dzin pa ni de ci'i slad du zhe na/_gzugs ni yongs su gzung ba ma mchis pa ste/_yongs su gzung ba ma mchis pa gang lags pa de rang bzhin gyis stong pa'i slad du gzugs ma lags/_/de bzhin du yang dag pa'i
[\[216b.2\]]mtha'i bar ro/_/ci nas kyang chos gang la yang yid rnam par mi 'gyur ba de ltar brtag par bya'o/_/chos thams cad ma bzung ba'i ting nge 'dzin gyi dkyil 'khor de rnam pa thams cad mkhyen pa nyid du nges par 'byung ste/_thams cad mkhyen pa nyid de yang stong pa bco brgyad yin pa'i phyir gzung du ma mchis
[\[216b.3\]]so/_/rtse mo 'bring gi rnam pa thams cad mtshan mar mi mthong ba ni gzugs nas sangs rgyas kyi chos ma 'dres pa bco brgyad kyi bar ni mtshan ma'o/_/mtshan mar bzung ba cig lags na kun tu rgyu phreng ba can dad pa thob par mi 'gyur ba las/_kun tu rgyu des kyang nyi tshe ba'i shes rab kyis zhugs te phung po lnga
[\[216b.4\]]yongs su mi 'dzin/_de ci'i slad du zhe na/_ye shes de rtogs pa dang thob par bgyi ba'i tshul gyis phyi nang du yang dag par rjes su mi mthong /_de ci'i phyir zhe na/_gzugs nas yang dag pa'i mtha'i bar du phyi nang rnam pa bzhi'i tshul du mi mthong ngo /_/de la kun du rgyu mos par gyur nas/_chos thams
[\[216b.5\]]cad gzung du ma mchis pa'i slad du/_gzugs nas yang dag pa'i mtha'i bar du yongs su mi 'dzin pa 'di na pha rol ma mchis pa'i pha rol tu phyin pa'o/_/rtse mo chen po'i dmigs pa shes rab kyis yongs su rtogs pa ni shes rab kyi pha rol tu phyin pa ni gang /_gang gi_/ci zhig_/ci'i phyir na shes
[\[216b.6\]]rab kyi pha rol tu phyin pa zhes brtag ste/_mi dmigs na de shes rab kyi pha rol tu phyin pa la spyod pa yin no/_/rtse mo chen po'i rnam pa thams cad dmigs su med pa ni stong pa bco brgyad yin pa'i phyir phung po rnams mi dmigs so/_/sangs rgyas dang byang chub kyi bar du med cing mi dmigs so/_/de skad
[\[216b.7\]]bshad pa la mi 'jigs na byang chub sems dpa' yum dang ma bral ba'o/_/bzod pa'i ting nge 'dzin ni/_gzugs sogs ngo bo nyid med nyid/_/de med pa yi ngo bo nyid/_/de dag skye med nges 'byung med/_/dag dang de yi mtshan ma med/_/de yi mtshan mar mi rten pas/_/mos min 'du shes med pa yin/_/zhes pa las/_bzod pa chung ngu'i
[\[217a\]]
[\[217a.1\]]dmigs pa ni gzugs nas rnam mkhyen gyi bar gyi rang bzhin ni rang bzhin dang bral ba ste/_byang chub sems dpa' shes rab kyi pha rol tu phyin pa la spyod pas yang dag pa ji lta ba bzhin du rab tu shes so/_/bzod pa chung ngu'i rnam pa de med pa'i ngo bo nyid ni shA ri'i bus smras pa/_gzugs nas rnam mkhyen gyi bar
[\[217a.2\]]gyi rang bzhin ni ji lta bu/_rab 'byor gyis smras pa/_gzugs nas rnam mkhyen gyi bar gyi rang bzhin ni dngos po med pa'o/_/bzod pa 'bring gi dmigs pa de dag skye med nges 'byung med ni gzugs ni gzugs kyis stong ste skye ba dang nges par 'byung ba med do/_/de bzhin du bsgre'o/_/bzod pa 'bring gis rnam
[\[217a.3\]]par dag pa ni lus ngag yongs su dag_/nyon mongs yongs su dag_/skye gnas yongs su dag cing nam yang sangs rgyas bcom ldan 'das dang bral bar mi 'gyur ro/_/kun du rgyu bzo sbyangs kyi le'u ste lnga pa'o//_//le'u 'di nas bzod pa chen po dang chos mchog che 'bring gsum dang /_gzung rtog gnyis
[\[217a.4\]]ston pa las/_bzod pa chen po'i dmigs rnams mtshan ma med cing mos pa med pa ston pa las/_de'i mi mthun pa'i phyogs bstan pa ni byang chub sems dpa' yum la spyod pa'i tshe/_gzugs rtag pa dang /_mi rtag pa dang /_bde sdug dang /_bdag yod med dang /_zhi ma zhi dang /_dben mi dben la spyod na mtshan ma la
[\[217a.5\]]spyod de thabs mi mkhas pa'o/_/de bzhin du kun la bsgre'o/_/bdag ni yum la spyod pa dang mi spyod pa dang /_gnyi ga dang gnyi ga ma yin pa la spyod na mtshan ma la spyod de thabs mi mkhas pa'o/_/shA ri'i bus smras pa/_ci'i phyir na thabs mi mkhas par rig par bya/_rab 'byor gyis smras pa/_byang chub sems
[\[217a.6\]]dpa' yum la spyod pa'i tshe/_gzugs la mos shing 'du shes te byin gyis rlob pas gzugs mngon par 'du bya ba la spyod de/_de ni skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa las yongs su mi grol/_sdug bsngal
[\[217a.7\]]chen po las yongs su mi grol bar brjod do/_/des kun la bsgre'o/_/de ni nyan thos kyi sa'am/_rang sangs rgyas kyi sa yang mngon du bya ba'i skal ba med na bla na med pa yang dag par rdzogs pa'i byang chub lta ci smos/_thabs mi mkhas par shes par bya'o/_/bzod pa chen po dngos ni shA ri'i bus smras pa/_ji ltar
[\[217b\]]
[\[217b.1\]]thabs mkhas par shes par bya/_rab 'byor gyis smras pa/_byang chub sems dpa' yum la spyod pa'i tshe/_gzugs rtag pa dang mi rtag pa dang /_bde sdug dang /_bdag yod med dang /_zhi ma zhi dang /_stong mi stong dang /_mtshan ma yod med dang /_smon pa yod med dang /_dben pa dang mi dben pa dang /_de
[\[217b.2\]]bzhin du chos thams cad la mi spyod pa'i tshe/_thabs mkhas par shes par bya'o/_/de cis na/_gzugs kyi stong pa nyid gang yin pa de gzugs ma yin zhes pa las snang stong bzhi sbyor dang /_spyod mi spyod la sogs pa mu bzhi ru mi dmigs te chos thams cad dngos po med par khong du chud pa'i phyir ro/_/chos
[\[217b.3\]]mchog gi ting nge 'dzin ni/_ting nge 'dzin de'i byed pa nyid/_/lung ston pa dang rlom pa zad/_/gsum po phan tshun ngo bo gcig_/ting 'dzin rnam par mi rtog pa/_/de ltar nges 'byed cha mthun ni/_/chung dang 'bring dang chen po yin/_/zhes pas chos mchog chung ngu'i dmigs rnams ting nge 'dzin de'i byed pa
[\[217b.4\]]ni chos thams cad skye ba med pa zhes bya ba'i ting nge 'dzin yod de/_ting nge 'dzin de rnam par spyod pa ni myur du bla na med par sangs rgya'o/_/skye ba med pa'i ting nge 'dzin de nyid la dpa' bar 'gro ba la sogs pa'i ting nge 'dzin brgya nyi shu kun la sbyar ro/_/chos mchog 'bring gi dmigs rnams lung ston pa
[\[217b.5\]]dang rlom pa zad pa ni de nas sangs rgyas kyi mthus rab 'byor gyis smras pa/_byang chub sems dpa' ting nge 'dzin de dag gi spyod pa ni 'das pa dang da ltar gyi sangs rgyas rnams kyis lung bstan te/_ting nge 'dzin dang bdag dang snyoms par 'jug pa la rlom sems med do/_/rab 'byor gyis smras pa/_ting nge
[\[217b.6\]]'dzin dang shes rab kyi pha rol tu phyin ma dang byang chub sems dpa' ngo bo gcig pa ni chos mchog chen po'i dmigs pa'o/_/de rnams la rnam par mi rtog pa ni rnam pa'o/_/de nas bcom ldan 'das kyis legs zhes gnang ba ni/_bka' stsal pa/_ngas nyon mongs med par bshad pa ni 'di yin no/_/
[\[217b.7\]]byang chub sems dpas kyang pha rol tu phyin pa nas sangs rgyas kyi chos ma 'dres pa'i bar la de ltar bslab par bya'o/_/de nas shA ri'i bus gsol pa/_pha rol tu phyin pa nas sangs rgyas kyi chos ma 'dres pa'i bar la mi dmigs pa'i tshul gyis slob pa lags sam/_bka' stsal pa/_de ltar slob pa ni mi dmigs
[\[218a\]]
[\[218a.1\]]pa'i tshul gyis slob pa yin no/_/ci'i phyir na mi dmigs pa lags zhes pa'i lan byed pa'i skyes bu bcu gnyis nas shin tu rnam par dag pa'i phyir gzugs la sogs pa mi dmigs so/_/rnam par dag pa gang lags zhes pa'i lan chos thams cad skye 'gag med/_kun nas
[\[218a.2\]]nyon mongs dang rnam byang med pa ni rnam par dag pa ste/_de ltar slob pa'i byang chub sems dpa' ni gang la yang mi slob bo/_/gzung ba'i rnam par rtog pa las/_/gzhi dang de yi gnyen po yis/_/gzung bar rtog pa rnam pa gnyis/_/rmongs dang phung sogs bye brag gis/_/de ni so sor rnam pa dgu/_/
[\[218a.3\]]zhes pa las/_rnam rtog gi go ba ni byis pa so so'i skye bo rnams 'khor 'das la zhen pa'i cha nas ni rtog pa la/_de gsal snang gi cha nas ni ye shes so/_/gzhi'i rtog pa dgu las/_dang po ma rig pa'i rtog pa ni shA ri'i bus chos 'di dag byis pa so so'i skye bos ji ltar mngon par chags pa de ltar yod pa
[\[218a.4\]]ma yin no/_/gnyis pa gzugs la sogs pa'i rtog pa ni gzugs nas sangs rgyas kyi chos ma 'dres pa bco brgyad kyi bar la/_stong pa bco brgyad kyi phyir yod pa ma yin no/_/gsum pa ming dang gzugs kyi rtog pa ni med pa la btags nas ming dang gzugs la mngon par zhen no/_/bzhi pa mtha'
[\[218a.5\]]gnyis la chags pa'i rtog pa ni med pa la zhen cing rtag chad kyi mtha' mi shes so/_/lnga pa mi shes pa'i rtog pa ni gzugs nas sangs rgyas kyi chos ma 'dres pa bco brgyad kyi bar mi shes mi mthong /_drug pa nges par mi 'byung ba'i rtog pa ni de khams gsum dang nyan rang las nges par mi 'byung ba'o/_/bdun
[\[218a.6\]]pa yid mi ches pa'i rtog pa ni gzugs ni gzugs kyis stong zhes bya bar yid mi ches pa la sogs pa'o/_/brgyad pa mi gnas pa'i rtog pa ni sbyin pa nas rnam mkhyen gyi bar la gnas pa ma yin no/_/dgu pa mngon par zhen pa'i rtog pa ni gzugs nas rnam mkhyen gyi bar la mngon par zhen pas shes rab kyi pha
[\[218a.7\]]rol tu phyin pa la mi spyod cing /_rnam pa thams cad mkhyen pa nyid du nges par mi 'byung ba'o/_/gnyen po'i rtog pa dgu las dang po ni shA ri'i bus gsol pa/_ji ltar bslabs na shes rab kyi pha rol tu phyin pa la bslabs shing rnam pa thams cad mkhyen pa nyid du nges par 'byung ba lags/_lam ni pha rol tu phyin
[\[218b\]]
[\[218b.1\]]pa rnams ni mi dmigs dang po'o/_/gnyis pa stong pa bco brgyad mi dmigs/_gsum pa byang chub kyi phyogs kyi chos sum cu rtsa bdun mi dmigs/_bzhi pa 'phags pa'i bden pa la sogs pa mi dmigs/_lnga pa ting nge 'dzin dang gzungs kyi sgo dang mngon par shes pa rnams mi dmigs/_drug pa stobs
[\[218b.2\]]la sogs pa rnams mi dmigs/_bdun pa thams cad shes pa mi dmigs/_brgyad pa lam gyi rnam pa shes pa nyid mi dmigs/_/dgu pa thams cad mkhyen pa nyid mi dmigs shing yang dag par rjes su mi mthong na shes rab kyi pha rol tu phyin pa la slob cing rnam pa thams cad mkhyen pa nyid du nges
[\[218b.3\]]par 'byung bar 'gyur ro/_/mtshan ma med pa'i le'u ste drug pa'o//_//le'u 'di nas 'dzin pa'i rnam par rtog pa gnyis/_thabs la mkhas pa dang ldan pa'i dge ba'i bshes gnyen/_thabs mi mkhas pa dang ldan pa'i sdig pa'i grogs po'o/_/de yang /_bdag sogs rang dbang ngo bo dang /_/
[\[218b.4\]]de bzhin phung sogs rten sgo nas/_/rdzas dang btags pa'i rten can gyi/_/'dzin pa rnam pa gnyis su 'dod/_/ces pa la/_gang zag gi rdzas kyi rtog pa ni/_shes rab kyi pha rol tu phyin pa la bslab rgyu med pa'o/_/skyes bu btags pa'i rtog pa ni nges par 'byung rgyu med par ston no/_/rtog pa dang po
[\[218b.5\]]ni rab 'byor gyis gsol pa la la zhig 'di skad du 'dri zhing /_sgyu ma'i skyes bu 'di pha rol tu phyin pa drug nas sangs rgyas kyi chos ma 'dres pa bco brgyad kyi bar la bslabs shing rnam pa thams cad mkhyen pa nyid du 'byung bar 'gyur ram/_de skad du 'dri ba de la ji skad du bstan par bgyi/_bka' stsal pa/_
[\[218b.6\]]khyod la dri yis khyed kyis ji skad du bstan pa de ltar lan thob cig_/rtog pa dang phung po'ang gzhan las sgyu ma'ang gzhan zhig yin snyam mam/_gnyis pa khams/_gsum pa skye mched/_bzhi pa rten 'brel/_lnga pa pha rol tu phyin pa rnams/_drug pa stong pa rnams/_bdun pa byang chub kyi phyogs kyis chos
[\[218b.7\]]rnams/_brgyad pa 'phags pa'i bden pa la sogs pa/_dgu pa stobs rnams sangs rgyas kyi chos ma 'dres pa bco brgyad do/_/rab 'byor gyis gsol pa/_gzugs kyang gzhan ma lags/_sgyu ma 'ang gzhan ma lags/_gzugs nyid kyang sgyu ma sgyu ma nyid kyang gzugs so/_/de bzhin du kun la
[\[219a\]]
[\[219a.1\]]sbyar ro/_/skyes bu btags pa'i rtog pa ni nges par 'byung rgyu med par ston pa las dang po'i sgyu ma la skye 'gag yod dam/_gnyis pa sgyu ma la kun nas nyon mongs dang rnam byang yod dam/_gsum pa skye 'gag med kun nas nyon mongs dang rnam byang med pa de nges par 'byung
[\[219a.2\]]bar 'gyur ram/_bzhi pa nye bar len pa'i phung po lnga la byang chub sems dpa' zhes brda dang tha snyad du btags pa yin nam/_lnga pa brda dang tha snyad tsam gyis nye bar len pa'i phung po 'di skye ba dang 'gag par 'gyur ram/_drug pa brda dang tha snyad med lus ngag yid gsum med skye 'gag med pa de gsum
[\[219a.3\]]la bslabs na rnam pa thams cad mkhyen pa nyid du nges par 'byung bar 'gyur ram/_bdun pa phung po lnga po 'di dag yum la bslabs shing nges par 'byung bar 'gyur ram/_brgyad pa 'khrul pa'i dpe brgyad lta bu'i phung po lnga po 'di dag yum la bslabs nas nges par 'byung bar 'gyur ram/_dgu pa
[\[219a.4\]]phung po lnga po ni 'khrul pa'i dpe brgyad lta bu ste yum la slob pa dang nges par 'byung ba'ang med do/_/rab 'byor gyis gsol pa/_de skad bstan cing bshad na 'jigs shing dngang bar mi 'gyur lags sam/_bka' stsal pa/_thabs mkhas pa'i dge ba'i bshes gnyen dang phrad na mi 'jigs/_thabs mi
[\[219a.5\]]mkhas pa'i sdig pa'i grogs po dang phrad zin na 'jigs so/_/sems mi 'gong ba nyid sogs kyis/_/ngo bo nyid med sogs ston byed/_/de yi mi mthun phyogs bor ba/_/rnam pa kun tu yongs 'dzin yin/_/zhes pa la/_thabs mkhas pa ni byang chub sems dpa' yum la spyod pa'i tshe/_rnam pa thams
[\[219a.6\]]cad mkhyen pa nyid dang ldan pa'i sems kyis phung po lnga mi rtag pa dang /_sdug bsngal ba dang /_bdag med pa dang /_zhi ba dang /_stong pa dang /_mtshan ma med pa dang /_smon pa med pa dang /_mngon par 'du bya ba med pa dang /_dben zhes bya bar so sor rtog ste de mi dmigs so/_/de bzhin du phung po lnga chos
[\[219a.7\]]dgu'i rnam par so sor rtog ste de mi dmigs so/_/de nyid ldog pa'i sgo nas pha rol tu phyin pa drug gi thabs su ston pa las/_phung po lnga chos dgu po mi dmigs pa'i tshul gyis chos ston pa ni sbyin pa'i pha rol tu phyin pa'o/_/phung po lnga chos dgu po mi dmigs pa'i tshul gyis yid la byed cing nyan rang gi yid la byed
[\[219b\]]
[\[219b.1\]]pa dang mi ldan pa ni tshul khrims kyi pha rol tu phyin pa'o/_/phung po lnga chos dgu po de nyid mi dmigs pa'i tshul gyis yid la mos shing bzod pa ni bzod pa'i pha rol tu phyin pa'o/_/phung po lnga chos dgu po de nyid kyi mi dmigs pa'i tshul gyis yid la byed cing rnam pa thams cad mkhyen pa nyid kyi sems mi gtong
[\[219b.2\]]bar spro ba ni brtson 'grus kyi pha rol tu phyin pa'o/_/phung po lnga chos dgu po de nyid mi dmigs pa'i tshul gyis yid la byed cing nyan thos dang rang sangs rgyas kyi yid la byed pa dang mi ldan pa dang /_de ma yin pa byang chub kyi gegs su gyur pa mi dge ba gzhan gyi go mi 'byed pa ni bsam gtan gyi pha rol tu
[\[219b.3\]]phyin pa'o/_/stong pa nyid kyis gzugs stong pa ma yin gyi gzugs nyid kyang stong pa nyid/_stong pa nyid kyang gzugs so/_/de bzhin du sangs rgyas kyi chos ma 'dres pa bco brgyad kyi bar ro/_/thabs mkhas pa de dang ldan pa'i byang chub sems dpa' ni bstan pa 'di thos na skrag par mi 'gyur ro/_/dge
[\[219b.4\]]ba'i bshes gnyen ni gzugs nas rnam mkhyen gyi bar du chos dgu mi dmigs pa'i tshul gyis sems can rnams la chos ston cing /_dge ba'i rtsa ba thams cad kyang rnam pa thams cad mkhyen pa nyid ma gtogs par nyan thos dang rang sangs rgyas kyi sar yongs su bsngor mi 'jug pa'o/_/dge ba'i
[\[219b.5\]]bshes gnyen gyis yongs su zin pa'i byang chub sems dpa' ni skrag par mi 'gyur ro/_/thabs mi mkhas pa ni byang chub sems dpa' yum la spyod pa'i tshe pha rol tu phyin pa drug bsgom zhing dmigs te dmigs pa'i tshul gyis rlom sems su byed pa dang /_rnam pa thams cad mkhyen pa nyid yid la byed pa
[\[219b.6\]]dang mi ldan pas gzugs stong pa bco brgyad do zhes bya bar dmigs shing dmigs pa'i tshul gyis rlom sems su byed pa dang /_de bzhin du rnam mkhyen gyi bar la'o/_/des bstan pa 'di thos nas 'jigs shing dngang skrag go/_/sdig pa'i grogs po ni sangs rgyas kyi cha byad du byas pa drug_/nyan
[\[219b.7\]]thos pha ma mkhan slob dge slong gi cha byad dang bcus ston pa las/_dang po dbyes 'dzud pa'i bdud ni pha rol tu phyin pa la mos pa med par byed de/_'di ni de bzhin gshegs pas gsungs pa ma yin/_chos dang 'dul ba ma yin/_rang bzor byas pa ste 'di dag la nyan pa la sogs par mi bya'o/_/gnyis pa
[\[220a\]]
[\[220a.1\]]ni dgos pa med par bdud sdig can byang chub sems dpa'i drung du 'ongs nas pha rol tu phyin pas khyod la ci zhig bya zer ba'o/_/gsum pa kha 'dren pa'i bdud kyi las ni nyan rang gi gsung rab la snyan par brjod pa'o/_/bzhi pa byang chub sems dpa' sun 'byin pa'i bdud kyi las ni khyod la
[\[220a.2\]]byang chub kyi sems cung zad kyang med na phyir mi ldog pa yang min pas sangs kyang mi rgya'o zhes zer ba'o/_/lnga pa stong pa hang po'i bdud kyi las ni mig ni bdag gam bdag gis stong /_sangs rgyas kyi chos ma 'dres pa'i bar ni bdag gam bdag gis stong na sangs rgyas pas khyod la ci zhig bya zhes zer ba'o/_/drug pa chad lta'i
[\[220a.3\]]bdud kyi las ni phyogs bcu dang sangs rgyas nyan thos byang chub sems dpa' rnams kyis stong ste/_sangs rgyas la sogs pa med ces zer ba'o/_/bdun pa ni bdud sdig can nyan thos kyi cha byad du byas nas rnam pa thams cad mkhyen pa nyid dang ldan pa'i yid la bya ba zlog cing /_nyan rang gi yid la bya ba 'debs
[\[220a.4\]]shing ston pa'o/_/brgyad pa mkhan po dang slob dpon gyi cha byad du byas shing byang chub sems kyi spyod pa bzlog nas nyan thos kyi byang chub mngon du gyis shig_/thams cad mkhyen pas ci zhig bya zhes zer ba'o//dgu pa pha ma'i cha byad du byas nas 'khor ba na rkang lag dang mgo bo bcad pa med pas nyon mongs par 'gyur
[\[220a.5\]]gyi zhes pa'o/_/bcu pa dge slong gi cha byad du byas nas gzugs nas rnam mkhyen gyi bar du chos dgu dmigs pa'i tshul gyis chos ston pa ni sdig pa'i grogs por rig par bya ste/_shes nas kyang yongs su spang bar bya'o/_/sgyu ma lta bu'i le'u ste bdun pa'o//_//le'u 'di nas rigs can byang chub sems dpa'
[\[220a.6\]]bcu gsum/_dmigs pa bcu gcig_/ched du bya ba gsum/_go cha'i sgrub pa sum cu so drug_/'jug pa'i sgrub pa dgu/_tshogs kyi sgrub pa bcu tham pa ston no/_/de la rigs can byang chub sems dpa' ma grub par ston pa ni/_rtog pa yi ni chos drug dang /_/gnyen po dang ni spong ba dang /_/de dag yongs
[\[220a.7\]]su gtugs pa dang /_/shes rab snying brtser bcas pa dang /_/slob ma thun mong min nyid dang /_/gzhan gyi don gyi go rims dang /_/ye shes rtsol ba mi mnga' bar/_/'jug pa'i rten la rigs shes bya/_/mdo spyir bstan pa ni rab 'byor gyis gsol pa/_byang chub sems dpa'i tshig gi don gang lags/_bka' _
[\[220b\]]
[\[220b.1\]]stsal pa/_tshig gi don med de/_byang chub dang sems can skye ba med pa'i phyir nam mkha' la bya'i rjes med pa de bzhin byang chub sems dpa' la yang tshig gi don med do/_/drod kyi byang chub sems dpa' ma grub pa'i dpe ni rmi lam la sogs pa 'khrul pa'i dpe brgyad la tshig gi gzhi'i don med dos bstan/_rtse mo'i
[\[220b.2\]]byang chub sems dpa' ma grub pa'i dpe ni chos nyid brgyad la tshig gi don med dos bstan/_bzod pa'i byang chub sems dpa' ma grub pa'i dpe ni sgyu ma'i gzugs nas sangs rgyas kyi chos ma 'dres pa'i bar la tshig gi gzhi'i don med dos bstan/_chos mchog gi byang chub sems dpa' ma grub pa'i dpe ni gzugs
[\[220b.3\]]nas sangs rgyas kyi chos ma 'dres pa bco brgyad kyi bar la tshig gi gzhi'i don med de/_de rnams med pa'i phyir ros bstan/_mthong lam gyi byang chub sems dpa' ma grub pa'i dpe ni 'dus byas dang 'dus ma byas la gzhi med dos bstan/_bsgom lam gyi byang chub sems dpa' ma grub pa'i dpe ni gzugs la
[\[220b.4\]]skye ba med pa dang 'gag pa med pa dang kun nas nyon mongs pa dang rnam par byang ba dang mngon par 'du bya ba dang 'byung ba med pa la gnas med do/_/de bzhin du sangs rgyas kyi chos ma 'dres pa'i bar du gnas med gzhi med dos bstan/_gnyen po'i byang chub sems dpa' ma grub pa'i dpe ni nyi ma'i dkyil 'khor
[\[220b.5\]]'char ba la mun pa'i gnas med do/_/spong ba'i byang chub sems dpa' ma grub pa'i dpe ni bskal pa'i me 'bar ba'i tshe 'du byed kyi gnas med do/_/de dag yongs su gtugs pa'i byang chub sems dpa' ma grub pa'i dpe ni de bzhin gshegs pa'i sangs rgyas la tshul khrims la sogs pa 'chal pa lnga'i gnas
[\[220b.6\]]med do/_/shes rab snying brtser bcas pa ma grub pa'i dpe ni dper na nyi ma dang zla ba'i 'od la gnas med do/_/slob ma thun mong ma yin pa'i dpe ni gza' dang skar ma'i 'od la gzhi med do/_/gzhan gyi don gyi go rims kyi byang chub sems dpa' ma grub pa'i dpe ni lha rnams kyi 'od la gnas med do/_/ye shes rtsol
[\[220b.7\]]ba mi mnga' bar 'jug pa'i rten ni dper na de bzhin gshegs pa sangs rgyas 'od la gnas med do/_/de bzhin du byang chub sems dpa' la tshig gi gzhi'i don med do/_/de ci'i phyir zhe na/_byang chub gang yin pa dang byang chub kyi sems gang yin pa de thams cad ldan pa yang ma yin zhes pa la sogs pa'o/_/byang chub
[\[221a\]]
[\[221a.1\]]sems dpa' chos thams cad la bslab par bya'o/_/de yang mgon pos/_chos kyi dbyings la dbyer med phyir/_/rigs ni tha dad rung ma yin/_/brten pa'i chos kyi bye brag gis/_/de yi dbye ba yongs su brjod/_/ces pa ni chos nyid la dbye ba med/_chos nyid rtogs pa'i gang zag
[\[221a.2\]]la phye ba yin/_dper na bum pa la dbye ba med kyang bum par blugs pa'i chu dang 'o ma dang sbrang rtsi la sogs pas/_chu'i bum pa dang sbrang rtsi'i bum pa zhes pa lta bu'o/_/dmigs pa chos rnams thams cad de/_/de yang dge la sogs pa yin/_/'jig rten pa yi rtog pa dang /_/gang dag 'jig rten 'das 'dod dang /_/
[\[221a.3\]]zag bcas zag pa med chos dang /_/gang dag 'dus byas 'dus ma byas/_/slob ma thun mong chos rnams dang /_/gang dag thub pa'i thun mong min/_/zhes pa ni kun rdzob tu bstan gyi/_byang chub sems dpa' yum la spyod pas mi dmigs pa la bslab bo/_/ched du bya ba ni/_sems can kun mchog nyid
[\[221a.4\]]sems dang /_/spong dang rtogs dang gsum po la/_/chen po gsum gyi rang byung gi_/ched du bya ba nyid ces brjod/_/chen po lnga ldan gyi bshad pa la sems dpa' che ba ni rab 'byor gyis gsol pa/_ci'i slad du byang chub sems dpa' la sems dpa' chen po zhes bgyi/_bka' stsal pa/_sems can gyi phung
[\[221a.5\]]po chen po nges pa'i phul byed pas sems dpa' chen po zhes bya'o/_/phung po nges pa ni 'phags pa'i gang zag rnams so/_/rdo rje lta bu'i sems dang /_rlabs po che'i sems dang /_mi 'gul ba'i sems dang /_phan bde bskyed pa'i sems dang /_chos la dga' ba'i sems kyis sems can gyi don byed pa'i phyir
[\[221a.6\]]na sems dpa' chen po zhes bgyi'o/_/spong ba che ba ni shA ri'i bus gsol pa/_bdag kyang byang chub sems dpa' sems dpa' chen po zhes bgyi ba de la spobs pa skye'o/_/bka' stsal pa/_spobs pa skyed cig_/sems dpa' sems dpa' chen po zhes bgyi ba ni byed pa'i skyes bu bcu gnyis dang /_yod med dang /_
[\[221a.7\]]rtag chad dang gzugs nas sangs rgyas dang byang chub kyi bar du lta ba spong ba'i phyir na sems dpa' chen po zhes bgyi'o/_/rab 'byor gyis smras pa/_ci'i phyir na gzugs nas sangs rgyas byang chub kyi bar du lta bar 'gyur ba yin/_shA ri'i bus smras pa/_gzugs nas mya ngan las 'das pa'i bar du dmigs shing
[\[221b\]]
[\[221b.1\]]dmigs pa'i tshul gyis lta ba bskyed do/_/de'i phyir na gzugs nas mya ngan las 'das pa'i bar du lta bar 'gyur ba yin pas de spong ba'i phyir chos ston no/_/rtogs pa che ba ni rab 'byor gyis gsol pa/_sems dpa' chen po'i don de la bdag kyang spro ba skye'o/_/bka' stsal pa/_spobs par gyis shig_/
[\[221b.2\]]rab 'byor gyis gsol pa/_byang chub kyi sems nyan thos dang rang rgyal dang thun mong ma yin pa'i sems de la'ang chags pa med pa'i phyir na sems dpa' chen po zhes bgyi'o/_/de ci'i phyir zhe na/_sems dang po bskyed phyin chad chos gang skye ba'am/_'gag pa'am 'phel 'grib bam 'gro 'ong dang /_kun nas nyon
[\[221b.3\]]mongs pa dang rnam byang du yang dag par rjes su mi mthong bas gzugs nas rnam mkhyen gyi bar la chags par mi 'gyur ro/_/sgrub pa rnam pa bzhi las go cha'i sgrub pa ni/_sbyin pa la sogs rnam drug gis/_/de dag so sor bsdus pa dang /_/go cha'i sgrub pa gang yin pa/_/drug tshan drug gis yang dag bshad/_/ces
[\[221b.4\]]pa la/_byams ma'i bu gang pos gsol pa/_bcom ldan 'das bdag kyang sems dpa' chen po'i don de la spobs par bgyid lags so gyis shig_/gsol pa/_go cha chen po bgos pa theg pa chen po la gnas shing 'jug pa'i phyir na sems dpa' chen po zhes bgyi'o/_/shA ri'i bus smras pa/_gang
[\[221b.5\]]po ji tsam gyis na go cha chen po bgos zhes bya/_gang pos smras pa/_sems can nyung zad nyi tshe'i don du go cha gyon pa ma yin/_sems can 'di snyed cig ni pha rol tu phyin pa la 'god par bya'o/_/'di snyed ni dgod par mi bya'o snyam du go cha gyon pa ma yin/_sems can tshad med grangs med pa'i don du go cha gyon
[\[221b.6\]]pa'o/_/'di lta ste rnam pa thams cad mkhyen pa nyid dang ldan pa'i sems kyis sbyin pa gtong zhe na/_/ma chags par gtong ba'i cha nas sbyin pa/_de nyid mi dge ba dang ma 'dres par gtong bas na tshul khrims/_de nyid mi mthun pa med par gtong ba'i cha nas bzod pa dge ba la spro ba'i cha nas gtong bas
[\[221b.7\]]brtson 'grus/_ma yengs pa'i cha nas bsam gtan/_sbyin pa gtong ba dang len pa la sogs pa sgyu ma lta bur shes pas shes rab po/_/de ltar du pha rol tu phyin pa drug ka la drug drug tu bsgre'o/_/de la phyogs bcu'i 'jig rten gyi khams na de bzhin gshegs pa rnams byang chub sems dpa' la
[\[222a\]]
[\[222a.1\]]ched du brjod pa mdzad do/_/'jug pa'i sgrub pa dgu ni/_bsam gtan gzugs med sbyin sogs dang /_/lam dang byams la sogs pa dang /_/dmigs pa med par ldan pa dang /_/'khor gsum rnam par dag nyid dang /_/ched du bya dang mngon shes drug_/rnam kun
[\[222a.2\]]mkhyen pa'i tshul la ni/_/'jug pa'i sgrub pa theg chen la/_/'dzeg pa yin par shes par bya/_/zhes pa la/_shA ri'i bus smras pa/_gang po theg pa chen po la ji ltar 'jug dris pa'i lan ni/_theg pa chen po la bsam gtan gzugs med kyi 'jug pa ni/_bsam gtan bzhi tshad med pa
[\[222a.3\]]bzhi gzugs med pa'i snyoms par 'jug pa bzhi'i ro myong bar mi byed dbang gis kyang mi 'phrogs pa'o/_/sbyin sogs kyi 'jug pa ni snyoms 'jug gsum gtang ba'i cha nas sbyin pa/_srung ba'i cha nas tshul khrims/_mi bzod pa med pa'i cha nas bzod pa/_mi gtong ba'i cha nas brtson 'grus/_yid
[\[222a.4\]]la byed pa gzhan gyi go skabs mi 'byed pa'i cha nas bsam gtan/_chos thams cad mi dmigs pa'i cha nas shes rab de ltar spyod pa'i byang chub sems dpa' la ched du brjod pa mdzad do/_/lam gyi 'jug pa ni byang chub kyi phyogs la sogs pa'o/_/byams pa la sogs pa'i 'jug pa ni tshad med pa bzhi
[\[222a.5\]]'dzin chags med pa'i cha nas sbyin pa/_mi dge ba srung bas tshul khrims/_tshad med kyi bzod pa/_tshad med kyi brtson 'grus/_tshad med kyi bsam gtan/_tshad med kyi shes rab po/_/mi dmigs pa'i 'jug pa ni stong pa bco brgyad shes kyang dmigs pa'i tshul gyis ma yin/_rtag pa dang mi rtag pa la
[\[222a.6\]]sogs pa dang /_khams gsum dang dmigs pa bcu gcig shes kyang dmigs pa'i tshul gyis ma yin no/_/'khor gsum rnam par dag pa'i 'jug pa ni pha rol tu phyin pa drug la gnas kyang gsum po la mi dmigs pa'o/_/ched du bya ba'i 'jug pa ni rnam pa thams cad mkhyen pa nyid dang ldan pa'i
[\[222a.7\]]sems ma 'dres pas pha rol tu phyin pa nas sangs rgyas kyi chos ma 'dres pa'i bar du rnam par mi sgom pa'i tshul du mi dmigs pa'i tshul gyis sgom mo/_/gzugs dmigs su med pa'i phyir gzugs zhes bya ba ni ming tsam du zad do/_/de bzhin du sangs rgyas dmigs su med pa'i phyir sangs rgyas zhes bya ba
[\[222b\]]
[\[222b.1\]]ni ming tsam du zad do zhes bya ba'i bar ro/_/mngon par shes pa'i 'jug pa ni bdag gis mngon par shes pa drug gis sems can yongs su smin par bya ba dang /_sangs rgyas kyi zhing yongs su dag par byed kyang mi dmigs so/_/rnam pa thams cad mkhyen pa'i 'jug pa ni bdag gis mngon par
[\[222b.2\]]rdzogs par sangs rgyas nas chos kyi 'khor lo bskor nas/_sems can tshad med grangs med pa'i don byed kyang mngon par ma zhen pa'o/_/tshogs kyi sgrub pa ni/_brtse dang sbyin la sogs pa drug_/zhi gnas lhag mthong bcas pa dang /_/zung du 'brel pa'i lam gang dang /_/thabs la mkhas pa gang
[\[222b.3\]]yin dang /_/ye shes dang ni bsod nams dang /_/lam dang gzungs dang sa bcu dang /_/gnyen po tshogs kyi sgrub pa yi/_/rim pa yin par shes par bya/_/de la snying rje'i tshogs la sogs pa bcu ni rab 'byor gyis gsol pa/_byams ma'i bu gang pos go cha chen po bgos pa dang /_theg pa chen po la 'jug
[\[222b.4\]]pa'i phyir sems dpa' chen po zhes brjod na/_bcom ldan 'das go cha chen po ni ji ltar gyon lags/_bka' stsal pa/_byang chub sems dpa' pha rol tu phyin pa drug nas sangs rgyas kyi chos ma 'dres pa'i bar dang /_sangs rgyas kyi sku'i go cha bgos nas stong gsum gyi stong chen po'i 'jig rten gyi khams
[\[222b.5\]]'di snang bas rgyas par 'gengs/_stong gsum na sems can dmyal ba ji snyed yod pa de dag thams cad la sangs rgyas la phyag 'tshal lo'i sgra brjod do/_/des de thos nas dga' bde thob ste de nas rnam par ldang ngo /_/langs nas sangs rgyas kyi zhing gang dang gang na sangs rgyas bzhugs pa der skye'o/_/de
[\[222b.6\]]bzhin du byol song dang gshin rje'i 'jig rten la sbyar ro/_/sbyin pa'i tshogs ni sbyin pa'i pha rol tu phyin pa la gnas shing 'khor los sgyur ba'i rgyal por sprul nas/_zas 'dod pa rnams la zas sbyin par byed do la sogs pa'o/_/tshul khrims kyi tshogs ni ched du bsam ste 'khor los sgyur ba'i dbang
[\[222b.7\]]phyug la gnas nas sems can rnams dge ba bcu nas sangs rgyas kyi chos ma 'dres pa'i bar la 'god do/_/bzod pa'i tshogs ni sems dang po bskyed pa nas nye bar bzung ste brgya la sems can thams cad bdag la rdo dang dbyug pas rdeg cing la sogs pa'o/_/brtson 'grus kyi tshogs ni rnam pa thams cad mkhyen pa
[\[223a\]]
[\[223a.1\]]nyid kyi sems bskyed pas lus dang sems kyi brtson 'grus la yang dag par bskul zhing 'jog go/_/bsam gtan gyi tshogs ni chos nyid la gnas shing chos gang yang 'khrug par mi byed do/_/shes rab kyi tshogs ni sems can thams cad pha rol tu phyin pa drug la
[\[223a.2\]]'god cing /_chos gang yang skye ba'am 'gag pa'am kun nas nyon mongs dang rnam byang ngam/_tshu rol lam pha rol mi dmigs so/_/zhi gnas kyi tshogs ni dper na sgyu ma'i mkhan po'am mchan bu cig gis lam gyi bzhi mdor skye bo mang po'i tshogs kyi mdun du skye bo mang po'i tshogs shig mngon par sprul
[\[223a.3\]]nas des ngan song gsum nas bton nas phar phyin drug la bskul zhing btsud na de ji snyam du sems sgyu ma'i mkhan po'am mchan bu des sems can gang yang ngan song nas bton nas phar phyin la bkod pa yod dam/_bkod pa med pa de bzhin du phyogs bcu kun la sbyar ro/_/lhag mthong gi tshogs ni rang gi
[\[223a.4\]]mtshan nyid stong pa nyid kyi slad du go cha ma mchis pa go char rig par bgyi'o/_/de ci'i slad du zhe na/_gzugs ni gzugs kyis stong ngo /_/de bzhin du sangs rgyas kyi chos ma 'dres pa'i bar dang /_byang chub sems dpa' dang go chas stong pa'i phyir ro/_/bcom ldan 'das kyis bka' stsal pa/_go cha
[\[223a.5\]]de ni ma byas rnam par ma byas mngon par ma byas so/_/de ci'i phyir zhe na/_gzugs nas rnam mkhyen gyi bar ni mi byed rnam par mi byed mngon par mi byed de/_byed pa po dmigs su med pa'i phyir ro/_/zung du 'brel pa'i tshogs ni rab 'byor gyis gsol pa/_phung po lnga ni ma bcings ma grol ba'o/_/gang
[\[223a.6\]]pos smras pa/_ma bcings ma grol ba'i phung po lnga po de gang yin/_rab 'byor gyis smras pa/_'khrul pa'i dpe brgyad kyi phung po lnga dang /_dus gsum gyi phung po lnga ni ma bcings ma grol ba ste/_med pa dang dben pa dang ma skyes pa dang /_ngo bo nyid med pa'i phyir ma bcings ma grol ba'o/_/de bzhin du kun la
[\[223a.7\]]sbyar ro/_/byang chub sems dpa' sems dpa' chen po'i le'u ste brgyad pa'o//_//le'u 'di nas pha rol tu phyin pa drug_/stong pa bco brgyad/_ting nge 'dzin brgya nyi shu ston te/_rab 'byor gyis gsol pa/_bcom ldan 'das theg pa chen po ni gang lags/_theg pa chen po la ji ltar yang dag par
[\[223b\]]
[\[223b.1\]]zhugs par rig par bgyi/_theg pa chen po de gang nas nges par 'byung ba lags/_theg pa de gang du gnas par 'gyur ba lags/_theg pa des su zhig nges par 'byung zhes zhu ba lnga phul ba'i lan/_theg pa chen po ni lngas bstan pa las/_thabs kyi tshogs ni pha rol tu phyin pa drug mi dmigs pa'i tshul gyis bstan
[\[223b.2\]]pa'o/_/ye shes kyi tshogs ni stong pa bco brgyad las/_nang stong pa nyid ni nang gi chos mig la sogs pa drug ther zug kyang ma yin 'jig pa'i chos can kyang ma yin pa'i phyir mig mig gis stong ngo /_/de ci'i phyir zhe na/_de'i rang bzhin de yin pa'i phyir ro/_/de bzhin du kun la bsgre'o/_/bsod nams
[\[223b.3\]]kyi tshogs ni ting nge 'dzin brgya nyi shu'i rkang grangs dang bshad pa'o/_/ting nge 'dzin gyi le'u ste dgu pa'o//_//le'u 'di nas lam gyi tshogs dang /_gzugs kyi tshogs gnyis ston/_lam gyi tshogs ni byang chub kyi phyogs kyi chos sum cu rtsa bdun/_ting nge 'dzin gsum/_shes pa bcu gcig_/dbang
[\[223b.4\]]po gsum/_rjes su dran pa bcu/_bsam gtan bzhi/_tshad med pa bzhi/_gzugs med pa'i snyoms 'jug bzhi/_rnam thar brgyad/_mthar gnas dgu/_stobs bcu/_mi 'jigs pa bzhi/_so so yang dag par rig pa bzhi/_sangs rgyas kyi chos ma 'dres pa bco brgyad/_mi dmigs pa'i tshul
[\[223b.5\]]gyis theg pa chen po'o/_/gzugs kyi tshogs ni yi ge la 'jug pa sum cu so drug dang /_phan yon nyi shu'o/_/de yang mi dmigs pa'i tshul gyis theg pa chen po'o/_/lam dang gzugs kyi le'u ste bcu pa'o//_//le'u 'di nas sa'i tshogs dang gnyen po'i tshogs ston/_sa'i tshogs ni/_yongs su sbyong ba
[\[223b.6\]]rnam bcu yis/_/sa ni dang po thob 'gyur te/_/bsam dang phan pa'i dngos nyid dang /_/sems can rnams la sems mnyam nyid/_/gtong dang bshes gnyen bsten pa dang /_/dam chos dmigs pa tshol ba dang /_/rtag tu nges 'byung sems nyid dang /_/sangs rgyas sku 'dod dga' ba dang /_/chos
[\[223b.7\]]ston pa dang bden pa yi/_/tshig ni bcu pa yin par 'dod/_/'di dag rang gzhan mi dmigs pas/_/yongs su sbyang ba shes par bya/_/gnyis pa'i sa sbyong brgyad ni/_tshul khrims byas pa gzo dang bzod/_/rab tu dga' dang snying rje che/_/bkur sti gus par nyan pa dang /_/brgyad pa sbyin la sogs la
[\[224a\]]
[\[224a.1\]]brtson/_/gsum pa'i sa sbyong lnga ni/_thos pas mi ngoms nyid dang ni/_/zang zing med par chos sbyin dang /_/sangs rgyas zhing kun sbyong ba dang /_/'khor bas yongs su mi skyo dang /_/ngo tsha khrel yod bcas pa dang /_/rlom med bdag nyid de rnam lnga/_/bzhi pa'i sa sbyong
[\[224a.2\]]bcu ni/_/nags gnas 'dod chung chog shes dang /_/sbyangs pa yang dag sdom rten dang /_/bslab pa yongs su mi gtong dang /_/'dod pa rnams la smod pa dang /_/mya ngan 'das dang bdog kun gtong /_/mi zhum pa dang lta ba med/_/lnga pa'i sa sbyong bcu ni/_'dris dang khyim la 'khren pa dang /_/'du
[\[224a.3\]]'dzir gyur pa'i gnas dang ni/_/bdag stod gzhan la brnyas pa dang /_/mi dge las kyi lam bcu dang /_/rlom pas khengs dang phyin ci log_/yid gnyis dang ni nyon mongs bzod/_/bcu po 'di ni rnam spangs na/_/sa lnga pa ni yang dag thob/_/drug pa'i sbyang lugs bcu gnyis ni/_sbyin dang tshul
[\[224a.4\]]khrims bzod brtson 'grus/_/bsam gtan shes rab rab rdzogs pas/_/slob ma dang ni bse ru la/_/dga' dang skrag pa'i sems spangs nas/_/bslangs na mi zhum bdog pa kun/_/btang yang mi dga' med pa dang /_/dbul yang slong ba mi spong bas/_/sa ni drug pa yang dag thob/_/bdun
[\[224a.5\]]pa'i sbyong lugs ni bzhi bcu las mi mthun pa'i phyogs nyi shu ni/_bdag dang sems can 'dzin pa dang /_/srog dang gang zag chad rtag dang /_/mtshan ma rgyu dang phung po dang /_/khams dang skye mched dag dang ni/_/khams gsum pa la chags gnas dang /_/sems ni kun du zhum pa dang /_/de ltar lta
[\[224a.6\]]la mngon zhen dang /_/dkon mchog gsum dang tshul khrims dang /_/stong pa nyid la rtsod pa dang /_/de dang 'gal ba'i nyes pa ni/_/nyi shu gang la rnam chad pa/_/de yis sa ni bdun pa thob/_/de shes pa'i chos nyi shu ni/_rnam thar sgo gsum shes pa dang /_/khams gsum rnam par dag nyid dang /_/snying
[\[224a.7\]]rje dang ni rlom med dang /_/chos mnyam nyid dang tshul gcig shes/_/mi skye ba dang bzod shes dang /_/chos rnams rnam pa gcig tu ston/_/rtog pa kun du 'joms pa dang /_/'du shes lta dang nyon mongs spong /_/zhi gnas nges par sems pa dang /_/lhag mthong la ni mkhas pa dang /_/sems dul ba dang
[\[224b\]]
[\[224b.1\]]thams cad du/_/thogs pa med pa'i ye shes dang /_/chags pa'i sa min gar 'dod pas/_/zhing gzhan du ni mnyam 'gro dang /_/kun du bdag gi ngo bo ni/_/stong pa nyid dang nyi shu'o/_/brgyad pa'i sa sbyong brgyad ni/_/sems can kun yid shes pa dang /_/mngon par shes pas brtse ba dang /_/
[\[224b.2\]]sangs rgyas zhing bzang sgrub pa dang /_/yongs su brtag phyir sangs rgyas bsten/_/dbang po shes dang rgyal ba yi/_/zhing sbyong sgyu ma ltar gnas dang /_/bsams bzhin srid pa len pa dang /_/las ni rnam pa 'di brgyad bshad/_/dgu pa'i sa sbyong bcu gnyis ni/_/smon lam dag ni mtha' yas dang /_/lha
[\[224b.3\]]la sogs pa'i skad shes dang /_/spobs pa chu bo lta bu dang /_/mngal du 'jug pa mchog dang ni/_/rigs dang rus dang cho 'brang dang /_/'khor dang skye ba dag dang ni/_/nges 'byung byang chub shing rnams dang /_/yon tan phun sum tshogs pa yin/_/sa dgu 'das nas ye shes ni/_/gang gis sangs
[\[224b.4\]]rgyas sar gnas pa/_/de ni byang chub sems dpa'i sa/_/bcu pa yin par shes par bya/_/zhes pa ni theg pa chen po la ji ltar 'jug ces pa'i zhus lan no/_/gnyen po'i tshogs la gsum ni/_mthong dang goms pa'i lam dag la/_/gzung dang 'dzin pa'i rnam rtog rnams/_/nye bar zhi bar bya ba'i
[\[224b.5\]]phyir/_/gnyen po rnam pa brgyad shes bya/_/zhes pa gang nas nges par 'byung ba ni bka' stsal pa/_rab 'byor theg pa de gang nas nges par 'byung zhes zer ba ni khams gsum nas nges par 'byung zhing /_rnam pa thams cad mkhyen pa nyid du mi dmigs pa'i tshul gyis nges par 'byung ngo /_/de ci'i phyir zhe na/_
[\[224b.6\]]mtshan nyid med pa'i chos ni nges par 'byung ba'am/_'byung bar 'gyur ba med de mtshan nyid med pa'i chos la nges par 'byung bar 'dod pa de ni chos nyid brgyad gzugs nas rnam mkhyen gyi bar gyi stong pa nyid la nges par 'byung ba 'dod par zad do/_/de ci'i phyir zhe na/_gzugs nas rnam mkhyen gyi bar gyi rang bzhin
[\[224b.7\]]ni khams gsum nas nges par 'byung ba med do/_/rnam pa thams cad mkhyen pa nyid gnas pa med do/_/de ci'i phyir zhe na/_gzugs ni gzugs kyi rang bzhin gyis stong ngo /_/rnam mkhyen gyi bar du rang bzhin gyis stong ngo /_/bka' stsal pa/_theg pa de gang du gnas par 'gyur zhes zer ba ni gnas dmigs su
[\[225a\]]
[\[225a.1\]]med pa'i phyir theg pa chen po ni mi gnas pa'i tshul gyis gnas so/_/'di lta ste dper na chos kyi dbyings brgyad gzugs nas rnam mkhyen gyi bar stong pa nyid ni gnas pa yang ma yin mi gnas pa yang ma yin/_de ci'i phyir zhe na/_de rnams kyi rang bzhin ni de rnams kyi rang bzhin gyis
[\[225a.2\]]stong pa'i phyir ro/_/bka' stsal pa/_theg pa chen po des su zhig nges par 'byung zhes zer ba ni theg pa gang yin pa dang /_gang 'byung ba dang /_gang gis 'byung ba de thams cad dmigs su med pa'i phyir ro/_/de ci'i phyir zhe na/_shin tu rnam par dag pa'i phyir byed pa'i skyes bu bcu gnyis nas rnam mkhyen
[\[225a.3\]]gyi bar du dmigs su med do/_/chos nyid brgyad gzugs nas rnam mkhyen gyi bar dang sa bcu dmigs su med de/_de ci'i phyir zhe na/_de rnams dmigs su med pa ni dmigs pa yang ma yin mi dmigs pa yang ma yin te/_stong pa bco brgyad yin pa'i phyir ro/_/nges 'byung gi le'u ste bcu gcig pa'o//_//
[\[225a.4\]]le'u 'di nas nges 'byung gi sgrub pa lnga/_thob pa'i nges 'byung gi sa bon dang drug ston pa ni/_ched du bya dang mnyam nyid dang /_/sems can don dang 'bad med dang /_/shin tu nges par 'byung ba dang /_/thob pa'i mtshan nyid nges 'byung dang /_/rnam pa thams cad mkhyen nyid du/_/nges 'byung lam gyi spyod
[\[225a.5\]]yul can/_/rnam pa brgyad kyi bdag nyid dang /_/nges 'byung sgrub pa yin zhes bya/_/zhes pa la/_rab 'byor gyis la zlo ba rnam pa brgyad ni 'khor 'das kyi chos dngos po med par nges par 'byung ba ni/_lha dang lha ma yin gyi 'jig rten zil gyis mnan nas nges par 'byung ba dang ngo /_/mnyam pa nyid du nges
[\[225a.6\]]par 'byung ba ni nam mkha' dang mnyam pa dang ngo /_/dmigs pa med par nges par 'byung ba ni sems can tshad med grangs med pa'i go 'byed pa'o/_/lhun gyis grub pa'i nges par 'byung ba ni 'gro 'ong med pa'o/_/shin tu nges par 'byung ba ni sngon gyi mtha' dang phyi ma'i mtha' mi dmigs pa'o/_/
[\[225a.7\]]thob pa'i mtshan nyid nges 'byung ni thob pa po dang thob par bya ba thob rgyu med pa'o/_/rnam pa thams cad mkhyen pa nyid kyi nges 'byung ni chos thams cad skye ba med par rtogs pa'o/_/lam gyi nges 'byung ni 'jig rten dang 'jig rten las 'das pa'i lam yid la mi byed pa'o/_/re zhig nges 'byung gi
[\[225b\]]
[\[225b.1\]]bsdus pa'i don rnam par gzhag pa'o/_/ched du bya ba'i nges 'byung gi theg pa ni pha rol tu phyin pa nas sangs rgyas kyi chos ma 'dres pa'i bar dag ste/_lha dang mi yi 'jig rten zil gyis gnon/_/zhes zer ba ni khams gsum gzugs nas rnam mkhyen gyi bar du de bzhin/_ma nor
[\[225b.2\]]ba de bzhin phyin ci ma log pa rtag cing brtan la ther zug mi 'gyur ba'i chos can gyi dngos po zhig yin na ni theg pa 'dis kyang lha dang /_mi dang lha ma yin du bcas pa'i 'jig rten zil gyis mnan cing nges par 'byung bar mi 'gyur ba las/_de thams cad rnam par brtags pa/_rnam par bskyed pa/_mi rtag
[\[225b.3\]]cing mi brtan la 'gyur ba'i chos can yin zhing dngos po med pas de'i phyir theg pa chen po 'dis lha dang mi dang lha ma yin du bcas pa'i 'jig rten zil gyis mnan cing 'byung bar 'gyur ro/_/rang bzhin med pa'i theg pa nam mkha' dang mnyam pa ni nam mkha' la phyogs kha dog dbyibs dus 'phel 'grib skye
[\[225b.4\]]'gag bden par med pas 'phags pa'i gang zag nyon mongs pa snang mun med pa de bzhin du nam mkha' dang theg pa chen po mnyam pa'o/_/dmigs pa med pa'i sems can don gyi nges 'byung ni byed pa'i skyes bu bcu gnyis mi dmigs pas/_chos kyi dbyings la sogs pa brgyad mi dmigs/_de mi dmigs pas
[\[225b.5\]]gzugs nas rnam mkhyen gyi bar du mi dmigs/_de mi dmigs pas nam mkha' mi dmigs/_de mi dmigs pas theg pa chen po mi dmigs pa dang /_mi 'jal ba dang /_mi 'grangs pa dang /_mi dpogs pa mi dmigs par rig par bya'o/_/de ci'i phyir zhe na/_byed pa'i skyes bu bcu gnyis gang yin pa dang /_
[\[225b.6\]]gzugs nas rnam mkhyen gyi bar gang yin pa dang /_nam mkha' dang theg pa chen po dang /_mi 'jal ba dang /_mi 'grangs pa dang /_mi dpogs pa gang yin pa de thams cad dmigs su med pa'i phyir ro/_/'gro 'ong med pa'i theg pa ni gzugs nas rnam mkhyen gyi bar gang nas kyang 'ong ba med/_gang du yang 'gro ba med/_
[\[225b.7\]]gang du yang gnas pa med do/_/de ci'i phyir zhe na/_de rnams kyi rang bzhin dang /_de bzhin nyid dang /_ngo bo nyid dang mtshan nyid ni gang nas kyang 'ong ba med gang du yang 'gro ba med gar yang gnas par 'gyur ba med do/_/shin tu nges par 'byung ba'i theg pa ni sngon gyi mtha' mi dmigs/_phyi ma'i mtha' mi
[\[226a\]]
[\[226a.1\]]dmigs da ltar byung ba mi dmigs te/_de ci'i phyir zhe na/_'das ma 'ongs da ltar byung ba dus gsum mnyam pa nyid theg pa chen po byang chub sems dpa' de rnams rang rang gis stong pa'i phyir ro/_/de ci'i phyir zhe na/_gzugs nas rnam mkhyen gyi bar du sngon gyi mtha' dang /_phyi ma da ltar
[\[226a.2\]]byung ba mnyam pa nyid la mnyam pa nyid kyang mi dmigs na lhag pa lta ci smos/_thob pa'i nges 'byung gi sa bon ni rab 'byor gyis gsol pa/_dus gsum mnyam pa nyid kyi theg pa 'di la brten nas bla na med pa'i byang chub thob lags so/_/bka' stsal pa/_mnyam pa nyid kyi theg pa 'di la brten nas
[\[226a.3\]]sangs rgyas rnams kyis kyang rnam pa thams cad mkhyen pa nyid thob par gyur to/_/thob po/_/'thob par 'gyur ro/_/zil gyis gnon pa'i le'u ste bcu gnyis pa'o//_//le'u 'di nas 'phros pa'i zhus lan thob pa po ma grub pa bcu gcig_/thob par bya ba ma grub pa bzhi ste/_zhus lan byams
[\[226a.4\]]gang gi bus snyan gsan dbab pa ni gnas brtan rab 'byor ni de bzhin gshegs pas bsko ba mdzad pas theg pa chen po bstan pa tsam du sems par gda'o/_/rab 'byor gyis mi 'gal lam zhus pa ni/_bdag gis shes rab kyi pha rol tu phyin pa bstan pa dang theg pa chen po bstan pa 'gal bar ma gyur
[\[226a.5\]]pa lags sam/_bka' stsal pa/_shes rab kyi pha rol tu phyin pa nas rnam mkhyen gyi bar du dge ba'i chos thams cad 'dus te/_gzugs nas rnam mkhyen gyi bar gang yin pa dang /_shes rab kyi pha rol tu phyin pa gang yin pa dag gnyis su med pas mthun par theg pa chen po bstan to/_/de ci'i phyir
[\[226a.6\]]zhe na/_theg pa chen po'ang gzhan la phar phyin nas sangs rgyas kyi chos ma 'dres pa'i bar du gzhan zhes bya ba med de/_de ltar na theg pa chen po dang sangs rgyas kyi chos ma 'dres pa'i bar rnams gnyis su med de gnyis su byar med do/_/rab 'byor gyis chos bcu gcig gis thob pa po ma grub par mdor
[\[226a.7\]]bstan pa dang /_shA ri'i bus de'i 'thad pa bcu gcig dris pa dang /_de'i lan rgyas par bshad pa las/_thob pa po ma grub po/_/dang po ni rab 'byor gyis smras pa/_shA ri'i bu byang chub sems dpa' sngon gyi mthar mi dmigs pa la sogs pa zer ba ni gzugs nas rnam mkhyen gyi bar du med pa dang /_stong
[\[226b\]]
[\[226b.1\]]pa dang dben pa dang ngo bo nyid med pa'i phyir byang chub sems dpa' sngon gyi mtha' la sogs par mi dmigs te/_de cis na/_med pa dang stong pa dben pa ngo bo nyid med pa gang yin pa de la sngon gyi mtha' la sogs pa gang yin de med cing mi dmigs so/_/de cis na med pa la sogs pa yang gzhan ma yin byang
[\[226b.2\]]chub sems dpa' yang gzhan ma yin no/_/thob pa po ma grub pa gnyis pa ni phung po kun du mtha' yas pa'i phyir byang chub sems dpa' kun tu mtha' yas par rig par bya zhes zer ba ni gzugs nas rnam mkhyen gyi bar ni nam mkha' dang mnyam pa ste/_dper na nam mkha' la ni sngon gyi mtha' la
[\[226b.3\]]sogs pa mi dmigs te mtha' yas kun du mtha' yas pa'i phyir nam mkha' zhes ming du brjod do/_/de bzhin du gzugs nas rnam mkhyen gyi bar stong pa nyid kyi phyir sngon gyi mtha' la sogs pa mi dmigs te/_stong pa nyid ni mtha' yas so/_/thob pa po ma grub pa gsum pa ni ci'i phyir na phung
[\[226b.4\]]po lnga byang chub sems dpa' zhes bya ba med cing mi dmigs pa yin zhes zer ba ni gzugs ni gzugs kyis stong pa ste/_stong pa nyid la gzugs med byang chub sems dpa' med do/_/rnam grangs des na gzugs byang chub sems dpa' zhes bya ba de lta bu med cing mi dmigs so/_/des bsgre'o/_/thob pa po ma
[\[226b.5\]]grub pa bzhi pa ni byang chub sems dpa' rnam pa thams cad du thams cad nas thams cad du mi dmigs na zhes zer ba ni gzugs ni gzugs la med cing mi dmigs so/_/bsgre'o/_/thob pa po ma grub pa lnga pa ni ci'i phyir na byang chub sems dpa' ming tsam zer ba ni byang chub sems dpa' zhes bya ba ni glo bur du ming du
[\[226b.6\]]btags pa ste/_phung po khams skye mched rten 'brel zhes pa ni glo bur du ming du btags pa ste/_ming ni gang nas kyang ma 'ongs/_gang du yang mi 'gro/_gar yang mi gnas/_ming ni ming gi rang bzhin gyis stong ngo /_/phar phyin nas rnam mkhyen gyi bar ni ming tsam ste/_ming la'ang sbyin pa la sogs pa med sbyin
[\[226b.7\]]pa la sogs pa la'ang ming med gnyi ga med cing mi dmigs so/_/thob pa po ma grub pa drug pa ni ci'i phyir na bdag ces bya ba shin tu med cing mi dmigs pa yin zhes zer ba ni byed pa'i skyes bu bcu gnyis med cing mi dmigs na de mngon par grub pa lta ga la yod/_de bzhin du gzugs nas rnam mkhyen gyi bar
[\[227a\]]
[\[227a.1\]]du blta'o/_/thob pa po ma grub pa bdun pa ni ci'i phyir na chos thams cad dngos po med pa yin nam zhes zer ba ni 'dres rkang bcu drug las/_gzugs 'du ba las byung ba'i ngo bo nyid med do/_/gzugs ni mi rtag pa ste/_sdug bsngal ba ste/_bdag med pa ste/_zhi ba ste/_stong pa ste/_
[\[227a.2\]]mtshan ma med pa ste/_gzugs ni smon pa med pa ste/_dge ba ste/_kha na ma tho ba med pa ste/_zag pa med pa ste/_nyon mongs pa med pa ste/_rnam par byang ba ste/_'jig rten las 'das pa ste/_'dus ma byas pa ste/_sangs rgyas kyi chos ma 'dres pa'i bar du gang yang bral bas ma yin no/_/de cis na de
[\[227a.3\]]rnams ni dngos po med pa dang zad pa ste/_gzugs ni rtag pa ma yin 'jig pa ma yin te/_de ci'i phyir zhe na/_de'i rang bzhin ni de'o/_/rnam grangs des na chos thams cad ni dngos po med pa'i rang bzhin no/_/thob pa po ma grub pa brgyad pa ni ci'i phyir na gzugs la sogs pa mngon par ma grub ces zer ba ni
[\[227a.4\]]'di ltar gzugs nas rnam mkhyen gyi bar du mngon par 'dus ma byas pa ste/_byed pa po dmigs su med pa'i phyir ro/_/rnam grangs des na gzugs la sogs pa mngon par ma grub pa'o/_/thob pa po ma grub pa dgu pa ni ci'i phyir na mngon par ma grub pa de gzugs la sogs pa ma yin zhes zer ba ni
[\[227a.5\]]gzugs ni rang bzhin gyis stong ste/_rang bzhin gyis stong pa gang yin pa de la skye ba med cing 'jig pa med do/_/gang la skye ba med cing 'jig pa med pa de la gnas pa las gzhan du 'gyur ba med do/_/de bzhin du sangs rgyas kyi chos ma 'dres pa'i bar la bsgre'o/_/rnam grangs des na mngon par 'dus
[\[227a.6\]]ma byas pa de gzugs nas rnam mkhyen gyi bar du ma yin no/_/thob pa po ma grub pa bcu pa ni ci'i phyir na mngon par ma grub pa de byang chub sems dpa' ma yin zhes zer ba ni mngon par ma grub pa ma gtogs par gzugs yang dag par rjes su mi mthong ste/_de ltar na mngon par ma grub pa dang gzugs zhes bya
[\[227a.7\]]ba'i chos de gnyis ni gnyis su med cing gnyis su byar med do/_/de bzhin du rnam mkhyen gyi bar la bsgre'o/_/thob pa po ma grub pa bcu gcig pa ni de skad bstan pa'i tshe mi 'jigs mi dngang mi skrag na byang chub sems dpa' shes rab kyi pha rol tu phyin pa la spyod do zhes zer ba ni chos thams cad rmi lam nas sprul pa dang
[\[227b\]]
[\[227b.1\]]'dra bar yang dag par rjes su ma mthong bas mi 'jigs mi skrag go/_/thob par bya ba ma grub pa'i chos bzhi ni byang chub sems dpa' sems dpa' chen po shes rab kyi pha rol tu phyin pa la de ltar yongs su rtog pa'i tshe gzugs nas rnam mkhyen gyi bar la mi dmigs shing mi len mi gnas te mngon par zhen par
[\[227b.2\]]mi bgyid la 'dogs par mi bgyid do/_/de ci'i phyir zhe na/_gzugs nas rnam mkhyen gyi bar du yang dag par rjes su mi mthong ngo /_/thob par bya ba ma grub pa'i chos gnyis pa ni gzugs kyi ma skyes pa gang lags pa de gzugs ma lags te/_de ltar na gzugs dang ma skyes pa de gnyis su ma mchis shing /_
[\[227b.3\]]gnyis su bgyir ma mchis so/_/de ci'i phyir zhe na/_ma skyes pa ni gcig ma lags gnyis ma lags mang ba ma lags tha dad pa ma lags so/_/de bzhin du rnam mkhyen gyi bar ro/_/thob par bya ba ma grub pa'i chos gsum pa ni gzugs kyi 'grib pa gang lags pa de ni gzugs ma lags te/_de ltar na gzugs
[\[227b.4\]]dang 'grib pa de gnyis su ma mchis te gnyis su bgyir ma mchis so/_/de ci'i slad du zhe na/_'grib pa ni gcig ma lags gnyis ma lags mang ba ma lags tha dad pa ma lags so/_/thob par bya ba ma grub pa'i chos bzhi pa ni gzugs nas rnam mkhyen gyi bar gnyis su med cing nyams pa ma mchis pa'i
[\[227b.5\]]grangs su bgyid pa'o/_/gnyis su med pa'i le'u ste bcu gsum pa'o//_//le'u 'di nas thob par bya ba'i 'brel pa ma grub pa drug_/rnam pa thams cad mkhyen pa nyid kyi nges 'byung /_lam gyi nges 'byung /_de la ched du brjod pa/_shA ri'i bu'i dri ba drug ni byang chub sems dpa' ni gang /_shes rab
[\[227b.6\]]kyi pha rol tu phyin pa ni ci/_yongs su rtog pa ni gang /_ma skyes pa ni gang /_'grib pa med pa ni gang /_gnyis su med pa ni ci zhes dris pa'i lan ni/_byang chub sems dpa' zhes bya ba ni/_gzugs nas rnam mkhyen gyi bar gyi rnam par shes pa ste/_de la mngon par chags pa med do/_/shes rab kyi pha rol
[\[227b.7\]]tu phyin pa ni ring du song ba ste/_phung po nas rnam mkhyen gyi bar las ring du song ba'o/_/yongs su rtog pa ni gzugs nas rnam mkhyen gyi bar rtag pa dang mi rtag pa/_bde sdug_/bdag yod med/_sdug mi sdug_/stong mi stong /_mtshan ma yod med/_smon pa yod med/_zhi ma zhi/_dben mi dben du nye
[\[228a\]]
[\[228a.1\]]bar mi rtog go/_/ma skyes pa gang lags pa de ni gzugs ma lags zer ba'i lan ni gzugs ni gzugs kyis stong ste gang stong pa de ni gzugs ma yin te skye ba med do/_/des na gzugs kyi ma skyes pa gang yin pa de gzugs ma yin no/_/de bzhin du rnam mkhyen gyi bar ro/_/
[\[228a.2\]]gzugs kyi 'grib pa gang yin pa de ni gzugs ma yin zhes pa'i lan ni 'grib pa gang yin pa dang /_gzugs nas rnam mkhyen gyi bar gang yin pa dang /_gnyis su byar med pa de gang yin pa de thams cad mtshan nyid med pa'o/_/des na gzugs nas rnam mkhyen gyi bar gyi 'grib pa gang yin pa de gzugs
[\[228a.3\]]la sogs pa ma yin no/_/gzugs ni gnyis su med pa'i grangs su byas pa'o zhes pa'i lan ni gzugs kyang gzhan ma yin ma skyes pa yang gzhan ma yin te/_ma skyes pa nyid kyang gzugs gzugs nyid kyang ma skyes pa'o/_/des na gnyis su med pa'i grangs su byas pa'o/_/rnam pa thams
[\[228a.4\]]cad mkhyen pa'i nges 'byung la dris lan drug las/_rab 'byor gyis rtog pa brjod pa ni byang chub sems dpa' yum la spyod pa'i tshe shin tu rnam par dag pa'i phyir gzugs nas sangs rgyas kyi bar du ma skyes pa ma mthong lags so/_/shA ri'i bus rab 'byor gyi 'dod pa blangs pa ni gzugs nas rnam mkhyen
[\[228a.5\]]gyi bar du ma skyes pa so so'i skye bo dang 'phags pa dang de'i chos kyang ma skyes pa lags na/_de tshe ma skyes pa yin pa'i phyir/_'phags pa'i gang zag rnams kyis 'phags pa'i 'bras bu thob zin par 'gyur ba dang /_'gro ba rnams kyang tha mi dad par 'gyur ba dang /_byang chub pa rnam pa lnga yang thob zin par 'gyur
[\[228a.6\]]ro/_/'dod thog na bsal ba btang ba ni ma skyes pa yin na 'phags pa'i gang zag rnams ci'i phyir lam la 'bad/_byang chub sems dpa' rnams ci'i phyir na dka' ba spyod/_sangs rgyas ci'i phyir na chos kyi 'khor lo bskor/_de skad ces smras pa dang /_rab 'byor gyi lan/_shA ri'i bu bdag ni chos ma
[\[228a.7\]]skyes pa la thob pa dang mngon par rtogs pa yod par mi 'dod do/_/'phags pa'i gang zag rnams yod par mi 'dod do/_/byang chub sems dpa' yang dka' ba'i 'du shes kyis sems can gyi don byed par mi 'dod do/_/de bzhin gshegs pa yod par mi 'dod do/_/dris lan gnyis pa shA ri'i bus smras pa/_
[\[228b\]]
[\[228b.1\]]chos skyes pas thob par 'dod dam ma skyes pas thob par 'dod/_rab 'byor gyis smras pa/_gnyi gas thob par mi 'dod kyi/_'phags pa'i gang zag rnams 'jig rten gyi tha snyad kyis btags pa'o/_/shA ri'i bus smras pa/_thob pa dang mngon par rtogs pa 'jig rten gyi tha snyad du yod pa de bzhin du 'gro
[\[228b.2\]]ba lnga yang 'jig rten gyi tha snyad du tha dad kyi don dam pa ni ma yin no/_/rab 'byor gyis smras pa/_de bzhin de cis na/_don dam par ni las dang las kyi rnam par smin pa'ang med/_skye 'gag dang /_kun nas nyon mongs dang rnam byang med do/_/dris lan gsum pa shA ri'i bus smras pa/_skyes pa'i chos skye'am
[\[228b.3\]]ma skyes pa'i chos skye/_rab 'byor gyis smras pa/_bdag ni gzugs nas rnam mkhyen gyi bar ma skyes pa rang bzhin gyis stong pa skye bar mi 'dod do/_/gzugs nas rnam mkhyen gyi bar skyes pas rang bzhin gyis stong pa skye bar mi 'dod do/_/dri ba bzhi pa/_skye ba skye'am 'on te mi skye ba skye/_lan skye ba gang yin pa dang /_
[\[228b.4\]]skye ba med pa gang yin pa gnyi ga ldan pa yang ma yin pa la sogs pa'o/_/dris lan lnga pa ma skyes pa'i chos zhes bya ba'i spobs pa yod dam zhes pa'i lan/_spobs pa med de de ci'i phyir na gzugs nas rnam mkhyen gyi bar la skye ba med do/_/dris lan drug pa 'phags pa rab 'byor ni chos smra ba'i nang na mchog
[\[228b.5\]]tu bya bar 'os pa'o/_/de ci'i phyir zhe na/_gzugs nas rnam mkhyen gyi bar rang bzhin gyis stong pa ste/_de ni nang na'ang mi gnas phyi rol na'ang mi gnas gnyis ka med par yang mi gnas so/_/lam gyi nges 'byung ni byang chub sems dpa' pha rol tu phyin pa drug la spyod pas/_gzugs nas rnam mkhyen
[\[228b.6\]]gyi bar du byang chub kyi lam 'jig rten las 'das pa snying rje chen po yid la byed pa dang ma bral bar spyad par bgyi'o/_/shA ri'i bus smras pa/_yid la byed pa dang ma bral bar nges par 'byung na sems can thams cad kyang grol bar mi 'gyur ram zhe na/_rab 'byor gyis smras pa/_dri'o dri'o snyam pa khyod kyis dris
[\[228b.7\]]pas gtan la phebs so/_/de ci'i phyir zhe na/_gzugs nas rnam mkhyen gyi bar du sems can med pa dang /_dngos po med pa dang /_rang bzhin med pa dang /_stong pa dang /_dben pa dang /_mngon par rdzogs par 'tshang mi rgya ba'i phyir yid la byed pa med pa dang /_dngos po med pa dang /_rang bzhin med pa dang /_stong
[\[229a\]]
[\[229a.1\]]pa dang /_dben pa dang /_yid la byed pa mngon par rdzogs par 'tshang mi rgya bar rig par bya'o/_/tshe dang ldan pa shA ri'i bu rnam grangs des na byang chub sems dpa' snying rje chen po yid la byed pa nyid du rig par bya'o/_/de nas bcom ldan 'das kyis legs so zhes bya
[\[229a.2\]]ba gnang ste/_ched du brjod pa mdzad do/_/rab 'byor gyi le'u ste bcu bzhi pa'o//_//lam shes pa la chos bcu gcig las/_lam skye ba'i rten gyi gang zag ni/_lha rnams rung bar bya ba'i phyir/_/'od kyis mog mog por mdzad pa/_/yul nges pa dang khyab pa dang /_/rang bzhin dang ni de yi
[\[229a.3\]]las/_/zhes pa las/_nga rgyal bcag pa ni stong gsum gyi stong chen po'i 'jig rten gyi khams 'di na 'dod pa na spyod pa dang gzugs na spyod pa'i lha'i bu ji snyed kyi las kyi rnam par smin pa las byung ba'i 'od rnams bcom ldan 'das kyi rang bzhin gyi 'od kyi gam na lham me ma yin pa la sogs pa'o/_/
[\[229a.4\]]yul nges pa ni byang chub mchog tu sems bskyed pa/_khyab pa ni sems can thams cad la'o/_/rang bzhin ni 'khor ba mi spong ba'o/_/lam ni ma zhi ba zhi bar byed pa la sogs pa'i las so/_/lha'i dbang po brgya byin gyis rab 'byor la dris pa lnga/_bcom ldan 'das la zhus pa lnga bcus brgya byin gyi le'u ston
[\[229a.5\]]pa las/_dang po byang chub sems dpa' rnams kyi shes rab kyi pha rol tu phyin pa ni gang yin/_yum la ji ltar gnas par bya/_yum la ji ltar bslab par bya/_yum gang nas btsal bar bya/_yum gyi yon tan brjod pa'o/_/bcom ldan 'das la zhus pa lnga ni shes rab kyi pha rol tu phyin pa la spyod pa'i byang
[\[229a.6\]]chub sems dpa' la sangs rgyas la sogs par 'dzin pa'i phan yon dang /_mchod rten dang yum la bsnyen bkur byas pa bsod nams gang che zhus pa dang /_yum la yon tan mang po 'byung ba'i rgyu mtshan zhus pa dang /_'dzam bu gling la sogs pa sku gdung gis bkang ba bas yum 'dam pa'i 'thad pa dang /_
[\[229a.7\]]rang gcig pus bsnyen bkur byas pa bas yum gzhan la byin pa'i bsod nams che ba ste brgya byin rnam grangs kyi bsdus pa'i don to/_/nyan thos kyi lam ni/_lam shes nyid kyi tshul la ni/_/'phags pa'i bden pa bzhi dag gi/_/rnam pa mi dmigs sgo nas ni/_/nyan thos lam 'di shes par bya/_/zhes
[\[229b\]]
[\[229b.1\]]pa ni sbyor ba byang chub kyi sems kyis zin pa/_dngos gzhi mi dmigs pa/_mjug rdzogs pa'i byang chub tu bsngo ba ni nyan thos kyi lam la byang chub sems dpa'i shes lugs so/_/nyan thos rang rgyud pa'i lam ni rnam pa thams cad mkhyen pa nyid kyi sems dang mi ldan par rang gi don sgrub pa'o/_/brgya
[\[229b.2\]]byin gyis smras pa/_byang chub sems dpa' rnams kyi shes rab kyi pha rol tu phyin pa gang yin zer ba'i len ni byang chub sems dpa' rnam pa thams cad mkhyen pa nyid dang ldan pa'i sems kyis/_phung po khams dang skye mched rten cing 'brel par 'byung ba mi rtag pa/_sdug bsngal ba/_bdag med pa/_zhi ba/_dben
[\[229b.3\]]pa/_nad/_shu ba zug rngu/_sdig pa/_na ba dgra 'jig pa'i chos can/_mi brten pa/_'jig pa 'jigs pa/_'go ba'i nad/_stong pa nyid/_bdag gi ba med pa dang /_yid brtan du mi rung ba/_gnod pa mi dmigs pa'i tshul gyis yid la bya'o/_/pha rol tu phyin pa nas sangs rgyas kyi chos ma 'dres pa bco brgyad
[\[229b.4\]]kyi bar du mi dmigs pa'i tshul gyis yid la byed cing dge ba'i rtsa ba rdzogs pa'i byang chub tu bsngo ba ni shes rab kyi pha rol tu phyin ma'o/_/'phros pa ni legs so gnang bas bka' drin du gzo ba bgyis pa'o/_/nyan thos kyi nges 'byed ni/_'phags pa nyan thos lam la ni/_/gzugs la sogs pas stong pa'i
[\[229b.5\]]phyir/_/stong pa nyid rnams dbyer med pas/_/dro ba de dag mi dmigs pas/_/rtse mor gyur pa dag tu 'dod/_/de la rtags la sogs tshul gyis/_/gnas pa bkag pas bzod pa ni/_/sa bcu dag las brtsams nas ni/_/mi gnas rgyas par bstan pa yis/_/chos kyi mchog tu 'gyur bshad do/_/ci phyir zhe
[\[229b.6\]]na sangs rgyas kyis/_/mkhyen nas chos rnams ma gzigs phyir/_/zhes pa la/_shes rab kyi pha rol tu phyin pa la ji ltar gnas par bya ba'i lan ni kau shi ka gzugs ni gzugs kyis stong ngo /_/byang chub sems dpa' ni byang chub sems dpas stong ngo /_/gzugs kyi stong pa dang byang chub sems dpa'i stong pa
[\[229b.7\]]nyid gnyis su byar med do/_/de bzhin du rnam mkhyen gyi bar du byar med pa ni drod do/_/gzugs nas rnam mkhyen gyi bar du dmigs pa'i tshul du mi gnas pa ni rtse mo'o/_/gzugs nas rnam mkhyen gyi bar du rtag mi rtag dang /_bde sdug dang /_bdag yod med dang /_sdug mi sdug dang /_zhi ma zhi dang /_dben mi
[\[230a\]]
[\[230a.1\]]dben dang /_stong mi stong dang /_mtshan ma yod med dang /_smon pa yod med ces bya bar dmigs pa'i tshul gyis mi gnas pa ni bzod pa'o/_/rgyun du zhugs pa la sogs pa 'dus ma byas kyis rab tu phye zhes bya ba'am/_sbyin pa'i gnas zhes bya ba'am/_sa dang po nas mngon par
[\[230a.2\]]rdzogs par sangs rgyas nas chos kyi 'khor lo bskor ro zhes bya ba'i bar du dmigs pa'i tshul gyis gnas par mi bya ba ni chos mchog go/_/mi gnas pa'i gtan tshigs ni shA ri'i bu byang chub sems dpa' yum la spyod pa de ci la gnas snyam pa dang /_rab 'byor gyis mgo bsgres pa dang /_de bzhin gshegs
[\[230a.3\]]pa ci la gnas/_shA ri'i bus smras pa/_de bzhin gshegs pa ni gzugs nas 'dus byas dang 'dus ma byas kyi khams kyi bar la mi gnas te/_de bzhin gshegs pas chos thams cad ma gzigs pa'i phyir ro/_/rab 'byor gyis smras pa/_de bzhin gshegs pa gzugs nas rnam mkhyen gyi bar la
[\[230a.4\]]gnas pa yang ma yin mi gnas pa yang ma yin/_de bzhin du byang chub sems dpa' shes rab kyi pha rol tu phyin pa la spyod pa yang gnas pa yang ma yin mi gnas pa yang ma yin no/_/nyan thos pas rang rgyal gyi lam khyad par du 'phags pa ni mgon pos/_rang 'byung bdag nyid rtogs pa'i phyir/_/gzhan
[\[230a.5\]]gyis bstan yang mi dgos la/_/bse ru lta bu'i ye shes ni/_/zab pa nyid du brjod pa yin/_/gang dang gang don gang gang la/_/ji lta ji ltar nyan de ltar/_/de la sgra med kyang don de/_/de ni de lta de ltar snang /_/rang rgyal gyi lam dngos ni/_gzung bar rtog pa nyams phyir dang /_/'dzin pa ma spangs phyir dang
[\[230a.6\]]ni/_/rten gyi bse ru lta bu'i lam/_/yang dag bsdus par shes par bya/_/zhes pa la sgro 'dogs rnam pa drug bcad nas/_/me tog gi dpes mtshon nas ma skyes pa la rang bzhin med par bstan pa ni des na 'dod pa dang gzugs na spyod pa'i lha'i bu rnams 'di snyam du sems par gyur te/_gnod sbyin rnams kyi rang rang
[\[230a.7\]]gi skad dang rang rang gi tshig gis bstan na shes par rung gi_/rab 'byor gyi de lta ma yin no snyam mo/_/rab 'byor gyis smras pa/_sus kyang smras pa med thos pa med pa ni sus kyang shes par mi 'gyur ro/_/de cis na dus gsum gyi byang chub thams cad ni tshig dang yi ge thams cad las 'das pa'o/_/sgro 'dogs
[\[230b\]]
[\[230b.1\]]gcod pa ni rmi lam na rmi lam gyis ston pas rmi lam gyi 'khor bzhi la sogs pa la chos bstan na/_sus kyang smras pa dang thos pa dang shes pa yod snyam mam/_lha'i bus smras pa med do/_/de bzhin du sgyu ma/_brag ca/_sprul pa lta bu ste/_sus kyang smras pa dang thos pa med do/_/zab pa'i sgro 'dogs
[\[230b.2\]]bcad pa ni lha'i bus smras pa/_rab 'byor ni zab pa bas kyang zab pa ston/_phra ba bas kyang phra ba la 'jug go zhes pa la rab 'byor gyis smras pa/_gzugs nas rnam mkhyen gyi bar ni zab pa ma yin phra ba ma yin/_de rnams kyi rang bzhin yang zab pa ma yin phra ba ma yin pa'i phyir ro/_/btags pa'i sgro 'dogs bcad
[\[230b.3\]]pa ni lha'i bu 'di snyam du sems par gyur te/_gzugs nas rnam mkhyen gyi bar du btags pa tsam yang med do snyam pa dang /_rab 'byor gyis smras pa/_de bzhin du cis na/_dus gsum gyi byang chub ni tshig dang yi ge thams cad las gdags su med pa ste/_dus gsum gyi 'phags pa thams cad kyis
[\[230b.4\]]bzod pa 'di la mi brtan du mi rung ngo /_/brgya byin gyi le'u ste bco lnga pa'o//_//le'u 'di nas sgro 'dogs rnam pa gsum gcod pa la/_nyan pa'i sgro 'dogs bcad pa ni lha'i bu 'di snyam du sems par gyur te/_gnas brtan rab 'byor la chos nyan pa ji lta bu cig gis mnyan snyam pa dang /_rab 'byor
[\[230b.5\]]gyis smras pa/_gzugs nas mya ngan las 'das pa'i bar du rmi lam lta bu sgyu ma lta bu'o/_/de bas ches lhag pa'i chos cig yod na yang de yang sgyu ma lta bu rmi lam lta bu'o/_/rtog pa'i sgro 'dogs gcod pa ni shA ri'i bu la sogs pa 'khor spyis smras pa dang /_shes rab kyi pha rol tu phyin pa 'di ltar zab pa 'di ltar
[\[230b.6\]]phra ba 'di ltar rtogs par dka' ba rtog ge'i spyod yul ma yin pa 'di sus rtogs/_rab 'byor gyis smras pa/_byang chub sems dpa' phyir mi ldog pa dang /_bden pa mthong ba dang /_dgra bcom pa zag pa zad pa dang /_dge ba'i bshes gnyen gyis zin pa bzhis 'di ltar du rtogs te/_gzugs stong pa nyid do zhes
[\[230b.7\]]nas/_rnam byang gi bar stong pa dang mi stong pa/_mtshan ma yod med smon pa yod med skye 'gag_/kun nas nyon mongs pa dang rnam byang /_zhi ba dang ma zhi ba/_gzugs dben zhes bya bar rnam par rtog par mi 'gyur/_dben pa gzugs so zhes bya bar rnam par rtog par mi 'gyur/_bstan pa'i sgro 'dogs bcad pa ni/_
[\[231a\]]
[\[231a.1\]]shA ri'i bus smras pa/_yum 'di la theg pa gsum/_byang chub sems dpa' rnams yongs su gzung bar bya ba'i phyir phar phyin nas 'jig rten thams cad las khyad par du 'phags pa'i bar ma bstan nam/_rab 'byor gyis smras pa/_de rnams mi dmigs pa'i tshul gyis bstan
[\[231a.2\]]gyi/_dmigs pa'i tshul gyis ma bstan/_stong pa bco brgyad yin pa'i phyir/_byed pa'i skyes bu bcu gnyis nas rnam byang gi bar du mi dmigs so/_/rtogs par dka' ba'i le'u ste bcu drug pa'o//_//le'u 'di nas me tog gi dpe'i sgo nas ma skyes pa dang /_rang rgyal gyi nges 'byed bzhi dang /_byang
[\[231a.3\]]chub sems dpa'i mthong lam gyi phan yon dgu'o/_/de nas brgya byin gyi sems la rab 'byor gyis chos kyi char phab na/_yum dang sangs rgyas dang rab 'byor la me tog gi char chen po phab nas mchod pa phul ba dang /_des na rab 'byor 'di snyam du sems te/_me tog 'di dag ni sngon chad lha dang mi'i yul du
[\[231a.4\]]ma mthong /_chu dang thang las skyes pa yang ma yin snyam pa dang /_brgya byin gyis smras pa/_me tog 'di dag 'ba' zhig nges par ma byung bar zad dam/_gzugs la sogs pa'ang de lta bu yin/_rab 'byor gyis smras pa/_me tog 'di dag ma byung ba de bzhin du chos thams cad ma byung ma skyes pa'o/_/
[\[231a.5\]]nges 'byed kyi drod ni/_btags pa chos nyid mi 'gal bar/_/ston pa'i rnam pa drod gyur pa/_/zhes pa la bka' stsal pa/_gzugs nas rnam mkhyen gyi bar ni btags pa tsam mo/_/de ni chos nyid de rab 'byor gyis mi 'gal bar bstan to/_/chos thams cad btags pa tsam [(]su [,]du [)]slob pa de ni gzugs nas rnam
[\[231a.6\]]mkhyen gyi bar la mi slob ste/_stong pa nyid kyis stong pa nyid yang dag par rjes su mi mthong /_/rtse mo ni/_rtse mor gyur pa gzugs la sogs/_/'grib pa med la sogs pas phye/_/zhes pa ni rnam mkhyen gyi bar du 'phel bar bya ba dang 'grib par bya ba'i phyir mi slob bo/_/bzod pa ni phyi nang stong pa nyid kyi phyir/_
[\[231a.7\]]gzugs sogs mi 'dzin phyir bzod pa/_/zhes pa ni gzugs la sogs pa yongs su mi 'dzin no/_/chos mchog ni/_gzugs sogs skye ba med sogs kyi/_/rnam pa can ni chos kyi mchog_/ces pa ni byang chub sems dpa' yum la spyod pa'i tshe/_gzugs nas rnam mkhyen gyi bar du skye ba dang 'gag
[\[231b\]]
[\[231b.1\]]pa dang /_blang ba dang dor ba dang /_kun nas nyon mongs dang rnam byang snon pa dang 'brid pa/_'phel ba dang 'grib pa mi mthong ste/_gzugs gzugs kyi rang bzhin gyis med cing mi dmigs/_de ltar na nges par mi 'byung ba'i tshul gyis yum la bslabs shing /_rnam pa thams cad mkhyen pa nyid du 'byung bar 'gyur
[\[231b.2\]]ro/_/byang chub sems dpa'i mthong lam ni/_chos shes rjes su shes bzod dang /_/shes pa'i skad cig rnam bzhi ni/_/lam shes nyid la mthong ba'i lam/_/phan yon bcas pa 'di bshad do/_/de bzhin nyid dang sangs rgyas dag_/phan tshun rten pa rten med phyir/_/rnam grangs khas mi len pa
[\[231b.3\]]dang /_/zhes pa ni lha'i dbang po brgya byin gyis shA ri'i bu la/_shes rab kyi pha rol tu phyin pa gang nas btsal bar bya/_dris pa'i lan rab 'byor gyi le'u las btsal bar bya'o zhes zer ba de khyod kyi mthu dang byin gyi rlabs yin nam/_rab 'byor gyis smras pa/_kho bo'i mthu ma yin/_de ni de bzhin gshegs
[\[231b.4\]]pa'i byin gyi rlabs so/_/brgya byin gyis smras pa/_chos thams cad stong pa byin gyi rlabs med pa la/_de bzhin nyid dang chos nyid las gud na yang de bzhin gshegs pa mi dmigs so/_/rab 'byor gyis smras pa/_byin gyi rlabs med pa'i chos nyid dang de bzhin nyid las gud na de bzhin gshegs pa mi
[\[231b.5\]]dmigs so/_/gzugs nas rnam mkhyen gyi bar gyi de bzhin nyid la'ang de bzhin gshegs pa mi dmigs/_de bzhin gshegs pa la'ang gzugs nas rnam mkhyen gyi bar gyi de bzhin nyid mi dmigs te/_de bzhin gshegs pa gang yin pa de ni gzugs la sogs pa'i de bzhin nyid dang ldan pa'ang
[\[231b.6\]]ma yin mi ldan pa'ang ma yin no/_/mthong lam gyi chos shes ni kun rdzob sgyu ma lta bur shes pa'o/_/rjes shes ni don dam pa spros pa dang bral bar shes pa'o/_/bzod pa gnyis ni ji snyed pa shes pa dang /_ji lta ba shes pa ste/_rab 'byor gyis smras pa/_shes rab kyi pha rol tu phyin pa gang nas btsal zer ba ni
[\[231b.7\]]gzugs nas rnam mkhyen gyi bar las btsal bar mi bya/_de las gzhan du'ang btsal bar mi bya ste/_de cis na gzugs nas rnam mkhyen gyi bar gang yin pa dang /_shes rab kyi pha rol tu phyin pa gang yin pa dang /_btsal ba gang yin pa'i chos de dag ni ldan pa yang ma yin mi ldan pa yang ma yin no/_/
[\[232a\]]
[\[232a.1\]]de cis na gzugs dang gzugs kyi chos nyid dang /_gzugs kyi de bzhin nyid la'ang shes rab kyi pha rol tu phyin pa med/_de las gzhan na yang med/_de bzhin du rnam mkhyen gyi bar ro/_/mthong lam gyi phan yon ni/_chen po tshad med nyid bcas dang /_/dpag med mtha' ni med
[\[232a.2\]]pa dang /_/zhes pa ni brgya byin gyis gsol pa/_yum 'di ni chen po lags so/_/tshad med pa lags so/_/mtha' yas pa lags so/_/rab 'byor gyis smras pa/_de de bzhin te/_shes rab kyi pha rol tu phyin pa 'di la brten nas/_sbyin pa nas rnam mkhyen gyi bar du thob po 'thob po thob par 'gyur
[\[232a.3\]]ro/_/gzugs sngon gyi mtha' dang phyi ma'i mtha' dang dbus mi dmigs pas/_gzugs che ba'i phyir shes rab kyi pha rol tu phyin pa che ba'o/_/bsgre'o/_/nam mkha' tshad med pa'i phyir gzugs tshad med pa ni shes rab kyi pha rol tu phyin pa tshad med pa'o/_/'dre'o/_/gzugs nas rnam mkhyen gyi bar dang /_
[\[232a.4\]]chos nyid brgyad dang /_sems can gyi dmigs pa mtha' yas pa'i phyir shes rab kyi pha rol tu phyin pa mtha' yas so/_/der gnas gzugs la sogs pa la/_/sangs rgyas nyid du nges 'dzin dang /_/blang med dor ba med sogs dang /_/byams la sogs dang stong nyid dang /_/sangs rgyas nyid ni thob pa dang /_/
[\[232a.5\]]rnam par byang kun yongs bsdus dang /_nyam nga ba dang nad kun sel/_/mya ngan 'das 'dzin zhi nyid dang /_/sangs rgyas rnams kyis bsrung la sogs/_/srog mi gcod pa la sogs pa/_/rnam pa kun mkhyen tshul la ni/_/bdag nyid gnas te sems can dag_/'god dang sbyin pa la sogs pa/_/rdzogs pa'i
[\[232a.6\]]byang chub tu bsngo ba/_lam shes nyid kyi skad cig ma/_/zhes pa la/_bcom ldan 'das la zhu ba lnga ni/_lha'i bu rnams kyis gsol pa/_'phags pa rab 'byor gyis yum gyi don de ltar bstan pa ni ngo mtshar che'o/_/bdag cag mi dmigs pa'i tshul gyis pha rol tu phyin pa dang ma bral ba de dag sangs rgyas
[\[232a.7\]]su 'dzin pa la sogs so/_/bka' stsal pa/_zung cig phar phyin la sogs pa las gud na de bzhin gshegs pa mi dmigs so/_/rigs kyi bu phar phyin la sogs pa la slob pa de sangs rgyas yin te ngas sngon rgyal po'i 'khor pad+ma can gyi tshong dus na phar phyin dang ma bral ba de'i tshe nga lung bstan no/_/blang dor
[\[232b\]]
[\[232b.1\]]med ni lha'i bu rnams yum la spyod pa'i tshe/_/gzugs nas rnam mkhyen gyi bar du mi len mi 'dor ba ngo mtshar lags so/_/bcom ldan 'das kyis de'i tshe 'khor thams cad tshogs pa mkhyen nas dpang por btsugs te/_rigs kyi bu yum 'dzin pa la sogs pa byed pa ni bdud dang bdud la sogs pas
[\[232b.2\]]glags mi rnyed/_des na gzugs nas rnam mkhyen gyi bar stong pa nyid du byin gyis brlabs pas/_stong pa nyid kyis stong pa nyid la glags mi rnyed do/_/byams pa la sogs pa ni rigs kyi bu yum 'dzin pa la sogs pa byed pa la/_bdud la sogs pas glags mi rnyed/_des tshad med pa rnams bsgom pa'i phyir/_
[\[232b.3\]]stong nyid ni rigs kyi bu yum 'dzin pa la sogs pa byed pa gang na gnas kyang glags mi thod de/_des stong pa bco brgyad rtogs pa'i phyir ro/_/sangs rgyas nyid thob pa ni 'dod pa dang gzugs kyi lha'i bus/_rigs kyi bu yum 'dzin pa la sogs pa byed pa la bsrung ba dang bskyab pa la sogs pa bgyi'o/_/de cis na/_
[\[232b.4\]]byang chub sems dpa' yod na/_dge la bcu ba sogs pa mngon mtho dang nges legs thob pa'i phyir ro/_/mtha' yas lung ston gyi le'u ste bcu bdun pa'o//_//le'u 'di nas mthong lam gyi phan yon bdun/_bsgom lam gyi byed pa gnyis te dgu'o/_/rnam par byang kun yongs bsdus ni/_/shes rab kyi
[\[232b.5\]]pha rol tu phyin pa 'dir/_pha rol tu phyin pa lnga nas rnam mkhyen gyi bar 'dus so/_/nyam nga sel ba ni rigs kyi bu yum la spyod pa la bdud dang mu stegs la sogs pa 'tshe ba thams cad zhi ba'o/_/nad kun sel ba ni yum 'dzin pa la sogs pa la rtsi ma gi'i dpes nad zhi ba'o/_/mya ngan las 'das par 'dzin pa zhi ba ni
[\[232b.6\]]yum 'dzin pa la sogs pas mi dge ba thams cad gzugs su 'dzin pa nas mya ngan las 'das pa'i bar du 'dzin pa nye bar zhi bar byed de 'phel bar byed pa ma yin no/_/sangs rgyas rnams kyis bsrung la sogs pa ni yum 'dzin pa la sogs pa la sangs rgyas rnams bsrung ba dang bskyab pa la sogs pa mdzad do/_/
[\[232b.7\]]srog mi gcod pa la sogs pa ni rigs kyi bu yum 'dzin pa la sogs pa ni bdag kyang mi dge ba bcu spangs/_gzhan yang mi dge ba bcu spong du 'jug_/de bzhin dge ba la sogs so/_/sbyin pa la sogs pa rdzogs pa'i byang chub tu bsngo ba ni pha rol tu phyin pa drug bla na med pa'i byang chub tu bsngo ba'o/_/bsgom
[\[233a\]]
[\[233a.1\]]lam gyi byed pa drug ni/_kun nas zhi dang thams cad nas/_/bdud dang nyon mongs las rgyal dang /_/gnod pas brdzi ba med nyid dang /_byang chub dang ni rten mchod nyid/_/ces pa la/_kun nas zhi dang thams cad nas 'dud pa'i byed pa gnyis ni 'jig rten las 'das pa'i phar phyin drug
[\[233a.2\]]la spyad pas/_bdag nyid kyi khengs pa zhi nas bdag la gzhan 'dud pa'o/_/yon tan yongs su gzung ba'i le'u ste bco brgyad pa'o//_//le'u 'di nas bsgom lam gyi byed pa bzhi/_rang don du mos pa dgu'o/_/nyon mongs pa las rgyal ba ni bdag dang gzhan gyi nyon mongs pa rnams kyi mda' la
[\[233a.3\]]sogs pa yang bcom/_de cis na yun ring por pha rol tu phyin pa la spyad nas nyon mongs pa'i rgyud med pa'o/_/gnod pas mi brdzi ba ni yum 'dzin pa la sogs pa ni bdag la sogs pa la gnod par bya bar yang mi sems/_mtshon la sogs pas kyang 'phog par mi 'gyur ro/_/byang chub pa'i byed pa ni
[\[233a.4\]]yum 'dzin pa la sogs pa bla na med pa'i byang chub thob pa'o/_/mchod rten ni yum bcangs nas mchod pa byed pa'i sa de mchod rten du 'gyur ba'o/_/mos pa ni/_mos pas rang gi don dang ni/_/gnyi ga'i don dang gzhan don dang /_/de yang rnam gsum de ltar na/_/chung dang 'bring dang chen po ste/_/chung ngu'i
[\[233a.5\]]chung sogs dbye ba yis/_/re re la yang de bzhin te/_/rnam pa nyi shu bdun du 'dod/_/ces pa las/_rang gi don du mos pa chung ngu'i chung ngu ni/_brgya byin gyis gsol pa/_rigs kyi bu'am rigs kyi bu mo gang la las yum la spyad pa dang /_mchod rten la bsnyen bkur byas pa bsod nams gang che lags
[\[233a.6\]]zhus pa'i lan bka' stsal pa/_khyod nyid la dri yis lan thob cig_/dus gsum du sangs rgyas pa de mchod rten la bsnyen bkur byas pas yin nam/_yum la spyad pas yin/_brgya byin gyis gsol pa/_bcom ldan 'das kyis gsungs pa'i don 'tshal ba ltar na/_yum la spyad pas sangs rgyas lags
[\[233a.7\]]so/_/[(]bga' [,]bka' [)]stsal pa/_de bzhin de yum yod na dge ba bcu nas sangs rgyas kyi chos ma 'dres pa'i bar dang /_mngon mtho dang nges legs thob pa'i phyir ro/_/chung ngu'i 'bring ni brgya byin gyis gsol pa/_yum la phan yon de tsam bdog pa mi rnams kyis ma 'tshal lags sam/_/bka' stsal pa/_'dzam
[\[233b\]]
[\[233b.1\]]bu'i gling nas sangs rgyas la shin tu brten pa nyung zhes pa nas shes rab kyi pha rol tu phyin pa la spyod pa ni shin tu nyung ste/_'khor ba nas 'khor bas sangs rgyas la sogs pa ma mthong ba'i phyir ro/_/chung ngu'i chen po ni mchod rten gcig_/'bring gi chung ngu 'dzam bu'i gling 'bring gi 'bring gling bzhi/_'bring gi chen
[\[233b.2\]]po stong spyi phud chen po'i chung ngu stong gnyis bar ma/_chen po'i 'bring stong gsum gyi stong chen po'i chen po phyogs bcu'i 'jig rten gyi khams de bzhin gshegs pa'i sku gdung rin po che sna bdun las byas pa/_'phang du dpag tshad tsam la rgyar dpag tshad phyed pa/_byed pa po mang ba de na gnas pa'i sems can re res
[\[233b.3\]]kyang dus bskal pa'am de las lhag par lan gsum gsum du mchod pa dang bkur sti la sogs pa byas pa bas yum 'dzin pa la sogs pa bsod nams che'o/_/mchod rten la bsnyen bkur byas pa'i le'u ste bcu dgu pa'o//_//le'u 'di nas gnyis ka'i don du mos pa chung ngu'i chung ngu la bcu yod
[\[233b.4\]]pa las drug go/_/yum 'dzin pa la sogs pa yod na dkon mchog gsum gyi gdung mi nub pa dang /_brgya byin gyis kha ton byas pas lha ma yin rnams zlog pa'i dgra bzlog dang /_lha'i bu shi nas ngan song du skye ba la rna lam du bsgrags pas ngan song las thar nas lha'i nang du skyes pa/_rim gyis byang chub thob
[\[233b.5\]]pas ngan song sbyong ba dang /_yum 'di rig sngags chen mo dang 'dra bar mya ngan dang sdug bsngal thams cad zhi ba dang /_rgyal po la sogs pa'i 'jigs pa yod na yum kha ton du byas pas 'tshe ba nye bar zhi ba dang /_tshe rabs gzhan gyi phan yon nam yang yum 'dzin pa la sogs pa ni phar phyin la sogs pa dang
[\[233b.6\]]'bral bar mi 'gyur ro/_/byang chub kyi sems kyi yon tan yongs su brjod pa'i le'u ste nyi shu pa'o/_/le'u 'di nas bzhi las kun du rgyu bzlog pa ni/_kun du rgyu mang po bcom ldan 'das la glags lta ba'i bsam pas 'ongs pa/_brgya byin gyis kha ton byas pas bskor ba lan gsum byas nas lam de nyid
[\[233b.7\]]nas dong ngo /_/bdud bzlog ni bdud sdig can gyis dpung gi tshogs chen po sprul pa la brgya byin gyis dpung gi tshogs 'di ni rgyal po gzugs can snying po la sogs pa rnams kyi ma yin te/_nges par bdud sdig can gyi dpung gi tshogs so snyam nas yum kha ton byas pas bdud pham par byas pa'o/_/dkon mchog gsum
[\[234a\]]
[\[234a.1\]]'byung ba ni yum bzhugs na dkon mchog gsum 'byung zhing yun ring du gnas par 'gyur ro/_/ston pa dang mtshungs pa ni rigs kyi bu yum 'dzin pa la sogs pa ni ston pa'am/_ston pa'i gnas dang mtshungs pa yin no/_/kun du rgyu bzlog pa'i le'u ste nyi shu rtsa gcig pa'o//_//
[\[234a.2\]]le'u 'di nas gnyi ga'i don du mos pa brgyad/_chung ngu'i 'bring ni kun dga' bos gsol pa/_shes rab kyi pha rol tu phyin pa'i yon tan brjod pa lta bu gzhan la ma brjod lags so/_/bka' stsal pa/_yum ni sa chen po dang 'dra bar sbyin pa nas rnam mkhyen gyi bar gyi yon tan thams cad bskyed pa'o/_/chung
[\[234a.3\]]ngu'i chen po nyan rang gi mi mnyam pa dang /_mnyam pa'i phung po lnga las khyad par du 'phags pa'o/_/'bring gi chung ngu ni yum 'dzin pa la sogs pa la spobs pa nye bar sgrub bo/_/'bring gi 'bring ni yum 'dzin pa la sogs pa thams cad kyi snying du sdug pa'o/_/'bring gi chen po ni spobs pa mi 'phrogs pa gyur
[\[234a.4\]]pa'o/_/chen po'i chung ngu ni yum 'dzin pa la sogs pa la lha'i bu rnams nyan du 'ongs pa'o/_/chen po'i 'bring ni lha'i bu rnams 'ongs pa'i rtags sngon chad med pa'i dri bzang po la sogs pa 'byung ba'o/_/chen po'i chen po ni phyogs bcu'i 'jig rten gyi khams na de bzhin gshegs pa 'khor dang bcas par zhugs
[\[234a.5\]]pa la nam 'tsho'i bar du me tog la sogs pas mchod pa byas te/_yongs su mya ngan las 'das nas kyang sku gdung mchod rten gyi nang du stsal te me tog la sogs pa'i mchod pa byas pa bas/_yum 'dzin pa la sogs byas nas bkur sti byas na bsod nams che'o/_/mchod rten gyi le'u ste nyi shu rtsa gnyis
[\[234a.6\]]pa'o//_//le'u 'di nas gzhan gyi don du mos pa dgu/_chung ngu'i chung ngu ni bcom ldan 'das kyis brgya byin la 'dzam bu'i gling 'di sku gdung gis gang ba zhig kyang gtad/_shes rab kyi pha rol tu phyin pa 'di yang gtad na/_bdag shes rab kyi pha rol tu phyin pa gdams lags so/_/cis na phar phyin
[\[234a.7\]]las sku gdung 'byung bas so/_/chung ngu'i 'bring ni dper na bdag chos bzang na stan la bsdad nas chos bshad pa'i gdan la mchod pa lta bu ste/_yum ni ston pa dang 'dra/_sku gdung ni gdan khri rnying pa dang 'dra'o/_/chung ngu'i chen po ni stong gsum gyi stong sku gdung gis bkang ba bas kyang 'dam mo/_/'bring gi
[\[234b\]]
[\[234b.1\]]chung ngu ni phyogs bcu'i 'jig rten gyi khams kyi gsung rab yan lag bcu gnyis gsung ba dang /_yum ni 'di dang mtshungs lags te 'di las byung ba'o/_/'bring gi 'bring ni yum 'di 'dzin pa la sogs pa la ni ngan song la sogs pa'i 'jigs pa ma mchis te/_yum ni rgyal po dang 'dra la sku
[\[234b.2\]]gdung ni rgyal po la brten pa'i mi la 'jigs pa med pa dang 'dra'o/_/'bring gi chen po ni yum ni nor bu rin po che dang 'dra la/_sku gdung de'i snod ga'u tog rnying pa dang 'dra'o/_/chen po'i chung ngu ni phyogs bcu'i 'jig rten gyi khams sku gdung gis bkang ba bas kyang 'dam mo/_/chen po'i 'bring ni de bzhin
[\[234b.3\]]gshegs pa thams cad kyi gzugs kyi sku dang chos kyi sku mthong bar 'dod pas yum gyi rnal 'byor la brtson par bya'o/_/chen po'i chen po ni dge ba'i chos thams cad shes rab kyi pha rol tu phyin pas yongs su bzung zhing /_rnam pa thams cad mkhyen pa nyid du yongs su bsngos na/_ro gcig tu 'gyur ba shing gi
[\[234b.4\]]grib ma'i dpes bstan to/_/sku gdung gi le'u ste nyi shu rtsa gsum pa'o//_//le'u 'di nas bstod bkur bsngags pa gsum ston/_shes rab pha rol phyin pa la/_/mos pa'i gnas skabs rnams la ni/_/dgu tshan gsum gyis bstod pa dang /_/bkur ba dang ni bsngags par brjod/_/ces
[\[234b.5\]]pa las/_bstod pa dang po ni brgya byin gyis gsol pa/_bdag nyid gcig pus shes rab kyi pha rol tu phyin pa la spyad pa dang /_gzhan la'ang byin na bsod nams gang che lags/_bka' stsal pa/_khyod nyid la dri yis lan thob cig_/de bzhin gshegs pa'i sku gdung bdag nyid 'ba' zhig gis
[\[234b.6\]]bcangs nas bsnyen bkur byas pa dang /_gzhan yang bsnyen bkur byed du bcug pa gnyis bsod nams gang che/_brgya byin gyis gsol pa/_bdag nyid 'ba' zhig gis bcangs pa bas gzhan la'ang byin na bsod nams che bas sku gdung gis 'dul ba'i sems can la rdo rje'i sku bshig nas gnang ba mdzad
[\[234b.7\]]do/_/bka' stsal pa/_de bzhin du bdag nyid 'ba' zhig gis bcangs pa bas gzhan la byin na bsod nams che'o/_/bstod pa gnyis pa ni de yang gzhan gyi drung du phyin nas bstan cing bshad na bsod nams che ste/_de ni ston pa'am ston pa'i gnas dang mtshungs so/_/bstod pa gsum pa ni
[\[235a\]]
[\[235a.1\]]'dzam bu'i gling gi sems can dge ba bcu la bkod pa'o/_/bzhi pa rgyun zhugs la'o/_/lnga pa lan cig phyir 'ong ngo /_/drug pa phyir mi 'ong ngo /_/bdun pa dgra bcom mo/_/brgyad pa rang byang chub bo/_/dgu pa 'dzam bu'i gling la sogs pa rgyun zhugs la bkod pa
[\[235a.2\]]bas sems can gcig cig byang chub sems dpa' la bkod na bsod nams che ste/_cis na rgyun zhugs la sogs pa yod pas sangs rgyas 'byung ba ma yin gyi/_byang chub sems dpa' yod pas dge ba'i chos thams cad 'jig rten du 'byung ngo /_/bkur ba dang po ni stong gsum gyi stong chen po'i
[\[235a.3\]]'jig rten gyi khams dge ba bcu la bkod pa bas la sogs so/_/gnyis pa bsam gtan bzhi la bkod pa/_gsum pa tshad med pa bzhi la bkod pa/_bzhi pa gzugs med pa bzhi la bkod pa/_lnga pa stong gsum gyi stong gi sems can rnams mngon par shes pa lnga la bkod pa bas shes rab
[\[235a.4\]]kyi pha rol tu phyin pa byin na bsod nams che'o/_/drug pa tshul bzhin du yid la byas na yang dag pa'i don bstan na che'o/_/bdun pa shes rab kyi pha rol tu phyin pa'i don ni gnyis su ma yin gnyis su ma yin pa yang ma yin la sogs pa gnyis med pa bsod nams che'o/_/brgyad pa stong gsum gyi
[\[235a.5\]]sangs rgyas la bsnyen bkur byas pa bas kyang yum gyi don bstan na bsod nams che'o/_/dgu pa yum gyi gzugs brnyan mi rtag pa la sogs pa mi ston pa/_rigs kyi bu shes rab kyi pha rol tu phyin pa bsgoms la gzugs mi rtag pa la sogs par yang ma lta cig ces pa la sogs pa'o/_/bsngags pa
[\[235a.6\]]dang po stong gsum gyi stong gi sems can rgyun zhugs pa la bkod pa/_gnyis pa phyir 'ong ba/_gsum pa phyir mi 'ong ba la/_bzhi pa dgra bcom la/_lnga pa rang rgyal la/_drug pa byang chub la bkod pa/_bdun pa phyir mi ldog pa la bkod pa/_brgyad pa bla na med pa'i byang chub la bkod pa bas/_dgu pa sems
[\[235a.7\]]can gcig cig myur du sangs rgya bar 'dod pa la shes rab kyi pha rol tu phyin pa don dang bcas pa yi ge dang bcas par byin na bsod nams che ste/_de cis na ji lta ji ltar rdzogs pa'i byang chub la nye ba de lta de ltar pha rol tu phyin pas gdungs pa'i phyir ro/_/bsod nams kyi rnam grangs kyi le'u ste nyi shu rtsa bzhi pa'o//_//
[\[235b\]]
[\[235b.1\]]le'u 'di nas bsngo ba dang rjes su yi rang ba gnyis las/_yongs su bsngo ba khyad par can/_/de yi byed pa mchog yin no/_/de ni dmigs med rnam pa can/_/phyin ci ma log mtshan nyid dang /_/dben dang sangs rgyas bsod nams tshogs/_/rang bzhin dran pa'i spyod yul can/_/thabs bcas
[\[235b.2\]]mtshan ma med pa dang /_/sangs rgyas rjes su yi rang dang /_/khams gsum gtags pa ma yin dang /_/chung dang 'bring dang chen po yi/_/bsod nams che 'byung bdag nyid de/_/bsngo ba'i mchog ni rnam pa gsum/_/zhes pa las/_khyad par can gyi bsngo ba ni/_/byams pas smras pa/_nyan rang
[\[235b.3\]]ni rang gi don du bsngo ba yin la/_byang sems ni gzhan gyi don du bsngo ba yin pas khyad par du 'phags te/_las dang po pa'i gang zag la dmigs pa can du ma bstan na mos pa ldog ste/_pha rol tu phyin pa drug la sbyangs pa la mi dmigs pa'i tshul gyis bsngo ba'o/_/mi dmigs pa'i bsngo ba
[\[235b.4\]]ni rab 'byor gyis smras pa/_sems dang po bskyed pa nas sbyin pa nas sangs rgyas kyi chos ma 'dres pa bco brgyad kyi bar du mi dmigs pa'i tshul gyis bsngo ba'o/_/phyin ci ma log pa'i bsngo ba ni de ltar dmigs par mi byed/_mtshan mar yang mi byed/_'du shes par yang mi byed na phyin ci ma log pa'o/_/
[\[235b.5\]]dben pa'i bsngo ba ni gzugs nas rnam mkhyen gyi bar ni rang bzhin gyis dben par bsngo ba'o/_/sangs rgyas la sogs pa tshogs kyi rang bzhin dran par bsngo ba ni sangs rgyas dang /_byang chub sems dpa' dang /_so so'i skye bo'i dge ba'i rtsa ba ci yod pa mi dmigs pa bsngo ba'o/_/thabs mkhas
[\[235b.6\]]pa'i bsngo ba ni tshogs sogs par byed pa'i thabs so/_/mtshan ma med pa'i bsngo ba ni mtshan bcas kyis bsngos na kha zas bzang po dug dang 'dres pa dang 'dra bas mtshan ma med par bsngo ba'o/_/sangs rgyas rjes su yi rang gi bsngo ba ni sngon gyi sangs rgyas la sogs pas ji lta ji ltar bsngos pa de lta de ltar rjes 'jug
[\[235b.7\]]gi bsngo ba'o/_/khams gsum du ma gtogs pa'i bsngo ba ni byang chub sems dpa' yum la spyod pa'i tshe/_gzugs nas rnam mkhyen gyi bar khams gsum gyi khongs su chud pa ma yin pa dus gsum las 'das pa de mtshan ma'am dmigs pa'i tshul gyis bsngo bar mi nus so/_/de cis na/_de la rang
[\[236a\]]
[\[236a.1\]]bzhin med do/_/gang la rang bzhin med pa de dngos po med pa ste/_dngos po med pas ni dngos po med pa bsngo bar mi nus so/_/bsod nams che 'byung gi chung ngu ni dge ba bcu dang bsam gtan bzhi tshad med pa bzhi gzugs med pa bzhi la bkod pa bas 'bring gi
[\[236a.2\]]rgyun zhugs nas rang sangs rgyas kyi bar ro/_/chen po ni stong gsum gyi 'jig rten gyi khams kyi sems can thams cad dmigs pa can du bsngo ba bas/_byang chub sems dpa' dmigs pa med pa mtshan ma med pa gos pa med par bsngos na bsod nams che'o/_/rjes su yi rang ba ni thabs dang
[\[236a.3\]]mi dmigs pa dag gis/_dge ba'i rtsa ba la yi rang ba/_rjes su yi rang yid byed pa/_/bsgom pa yin par 'dir brjod do/_/sangs rgyas dang byang chub sems dpa' so so'i skye bo'i dge ba'i rtsa ba la dmigs pa'i tshul gyis rjes su yi rang ba bas mi dmigs pa'i tshul gyis rjes su yi rang ba mchog rab
[\[236a.4\]]yin no/_/dper na stong gsum gyi de bzhin gshegs pa la bsnyen bkur byas pa bas/_mi dmigs pa'i tshul gyis rjes su yi rang ba mchog yin no/_/rjes su yi rang ba dang bsngo ba'i le'u ste nyi shu rtsa lnga pa'o//_//sgrub pa la lnga las/_de yi ngo bo nyid mchog nyid/_/kun la mngon par 'du mi byed/_/
[\[236a.5\]]chos rnams dmigs pa med par ni/_/gtod par byed pa don chen nyid/_/ces pa la/_de ni shes rab kyi pha rol tu phyin ma'o/_/mchog ni pha rol tu phyin pa lnga'i mchog spyan 'dra ba ste/_phar phyin gzhan ni dmus long dmigs bu med pa dang 'dra'o/_/kun la mngon du mi byed pa ni shA ri'i bus gsol
[\[236a.6\]]pa/_shes rab kyi pha rol tu phyin pa ji ltar bsgrub par bgyi/_bka' stsal pa/_gzugs nas rnam mkhyen gyi bar du 'du mi byed pa dang /_skye ba med pa dang /_'gag pa med pa dang /_dmigs pa med pa dang /_'jigs pa med pa'i tshul gyis gang yang mi sgrub po/_/shA ri'i bus gsol pa/_mi sgrub pa de
[\[236a.7\]]gang lags/_bka' stsal pa/_gang yang thob par mi byed dge ba la sogs pa'i dmigs pa bcu gcig_/mtshan ma'i tshul gyis rnam pa thams cad mkhyen pa nyid thob par mi byed pa ni shes rab kyi pha rol tu phyin pa'i grangs su 'gro'o/_/chos rnams dmigs pa med par gtod par byed pa zhes pa
[\[236b\]]
[\[236b.1\]]ni thob par byed pa'o/_/thob par mi byed pa'o/_/shes rab kyi pha rol tu phyin pa ni gsog go/_/gsob po zhes bya bar 'du shes na shes rab kyi pha rol tu phyin pa ring du spong ba yin pas shes rab kyi pha rol tu phyin pa la yid ches pa ni gzugs nas rnam mkhyen gyi bar du yid ches par mi 'gyur ro/_/don
[\[236b.2\]]chen po nyid ni yum ni gzugs nas rnam mkhyen gyi bar du che bar mi bgyid chung bar mi bgyid/_'du bar mi bgyid/_yangs par mi bgyid/_tshad mchis par mi bgyid/_tshad ma mchis par mi bgyid/_rgya che bar mi bgyid chung bar mi bgyid/_mthu dang ldan par mi bgyid mthu ma mchis par mi bgyid do/_/
[\[236b.3\]]gal te byang chub sems dpa' pha rol tu phyin pa drug la brten nas lngar bgyid na yum dang mthun pa'i 'bras bu ma lags so/_/de cis na gzugs nas rnam mkhyen gyi bar lngar bgyid pa ni de'i dmigs pa chen por 'gyur ro/_/dmigs pa'i 'du shes can la byang chub med do/_/chen po bcu ni sems
[\[236b.4\]]can dang gzugs nas rnam mkhyen gyi bar skye ba med pa dang /_dngos po med pa dang /_rang rgyal gyi rnam dag dang /_rang bzhin med pa dang /_stong pa dang /_dben pa dang /_ma mchis pa dang /_bsam gyis mi khyab pa dang /_rnam par 'jig pa med pa dang /_mngon par rdzogs par sangs rgya ba ma mchis
[\[236b.5\]]pa dang /_stobs grub pa ma mchis pa'i phyir yum che ba'o/_/sgrub pa'i le'u ste nyi shu rtsa drug pa'o//_//le'u 'di nas rnam dag skye ba dang mi skye ba'i rgyu bstan pa dang /_rnam dag dngos bstan pa'o/_/dngos la lnga ste/_rnam dag spyir bstan pa dang /_nyan thos kyi rnam dag dang /_rang rgyal gyi rnam
[\[236b.6\]]dag dang /_byang chub sems dpa'i rnam dag dang /_sangs rgyas kyi rnam dag shin tu che ba'o/_/rnam dag skye ba'i rgyu ni/_sangs rgyas bstan dang sbyin sogs dang /_/thabs la mkhas pa gang yin dang /_/'di la mos pa'i rgyu dag yin/_/zhes pa ni byang chub sems dpa' yum la spyod pa/_sangs
[\[236b.7\]]rgyas dpag tu med pa la bsnyen bkur byas pa/_bskal pa grangs med pa nas zhugs pa sems dang po bskyed pa nas pha rol tu phyin pa drug rdzogs pa yin te/_da ltar yang yum mthong ngam thos na ston pa mthong ngo snyam mo/_/rab 'byor gyis gsol pa/_yum mthong ba dang blta bar nus sam/_
[\[237a\]]
[\[237a.1\]]bka' stsal pa/_pha rol tu phyin pa drug nas rnam pa thams cad mkhyen pa nyid kyi bar du chos la sems med pa'i phyir mi mthong mi thos te/_yang dag par mi mthong ba de nyid shes rab kyi pha rol tu phyin pa'o/_/rnam dag mi skye ba'i rgyu ni/_bdud kyi thibs
[\[237a.2\]]kyis non pa dang /_/zab mo'i chos la ma mos dang /_/phung po la sogs mngon zhen dang /_/sdig pa'i grogs pos zin pa'o/_/zhes pa ni rigs kyi bu sangs rgyas mang po mthong ste dmigs pa'i tshul gyis pha rol tu phyin pa drug la spyad pa ni mi dmigs pa'i tshul gyis ston pa thos na da lta byol
[\[237a.3\]]nas gud du dong ste/_sngon yang gud du byol byol ba shes rab 'chal bar 'gyur ba'i las bsags pas phyogs bcu'i 'jig rten gyi khams kyi dmyal bar skye'o/_/der me la sogs pas 'jig pa'i tshe'ang 'jig rten gyi khams gzhan gyi dmyal bar skye/_de bzhin du dud 'gro dang yi dgas
[\[237a.4\]]su 'gyur ro/_/brgya la mir skyes na'ang dmus long dang mdze can la sogs pa dkon mchog gsum gyi sgra mi grag par 'gyur ro/_/shA ri'i bus gsol pa/_mtshams ma mchis pa lngas kyang chos spong bar 'gyur ba'i sug las bgyis pa'i gzugs brnyan tsam du yang mi phod lags so/_/bka'
[\[237a.5\]]stsal pa de bzhin te/_chos spong bar 'gyur ba'i las bsags pa nag po'i rang bzhin can de ni bdag gi rgyud kyang dug can du byas nas gzhan gyi rgyud kyang dug can du byed pa de ni thos par yang ma gnang na/_bltar mi rung 'grogs su lta ga la mchis/_chos spong bar 'gyur ba'i las bsags pa'i lus kyi
[\[237a.6\]]tshad ni bka' ma stsal to/_/rnam par dag pa ni/_'bras bu dag pa gzugs la sogs/_/dag pa nyid de gang gi phyir/_/de gnyis tha dad ma yin zhing /_/bcad du med pas dag par brjod/_/rnam dag spyir bstan pa ni de tsam du zab pa'i yum de gang lags/_bka' stsal pa/_gzugs nas rnam mkhyen
[\[237a.7\]]gyi bar gyi dus gsum rnams ma bcings ma grol lags so/_/de cis na/_gzugs rnam par dag pas 'bras bu rnam par dag pa/_'bras bu rnam par dag pas gzugs rnam par dag pa ste/_de ltar na gzugs rnam par dag pa dang 'bras bu rnam par dag pa 'di la gnyis su med de gnyis su byar med so so ma yin
[\[237b\]]
[\[237b.1\]]tha mi dad do/_/gzugs la sogs pa ni dag par bya ba'o/_/shes rab kyi pha rol tu phyin pa ni dag par byed pa'o/_/dag pa'i 'bras bu ni rgyun zhugs la sogs pa'o/_/gnyis su med pa ni dngos po la'o/_/gnyis su byar med pa ni blos so/_/so so ma yin pa ni spyi'i mtshan nyid do/_/mdor na chos thams cad spyi dang
[\[237b.2\]]rang gi mtshan nyid las grol ba ni rnam dag go/_/rnam dag ni rnam bcad de dgag tu med pa'o/_/yongs dag ni yongs gcod sgrub tu med pa ste/_chos nyid kyi don la dgag sgrub med pa zhes bya'o/_/yang dag ni gzugs yongs su dag pas shes rab kyi pha rol tu phyin pa yongs su dag pa zhes pa la sogs pa'o/_/
[\[237b.3\]]bye brag gi rnam dag ni/_/nyon mongs shes bya lam gsum gyi/_/nyams phyir slob ma bse ru dang /_/rgyal sras rnams kyi dag pa ste/_/sangs rgyas rnam kun shin tu ba/_/zhes pa ni byed pa'i skyes bu bcu gnyis rnam dag yongs dag dus gsum gyi rnam dag yongs dag ni nyan thos kyi'o/_/rten 'brel bcu
[\[237b.4\]]gnyis kyi rnam dag ni rang rgyal gyi'o/_/phar phyin nas sangs rgyas kyi chos ma 'dres pa'i bar gyi rnam dag ni byang chub sems dpa'o/_/sangs rgyas kyi rnam dag ni shin tu ba la gnyis las/_ji lta ba'i rnam dag ni phar phyin nas sangs rgyas kyi chos ma 'dres pa'i bar du rnam par byang ba rnam par dag pa/_
[\[237b.5\]]phung po khams skye mched rnam par dag_/kun nas nyon mongs pa rnam par dag pas rnam pa thams cad mkhyen pa nyid rnam par dag pa ste zhes pa dang /_rnam pa thams cad mkhyen pa nyid rnam par dag pas kun nas nyon mongs rnam par dag pa/_pha rol tu phyin pa drug la sogs pa rnam par dag pas dus
[\[237b.6\]]gsum dag pa'o/_/dmyal ba'i le'u ste nyi shu rtsa bdun pa'o//_//le'u 'di nas sa dgu'i rnam dag_/gzhi shes kyi zung gsum ya drug ston/_mgon pos/_sa dgu la ni chen po yi/_/chen po la sogs dri ma yi/_/gnyen po'i sgo nas chung ngu yi/_/chung ngu la sogs lam yin no/_/
[\[237b.7\]]klan ka de ni spang ba'i phyir/_/zhes pa ni khams gsum sa dgu rdzas su yod par 'dod cing spang bya dang gnyen po rang rgyud pa klan ka yin pas de spang ba'i phyir/_lam ni 'jal dang gzhal bya dag_/mnyam pa nyid kyis khams gsum gyi/_/gnyen po nyid du 'dod pa yin/_/zhes pa ni shA ri'i bu la rnam
[\[238a\]]
[\[238a.1\]]dag dgu/_/ji snyed pa'i rnam dag bstan pa ni gzugs rnam par dag pa ni zab po/_/gzugs rnam par dag pa ni snang ba'o/_/gzugs rnam par dag pa ni 'pho ba med cing nying mtshams sbyor ba med pa'o/_/gzugs rnam par dag pa ni rang bzhin gyis 'od gsal
[\[238a.2\]]ba'i phyir kun nas nyon mongs pa med pa'o/_/gzugs rnam par dag pa ni thob pa med pa'o/_/gzugs rnam par dag pa ni mngon par grub pa ma mchis pa'o/_/gzugs rnam par dag pa ni rang bzhin gyis stong pa'i phyir khams gsum du skye ba ma mchis pa'o/_/rnam par dag pa ni rang
[\[238a.3\]]gi mtshan nyid kyis stong pa'i phyir sman par mi bgyid gnod par mi bgyid do/_/gzugs rnam par dag pa ni chos la sems med pa'i phyir ma 'tshal ba lags so/_/sangs rgyas kyi chos ma 'dres pa'i bar la de rnams kun bsgre'o/_/rab 'byor gyis gsol pa/_bdag rnam par dag pa'i
[\[238a.4\]]slad du gzugs nas rnam pa thams cad mkhyen pa nyid kyi bar du dag pa lags so/_/thog ma dang tha ma med pa stong pa nyid dang /_mtha' las 'das pa stong pa nyid kyi phyir gzugs nas rnam mkhyen gyi bar du mtha' yas pa lags so/_/gzhi shes pa'i zhus lan drug ni/_rang bzhin gzhi'i shes
[\[238a.5\]]rab kyi pha rol tu phyin pa ni 'khor 'das la ma zhen pa dang /_ming dang tshig tu bzung na ring la/_ma bzung na yum la nye ba dang spang bya dang gnyen po la ma zhen pa dang /_gzugs la sogs pa gang la yang mi spyod pa dang /_gzugs la sogs pa la rlom sems med pa dang /_gzugs la sogs pa la skye
[\[238a.6\]]'gag med par rtogs pa ste bsdus pa'i don to/_/de las gzhi shes kyi ngo bo ni/_tshu rol pha rol mtha' la min/_/de dag bar la mi gnas pa/_/dus gsum mnyam pa nyid shes phyir/_/shes rab pha rol phyin par 'dod/_/ces pa ni tshu rol ni 'khor ba/_pha rol ni myang 'das/_de la mi gnas
[\[238a.7\]]pa'i rgyu mtshan dus gsum dag pa'o/_/de ni mtshan mar dmigs sgo nas/_/thabs ma yin pas ring ba ste/_/de ni thabs la mkhas pa yis/_/yang dag nyid du nye bar bshad/_/ces pa ni shes rab kyi pha rol tu phyin pa de ni nyan rang gi ming dang mtshan mar gzung bas ring ngo /_/yum de byang chub sems
[\[238b\]]
[\[238b.1\]]dpas smra bsam brjod med du rtogs pas nye'o/_/gzugs sogs phung po stong nyid dang /_/dus gsum gtogs pa'i chos rnams dang /_/sbyin sogs byang chub phyogs rnams la/_/spyod pa'i 'du shes mi mthun phyogs/_/sbyin la sogs la ngar 'dzin med/_/gzhan dag de la sbyor byed pa/_/de ni chags
[\[238b.2\]]pa'i mtha' 'gog pas/_/rgyal la sogs pa chags pa phra/_/zhes pa ni lta ba'i yul la 'du shes pa mi mthun pa'i phyogs ni gzugs nas rnam mkhyen gyi bar la stong pa dang dus gsum du 'du shes na chags pa'o/_/spyod pa'i yum la 'du shes ni phar phyin la sogs la spyod snyam na'o/_/ma chags pa ni
[\[238b.3\]]de las bzlog pa ste/_gzhan dag de la bkod nas chags pa'i mtha' 'gog pa'o/_/rgyal ba'am 'bras bu la chags pa'i mi mthun pa'i phyogs ni/_bka' stsal pa/_de bas kyang chags pa phra ba bstan pa ni de bzhin gshegs pa'i dge ba'i rtsa ba yid la byed pa chags pa'o/_/de'i gnyen po/_chos kyi
[\[238b.4\]]dbyings ni rang bzhin gyis/_/dben pa'i phyir na de zab nyid/_/chos rnams rang bzhin med par ni/_/shes pas chags pa spong ba yin/_/mthong ba la sogs bkag pa yis/_/de ni rtogs par dka' bar bshad/_/gzugs la sogs pa mi shes phyir/_/de ni bsam mi khyab par bshad/_/ces pa ni
[\[238b.5\]]chos rnams thams cad rang bzhin med par shes pa dang /_gzung 'dzin med pa bsam las 'das pa'o/_/de'i bsdu ba ni/_de ltar kun shes nyid lugs la/_/mi mthun phyogs dang gnyen po dag_/ji ltar bshad pa 'di zhes bya/_/rnam par dag pa'i le'u ste nyi shu rtsa brgyad pa'o//_//sbyor ba
[\[238b.6\]]ni/_gzugs sogs de mi rtag sogs dang /_/de ma rdzogs dang rab rdzogs dang /_/spyod pa bkag pa'i sbyor ba dang /_/de la chags pa med nyid dang /_/mi 'gyur byed po med nyid dang /_/bya dka' rnam gsum sbyor ba dang /_/skal ba ji bzhin 'bras thob pas/_/'bras yod 'dod pa de dang ni/_/
[\[238b.7\]]gzhan la rag las min gang dang /_/snang ba rnam bdun shes byed do/_/zhes pa la/_rab 'byor gyis gsol pa/_byang chub sems dpa' yum la ji ltar spyad par bgyi/_de'i lan gzugs nas rnam mkhyen gyi bar la mi spyod na yum la spyod do zhes pa ni gzugs sogs kyi sbyor ba'o/_/de mi
[\[239a\]]
[\[239a.1\]]rtag sogs kyi sbyor ba ni gzugs nas rnam mkhyen par rtag pa dang mi rtag pa dang /_bde ba dang sdug bsngal bdag yod med/_sdug pa dang mi sdug par mi spyod na yum la spyod do/_/rdzogs pa dang ma rdzogs pa'i sbyor ba ni gzugs nas rnam mkhyen gyi bar yongs su rdzogs pa dang ma rdzogs
[\[239a.2\]]pa la mi spyod na'o/_/chags pa dang ma chags pa'i sbyor ba ni gzugs nas rnam mkhyen gyi bar chags pa dang ma chags pa'o zhes bya bar mi sbyor na'o/_/mi 'gyur ba'i sbyor ba ni nam mkha' la bsngags pa dang bsngags pa ma yin pa brjod kyang 'phel 'grib med pa'i dpes yum la
[\[239a.3\]]'gyur ba med pa dang /_byed pa po med pa'i sbyor ba ni sgyu ma'i skyes bu la bsngags pa dang bsngags pa ma yin pa brjod kyang chags sdang med pa'i dpes byang chub sems dpa' yum la spyod pa la chags sdang med pa dang /_bya dka' rnam gsum gyi sbyor ba ni/_rab 'byor gyis smras pa/_/yum bsgom pa
[\[239a.4\]]ni nam mkha' bsgom pa lags te/_nam mkha' la ni gzugs nas rnam mkhyen gyi bar du med do/_/phyogs bcu'i 'jig rten gyi khams gang gA'i klung gi bye ma snyed kyi sangs rgyas kyis bskal pa tshad med grangs med par bzhugs nas/_sems can tshad med grangs med pa phung po lhag ma med
[\[239a.5\]]pa'i mya ngan las 'das pa'i dbyings la bkod kyang sems can gyi khams la bri ba'ang med gang ba'ang med de/_sems can gdod ma nas rnam par dag pa'i phyir/_bshad kyang de bzhin ma bshad kyang de bzhin no/_/skal ba ji bzhin 'bras thob pas/_/'bras bu yod par 'dod pa'i sbyor ba ni
[\[239a.6\]]de nas dge slong cig gis chos thams cad skye ba'am 'gag pa'am kun nas nyon mongs pa dang rnam par byang ba med pa la tshul khrims kyi phung po la sogs pa lnga/_rgyun zhugs la sogs pa 'phags pa'i gang zag thob pa'i yum la phyag 'tshal lo/_/gzhan la rag las pa ma yin pa'i sbyor
[\[239a.7\]]ba ni brgya byin gyis smras pa/_bdag gis yum de la ji lta bu zhig brtson par bgyi/_rab 'byor gyis smras pa/_nam mkha' stong pa nyid la khyod brtson par 'dod dam/_snang ba rnam bdun gyi sbyor ba ni brgya byin gyis smras pa/_yum la spyod pa'i byang chub sems dpa' la bdag gis ji lta bu zhig bsrung bar bgyi/_
[\[239b\]]
[\[239b.1\]]rab 'byor gyis smras pa/_rmi lam nas sprul pa'i bar gyi brdzun la khyod bsrung bar 'dod dam/_rigs kyi bu yum de nyid la gnas na bsrung ba'i mchog go/_/mnyam pa nyid ni/_gzugs la sogs la rlom med pa/_/rnam bzhi de yi mnyam pa nyid/_/ces pa ni gzugs nas rnam mkhyen gyi bar du
[\[239b.2\]]de rmi lam rlom sems su mi byed/_rmi lam gyis rlom sems su mi byed/_rmi lam la rlom sems su mi byed do/_/sprul pa'i bar rlom sems su mi byed na yum la brtson pa'o/_/de nas sangs rgyas kyi mthus 'di na 'khod pa'i lha dang mi rnams kyis phyogs bcu'i 'jig rten gyi khams na sangs
[\[239b.3\]]rgyas rnams yum ming 'di nyid dang tshig 'di nyid dang yi ge 'di nyid kyis ston cing rab 'byor dang lha'i dbang po brgya byin 'ba' zhig zhu ba mthong bar gyur/_dus gsum gyi sangs rgyas dang byams pa'ang 'di nyid la brten nas sangs rgya'o/_/byams pa mngon par rdzogs par sangs rgyas nas 'di ltar
[\[239b.4\]]chos mi ston pa dang ston pa ni/_gzugs rtag ma yin mi rtag min/_/mtha' las 'das dang rnam dag dang /_/ma skyes ma 'gags la sogs dang /_/mkha' 'dra chags pa spangs pa dang /_/yongs su 'dzin las grol ba dang /_/ngo bo nyid kyis brjod med dang /_/gang phyir 'di don brjod pa yis/_/
[\[239b.5\]]gzhan la sbyin du med pa dang /_/dmigs pa med par byed pa dang /_/shin tu rnam dag nad mi 'byung /_/ngan song chad dang 'bras bu ni/_/mngon du bya la mi rtog nyid/_/mtshan ma dag dang ma 'brel dang /_/dngos dang ming dang gnyis po la/_/shes pa skye ba med pa ni/_/kun shes nyid kyi
[\[239b.6\]]skad cig ma/_/sdug bsngal la sogs bden pa la/_/chos shes rjes su shes bzod dang /_/shes pa'i skad cig rnam bzhi ni/_/kun shes nyid la mthong ba'i lam/_/zhes pa ni 'phags pa'i bden pa bzhi la 'dod khams kyi nyon mongs pa bcu dang bral ba ni chos shes pa'i bzod pa/_de'i
[\[239b.7\]]shul du gnyen po skyes pas na chos shes pa/_khams gong ma gnyis kyi khong khro ma gtogs pa dgu dgu dang bral ba ni rjes su shes pa'i bzod pa/_de'i shul du gnyen po skyes pa ni rjes su shes pa'o/_/de ltar bzhi ni nyan thos kyi mthong lam mo/_/byams pa ni gzugs nas rnam mkhyen
[\[240a\]]
[\[240a.1\]]gyi bar rtag pa dang mi rtag pa'am/_bde sdug gam/_bdag yod med dam/_sdug mi sdug dang /_zhi ma zhi dang /_bcings grol dang /_dus gsum zhes bya bar chos ston par mi 'gyur ro/_/ji ltar ston na gzugs nas rnam mkhyen gyi bar rnam par dag go/_/yongs
[\[240a.2\]]su dag go/_/nam mkha' la skye 'gag med/_gos pa med gzung du med bsnyad du med brjod du med dmigs su med/_de bzhin du yum la mi dmigs so/_/nad mi 'byung ba'i phan yon ni/_mig gi nad 'byung bar mi 'gyur ro la sogs pa'o/_/ngan song chad pa ni dmyal ba la sogs
[\[240a.3\]]par mi ltung ba'o/_/'bras bu mngon du bya ba la mi rtog pa ni mngon mtho dang nges legs la ma zhen pa'o/_/mtshan ma dag dang ma 'brel ba ni dmigs pa bcu gcig gis ma gos pa'o/_/dngos dang ming gnyis po la shes pa mi skye ba ni de ltar 'du shes par yang mi byed/_de ltar mi rtog de ltar
[\[240a.4\]]mi dmigs so/_/gzhi shes kyi bsdu ba ni/_de ltar 'di dang yang 'di dang /_/yang 'di yin te rnam gsum po/_/de ni gnas skabs gsum po dag_/rdzogs par yongs su bstan pa yin/_/zhes pa 'di dang ni rnam mkhyen no/_/yang 'di ni lam shes so/_/yang 'di yin te gzhi shes so/_/gnas
[\[240a.5\]]med pa'i le'u ste nyi shu rtsa dgu pa'o//_//rnam pa thams cad mngon par rdzogs par rtogs pa la zhus lan bco brgyad ston pa las rnam pa ni/_gzhi shes pa yi khyad par gyis/_/rnam pa zhes bya mtshan nyid de/_/kun mkhyen nyid ni rnam gsum phyir/_/de ni rnam pa gsum du 'dod/_/ces pa
[\[240a.6\]]la gzhi shes pa'i rnam pa nyi shu rtsa bdun ni/_med pa'i rnam pa nas bzung nas/_/mi g.yo ba yi rnam pa'i bar/_/bden pa so so la bzhi la/_/lam la de ni bco lngar 'dod/_/ces pa las sdug bsngal gyi gzhi ni med pa dang mnyam pa nyid dang /_dben pa dang thub pa med pa'o/_/kun 'byung gi gzhi ni
[\[240a.7\]]gnas med pa dang /_nam mkha' dang /_brjod du med pa dang /_ming med pa'o/_/'gog pa'i gzhi ni 'gro ba med pa dang /_mi 'phrogs pa dang /_skad cig ma dang /_skye med do/_/lam gyi bco lnga ni byed pa po med pa dang /_shes pa po med pa dang /_'pho ba med pa dang /_'jigs pa med pa dang /_rmi lam dang /_
[\[240b\]]
[\[240b.1\]]sgra brnyan dang /_mig yor dang /_smig rgyu dang /_sgyu ma dang /_rmongs pa med pa dang /_kun nas nyon mongs pa med pa dang /_rnam par byang ba med pa dang /_dmigs pa med pa dang /_spros pa med pa dang /_rlom pa med pa dang /_yum ni g.yo ba med pa'o/_/lam shes pa'i rnam pa sum cu so drug ni/_rgyu dang
[\[240b.2\]]lam dang sdug bsngal dang /_/'gog pa la ni go rims bzhin/_/de dag brgyad dang bdun dang ni/_/lnga dang bcu drug ces grags so/_/zhes pa las/_kun 'byung gi brgyad ni 'dod chags dang bral ba dang /_kun nas ldang ba med pa dang /_zhi ba dang /_'dod chags med pa dang /_zhe sdang med pa dang /_
[\[240b.3\]]gti mug med pa dang /_nyon mongs pa med pa dang /_sems can med pa'o/_/lam gyi bdun ni rab tu spangs pa dang /_mtha' gnyis su mi 'gyur ba dang /_tha mi dad pa dang /_nyams pa med pa dang /_rtogs pa med pa dang /_tshad med pa dang /_nam mkha'o/_/sdug bsngal gyi lnga ni mi rtag pa dang /_
[\[240b.4\]]sdug bsngal ba dang /_bdag med pa dang /_stong pa dang /_mtshan nyid med pa'o/_/'gog pa'i bcu drug ni stong pa bcu drug go/_/rnam pa thams cad mkhyen pa'i rnam pa brgyad dang bcu tham pa ni/_kun mkhyen nyid gsum bye brag gis/_/dran pa nyer gzhag nas bzung nas/_/tha ma sangs rgyas
[\[240b.5\]]nyid rnam pa/_/slob ma byang chub sems dpa' dang /_/sangs rgyas rnams la rim bzhin du/_/sum cu bdun dang sum cu bzhi/_/sum cu rtsa dgu dag tu bzhed/_/ces pa la/_nyan thos dang mthun pa'i sum cu rtsa bdun ni byang chub kyi phyogs rnams so/_/byang chub sems dpa' dang mthun pa'i
[\[240b.6\]]sum cu rtsa bzhi ni pha rol tu phyin pa bcu/_rnam thar brgyad/_mthar gyis gnas pa'i snyoms par 'jug pa dgu/_rnam thar sgo gsum/_tshad med bzhi'o/_/sangs rgyas kyi rnam pa sum cu so dgu ni stobs bcu mi 'jigs pa bzhi/_so so yang dag par rig pa bzhi/_sangs rgyas kyi chos ma
[\[240b.7\]]'dres pa bco brgyad/_brjod pa thams cad kyi de bzhin nyid/_chos thams cad la mnga' bsgyur ba'i rang byung gi ye shes/_rnam pa thams cad mkhyen pa'i sangs rgyas yum ni de dag lags so/_/dmigs pa med pa'i le'u ste sum cu pa'o//_//le'u 'di nas sbyor ba nyi shu/_yon
[\[241a\]]
[\[241a.1\]]tan bcu bzhi'o/_/sbyor ba po rten gyi gang zag gi chos lnga ni/_sangs rgyas rnams la bkur sti byas/_/de la dge ba'i rtsa ba bskrun/_/dge ba'i bshes kyis mgon bcas pa/_/'di nyan pa yi snod yin no/_/sangs rgyas bsten dang kun 'dri dang /_/sbyin dang tshul
[\[241a.2\]]khrims sogs spyod pa/_/len dang 'dzin la sogs pa dang /_/zhes pa la/_yum gang gi rna lam du grag pa ni sangs rgyas dpag tu med pa la bsnyen bkur byas/_de bzhin gshegs pa la dge ba'i rtsa ba bskyed/_de lta dge ba'i bshes gnyen gyis yongs su zin pa'o/_/bsten nas the tshom
[\[241a.3\]]gyi don zhus pa ni mi 'jigs pa'o/_/pha rol tu phyin pa drug la spyad pa ni tshul bzhin du yid la byed pa'o/_/sbyor ba nyi shu ni/_gzugs la sogs pa mi gnas phyir/_/de la gnas pa bkag pa'i phyir/_/de yi de bzhin nyid zab phyir/_/de rnams gting dpag dka' ba'i phyir/_/de dag
[\[241a.4\]]tshad ni med phyir dang /_/tshegs chen yun rings rtogs pa'i phyir/_/lung bstan phyir mi ldog pa dang /_/nges 'byung bar chad med bcas dang /_/byang chub nye dang myur ba dang /_/gzhan don 'phel med 'grib med phyir/_/chos dang chos min sogs mi mthong /_/gzugs sogs bsam mi khyab
[\[241a.5\]]mi mthong /_/gzugs sogs de yi mtshan ma dang /_/de yi ngo bor rnam mi rtog/_/'bras bu rin chen sbyin byed dang /_/de ni dag pa mtshams dang bcas/_/zhes pa la/_gzugs la sogs pa la mi gnas pa'i sbyor ba ni brgya byin gyis gsol pa/_pha rol tu phyin pa la sogs pa la ji ltar
[\[241a.6\]]gnas pa dang ji ltar brtson par bgyi/_bka' stsal pa/_gzugs nas rnam mkhyen gyi bar la mi gnas na/_yum la brtson te/_de cis na/_gzugs la sogs pa sngon gyi mtha' la sogs par mi dmigs so/_/gnas pa bkag pa'i sbyor ba ni gzugs la sogs pa la sbyor bar yang mi
[\[241a.7\]]byed mi sbyor bar yang mi byed de rang bzhin mi dmigs pa'i phyir ro/_/zab pa'i sbyor ba ni gzugs la sogs pa zab pa'i phyir yum zab po/_/gting dpag dka' ba'i sbyor ba ni gzugs la sogs pa gting dpag dka' ba'i phyir yum gting dpag dka'o/_/tshad med pa'i sbyor ba ni gzugs la
[\[241b\]]
[\[241b.1\]]sogs pa tshad med pa'i phyir yum tshad med do/_/zab ces bya ba dang /_gting dpag dka' zhes bya ba dang /_tshad med ces bya bar yang mi spyod na yum la spyod do/_/gnas skabs kyi sbyor ba bdun ni shA ri'i bus gsol pa/_de skad bshad pa la mi 'jigs mi dngang ba de/_tshegs chen po yun ring po'i
[\[241b.2\]]sbyor ba'o/_/lung bstan gyi sbyor ba ni/_las dang po pa la bshad nas mi 'jigs mi dngang na de bzhin gshegs pa gcig gam gnyis las mi 'da' bar lung ston no/_/bar chad med pa'i sbyor ba ni rmi lam na yum 'dzin pa la sogs pa byed pa bzang na da lta mngon sum gcer mthong du 'dzin pa la sogs pa byed pa
[\[241b.3\]]ni rtags so/_/nges 'byung gi sbyor ba ni dgon pa thag ring po nas 'ong tsam na yum gyi sa mtshams mthong bas 'jigs pa yid la mi byed pa'i dpes 'khor ba las nges par 'byung ba dang /_bar chad med pa'i sbyor ba ni rgya mtsho chen po ltar 'gro ba la mtshan ma ma mthong na nye ba'i dpes rtags med rtags su
[\[241b.4\]]bstan pa'o/_/byang chub la nye ba'i sbyor ba ni dpyid dus su rtsi shing kha 'bus pa'i dpes/_byang chub myur ba'i sbyor ba ni sbrum ma zla ba tshang ba'i dpes byang chub myur bar thob pa'o/_/gzhan don gyi sbyor ba ni byang chub sems dpa' ni sems can la phan pa dang bde ba'i phyir zhugs pa'o/_/rab 'byor gyis gsol pa/_
[\[241b.5\]]yum ji ltar na bsgom pa yongs su rdzogs pa lags kyi lan ni/_'phel med 'grib med kyi sbyor ba ni nam gzugs nas rnam mkhyen gyi bar du 'phel ba dang 'grib par mi mthong ba'i tshe sgom pa yongs su rdzogs pa'o/_/chos dang chos min la sogs pa mi mthong ba'i sbyor ba ni chos dang chos ma yin pa dang /_
[\[241b.6\]]dge ba dang mi dge ba dang dus gsum dang khams gsum dang gzugs nas rnam mkhyen gyi bar du yang dag par rjes su mi mthong na bsgom pa rdzogs pa dang /_bsam gyis mi khyab pa'i sbyor ba ni gzugs nas rnam mkhyen gyi bar la bsam gyis mi khyab par shes na bsgom pa rdzogs pa dang /_rnam par mi
[\[241b.7\]]rtog pa'i sbyor ba ni gzugs dang gzugs kyi mtshan ma dang /_gzugs kyi rang bzhin du mi rtog na de bzhin gshegs pa la dge ba'i rtsa ba bskyed pa la sogs shing bsgom pa rdzogs pa'o/_/'bras bu rin po che ster ba ni yum las phar phyin nas rnam mkhyen gyi bar 'byung ba'o/_/dag pa'i sbyor ba ni _
[\[242a\]]
[\[242a.1\]]gzugs nas rnam mkhyen gyi bar du rnam par dag pa'o/_/sa mtshams kyi sbyor ba ni yum 'dri ba la sogs pa la bar chad 'byung bas brin yang myur du bri ba la sogs pa'o/_/bdud kyi mthus bcom pa la sogs pa/_yon tan rnam pa bcu bzhi ni 'dri ba la sogs pa la
[\[242a.2\]]bdud la sogs pas mi tshugs pa ni bdud kyi mthu bcom pa'o/_/sangs rgyas kyi dgongs pa ni byin gyis rlob pas mi tshugs pa'o/_/mngon sum du mdzad pa ni 'dri ba la sogs pa'o/_/rdzogs pa'i byang chub dang nye ba ni yum 'dri na sangs rgyas la nye ba'o/_/don chen po nyid la sogs pa
[\[242a.3\]]ni nam yang ngan song du mi skye pha rol tu phyin pa dang nam yang 'bral bar mi 'gyur ro/_/yum spyad pa'i yon tan ni de bzhin gshegs pa yongs su mya ngan las 'das nas/_lho phyogs dang yul warta ni dang /_byang phyogs su 'khor rnam pa bzhi yum 'dri ba la sogs pa dang me tog la sogs pa mchod
[\[242a.4\]]pa byas te/_nam yang ngan song du mi ltung ba dang lha dang mi'i phun sum tshogs pa thob nas pha rol tu phyin pa drug gis sems can rnams kyi don byed do/_/de cis na yum lnga brgya tha ma la sangs rgyas kyi mdzad pa byed de/_dam pa'i chos 'dul ba gang zhe na/_shes rab kyi pha rol tu phyin pa'o/_/de cis na shes
[\[242a.5\]]rab kyi pha rol tu phyin pa ni sangs rgyas kyi dgongs pa sangs rgyas kyis dgongs la sangs rgyas kyi dgongs pa ni shes rab kyi pha rol tu phyin pa'o/_/zag pa med pa'i yon tan thams cad rdzogs pa ni/_sbyin pa nas rnam mkhyen gyi bar rdzogs pa'o/_/smra ba'i skyes bur gyur pa ni rnam pa thams cad mkhyen pa
[\[242a.6\]]nyid kyi gtam smra ba'o/_/mi phyed pa ni bdud sdig can gyis bar chad bya bar mi nus pa'o/_/dga' ba mchog tu gyur pa ni yum 'dri ba la sogs pa byed pa ni dga' ba dang bde ba'i nyams chen po skye ba'o/_/dam bcas pa'i don ji lta ba bzhin sgrub pa ni sems bskyed kyi dus su ji ltar khas blangs pa de bzhin
[\[242a.7\]]du pha rol tu phyin pa drug gis sems can gyi don byed pa'o/_/rgya chen po 'dzin pa ni yum gyis sbyin pa la sogs pa rgya chen po btang bas 'bras bu rgya chen po 'thob pa'o/_/nges par rnyed pa'i phan yon ni/_btsal na nges par rnyed pa'o/_/byang phyogs kyi rgyud kyi le'u ste so gcig pa'o//_//skyon ni bcu tshan
[\[242b\]]
[\[242b.1\]]bzhir bcas pa/_/drug tu nges par rtogs pa yin/_/zhes pa la/_bcu tshan dang po ni spobs pa ha cang mchi ba'i bdud ni/_pha rol tu phyin pa drug dka' ba'i 'du shes kyis spyod pa'o/_/spobs pa myur ba'i bdud ni 'dri ba la sogs pa'i tshan khugs su spyad nas des kyang rlom sems su byed pa'o/_/
[\[242b.2\]]lus kyi gnas ngan len ni phan tshun glal zhing 'dri ba la sogs pa'o/_/sems kyi gnas ngan len ni sems g.yengs shing 'dri ba la sogs pa'o/_/rigs pa ma yin pas bskyed pa'i kha ton ni dge sems kyis ma zin pa'i chos spyod do/_/phyir phyogs pa'i rgyu mtshan ni bdag gi ming dang lung yang ma bstan
[\[242b.3\]]'di'i don yang mi rtogs so snyam ste stan las langs pa'o/_/rtsa ba bor nas yal 'dab tshol ba'i dpes rnam pa thams cad mkhyen pa nyid kyi yum bor ba ni rgyu las nyams pa'o/_/khyis jo bo bor nas las mi las kha zas tshol ba'i dpes kha zas mchog las nyams pa'o/_/glang po rnyed nas rjes tshol
[\[242b.4\]]gyi dpes theg pa mchog las nyams pa'o/_/rgya mtsho chen po tshol ba ba lang gi rmig rjes kyi dpes ched du bya ba las nyams pa'o/_/bcu tshan gnyis pa rgyu dang 'bras bu 'brel pa nyams pa'i dpes/_lha'i dbang po'i khang bzangs byed pa nyi ma dang zla ba'i tshad byed pa lta bu'o/_/gong na med pa nyams pa'i dpes
[\[242b.5\]]'khor los sgyur ba'i rgyal po lta ba la mkhar gyi rgyal po dang phrad pa lta bu'o/_/yum mang po la rnam par rtog pa ni yi ger 'dri ba la sogs pa la gzhan gyis g.yengs pa'o/_/ro mchog las nyams pa ni/_ro brgya dang ldan pa'i kha zas bor nas drug cu pa'i kha zas za ba lta bu'o/_/yon tan mchog
[\[242b.6\]]las nyams pa ni nor bu rin po che nor bu mching bu dang snyoms pa'o/_/yi ger 'dri ba la mngon par zhen pa ni chos nyid kyi don ma rtogs pa'o/_/dngos po med pa la mngon par zhen pa ni thabs khyad du gsod pa'o/_/yul la sogs pa yid la byed pa ni grong dang grong khyer la sogs pa yid la byed pa'o/_/rnyed
[\[242b.7\]]pa dang bkur sti dang tshigs su bcad pa'i ro myang ba las nyams pa ni 'jig rten chos brgyad la shor ba'o/_/bdud kyi las kyi le'u ste sum cu gnyis pa'o//_//bcu tshan gsum pa 'chad pa po dang nyan pa po gang yang rung ba 'dun pa dang snyom las kyis zin pas nyams pa dang /_'dun pa'i yul tha
[\[243a\]]
[\[243a.1\]]dad pas nyams pa dang /_'dod chen chung ba dang 'dod chen chung ba ma yin pas nyams pa dang /_sbyangs pa'i yon tan dang ldan mi ldan dang /_dge mi dge dang /_stong pa dang len par mi 'dod pa dang /_sbyin pa dang ser sna dang mgo smos pas go ba dang /_rnam par brtags pas dang /_
[\[243a.2\]]gsung rab yan lag bcu gnyis shes pa dang mi shes pa dang /_pha rol tu phyin pa drug dang ldan pa dang mi ldan pa'o/_/bcu tshan bzhi pa/_thabs mkhas pa dang ldan pa dang mi ldan pa dang /_gzungs thob ma thob dang /_yi ge 'drir 'dod mi 'dod dang /_'dod pa'i 'dun pa dang bral ma bral dang /_ngan 'gror 'gro
[\[243a.3\]]ba la phyir phyogs pa dang /_bde 'gror 'gro ba la yid bde ba skyes pa dang /_gcig pur 'dug pa dang 'khor la dga' ba dang /_'dod pa nye bar 'brel pa dang /_de sbyin par mi 'dod pa dang /_'dod pa sgrub pa la de skabs mi 'byed pa dang /_chom rkun la sogs pas dkrugs pa'i sa phyogs su 'gro ba dang
[\[243a.4\]]mi 'gro ba dang /_khyim la 'dris par byed pa'i bdud kyi las dang /_kha zas dkon pa'i phyogs su 'gro ba dang /_bdud kyi 'byed pa dang /_bcos ma nye bar bsgyur ba dang /_ji lta ba ma yin pas slu ba'o/_/de cis na yum la gzugs nas rnam mkhyen gyi bar du med/_de la 'phags pa'i gang zag
[\[243a.5\]]rnams med pa'i phyir ro/_/yum la bar chad 'ong ba'i dpe ni nor bu rin po che la dgra mang ba'i dpes bstan/_las dang po pa la bdud 'byung gi_/sbyangs pa can la mi 'byung ste/_phyogs bcu'i sangs rgyas thams cad srung ba mdzad do/_/mtshan nyid mdor bstan pa ni/_gang gis mtshon te mtshan
[\[243a.6\]]nyid du/_/shes bya de yang shes pa dang /_/khyad par byed dang rnam gsum po/_/ngo bo nyid dang mtshan nyid do/_/de la shes rab pha rol phyin ma ni yum/_phyogs bcu'i sangs rgyas ni sras yin par ston pa ni/_dper na bud med cig la bu mang du yod la/_de rnams ji ltar byas na bdag cag gi ma ma 'di
[\[243a.7\]]yun ring du 'tsho ba bar chad med par 'gyur snyam zhing bkur sti byed de/_ci nas bdag cag bskyed pa 'jig rten ston pa'o snyam mo/_/de bzhin du phyogs bcu'i sangs rgyas rnams kyang yum gyis bskyed 'jig rten bstan pa ni shes rab kyi pha rol tu phyin pa 'di bsam gtan nas rnam mkhyen gyi bar du
[\[243b\]]
[\[243b.1\]]bstan pas sangs rgyas su brjod do/_/shes pa'i mtshan nyid ni yum 'di la brten nas gzhi dang lam dang rnam pa skye med du shes pas so/_/khyad par gyi mtshan nyid ni nyan rang gi lam las khyad par du 'phags pa'o/_/byed pa'i mtshan nyid ni byang chub sems dpa' yum bstan nas sems can gyi
[\[243b.2\]]don byed pas so/_/ngo bo nyid kyi mtshan nyid ni nyon mongs pa mi skye ba'i rang bzhin dang /_byang chub kyi sems skye ba'i rang bzhin dang /_'jig rten gyi spyod pa dang mi mthun pa la sogs pa ste mdor bstan no/_/gzhi shes kyi mtshan nyid bcu drug ni/_de bzhin gshegs pa 'byung ba dang /_/
[\[243b.3\]]'jig rten 'jig med bdag nyid dang /_/sems can sems kyi spyod pa dang /_/mi zad pa yi rnam pa dang /_/des bsdus pa dang phyir lta dang /_/chags bcas sogs dang rgya chen dang /_/chen por gyur dang tshad med dang /_/rnam shes bstan du med pa dang /_/sems bltar med dang shes pa dang /_/
[\[243b.4\]]g.yo ba la sogs zhes bya dang /_/de las gzhan yang de dag ni/_/de bzhin nyid kyi rnam pa zhes/_/thub pas de bzhin nyid rtogs dang /_/gzhan bstan pa zhes bya ba 'di/_/thams cad mkhyen pa nyid skabs kyi/_/gzhi shes mtshan nyid ces bshad do/_/zhes pa la/_de bzhin gshegs pa
[\[243b.5\]]'byung ba ni yum 'dis stobs bcu mi 'jigs pa bzhi la sogs pa bskyed do/_/'jig rten bstan pa ni yum gyis phung po lnga 'jig rten du bstan to/_/'jig rten 'jig med ni yum phung po lnga skye 'jig dang blang dor la sogs par mi ston/_cis na gang la bstan par bya ba'i gzugs nas rnam mkhyen
[\[243b.6\]]gyi bar du dmigs su med do/_/sems can sems kyi spyod pa ni de bzhin gshegs pas yum la brten nas/_gzugs nas rnam mkhyen gyi bar du mi dmigs te/_yum nyid kyang mi dmigs na gzugs nas rnam mkhyen gyi bar du lta ci smos/_bsdus pa dang rnam par g.yengs pa ni de bzhin gshegs
[\[243b.7\]]pas yum la brten nas chos nyid kyang mi dmigs na/_bsdus pa dang rnam par g.yengs pa lta ci smos/_mi zad pa'i rnam pa ni zad pa dang 'gog pa la sogs pa mkhyen to/_/chags bcas sogs ni sems dang sems las byung ba mi dmigs pa'i phyir dug gsum dang bcas pa mi dmigs so/_/
[\[244a\]]
[\[244a.1\]]sogs khongs kyi 'bral ba med pa ni phrad pa med pa'i phyir dug gsum dang 'bral ba med pa'o/_/rgya che ni sems de dngos po med pas rgya che chung la sogs pa 'phel 'grib med do/_/chen por gyur pa ni ngo bo nyid med pas skye ba dang 'gag pa la sogs pa mi gzigs so/_/tshad
[\[244a.2\]]med pa ni sems kyi rgyud rten med pas tshad med pa'o/_/rnam shes bstan du med pa ni rang gi mtshan nyid kyis stong pa'i phyir sems med par shes pa'o/_/sems bltar med pa ni sangs rgyas kyi spyan lngas kyang sems de snang bar ma gyur pa'o/_/g.yo ba la sogs pa shes pa ni 'phro 'du la sogs pa lung
[\[244a.3\]]ma bstan bcu bzhi la brten pa'o/_/de las gzhan pa de bzhin nyid kyis rnam par shes pa ni gzugs nas rnam mkhyen gyi bar de bzhin nyid dang ma nor ba de bzhin nyid dang 'gyur ba med cing la sogs pa'o/_/thub pas de bzhin nyid rtogs ni phung po nas rnam mkhyen gyi bar gyi de bzhin nyid thugs su chud
[\[244a.4\]]pa'o/_/'jig rten ston pa'i le'u ste sum cu gsum pa'o//_//le'u 'di nas lam shes kyi mtshan nyid rnam pa thams cad mkhyen pa nyid kyi mtshan nyid/_khyad par gyi mtshan nyid bzhi'o/_/lam shes kyi mtshan nyid bcu drug ni/_stong nyid mtshan ma med pa dang /_/smon pa rnam par spangs pa
[\[244a.5\]]dang /_/skye med 'gag pa med sogs dang /_/chos nyid rnam par 'khrug med dang /_/'du mi byed dang rnam mi rtog/_/rab dbye mtshan nyid med nyid la/_/lam shes nyid kyi skabs kyi ni/_/shes pa'i mtshan nyid ces bshad do/_/zhes pa la/_lha'i bus gsol pa/_yum zab mo'i mtshan nyid gang
[\[244a.6\]]lags zhus pa'i lan yum gyi mtshan nyid ni stong pa nyid dang mtshan ma med pa dang smon pa med pa dang mngon par 'du bya ba med pa dang skye 'gag med pa dang /_kun nas nyon mongs pa dang rnam par byang ba med pa dang /_dngos po med pa dang /_ngo bo nyid med pa dang /_dngos po med pa'i ngo bo nyid med pa dang bcu gnyis/_
[\[244a.7\]]dpe nam mkha' 'khrug pa med pa ni lha dang lha ma yin gyis mi 'khrugs pa'o/_/'du byed pa ni gzugs nas rnam mkhyen gyi bar gyis 'dus ma byas pa'o/_/rnam par mi rtog pa ni nam mkha' la mtshan nyid smra ba ni yang dag pa ma yin pa'o/_/mtshan nyid med pa ni gzugs ni gzugs su rung ba'i mtshan nyid de zhes
[\[244b\]]
[\[244b.1\]]pa nas rnam pa thams cad mkhyen pa nyid ni mngon sum gyi mtshan nyid de/_de yang mtshan nyid med par mngon par sangs rgyas so/_/rnam pa thams cad mkhyen pa'i mtshan nyid bcu drug ni/_de ni nyid kyi chos brten nas/_/gnas dang gus par bya ba dang /_/bla ma nyid dang mnyes pa dang /_/de la mchod
[\[244b.2\]]dang byed med dang /_/kun 'jug mkhyen pa gang yin dang /_/ma mthong ston par mdzad pa dang /_/'jig rten stong nyid rnam pa dang /_/brjod dang shes mdzad mngon sum dang /_/bsam mi khyab dang zhi nyid ston/_/'jig rten 'du shes 'gog pa la/_/rnam pa thams cad nyid brten nas/_/shes pa'i
[\[244b.3\]]mtshan nyid ces bshad do/_/zhes pa la/_yum la bsnyen bkur byed pa dang /_de bzhin gshegs pa byas pa drin du gzo bas/_gang nas gshegs pa'i lam de nyid nas bsnyen bkur byed pa'o/_/byed pa ni chos thams cad mtshan nyid med pa la brten te/_byed pa po med pa'i phyir ma byas pas sangs
[\[244b.4\]]rgyas so/_/kun 'jug mkhyen pa ni sangs rgyas kyi ye shes byas pa med pa chos thams cad la 'jug pa med pa'i brdas 'jug pa'o/_/mthong ba po med par ston pa ni chos thams cad gsog gsob snying po med pa'o/_/ma mthong ba ston pa ni gzugs nas rnam mkhyen gyi bar du mthong ba med pa'i phyir
[\[244b.5\]]ston pa'o/_/ci'i phyir de rnams ma mthong ba'i phyir ston pa lags/_lan ni gzugs nas rnam mkhyen gyi bar la dmigs pa'i rnam par shes pa mi 'byung ba'i tshe yum gyis de bzhin gshegs pa bskyed cing ston pa'o/_/'jig rten du ston pa ni gzugs nas rnam mkhyen gyi bar du stong zhes bya bar
[\[244b.6\]]'jig rten du ston pa'o/_/'jig rten du phung po lnga stong zhes brjod do/_/'jig rten na ston pa ni gzugs nas rnam mkhyen gyi bar du 'jig rten na stong zhes bya bar ston to/_/bsam gyis mi khyab par ston pa ni gzugs nas rnam mkhyen gyi bar bsam gyis mi khyab ces bya bar bstan pa'o/_/dben par ston pa
[\[244b.7\]]ni gzugs nas rnam mkhyen gyi bar dben par ston pa'o/_/mtha' las 'das pa stong par ston pa ni/_gzugs nas rnam mkhyen gyi bar mtha' las 'das pa stong pa zhes bya bar ston pa'o/_/ngo bo nyid stong par ston pa ni gzugs nas rnam mkhyen gyi bar ngo bo nyid stong pa zhes bya bar ston pa'o/_/dngos po
[\[245a\]]
[\[245a.1\]]med pa'i ngo bo nyid stong par ston pa ni gzugs nas rnam mkhyen gyi bar dngos po med pa'i ngo bo nyid stong pa zhes bya bar ston pa'o/_/'jig rten zhi bar ston pa ni/_gzugs nas rnam mkhyen gyi bar gyi 'jig rten zhi zhes bya bar ston to/_/'jig rten stong pa nyid ni gzugs nas rnam
[\[245a.2\]]mkhyen gyi bar stong pa nyid do/_/'du shes 'gog pa ni/_'jig rten 'di dang pha rol gyi 'du shes med/_khyad par gyi mtshan nyid mdor bstan ni/_bsam mi khyab sogs khyad par gyi/_/khyad zhugs bden pa'i spyod yul can/_/skad cig ma ni bcu drug gis/_/khyad par mtshan nyid bshad pa yin/_/zhes pa ni
[\[245a.3\]]kun rdzob kyi snang ba bsam gyis mi khyab/_don dam gyi chos nyid/_mkhyen pa'i ye shes/_sangs rgyas kyi thugs rje bsam gyis mi khyab pa la sogs pa'o/_/bsam mi khyab dang mi mnyam dang /_/gzhal dang bgrang las yang dag 'das/_/'phags pa kun sdud mkhas pa yis/_/rig bya thun mong med
[\[245a.4\]]shes rig_/shes myur nyung dang mang med dang /_/sgrub dang yang dag 'grub pa dang /_/dmigs pa rten dang bcas pa dang /_/mtha' dag pa dang yongs 'dzin dang /_/ro myong med pa'i khyad par gyis/_/bcu drug bdag nyid shes par bya/_/zhes pa la/_bsam gyis mi khyab pa ni bsam pa las 'das pa'o/_/
[\[245a.5\]]dpag tu med pa ni dpag par mi nus pa'o/_/gzhal du med pa ni gzhal bar mi nus pa'o/_/mi mnyam pa dang mnyam pa ni mnyam pa med pa'o/_/mi mnyam pa dang mnyam pa'i le'u ste so bzhi pa'o//_//'phags pa kun sdud pa ni yum du pha rol tu phyin pa lnga nas rnam mkhyen gyi bar du 'dus te/_de cis na gzugs
[\[245a.6\]]nas rnam mkhyen gyi bar yongs su 'dzin pa med pa dang /_mngon par chags pa med par nye bar gnas so/_/rab 'byor gyis gsol pa/_yum 'di gzugs nas rnam mkhyen gyi bar 'dzin chags med pa gnas pa lags zhes pa'i lan rab 'byor gyis gzugs nas rnam mkhyen gyi bar la 'dzin chags mthong
[\[245a.7\]]ngam zhes pa'i lan gsol pa/_ma mthong lags so/_/bka' stsal pa/_ngas kyang gzugs nas rnam mkhyen gyi bar yang dag par rjes su ma mthong /_ma mthong bas yongs su mi 'dzin/_yongs su mi 'dzin pas nye bar mi len to/_/byang chub sems dpa' yum la spyod pas kyang yongs su gzung ba dang /_'dzin pa
[\[245b\]]
[\[245b.1\]]dang chags par mi bya'o/_/mkhas pas rig pa ni 'dod pa dang gzugs na spyod pa'i lha'i bus gsol pa/_yum 'di ltar zab pa 'di ltar phra ba 'di ltar rtogs par dka' ba 'di la mos pa ni/_sngon gyi rgyal ba la bya ba byas pa'o la sogs pa'o/_/thun mong ma yin pa ni stong gsum gyi dad pas rjes su 'brang ba
[\[245b.2\]]la sogs pa'i shes pa dang spobs pa gang yin pa de byang chub sems dpa'i gdugs gcig gi bzod pa'o/_/myur ba ni rigs kyi bu yum la spyod pa ni myur du mngon par rdzogs par sangs rgya'o/_/bri ba dang gang ba med pa ni yum 'di la brten nas 'phags pa thams cad byung ba yang bri ba dang gang ba mi gda'o zhes nas
[\[245b.3\]]gzhan du 'khod do/_/sgrub pa ni yum 'dri ba la sogs pa'i mos pa byed pa ni sangs rgyas kyi zhing gzhan dang dga' ldan gyi gnas dang mi'i nang du sngon yum spyad pa'o/_/yang dag par 'grub pa ni sngon gyi mthar phar phyin nas rnam mkhyen gyi bar yongs su ma dris brtag pa ma byas pas 'di bstan pa'i tshe
[\[245b.4\]]nem nur la sogs par 'gyur ro/_/da lta spyod pa'i tshe the tshom du gyur nas pha rol tu phyin pa la sogs pa la ma bslabs mthun par ma byas pas theg pa dman par 'gyur ro/_/'dus pa'i le'u ste so lnga pa'o//_//gru zhig pa'i tshe mi ro la sogs pa la 'jus pa dang ma 'jus pa'i dpes dmigs pa'i
[\[245b.5\]]khyad par dang /_rdza so btang ba dang ma btang bar chu blugs pa'i dpes rten gyi khyad par dang /_gru zag lhan ma byas pa dang byas pa'i dpes mtha' dag pa'i khyad par dang /_rgan po la mis brten pa dang ma brten pa'i dpes yongs su 'dzin pa'i khyad par dang /_spyir gyi zhus lan thabs dang shes rab kyis zin
[\[245b.6\]]na byang chub sems dpa' ma zin na theg pa 'og ma'o/_/gru'i le'u ste so drug pa'o//_//ro myang ba med pa'i khyad par ni rab 'byor gyis gsol pa/_las dang po pa'i byang chub sems dpas pha rol tu phyin pa drug la ji ltar bslab par bgyi/_bka' stsal pa/_las dang po pa'i byang chub sems dpa' pha
[\[245b.7\]]rol tu phyin pa drug la slob par 'dod pas dge ba'i bshes gnyen brten na des pha rol tu phyin pa rnams byang chub tu sngos shig_/gzugs nas rnam mkhyen gyi bar la rtog par ma byed cig_/de cis na yongs su ma brtags pa'i gzugs nas rnam mkhyen gyi bar ni rnam pa thams cad mkhyen pa nyid thob par byed do/_/
[\[246a\]]
[\[246a.1\]]rigs kyi bu gzugs nas rnam mkhyen gyi bar la 'dod pa ma bskyed cig_/'dod pa med pa ni bla na med pa'i byang chub po/_/byed pa'i mtshan nyid ni/_phan dang bde dang skyob pa dang /_/mi rnams kyi ni skyabs dag dang /_/gnas dang dgon dang gling dang ni/_/yongs 'dren pa zhes bya ba
[\[246a.2\]]dang /_/lhun gyis grub dang theg gsum ni/_/tha ma'i rnam pa'i mdzad pa yin/_/zhes pa la/_'jig rten gyi don gyi byed pa ni byang chub sems dpa' pha rol tu phyin pa drug sems can gyi sdug bsngal dgrol ba'i phyir ston pa'o/_/phan pa ni sems can 'gro ba'i rgyud lnga nas bton cing mi 'jigs pa'i thang bde
[\[246a.3\]]ba mya ngan las 'das pa la 'god pa'o/_/bde ba ni sems can sdug bsngal ba dang yid mi bde ba las bkrol zhing mya ngan las 'das pa la 'god pa'o/_/skyob pa ni sems can gyi sdug bsngal bskyab par bya ba'i phyir chos ston pa'o/_/skyabs ni sems can skye rga na 'chi las dgrol zhing mya ngan las 'das pa la
[\[246a.4\]]'god pa'o/_/rten gyi chos thams cad 'dre ba med par chos ston te/_gzugs kyi 'dre ba med pa gang yin pa de ni 'brel ba med pa/_'brel med gang yin pa de ni skye 'gag med par chos ston/_de bzhin du rnam mkhyen gyi bar ro/_/dpung gnyen ni gzugs nas rnam mkhyen gyi bar gyi pha rol gang yin pa de ni
[\[246a.5\]]gzugs la sogs pa ma yin te/_gzugs nas rnam mkhyen gyi bar gyi pha rol na rnam par rtog pa gang yang ma mchis te zhes pa ni chos zhi ba bzang po'o/_/gling ni gzugs nas rnam mkhyen gyi bar sngon gyi mtha' dang phyi ma'i mtha' yongs su chad pa'o/_/snang ba ni ma rig pa'i sgo nga'i sbubs kyi mun pas zil gyis
[\[246a.6\]]non pa'i sems can rnams la shes rab kyis snang bar byed pa'o/_/sgron ma ni pha rol tu phyin pa drug byin gyi rlabs bzhi sems can la ston pa'o/_/ded dpon ni sems can tshul ma yin pa bzhi la zhugs pa rnams phyin ci log las bzlog nas byang chub la 'god pa'o/_/yongs su 'dren pa ni gzugs nas
[\[246a.7\]]rnam mkhyen gyi bar skye ba med pa dang 'gag pa med pa dang kun nas nyon mongs pa med pa dang rnam par byang ba med par chos ston to/_/lam ni gzugs nas rnam mkhyen gyi bar nam mkha'i ngang tshul can no zhes bya bar sems can rnams la chos ston to/_/lhun gyis grub pa ni gzugs nas rnam mkhyen gyi
[\[246b\]]
[\[246b.1\]]bar gyi stong pa nyid ni 'gro ba med pa ste mi 'gro mi 'ong zhes bya bar sems can rnams la chos ston to/_/theg pa gsum gyi byed pa ni byed pa'i skyes bu bcu gnyis nas rnam mkhyen gyi bar du chos thams cad ni 'gro 'ong med pa'i ngang tshul can te/_de dag ni ngang tshul de las mi 'da'o/_/ngo bo nyid kyi le'u ste
[\[246b.2\]]sum cu bdun pa'o//_//ngo bo nyid kyi mtshan nyid ni/_/nyon mongs rtags dang mtshan ma dang /_/mi mthun phyogs dang gnyen po yis/_/dben dang dka' dang nges pa dang /_/ched du bya dang mi dmigs dang /_/mngon par zhen pa bkag pa dang /_/dmigs pa zhes bya gang yin dang /_/mi
[\[246b.3\]]mthun thogs pa med dang ni/_/gzhi med 'gro med skye med dang /_/de bzhin nyid ni mi dmigs pa/_/ngo bo nyid bcu drug bdag nyid/_/mtshan nyid lta bur mtshon pas na/_/mtshan nyid bzhi par bzhed pa yin/_/zhes pa la/_le'u 'di nas ngo bo nyid kyi mtshan nyid bcu ston pa las dben pa bzhi ni
[\[246b.4\]]nyon mongs pas dben pa dang /_de'i rtags kyis dben pa dang /_tshul dang rnam pas dben pa ni byang chub sems dpa' la mos pa'i rang bzhin no/_/dka' ba ni sems can gyi don du go cha gon pa la go cha de ni gzugs dang 'brel pa ma yin te/_gzugs kyang med go cha yang med pas gzugs dang 'brel pa
[\[246b.5\]]ma yin no/_/de bzhin du rnam mkhyen gyi bar ro/_/nges pa ni byang chub kyi sems dang ldan pa theg pa 'og mar mi ltung ba'o/_/ched ni de ci'i phyir na/_sems can dang ye shes nyung zad nyi tshe'i don gyi phyir ma yin/_sems can thams cad kyi don du rnam pa thams cad mkhyen pa nyid kyi ched du'o/_/mi dmigs
[\[246b.6\]]pa ni yum sgom pa'i tshe/_gzugs nas rnam mkhyen gyi bar du sgom pa rnam par sgom pa'o/_/mngon par zhen pa bkag pa ni yum la spyod pa'i tshe pha rol tu phyin pa nas rnam pa thams cad mkhyen pa nyid kyi bar la mngon par chags pa med dam zhes yongs su brtag par bya'o/_/dmigs pa ni rnam pa thams cad
[\[246b.7\]]mkhyen pa nyid la gzhol ba'i bsam pas 'khrul ba la sogs pa la shes pas gzugs la sogs pa la rnam par mi rtog pa ste/_de cis na gzugs nyid stong pa stong pa nyid gzugs de gnyis kyi de bzhin nyid gcig pa'o/_/chags pa med pa'i le'u ste sum cu brgyad pa'o//_//mi mthun pa ni 'dod pa dang
[\[247a\]]
[\[247a.1\]]gzugs na spyod pa'i lha'i bu rnams kyis smras pa/_yum 'di nas gzugs nyid rnam pa thams cad mkhyen pa ste/_rnam pa thams cad mkhyen pa nyid gzugs/_gzugs kyi de bzhin nyid gang yin pa dang /_rnam pa thams cad mkhyen pa nyid kyi de bzhin nyid gang yin pa de ni
[\[247a.2\]]gnyis su med cing gnyis su byar med do zhes pa ni 'jig rten thams cad dang mi mthun pa lags so zhes pa'i lan gzugs nas rnam mkhyen gyi bar dang de bzhin nyid dbyer med pas/_de bzhin gshegs pa thugs khral chung bar mdzad nas ma gsungs so/_/yang lha'i bus gsol pa/_chos 'di ni gzugs
[\[247a.3\]]nas rnam mkhyen gyi bar du gzung ba'i phyir ram mi gzung ba'i phyir bstan pa ma yin la/_sems can rnams ni gzugs nas rnam mkhyen gyi bar la nga dang nga yir 'dzin pa lags so'i lan gzugs nas rnam mkhyen gyi bar yongs su gzung ba'am mi gzung ba'i phyir spyod pas ni sbyin pa nas rnam mkhyen gyi bar gyi chos
[\[247a.4\]]yongs su rdzogs par mi 'gyur ro/_/thogs pa med pa ni/_rab 'byor gyis gsol pa/_chos 'di ni gzugs nas rnam mkhyen gyi bar du thogs pa ma mchis lags so/_/skye ba med pa ni gzugs nas rnam mkhyen gyi bar du skye ba dmigs su med pa'i phyir skye med do/_/gzhi med pa ni chos 'di ni
[\[247a.5\]]gzugs nas rnam mkhyen gyi bar du rten dmigs su med pa'i phyir gzhi med do/_/'gro ba med pa ni lha'i bus smras pa/_rab 'byor ni de bzhin gshegs pa'i rjes su skyes pa'o zhes smras pa'i lan ni/_rab 'byor ni de bzhin gshegs pa'i rjes su skyes pa ste/_de bzhin gshegs pa'i de bzhin nyid ni ma
[\[247a.6\]]'ongs ma song mi gnas te/_gzugs kyi de bzhin nyid kyis de bzhin gshegs pa'i de bzhin nyid do/_/de bzhin gshegs pa'i de bzhin nyid kyis gzugs kyi de bzhin nyid do/_/de bzhin du rnam mkhyen gyi bar la sbyar ro/_/ma skyes pa ni gzugs dang gzugs kyi de bzhin nyid dang /_gzugs las gzhan dang
[\[247a.7\]]gzugs kyi de bzhin nyid las gzhan gyi rjes su ma skyes so/_/de bzhin du rnam mkhyen gyi bar la sbyar ro/_/de bzhin nyid mi dmigs pa ni shA ri'i bus gsol pa/_de bzhin nyid dang chos nyid brgyad ni zab ste/_gzugs mi dmigs gzugs kyi de bzhin nyid mi dmigs gzugs nyid kyang mi dmigs na/_de
[\[247b\]]
[\[247b.1\]]bzhin nyid dmigs pa lta ci smos zhes pa'i lan mthun par bstan pa'o/_/thar pa'i cha mthun ni/_mtshan med rab tu sbyin la sogs/_/yang dag sgrub la mkhas pa ni/_/rnam pa thams cad rtogs 'di la/_/thar pa'i cha dang mthun par 'dod/_/ces pa la/_bskal pa dpag tu med par dmigs pa'i tshul
[\[247b.2\]]gyis pha rol tu phyin pa la spyad kyang mtshan ma med pa ma rtogs pas nyan rang gi sar ltung ba ni/_bya chen po 'dab gshog zad pa'i dpes bstan/_mtshan ma med par sbyin pa nas rnam mkhyen gyi bar du spyad na theg pa 'og ma las thar pa la lha'i bu dang bcom ldan 'das kyis mtshan ma med pa la sangs rgya ba dka' bar
[\[247b.3\]]bstan/_rab 'byor gyis sems can rnams kyis ma shes ma rtogs pa gzugs nas rnam mkhyen gyi bar du rang bzhin med pas sangs rgya bar ni sla lags so/_/shA ri'i bus smras pa/_sangs rgya bar ni dka' ste/_nam mkha' ni 'di snyam du sangs rgya bar bya'o snyam du mi sems pa bzhin no/_/sla na byang
[\[247b.4\]]chub sems dpa' gang gA'i klung gi bye ma snyed byang chub las phyir ldog pa mi 'thad do zhe na/_rab 'byor gyis smras pa/_gzhan gzugs dang gzugs las gzhan pa dang /_gzugs kyi de bzhin nyid dang de bzhin nyid las gzhan pa bla na med pa'i byang chub las ldog snyam mam/_rnam mkhyen gyi bar la sbyar
[\[247b.5\]]bas de bzhin nyid la dbyer med pa bstan pa la/_mgon pos/_sangs rgyas sogs dmigs dad pa dang /_/sbyin sogs spyod yul brtson 'grus dang /_/bsam pa phun tshogs dran pa dang /_/rnam par mi rtog ting 'dzin dang /_/chos rnams rnam pa thams cad du/_/shes pa'i shes rab dang rnam lnga/_/
[\[247b.6\]]rdzogs pa'i byang chub rnon po yis/_/rtogs sla rtul pos rtogs dkar bzhed/_/ces pa ni gnas brtan gnyis kyis sangs rgya bar dka' bla'i zhal che dad pa la sogs pa dbang po lnga rnon pos rtogs par sla la/_rtul pos shin tu rtogs par dka' bas gnyis ka bden par bcad do/_/nges 'byed kyi rjes
[\[247b.7\]]shes ni/_dro ba rnams kyi dmigs pa 'dir/_/sems can thams cad yin par bsngags/_/de dag nyid la sems mnyam sogs/_/rnam pa dag ni bcur bshad do/_/zhes pa la/_sems can rnams la mnyam pa dang phan pa dang /_byams pa dang /_rnam par mi 'tshe ba dang /_khro ba med pa dang /_pha dang ma dang /_
[\[248a\]]
[\[248a.1\]]phu nu dang grogs dang gnyen dang rus gcig pa'i sems bskyed pa ni drod do/_/bdag nyid sdig pa las ldog cing /_gzhan dag de la 'god pa dang /_/bsngags pa brjod cing mthun byed pa/_/rtser gyur zhes pa ni bdag kyang mi dge ba bcu spangs shing dge ba la spyod/_gzhan yang de ltar
[\[248a.2\]]'god pa la sogs pa ni rtse mo'o/_/de bzhin bzod pa ni/_rang gzhan rten can bden shes pa/_/zhes pa ni bden pa bzhi la bdag gzhan spyod pa'o/_/chos mchog de bzhin sems can rnams/_/smin byed sogs kyis shes par bya/_/zhes pa ni bdag kyang sems can yongs su smin par byed/_sangs rgyas kyi
[\[248a.3\]]zhing yongs su dag par byed/_bdag kyang chos kyi 'khor lo skor bar byed ces pa'i bar ni chos mchog go/_/de'i phan yon ni de'i gzugs nas rnam mkhyen gyi bar du sgrib pa med par 'gyur ro/_/de cis na sngon gyi mtha' nas kyang gzugs nas rnam mkhyen gyi bar du yongs su ma bzung ngo /_/byang chub sems kyi bslab pa
[\[248a.4\]]rnam par gzhag pa'i le'u ste so dgu pa'o//_//phyir mi ldog pa'i rtags mdor bstan pa ni/_nges 'byed yan lag nas bzung nas/_/mthong dang bsgom pa'i lam dag la/_/byang chub sems dpa' gang gang gnas/_/de ni phyir mi ldog pa'i rtags/_/rnam pa dag ni bshad pa yin/_/sbyor lam gyi rtags
[\[248a.5\]]mdor bstan pa ni/_gzugs la sogs las ldog sogs rtags/_/rnam pa nyi shus bshad pa ni/_/nges 'byed yan lag la gnas shing /_/phyir mi ldog pa'i mtshan nyid do/_/rgyas pa ni/_gzugs la sogs las ldog pa dang /_/the tshom mi dal zad pa dang /_/bdag nyid dge ba la gnas shing /_/
[\[248a.6\]]gzhan dag de la 'god pa dang /_/gzhan gyi rten can sbyin shes dang /_/zab mo'i chos la the tshom med/_/byams lus sogs dang sgrib pa ni/_/rnam pa lnga dang mi 'grogs dang /_/bag la nyal kun 'joms pa dang /_/dran pa dang ni shes bzhin dang /_/gos la sogs pa gtsang ba dang /_/lus la srin bu
[\[248a.7\]]rnams mi 'byung /_/gya gyu med sems sbyangs pa ni/_/len dang ser sna med sogs dang /_/chos nyid ldan par 'gro nyid dang /_/sems can don du dmyal tshol dang /_/gzhan gyis bkri bar mi btub dang /_/lam gzhan nye bar ston bdud la/_/bdud ces bya bar rtogs pa dang /_/sangs rgyas dgyes pa'i
[\[248b\]]
[\[248b.1\]]spyod pa ste/_rtags ni nyi shu de dag gis/_/drod dang rtse mo bzod pa dang /_/chos mchog dag la gnas pa yi/_/byang chub sems dpa' mi ldog pa'i/_/mtshan nyid yin par shes par bya/_/zhes pa la/_gzugs la sogs pa las ldog pa ni gzugs nas rnam mkhyen gyi bar du med pa'o/_/de cis na
[\[248b.2\]]gang la gnas par 'gyur ba'i ngo bo nyid med pa'i phyir ro/_/the tshom zad pa ni phyi rol pa'i dge sbyong dang bram ze'i ngor mi lta/_bkra shis dang dge mtshan gyis dag par mi byed/_lha gzhan la phyag la sogs pa mi byed pa'o/_/mi dal ba zad pa ni mi khom pa'i gnas brgyad bud med dang dgur mi skye'o/_/bdag nyid
[\[248b.3\]]dge ba la gnas shing gzhan dag 'god pa la mi dge ba bcu bdag gis kyang spangs gzhan yang spong du 'dzud/_rmi lam gyi gnas skabs na yang mi dge ba la mi 'jug na sad pa na lta ci smos/_gzhan gyi rten can sbyin shes ni/_/pha rol tu phyin pa drug dang gsung rab yan lag bcu gnyis ni gzhan gyi don du bsngo
[\[248b.4\]]ba'o/_/zab mo'i chos la som nyi med pa ni gzugs nas rnam mkhyen gyi bar du yang dag par rjes su ma mthong bas the tshom med pa'o/_/byams lus sogs ni lus ngag yid gsum gyi las 'jam pa la sogs pa dang ldan pa'o/_/sgrib pa lnga dang mi 'grogs pa ni 'dod pa la 'dun pa dang gnod sems dang
[\[248b.5\]]rmugs pa dang gnyid rgod pa dang 'gyod pa the tshom dang lnga med pa'o/_/bag la nyal 'joms pa ni rnam pa thams cad du bag la nyal med pa'o/_/dran shes bzhin gyis zin pa ni 'gro zhing 'ong yang nor ba'i sems kyis mi 'gro ba la sogs pa'o/_/gos la sogs pa gtsang ma ni gos kyi chags la smad du med pa
[\[248b.6\]]yin/_gtsang zhing dri nga ba med/_nad nyung ba yin no/_/lus la srin bu mi 'byung ba ni mi'i lus la srin bu'i rigs stong phrag brgyad cu za ba yod pa de 'jig rten las 'phags pa'i dge ba'i rtsa bas de la mi 'byung ba'o/_/gya gyu med pa'i sems ni lus ngag yid gsum drang bas gya gyu med pa yin/_sbyangs pa'i
[\[248b.7\]]sdom pa 'dzin pa ni rnyed pa dang bkur sti'i phyir sbyangs pa'i yon tan bcu gnyis lhur len pa ma yin gyi/_byang chub kyi don byed do/_/ser sna med sogs ni pha rol tu phyin pa drug gi mi mthun pa'i phyogs med pa'o/_/chos nyid ldan par 'gro ba ni blo brtan pa yin zab pa yin gus par nyan pa yin/_de thams cad shes rab
[\[249a\]]
[\[249a.1\]]kyi pha rol tu phyin pas bsgrubs shing chos nyid dang sbyor ba'o/_/sems can don du dmyal tshol ni/_byang chub sems dpa'i drung du bdud sdig can gyis sems can dmyal bar byang chub sems dpa' 'ang skyes te sdug bsngal tsha ba rtsub pa mang po bstan nas/_byang sems phyir mi ldog pa kun
[\[249a.2\]]kyang 'di ltar gyur gyi zer yang byang chub kyi sems mi gtong ba'o/_/gzhan gyis bkri bar mi btub pa ni bdud sdig can gyis byang chub sems dpa'i drung du sngon khyod kyis pha rol tu phyin pa nas rnam mkhyen gyi bar du yongs su sbyang ba byas pa 'di thams cad nor ba yin gyi bshags par gyis shig_/khyod kyis thob pa
[\[249a.3\]]de ni sangs rgyas kyi bka' ma yin zhes zer yang the tshom la sogs pa mi za ba'o/_/lam gzhan nye bar ston pa ni pha rol tu phyin pa la sogs pa gzhan gyi dring mi 'jog par nyan thos la sogs pa'i lam la mi 'jug pa'o/_/bdud ces bya bar rtogs pa ni byang chub kyi lam la bar du gcod pa'i bdud ngo shes
[\[249a.4\]]pa'o/_/mthong lam gyi rtags mdor bstan pa ni/_mthong ba'i lam la bzod pa dang /_/shes pa'i skad cig rnam bzhi ni/_/byang chub sems dpa' mi ldog pa'i/_/mtshan nyid yin par shes par bya/_/rgyas pa ni/_gzugs sogs 'du shes ldog pa dang /_/sems brtan theg pa dman pa la/_/
[\[249a.5\]]rnam log bsam gtan la sogs pa'i/_/yan lag yongs su zad pa dang /_/lus sems yang ba nyid dang ni/_/'dod pa spyod pa thabs mkhas dang /_/rtag tu tshangs par spyod nyid dang /_/'tsho ba rnam par dag nyid dang /_phung sogs bar chad byed rnams la/_/tshogs dang dbang sogs bcas
[\[249a.6\]]pa dang /_/g.yul 'gyed ser sna la sogs pa/_/sbyor dang rjes su sbyor ba la/_/gnas pa so sor bkag pa dang /_/chos ni rdul tsam mi dmigs nyid/_/sa gsum la ni gang gnas pa/_/rang gi sa la nges pa nyid/_/chos kyi don du srog gtong ba/_/de 'dra skad cig bcu drug ni/_/byang chub
[\[249a.7\]]sems dpa' mi ldog pa'i/_/mtshan nyid yin par shes par bya/_/zhes pa la/_gzugs sogs 'du shes ldog pa ni gzugs nas rnam mkhyen gyi bar gyi 'du shes log pa'o/_/sbyor lam gyi rtags bstan pa'i le'u ste bzhi bcu pa'o//_//sems brtan pa ni bdud sdig can byang chub
[\[249b\]]
[\[249b.1\]]sems dpa' la mos pa zlog cing rnam pa thams cad mkhyen pa nyid ni nam mkha' dang mtshungs pa'o/_/dngos po med pa de'i don du pha rol tu phyin pa la spyod pas ci zhig bya zhes zer yang chos thams cad rang bzhin med kyang de ma rtogs pa'i sems can gyi don du pha rol tu phyin pa la sogs pa sems brtan
[\[249b.2\]]pos spyod pa'o/_/theg pa dman pa las log pa ni/_phyir ldog pa'i byang chub sems dpa' mi ldog pa zhes bgyi/_mi ldog pa la ldog pa zhes bgyi ba ni nyan rang las phyir log pas na phyir ldog pa'o/_/bsam gtan la sogs pa'i yan lag yongs su zad pa ni bsam gtan bzhi tshad med pa bzhi
[\[249b.3\]]gzugs med pa bzhi ni byang chub kyi phyogs la zhugs pas 'bras bu yongs su mi 'dzin rgyun zhugs la sogs pa mngon du mi byed pa'o/_/lus sems yang ba nyid ni gzugs nas sangs rgyas kyi bar du lhur len pa ma yin zhes so/_/'dod la spyod pa thabs mkhas ni/_/byang chub sems dpa'
[\[249b.4\]]khyim na gnas kyang thabs la mkhas pas sems can yongs su smin par bya ba'i phyir 'dod pa'i yon tan la nye bar ston to la sogs pa'o/_/rtag tu tshangs par spyod pa ni rtag tu rgyun mi 'chad par tshangs par spyod cing stong gsum gyi stong chen po'i 'jig rten gyi khams rin po che sna bdun gyis yongs su bkang
[\[249b.5\]]yang chags sems med pa'o/_/de la chos skyong ni gnod sbyin lag na rdo rje la sogs pa rnams rgyun mi 'chad par rjes su 'brang ba'o/_/'tsho ba rnam par dag nyid ni/_/bud med ze slong ba dang bu tsha pho mo la sogs pa dang tshe ring ba la sogs pa cho 'phrul mi byed do/_/phung sogs bar chad byed rnams kyi sbyor
[\[249b.6\]]ba ni byang chub sems dpa' yum la spyod pa'i tshe/_phung po khams kyi sbyor ba dang rjes su sbyor bar mi byed de/_des phung po la sogs pa stong par rtogs pa'i phyir ro/_/rgyal po la sogs pa'i gtam gyi sbyor ba la rjes su brtson par mi byed de/_rang bzhin stong pa nyid la gnas pas bzang ba dang ngan par
[\[249b.7\]]yang dag par rjes su mi mthong ngo /_/rkun po'i sbyor ba ni rang gi mtshan nyid stong pas blang ba'am dbrog pa med do/_/dmag gi gtam gyi sbyor ba ni chos nyid la byams sdang med do/_/grong gi gtam gyi sbyor ba la brtson par mi gnas te yang dag pa'i mtha' yin pas 'phel ba dang 'grib pa med do/_/ser
[\[250a\]]
[\[250a.1\]]sna med sogs ni pha rol tu phyin pa drug gi mi mthun pa'i phyogs kyi sbyor ba la rjes su brtson par mi gnas so/_/sa gsum la gang gnas ni rgyun zhugs la sogs pa rang gi sa la the tshom med pa ni dpe'o/_/rang gi sa la nges pa ni byang chub sems dpa' rang gi sa la the tshom mi za
[\[250a.2\]]ba'i don to/_/chos ni rdul tsam mi dmigs pa ni gtan tshigs so/_/chos kyi don du srog gtong ni chos kyi phyir lus dang srog la mi lta ba'o/_/phyir mi ldog pa'i rtags kyi le'u ste bzhi bcu gcig pa'o//_//bsgom lam las phyir mi ldog pa dgu ni/_zab par bstan pa dang /_de sgro 'dogs dang
[\[250a.3\]]skur 'debs dang bral ba dang /_de goms par byed pa'i dpe dang bsod nams che 'byung dgu dang /_de kun rdzob tu bstan gyi don dam du ma yin pa dang /_dngos po brjod du med pa la 'phel 'grib mi 'thad pa dang /_byang chub ji lta ba de bzhin du don byed pa dang /_de la brgal ba dang /_zab mo brgyad
[\[250a.4\]]kyis lan bstan pa'o/_/dang po zab pa ni gzugs kyi de bzhin nyid ji lta ba de bzhin du zab po/_/de bzhin nyid ji ltar zab zhus pa'i lan gzugs kyi de bzhin nyid la gzugs med/_gzugs las gud na'ang de bzhin nyid med de/_gzugs kyi de bzhin nyid ni de lta bu'o/_/de bzhin du rnam mkhyen
[\[250a.5\]]gyi bar ro/_/bsgom pa'i lam ni zab pa ste/_/zab mo stong pa nyid la sogs/_/zhes pa'o/_/de sgro 'dogs skur 'debs kyi mtha' dang bral ba ni/_zab mo de ni sgro 'dogs dang /_/skur pa'i mtha' dang bral ba'o/_/zhes pa ni gzugs las kyang bzlog_/mya ngan las 'das pa yang bstan/_de
[\[250a.6\]]bzhin du rnam mkhyen gyi bar ro/_/bsgom lam goms pa ni/_nges 'byed yan lag nas bzung nas/_/mthong dang bsgom pa'i lam dag la/_/yang dang yang du sems pa dang /_/'jal dang nyer rtog bsgom pa'i lam/_zhes pa ni ji lta ba bzhin du sgrub sems brtson par byed pa ste/_skyes bu 'dod
[\[250a.7\]]chags la spyod pa'i bud med dus btab kyi dpes bstan to/_/bsod nams che 'byung dgu las/_chung ngu'i chung ngu ni shes rab med pa'i dge ba'i rtsa ba thams cad pas yum la spyod pa'i nyin gcig gi dge ba'i rtsa ba che'o/_/chung ngu'i 'bring ni yum dang bral ba'i dkon mchog gsum la bskal par sbyin pa
[\[250b\]]
[\[250b.1\]]byin pa dang /_chung ngu'i chen po ni yum dang bral bar rgyun du zhugs pa la sogs pa la yon phul ba dang /_'bring gi chung ngu ni yum dang bral bar bskal par pha rol tu phyin pa drug la spyad pa dang /_'bring gi 'bring ni yum dang bral bar bskal par chos kyi sbyin pa byin pa dang /_'bring gi chen po ni yum dang
[\[250b.2\]]bral bar bskal par byang chub kyi phyogs la spyad pa dang /_chen po'i chung ngu ni yum dang bral bas zang zing gi sbyin pa dang chos kyi sbyin pa dang nang du yang dag 'jog pa dang /_chen po'i 'bring ni yum dang bral ba'i bsngo ba dang /_chen po'i chen po ni bsod nams de yang gsog dang gso ba dang snying po
[\[250b.3\]]med par bsngos na khyad par du 'phags pa'o/_/de ni rgyun chags yin pa'i phyir/_/chung dang 'bring dang chen po rnams/_/chung ngu'i chung sogs dbye ba yi/_/rnam pas rnam pa dgur bzhed do/_/zhes pa'o/_/grangs med la sogs bstan pa rnams/_/dam pa'i don du bzod ma yin/_/kun rdzob de
[\[250b.4\]]dag thugs brtse ba'i/_/rgyu mthun 'gyur bar thub pa bzhed/_/ces pa ni 'jig rten gyi tha snyad kyi grangs med la sogs pa bstan gyi/_de dag la don nam yi ges tha dad du bgyi ba ma mchis so/_/dngos po brjod du med pa la/_/nyams pa dang ni 'phel mi rung /_/zhes bya ba ni sbyin pa
[\[250b.5\]]nas sangs rgyas kyi chos ma 'dres pa'i bar du brjod du ma mchis pa'i phyir 'phel ba dang 'grib pa med do/_/bsgom zhes bya ba'i lam gyis ni/_/ci zhig nyams shing ci zhig thob/_/ces pa ni rab 'byor gyis gsol pa/_brjod du ma mchis na phar phyin nas/_sangs rgyas kyi chos kyi bar du
[\[250b.6\]]ma mchis par 'gyur ro/_/byang chub ji lta de bzhin du/_/de yang 'dod pa'i don sgrub byed/_/ces pa ni chos nyid la grub pa med kyang byang chub ji lta ba bzhin 'dod pa'i don sgrub po/_/de la brgal ba ni sems bskyed pa dang pos byang chub bam/_dang po la ma brten par byang chub/_sems bskyed pa
[\[250b.7\]]slad mas byang chub bam/_sems slad ma la ma brten par byang chub ces pa'i len ni/_/sems ni snga mas byang chub par/_/rigs min phyi mas kyang ma yin/_/mar me'i dpe yi tshul gyis su/_/zab mo de ni rnam pa brgyad/_/skye ba dang ni 'gag pa dang /_/de bzhin nyid dang shes bya dang /_/
[\[251a\]]
[\[251a.1\]]shes dang spyod dang gnyis med dang /_/thabs la mkhas pa zab pa nyid/_/ces pa ni skye ba dang 'gag pa dang /_de bzhin nyid dang /_shes pa dang /_shes bya dang /_spyod pa dang /_gnyis med dang /_thabs la mkhas pa zab pa'o/_/thabs la mkhas pa'i le'u ste bzhi
[\[251a.2\]]bcu gnyis pa'o//_//chos sku'i ched du srid pa dang zhi ba mnyam pa nyid ni/_chos rnams rmi lam 'drar gnas na/_/srid dang zhi bar mi rtog pa/_/las med la sogs klan ka yi/_/lan ni ji skad brjod par zad/_/ces pa la shA ri'i bus smras pa/_rmi lam na rnam par thar pa'i sgo gsum
[\[251a.3\]]la spyad na dge ba'i rtsa ba rnam par 'phel lam gyi lan sad pa na 'phel na/_rmi lam na'ang 'phel lo/_/shA ri'i bus smras pa/_rmi lam na srog bcad na rnam par smin pa 'ong ngam zhes pa'i lan rab 'byor gyis smras pa/_dmigs pa med par las mi 'byung /_sems mi skye bas so/_/shA ri'i bus smras
[\[251a.4\]]pa/_rmi lam na phar phyin la spyad na dge ba'i rtsa ba 'phel lam/_rab 'byor gyis smras pa/_byams pa lan ldon gyis dris shig_/byams pas smras pa/_byams pa zhes bya ba'i ming dang /_gzugs nas rnam mkhyen gyi bar gyi stong pa nyid lan ldon nam/_ngas ni gang gis lan ldon pa dang klan pa ma mthong
[\[251a.5\]]ngo /_/gzugs sku'i ched du zhing sbyong ba ni/_sems can 'jig rten de bzhin du/_/snod kyi 'jig rten ma dag pa/_/de la dag par bya ba'i phyir/_/sangs rgyas zhing ni dag pa nyid/_/ces pa la gnyis te/_rjes 'jug gi zhing sbyong dang /_sngon byung gang gA'i lha mo'o/_/rjes 'jug ni phar phyin drug gi
[\[251a.6\]]mi mthun pa'i phyogs nas bzung nas/_zhing sbyong nyi shu rtsa lnga/_'khor ba ni ring ngo /_/sems can gyi khams ni mtha' yas so snyam pa mthong na bdag sangs rgyas pa'i zhing du de lta bu'i ming yang med par bya ba'i phyir phar phyin la spyod pa'o/_/zhing sbyong ba'i thabs la mkhas pa'i le'u ste bzhi bcu gsum
[\[251a.7\]]pa'o//_//gang gA'i lha mos bdag gis kyang pha rol tu phyin pa drug yongs su rdzogs par bya'o snyam ste/_mchod pa phul bas bka' stsal pa/_sngon mar me mdzad kyi drung du nga lung bstan pa'i tshe 'dis kyang smon lam btab po/_/'di tshe 'das nas bud med kyi lus spangs te dpe skar ma lta bu'i bskal
[\[251b\]]
[\[251b.1\]]pa la de bzhin gshegs pa gser gyi me tog ces bya bar 'gyur ro la sogs pa'o/_/gang gA'i lha mo'i le'u ste bzhi bcu bzhi pa'o//_//sems can gyi don du thabs la mkhas pa ni/_'di yi yul dang sbyor ba dang /_/dgra rnams las ni 'das pa dang /_/mi gnas ji bzhin shugs dang ni/_/thun
[\[251b.2\]]mong ma yin mtshan nyid dang /_/ma chags pa dang mi dmigs dang /_/mtshan ma smon lam zad pa dang /_/de yi rtags dang tshad med dang /_/thabs la mkhas pa rnam pa bcu/_/zhes pa la/_yul dang sbyor ba'i thabs la mkhas pa ni stong pa nyid la 'dris par bya'i mngon du ni mi bya'o/_/sangs rgyas
[\[251b.3\]]kyi chos ma 'dres pa'i bar ro/_/gzugs la sogs pa stong par shes par bya ba'i dus yin gyi mngon du bya ba ni ma yin no/_/dgra rnams las 'das pa'i thabs la mkhas pa ni skyes bu dpa' ba zhig gis 'brog dgon par gnyen 'dun mang po khrid de dgra'i tshogs pas kyang dpa' ba mang po sprul nas bde
[\[251b.4\]]bar khyim du 'ong ba'i dpes sems can rnams 'khor ba las sgrol lo/_/gnas pa med pa'i thabs la mkhas pa'i dpes ni bya nam mkha' la 'phur nas der yang mi gnas sa la yang mi ltung ba'i dpes/_mtshan ma la yang mi spyod mtshan ma med pa mngon du yang mi byed do/_/dge ba'i rtsa ba shugs
[\[251b.5\]]'phel ba'i dpe mda' brgyud mar long btags pas sa la ltung ba'i skabs mi 'byed pa'i dpes tshogs ma rdzogs par stong nyid dam pa thob par mi byed do/_/thun mong ma yin par thabs la mkhas pa ni snying rjes sems can gyi don byed pa la skyo dub med par sems can 'di dag ni byed pa'i skyes bu bcu gnyis
[\[251b.6\]]la 'du shes can te/_de spang ba'i phyir rnam thar sgo gsum ston pa'o/_/ma chags pa'i thabs la mkhas pa ni sems can 'di dag ni yun ring po nas phyin ci log bzhi la spyod pas de spang ba'i phyir rnam thar sgo gsum mo/_/mi dmigs pa'i thabs la mkhas pa ni gzugs nas sangs rgyas kyi chos ma
[\[251b.7\]]'dres pa'i bar dmigs pa'i nyes pa de dag med par bya'o snyam ste chos ston pa'o/_/mtshan ma med pa'i thabs la mkhas pa ni sems can 'di dag yun ring po nas mtshan ma la spyod pa ste/_bud med dang skyes pa dang gzugs nas rnam mkhyen gyi bar gyi mtshan ma la spyod pa spong ba'o/_/smon pa med pa'i
[\[252a\]]
[\[252a.1\]]thabs la mkhas pa ni sems can 'di dag yun ring po nas smon lam la spyod pa ste/_brgya byin la mngon par dga' ba gzugs nas rnam mkhyen gyi bar la mngon par dga' ba'i smon lam gyi nyes pa spang ba'i phyir smon pa med pa'i chos ston pa'o/_/tshad med pa'i thabs la
[\[252a.2\]]mkhas pa ni snying rje'i dbang gis ji skad du dris pa'i lan ston pa'o/_/rnam thar sgo gsum gyi thabs la mkhas pa'i le'u ste bzhi bcu lnga pa'o//_//sbyor lam gyi rtse mo la bzhi las rtags dang rnam par 'phel ba la sogs pa bzhis ston/_rtags ni/_rmi lam na yang chos rnams kun/_/rmi lam lta bur
[\[252a.3\]]lta la sogs/_/rtse mor phyin pa'i sbyor ba'i rtags/_/rnam pa bcu gnyis dag tu bzhed/_/ces pa la/_rmi lam lta bur mthong ba'i rtags ni rmi lam gyi gnas skabs na chos thams cad rmi lam nas/_sprul pa'i bar lta bur mthong ba'o/_/'dod pa zad pa'i rtags ni khams gsum dang nyan rang gi byang chub
[\[252a.4\]]rmi lam na yang mi 'dod pa'o/_/de bzhin gshegs pa mthong ba ni sangs rgyas 'khor mang pos bskor ba mthong ba'o/_/de bzhin gshegs pa'i rdzu 'phrul mthong ba ni nam mkha' la 'phags shing sprul pa 'gyed pa mthong ba'o/_/chos ston pa mthong ba ni grong la sogs pa bcom pa mthong nas rmi
[\[252a.5\]]lam mam sad pa na'ang chos thams cad rmi lam lta bur bstan snyam pa'o/_/snying rje phun sum tshogs pa ni rmi lam mam sad pa na ngan song gsum mthong na de lta bu'i ming yang med par bya ba'i phyir brtson pa'o/_/bden pa'i tshig grub pa ni grong khyer tshig pa mthong na de la bden pa brjod pa'o/_/mthu
[\[252a.6\]]phun sum tshogs pa'i rtags ni skyes pa dang bud med mi ma yin pas zin pa mthong na bden pa brjod pa'o/_/mngon pa'i nga rgyal med pa'i rtags la gsum las/_yon tan gyi gzhi las byung ba dang /_ming gi gzhi las byung ba dang /_dben pa'i gzhi las byung ba'i bdud kyi phye 'thor las nga rgyal mi skye
[\[252a.7\]]ba'o/_/pha rol gnon pa'i dge ba'i bshes gnyen bsten pa ni sangs rgyas bcom ldan 'das rnams dang /_pha rol tu phyin pa drug nas sangs rgyas kyi chos ma 'dres pa bco brgyad kyi bar ni ston pa'o/_/sgron ma blo shes pa shes rab bo/_/des bstan pa'i shes rab pha rol phyin pa'i rtags ni shes
[\[252b\]]
[\[252b.1\]]rab pha rol phyin pa la mtshan nyid med pa de bzhin du chos thams cad la spyi dang rang gi mtshan nyid med pa'o/_/rdzogs pa'i byang chub dang nye ba'i rtags ni bdag tu 'dzin pas 'khor zhing 'khyams pas bdag med pa ni rnam par byang ba de rdzogs pa'i byang chub dang nye ba'o/_/rnam par 'phel ba ni/_'dzam
[\[252b.2\]]bu'i gling gi skye bo snyed/_/sangs rgyas mchod pa'i dge ba sogs/_/dper mdzad nas ni rnam mang du/_/rnam 'phel bcu drug bdag nyid do/_/zhes pas 'dzam bu'i gling gi skye bo la sogs pa mchod pas dge ba'i rtsa ba 'phel ba ni stong gsum gyi sems can ji snyed pa thams cad snga phyi med par
[\[252b.3\]]mi'i lus thob par gyur te/_sangs rgyas pa de dag la rim gro byas pa dang /_de dag dge ba bcu nas dgra bcom pa'i bar la bkod pa bas/_rigs kyi bus shes rab kyi pha rol tu phyin pa 'di gzhan la ston pa la sogs pa byas na bsod nams mang du 'phel lo/_/de cis na thams cad kyi sbyin pa'i
[\[252b.4\]]gnas su 'gyur/_yul 'khor gyi bsod snyoms don yod par za ba'o/_/shes rab kyi pha rol tu phyin pa yid la byed pa ni nor bu rin po che rnyed nas bor na sdug bsngal gyi rgyur 'gyur ba'i dpes yum yid la byed pa mi dor ba'o/_/mi skye ba'i chos la bzod pa ni rab 'byor gyis gsol pa/_gzugs
[\[252b.5\]]nas rnam mkhyen gyi bar du shes rab kyi pha rol tu phyin pa la spyod dam/_de rnams kyi de bzhin nyid shes rab kyi pha rol tu phyin pa la spyod dam/_de ma yin pa gzhan zhig shes rab kyi pha rol tu phyin pa la spyod dam/_bka' stsal pa de ni ma yin no/_/rab 'byor gyis shes rab kyi pha rol tu phyin pa dang /_gang
[\[252b.6\]]spyod pa dang gang gis spyod pa de mthong snyam na/_gsol pa/_ma mthong lags so/_/ma mthong ba de nyid mi skye ba'i chos la bzod pa thob pa'o/_/byang chub par byed pa dang /_byang chub par bya ba mi dmigs pa ni gang gis byang chub par bya ba la sogs pa yang dag par rjes su ma mthong ba'o/_/rnam par
[\[252b.7\]]rtog pa spang ba'i le'u ste zhe drug pa'o//_//dge ba bcu la sogs pa zil gyis gnon pa'i stong gsum gyi sems can rnams dge ba bcu tshad med pa bzhi/_gzugs med pa'i snyoms par 'jug pa bzhi la bkod pa bas/_rigs kyi bu yum 'dzin pa la sogs pa khyad par du 'phags pa'o/_/
[\[253a\]]
[\[253a.1\]]lha'i rigs thams cad 'ong ba ni rigs kyi bu yum 'dzin pa la sogs pa'i drung du lha'i bu rnams nye bar 'ong ba'o/_/bdud kyi bar chad yong ba'i gang zag bcu gnyis ni/_ma mos pa dang /_the tshom za ba dang /_dge bshes dang bral ba dang /_yum ma yin pa la slob pa
[\[253a.2\]]dang /_yum ma yin pa la bsngags pa dang /_zab mo'i gting mi rtogs zer ba dang /_rang la bstod pa dang /_gzhan la brnyas pa dang /_ming rus kyis dregs pa dang /_nyan thos brnyes pa dang /_mgo 'gre ba dang /_byang chub sems dpa' nang rtsod pa dang /_zhing khyad par can la rtsod pa'o/_/mthu bcom pa ni
[\[253a.3\]]rigs kyi bu yum 'dzin pa la sogs pa la bdud zug rngu langs nas bar chod byas kyang mi tshugs pa'o/_/ston pa dang mtshungs pa ni rigs kyi bu yum 'dzin pa la sogs pa la ni ston pa dang mtshungs par lta ste gru gcig tu zhugs pa/_bslab pa mnyam pa'o/_/spyod pa'i le'u ste bzhi bcu bdun pa'o//_//
[\[253a.4\]]bslab pa mnyam pa ni stong pa bco brgyad gzugs nas rnam mkhyen gyi bar stong pa'o/_/de la rab 'byor gyis smras pa/_gzugs nas rnam mkhyen gyi bar zad pa dang mi skye ba dang stong pa dang rang bzhin med par slob na rnam pa thams cad mkhyen pa nyid du slob pa lags sam zhes pa'i lan zad pa dang mi skye
[\[253a.5\]]ba dang dben pa dang ngo bo nyid med pa la slob na yum la slob pa lags sam zer ba de khyod kyis gzugs nas rnam mkhyen gyi bar gyi de bzhin nyid la zad pa dang mi skye ba dang stong pa dang rang bzhin med pa dang dben pa'i rang bzhin mthong ngam dris pas ma mthong lags so/_/sangs rgyas kyi rigs can du 'gyur
[\[253a.6\]]ba ni de ltar slob pa de pha rol tu phyin pa nas rnam mkhyen gyi bar la mi dmigs pa'i tshul gyis slob pa yin no/_/sangs rgyas thob pa'i rgyu mtshan ni mkhar gyi rgyal bo bas 'khor los sgyur ba'i rgyal po'i las bsags pa nyung ba'i dpes yum la slob pa dka'o/_/pha rol tu phyin pa dang mi mthun pa'i
[\[253a.7\]]sems mi skye ba ni de ltar spyod pa la ni ser sna la sogs pa mi 'byung ngo /_/gzugs la sogs pa mi 'dzin pa ni yum la spyod pa de gzugs nas rnam mkhyen gyi bar du yongs su mi 'dzin to/_/dge ba thams cad sdud pa ni 'jig tshogs kyi lta bar lta ba thams cad 'dus pas rjes 'gro dang /_srog gi dbang po
[\[253b\]]
[\[253b.1\]]'gags na dbang po gzhan 'gags pas ldog pa'i dpes yum du dge ba thams cad 'dus pa'o/_/phun sum tshogs pa thob pa ni yum yod na dge ba thams cad phun sum tshogs pa'o/_/rdzogs pa'i byang chub dang nye ba ni nyan thos dang rang sangs rgyas dang rang la rdzogs pa'i byang chub dang nye
[\[253b.2\]]ba'o/_/bslab pa mnyam pa'i le'u ste bzhi bcu brgyad pa'o//_//nges pa ni/_sems can don yongs mi gtong ba/_/kun mkhyen nyid gsum chos rnams kyis/_/yongs su rdzogs pa bla med pa/_/nges pa zhes ni rab tu brjod/_/ces pa ni brgya byin 'di snyam du sems par gyur te/_pha
[\[253b.3\]]rol tu phyin pa nas sangs rgyas kyi chos ma 'dres pa'i bar thob pas kyang dag pa gzhan zil gyis gnon na/_bla na med pa'i byang chub lta ci smos/_sems can gang bla na med pa'i byang chub la mos shing dmigs pa las/_sangs rgyas kyi chos rnam pa thams cad mkhyen pa'i chos rang 'byung gi chos zag pa med pa'i
[\[253b.4\]]chos rnams yongs su rdzogs par gyur cig_/sems kun du gnas pa ni/_gling bzhi pa dang stong dag dang /_/stong gnyis gsum dag dper byas nas/_/bsod nams mang po nyid kyis ni/_/ting 'dzin yongs su bsgrag pa yin/_/zhes pa ni sems dang po bskyed pa dang /_spyod pa yun ring po sbyangs pa'i
[\[253b.5\]]sems bskyed pa la rjes su yi rang ba ni tshad gzung bar mi nus kyi/_stong gsum gyi rdul phra rab de rnams kyi rgya mtsho chen po rnams skra'i nyag ma re res blangs nas tshad gzung bar yang mi nus so/_/gzung rtog gi mdor bstan ni/_'jug pa dang ni ldog pa dang /_/gzung ba'i rnam rtog so sor de/_/dgu yi bdag nyid
[\[253b.6\]]ji bzhin yul/_/min pa'i bdag nyid dag ces bya/_/zhes pa la/_'jug ldog gi rnam rtog gi dbye ba'o/_/yul ji lta ba ma yin pa ni phyin ci log ste/_rnam rtog gi ngo bo'o/_/'dzin rtog mdor bstan pa ni/_sems can rdzas dang btags yod pa/_/rnam rtog 'dzin pa dag tu 'dod/_/so so'i skye bo 'phags
[\[253b.7\]]dbye bas/_/so sor de dag dgu bdag nyid/_/gal te gzung don de bzhin med/_/de dag gang gis 'dzin par 'dod/_/ces pa la/_so so'i skye bo'i rnam rtog rdzas su 'dod pa dang /_'phags pa'i rnam rtog btags pa gnyis ni dbye ba'o/_/gzung ba med par 'dzin pa ni/_/phyin ci log ste rnam rtog go/_/
[\[254a\]]
[\[254a.1\]]de re re la'ang dgu dgu'o/_/'jug pa'i phyogs kyi rnam rtog rgyas bshad ni/_ngo bo nyid dang rigs dang ni/_/lam ni yang dag 'grub pa dang /_/shes pa'i dmigs pa ma 'khrul dang /_/mi mthun phyogs dang gnyen po dang /_/rang gis rtogs dang byed pa dang /_/de yi las byas
[\[254a.2\]]'bras bu la/_/'jug pa'i phyogs kyi rten can gyi/_/rnam rtog der ni rnam dgur 'dod/_/ces pa ni ngo bo nyid kyi rnam rtog ni rab 'byor gyis smras pa/_sgyu ma lta bu'i sems ji ltar 'tshang rgya lags kyi lan khyod kyis sgyu ma dang sgyu ma lta bu'i sems dang /_de las gzhan pa yang dag par rjes su mthong ngam/_rab
[\[254a.3\]]'byor gyis gsol pa ma mthong lags/_de cis na kun nas nyon mongs dang rnam byang gi chos thams cad med cing mi dmigs pas sangs rgya ba ma mchis so/_/de cis na gzugs nas rnam mkhyen gyi bar ni shin tu dben pa'o/_/rigs la rnam par rtog pa ni nam mkha' dang sprul pa dang gzugs brnyan
[\[254a.4\]]dang 'khrul 'khor la nye ring med pa'i dpes byang chub sems dpa' yum la spyod pa ni nyan rang dang ring la/_rdzogs pa'i byang chub dang nye'o snyam du mi sems so/_/de cis na gzugs nas rnam mkhyen gyi bar du rnam par mi rtog pas so/_/lam 'grub pa la mi rtog pa ni rab 'byor gyis gsol pa/_chos
[\[254a.5\]]thams cad rnam par mi rtog na 'gro ba rigs drug rgyun zhugs la sogs pa'i 'phags pa ji ltar byung ba lag pa zhes pa'i lan rigs drug ni 'khrul ba las byung la/_rgyun zhugs la sogs pa ni rnam par mi rtog pa las yin no/_/le'u bzhi bcu dgu pa'o//_//shes pa'i dmigs pa ma
[\[254a.6\]]'khrul ba'i rtog pa ni shA ri'i bus smras pa/_rigs kyi bu yum la spyod pa ni pha rol tu phyin pa nas rnam mkhyen gyi bar gyi snying po la spyod pa lags so/_/rab 'byor gyis smras pa/_byang chub sems dpa' yum la spyod pa la snying po med pa nyid kyang mi dmigs na gzugs nas rnam mkhyen gyi bar
[\[254a.7\]]du snying po la spyod pa lta ci smos/_mi mthun pa'i gnyen po'i rnam rtog ni byang chub sems dpa' yum la spyod kyang /_yang dag pa'i mtha' mngon du mi byed pa ni dka' ba byed pa'o/_/rang gi rtog pa'i rnam rtog ni rab 'byor gyis smras pa/_yum la spyod kyang yang dag pa'i mtha' mngon du mi byed
[\[254b\]]
[\[254b.1\]]pa ni dka' ste/_de bas kyang sems can thams cad bla na med pa'i byang chub la dgod par 'dod pa ni dka'o/_/de cis na nam mkha' med pa dang stong pa dang dben pa dang gsog dang gsob bzhin du sems can med pa'i don byed pa ni nam mkha' dang rtsod par 'dod pa nam mkha' 'dul bar 'dod pa'o/_/
[\[254b.2\]]de cis na chos thams cad dben pa'i phyir ro/_/de ltar rtogs pa'i phan yon drug ni lha rnams phyag 'tshal ba dang /_sangs rgyas dgongs pa dang /_bdud kyi bar chad kyis mi tshugs pa dang /_lha'i bu spro ba skyed pa dang /_de bzhin gshegs pa ched du brjod pa mdzad pa dang /_de bzhin nyid la gnas shing
[\[254b.3\]]byang chub pa'o/_/byed pa'i rnam rtog ni de bzhin nyid kyang med de de las gzhan pa med na/_de bzhin nyid la gnas nas sangs rgyas nas chos bstan nas lung ston pa gang yang med do/_/chags pa med pa'i le'u ste lnga bcu pa'o//_//las su bya ba'i rnam rtog ni rab 'byor ni ci dang ci ston pa de
[\[254b.4\]]thams cad stong pa nyid las brtsams shing chos ston pas na/_sbyin pa nas rnam mkhyen gyi bar du yang med na sbyin pa la sogs pa la spyod pa lta ci smos/_'bras bu'i rnam par rtog pa ni 'phags pa rab 'byor gyis gnas pa des byang chub sems dpa' yum la spyod pa'i char yang mi phod do/_/de la dge
[\[254b.5\]]slong brgya drug cu tsam mchod pa phul nas lung bstan pa'o/_/byang chub sems dpa'i mthong lam dngos la drug ste/_byang chub kyi rgyu dang /_gzhan zad pa shes pa dang /_mi skye ba shes pa dang /_byang chub yin pa dang /_rten 'brel rang bzhin med pa la zad pa dang mi skye ba med pa dang /_yod par 'dod pa
[\[254b.6\]]la byang chub med pa dang /_'khrul ba la 'khrul par ngo shes pa yum dang yum yod na pha rol tu phyin pa drug rdzogs pa'o/_/byang chub kyi rgyu gsum ni/_byang chub la gzhan ston pa dang /_/de yi rgyu ni yongs gtod dang /_/de 'thob bar chad med pa'i rgyu/_/bsod nams mang po'i mtshan nyid do/_/byang
[\[254b.7\]]chub sems dpa' yum la spyod pa de/_sangs rgyas kyi zhing gzhan dang dga' ldan gyi gnas dang /_mi'i nang nas tshe 'phos pa'o/_/de bzhin gshegs pa la dge ba'i rtsa ba bskyed pa'o/_/sangs rgyas mngon du gyur pa'o/_/pha rol tu phyin pa la sogs pa la spyad pas theg pa 'og mar mi ltung pa'o/_/
[\[255a\]]
[\[255a.1\]]yongs su gtad pa ni kun dga' bo/_shes rab kyi pha rol tu phyin pa 'di khyod la gtad kyi chud ma gsan par zung shig_/'di bzung na dus gsum gyi byang chub gzung bar 'gyur ro/_/nga ston pa yin pa bzhin du 'di yang ston pa yin no/_/'di la mchod pa la sogs
[\[255a.2\]]pa byas na dus gsum gyi sangs rgyas dang nga la mchod pa byas pa yin no/_/dus gsum gyi sangs rgyas thams cad 'di las 'byung ba yin no/_/phyogs bcu na bzhugs pa'i sangs rgyas spyad kyang zad par ma gyur pa mdzod yin no/_/bsod nams mang ba ni stong gsum gyi sems can dgra bcom
[\[255a.3\]]pa nyid la bkod pa bas yum tshig 'ga' zhig skad cig gam yud tsam byang chub sems dpa' la byin na bsod nams che'o/_/gang yang mthong ba med pa'i tshul gyis de kho na nyid mthong ba ni mthong lam brdas bstan pa'o/_/zad pa shes pa dang mi skye ba shes pa ni/_dri ma zad dang mi skye ba'i/_/ye shes
[\[255a.4\]]byang chub ces brjod de/_/zad med skye med phyir de dag_/go rims bzhin du shes par bya/_/zhes pa ni/_dus gsum gyi sangs rgyas thams cad yum las byung yang zad par ma gyur te/_bsam gtan nas sangs rgyas kyi chos ma 'dres pa'i bar ma zad mi zad zad par mi 'gyur ro/_/de cis na skye
[\[255a.5\]]ba'ang med na zad par mi 'gyur ba lta ci smos/_yongs su gtad pa'i le'u ste nga gcig pa'o//_//rten 'brel rang bzhin med pa la zad pa dang skye ba mi 'thad pa ni/_'gog pa med pa'i rang bzhin la/_/mthong zhes bya ba'i lam gyis ni/_/rnam par rtog rigs ci zhig zad/_/skye med rnam pa ci zhig thob/_/ces pa ni gzugs
[\[255a.6\]]nas rten 'brel gyi bar du mi zad pa dang zad mi shes pas shes rab kyi pha rol tu phyin pa mngon par bsgrub par bya'o/_/yod par 'dod pa la grol ba mi 'thad pa ni/_gzhan gyi chos rnams kyang yod la/_/shes bya la yang ston pa yi/_/sgrib pa zad par brjod pa gang /_/'di la kho bos mtshar du brtsis/_/shes
[\[255a.7\]]pa ni byang chub sems dpa' phyir ldog pa thams cad ni rten cing 'brel par 'byung ba skye ba med pa dang zad pa med pa ma rtogs pas phyir ldog pa'o/_/'khrul pa med pa la 'khrul par ngo shes pa'i yum ni/_'di la bsal ba ci yang med/_/bsnan par bya ba cung zad med/_/yang dag nyid la yang dag lta/_/yang dag
[\[255b\]]
[\[255b.1\]]mthong na rnam par grol/_/zhes pas/_byang chub sems dpa' yum la spyod pas/_byed pa'i skyes bu bcu gnyis gzugs nas rnam mkhyen gyi bar du rtag pa dang mi rtag pa/_bde ba dang sdug bsngal/_bdag dang bdag med/_zhi ba dang ma zhi bar yang dag par rjes su mi mthong ste/_de cis na shes rab kyi pha rol tu
[\[255b.2\]]phyin pa nas sangs rgyas kyi chos ma 'dres pa'i bar yang dag par rjes su mi mthong /_/chos gang gis mthong bar gyur pa de yang yang dag par rjes su mi mthong ngo /_/mi zad pa'i le'u ste lnga bcu gnyis so//_//yum du pha rol tu phyin pa thams cad rdzogs pa ni/_sbyin pa la sogs re re la/_/de dag phan tshun
[\[255b.3\]]bsdus pa gang /_/skad cig gcig gis bzod pa yis/_/bsdus pa de 'dir mthong ba'i lam/_/zhes pa ni pha rol tu phyin pa re re la drug drug go/_/skabs 'dir bsgom lam gyi ting nge 'dzin ni/_de nas seng ge rnam bsgyings pa'i/_/ting nge 'dzin la zhes pa la sogs so/_/thod rgal gyi le'u ste lnga bcu gsum
[\[255b.4\]]pa'o//_//le'u 'di nas mthong lam gyi rtog pa dgu gsum bsgom lam gyi rtog pa dgu bzhi ston/_de la mthong lam gyi ldog pa'i phyogs kyi rtog pa ni/_srid dang zhi bar ltung phyir dang /_/rtogs pa dman pa nyid dang ni/_/yongs su 'dzin pa med pa dang /_/lam gyi rnam pa ma tshang dang /_/gzhan
[\[255b.5\]]gyi rkyen gyis 'gro ba dang /_/ched du bya ba log pa dang /_/nyi tshe ba dang sna tshogs nyid/_/gnas dang 'jug la rmongs pa dang /_/rjes la 'gro zhes bya ba la/_/rnam rtog dgu yi bdag nyid 'di/_/ldog pa'i phyogs kyi rten can de/_/nyan thos la sogs yid las 'byung /_/zhes pa la/_/srid dang zhi
[\[255b.6\]]bar mi ltung ba ni nyi ma'i dkyil 'khor ni gling bzhi la mthun par 'jug go'i dpe dang /_rtogs pa dman pa nyid ni rin po che sna bdun dang bral na 'khor los sgyur ba'i ming mi thob pa'i dpe dang /_/yongs su 'dzin pa med pa ni khyim thab med pa'i bud med 'phyon ma rnams kyis tshogs pa'i dpe dang /_lam gyi rnam pa
[\[255b.7\]]ma tshang ba ni go mtshon tshang ba'i dpa' bo gzhan gyis mi thub pa'i dpe dang /_gzhan gyi rkyen gyis 'gro ba ni mkhar gyi rgyal po rnams 'khor los sgyur ba'i drung du nang nub 'gro ba'i dpe dang /_ched du bya ba log pa ni chu rnams gang gA dang 'grogs na rgya mtsho chen po rdol ba'i dpe dang /_nyi tshe ba ni thabs rkyang pa
[\[256a\]]
[\[256a.1\]]lag pa g.yon pa dang 'dra ba'i dpe dang /_sna tshogs nyid ni chu klung rnams rgya mtshor phyin na ro gcig tu 'gyur ba'i dpe dang /_gnas dang 'jug la rmongs pa ni 'khor los sgyur ba'i rgyal po'i rjes su rin po che sna bdun 'brang ba'i dpe yum gyi rjes su pha rol tu phyin pa lnga 'brang ba ni byang chub
[\[256a.2\]]sems dpa' yin la/_pha rol tu phyin pa dang bral ba ni nyan thos kyi yin no/_/'dzin pa'i rnam par rtog pa dang po/_'dzin pa dang ni gtong ba dang /_yid la byed dang khams rnams ni/_/gsum char nye bar 'brel pa dang /_/gnas dang mngon par zhen pa dang /_/chos kyi dngos po btags pa dang /_/
[\[256a.3\]]chags pa dang ni gnyen po dang /_/ji ltar 'dod bzhin 'gro nyams la/_/'dzin pa dang por shes par bya/_/zhes pa la/_'dzin pa dang gtong ba'i rnam par rtog pa ni gzugs nas rnam mkhyen gyi bar mi 'dzin mi gtong ngo /_/yid la byed pa'i rtog pa ni gzugs nas rnam mkhyen gyi bar yid la mi byed do/_/
[\[256a.4\]]khams gsum dang nye bar 'brel pa ni gzugs nas rnam mkhyen gyi bar yid la byas na khams gsum dang 'brel lo/_/gnas kyi rtog pa ni byang chub sems dpa' yum la spyod pa gzugs nas rnam mkhyen gyi bar la mi gnas so/_/mngon par zhen pa'i rtog pa chos de rnams la ma chags pa'o/_/chos
[\[256a.5\]]kyi dngos po btags pa'i rtog pa/_shes rab kyi pha rol tu phyin pa dang /_des chos thams cad sgrub pa dang /_des chos 'dzin par ma btags pa'o/_/chags pa'i rtog pa ni de tsho'i skyon med pa'o/_/gnyen po'i rtog pa ni gzugs nas rnam mkhyen gyi bar du gzugs she'am/_'di ni gzugs so zhe'am/_
[\[256a.6\]]rtag pa dang mi rtag pa dang /_bde ba dang sdug bsngal ba dang /_bdag yod med dang /_zhi ba dang ma zhi ba dang /_stong pa dang mi stong pa dang /_mtshan ma yod pa dang mtshan ma med pa dang /_smon pa yod med dang /_dben pa dang mi dben zhes bya bar mi rtog ste/_ngo bo nyid med pa'i phyir ro/_/rtog pa ni 'khor los
[\[256a.7\]]sgyur ba'i rgyal po'i dpung gi tshogs yan lag bzhi ni gang dang gang 'gro ba de dang der dpung tshogs 'gro ba bzhin du/_pha rol tu phyin pa lnga shes rab kyi rjes su 'brang ngo /_/'dzin pa'i rnam par rtog pa gnyis pa/_ched bzhin nges par mi 'byung dang /_/lam la lam min nges 'dzin dang /_/'gag dang bcas pa'i
[\[256b\]]
[\[256b.1\]]skye ba dang /_/dngos po ldan dang mi ldan dang /_/gnas dang rigs ni 'jig pa dang /_/don du gnyer dang rgyu med dang /_/phyir rgol ba ni dmigs pa la/_/'dzin pa'i rnam rtog gzhan yin no/_/zhes pa la/_ched bzhin du nges par mi 'byung ba'i rtog pa ni kha lo sgyur ba ni rta zung bzhi pa'i shing rta la zhon
[\[256b.2\]]nas lam mnyam pa nas 'gro ba'i dpes pha rol tu phyin pa lnga shes rab kyis kha lo bsgyur nas rnam pa thams cad mkhyen pa nyid kyi lam nas 'gro'o/_/lam la lam ma yin par nges pa 'dzin pa'i rtog pa ni rnam pa thams cad mkhyen pa nyid thob par bya la shes rab kyi pha rol tu phyin pa sngon du 'gro ba'i pha
[\[256b.3\]]rol tu phyin pa lnga ni lam la/_nyan rang ni lam ma yin pa'o/_/'gag dang bcas pa'i skye ba ni chos thams cad skye 'gag med pa la rnam pa thams cad mkhyen pa nyid kyi ched du sbyin pa nas rnam mkhyen gyi bar du spyod pa'o/_/dngos po dang ldan pa dang mi ldan pa ni gzugs nas rnam mkhyen gyi bar du ldan pa
[\[256b.4\]]dang mi ldan pa'i tshul gyis yum la spyod pa'o/_/gnas ni gzugs nas rnam mkhyen gyi bar la mi gnas pa'o/_/rigs 'jig pa ni shing thog a mra'am pa na za bar 'dod pas de'i so nam byed pa'i dpes byang chub par 'dod pas pha rol tu phyin pa la brtson par bya'o/_/don du gnyer ba ni sems
[\[256b.5\]]can thams cad kyi don du bla na med pa'i byang chub 'dod pa'o/_/rgyu med pa ni rgya mtsho chen po ni chu klung thams cad kyi sgo'i dpes chos thams cad kyi sgo shes rab pha rol phyin ma'o/_/phyir rgol ba dmigs pa'i rtog pa ni skyes bu go mtshon tshang ba phas kyi rgol bas mi tshugs pa'i dpes pha rol
[\[256b.6\]]tu phyin pa lnga shes rab kyis zin na gzhan gyis mi 'phrogs pa'o//_//bsgom lam gyi rnam par rtog pa bzhi las dang po ni/_mdor bsdus rgyas dang sangs rgyas kyi/_/bstang bas yongs su ma bzung dang /_/dus gsum yon tan med pa dang /_/legs pa'i lam ni rnam gsum la/_/
[\[256b.7\]]gzung ba'i rnam rtog 'di gcig ste/_/sbyor ba rnams kyi spyod yul can/_/zhes pa la/_mdor bsdus pa dang rgyas pa'i rnam par rtog pa ni gzugs kyi de bzhin nyid shes nas chos thams cad kyi mdo dang rgyas pa shes par 'gyur ro/_/de bzhin nyid skye ba med 'gag pa med/_gnas pa med 'du 'bral _
[\[257a\]]
[\[257a.1\]]med pa shes pa'o/_/'gre'o/_/bstang bas yongs su ma bzung ba ni rigs kyi bu yum la spyod pa la sangs rgyas kyi dgongs pa mdzad do/_/dus gsum yon tan med pa ni gzugs la sogs pa stong zhes bya ba la sogs pa'o/_/legs pa'i lam ni rnam gsum ni de ltar
[\[257a.2\]]yum la slob/_gnas/_de ltar sgom pa'o/_/gzung rtog gnyis pa ni/_gnyis pa sems dang sems byung rnams/_/'jug pa'i yul can yid byed de/_/sems mi skye dang byang chub kyi/_/snying po yid la mi byed dang /_/theg pa dman pa yid byed dang /_/rdzogs pa'i byang chub yid mi byed/_/
[\[257a.3\]]bsgom dang sgom pa med pa dang /_/de dag las ni bzlog nyid dang /_/ji bzhin don min rnam rtog pa/_/bsgom pa'i lam la shes par bya/_/zhes pa la/_sems mi bskyed pa ni sems dang po bskyed pa byang chub kyi snying po yid la mi byed pa ni byang chub kyi snying po yid la mi byed pa/_theg pa dman pa
[\[257a.4\]]yid la byed pa ni nyan rang gi yid la byed pa dang bral/_rdzogs pa'i byang chub yid la mi byed pa ni rnam pa thams cad mkhyen pa nyid kyi sems dang bral ba/_bsgom dang sgom pa med pa dang /_gnyis ka dang gnyis ka ma yin pas byang chub mi thob/_ji bzhin don ma yin pa'i rtog pa ni yid la byed pa med pa
[\[257a.5\]]byang chub thob pa'o/_/'dzin pa'i rnam par rtog pa dang po ni/_/sems can btags pa'i spyod yul dang /_/chos btags pa dang stong min nyid/_/chags dang rab 'byed bdag nyid dang /_/dngos por byed dang theg gsum dang /_/yon ni dag pa ma yin dang /_/spyod pa rnam par 'khrug pa la/_/'dzin
[\[257a.6\]]par byed pa dang po ste/_/shes par bya ba bsgrags pa yin/_/zhes pa la/_sems can btags pa'i spyod yul ni sems can la sogs par ma btags pa dang /_chos btags pa dang ni gzugs la sogs pa la 'phel 'grib med par chos su ma btags pa dang /_stong pa ma yin pa nyid ni gzugs
[\[257a.7\]]gzugs kyis stong zhes pa la sogs pa dang /_chags dang ni sa bcu la ma chags pa dang /_rab tu 'byed pa ni gzugs nas rnam mkhyen gyi bar la rab tu dbye ba med pa dang /_dngos por byed dang ni sangs rgyas nas sems can yongs su smin pa dang sangs rgyas kyi zhing yongs su dag par bya ba'i dngos po med pa dang /_
[\[257b\]]
[\[257b.1\]]theg pa gsum ni gzugs nas rnam mkhyen gyi bar sangs rgyas kyi spyan lngas kyang ma gzigs pa dang /_yon dag pa ma yin pa ni sangs rgyas dang de'i sprul pa la yon gnas khyad med pa dang /_spyod pa rnam par 'khrugs pa'i rtog pa ni chos nyid rnam par mi 'khrugs pa'o/_/'dzin pa'i rnam par rtog pa tha ma ni/_thams
[\[257b.2\]]cad mkhyen nyid gsum dag gi/_/bdag nyid ji bzhin sgrib lam gsum/_/zhi lam de bzhin nyid sogs dang /_/mtshungs par ldan dang mi ldan dang /_/mi mnyam sdug bsngal la sogs dang /_/nyon mongs rnams kyi rang bzhin dang /_/gnyis su med la kun rmongs pa/_/rnam par rtog pa tha mar
[\[257b.3\]]bzhed/_/ces pa la/_thams cad shes pa ni phyi nang gi chos thams cad skye med du shes pa dang /_lam shes pa ni lam gsum rdzogs pa dang /_rnam pa thams cad mkhyen pa nyid ni ji lta ba dang ji snyed pa shes pa dang /_sgrib pa rnam gsum ni 'phags pa'i gang zag nyon mongs pa'i sgrib pa spangs pa la khyad
[\[257b.4\]]med bag la nyal la phye ba'o/_/zhi lam ni rgyun zhugs la sogs pa 'jig rten gyi tha snyad kyis tha dad kyi don gyi rjes su zhugs pa la dbye ba med/_de bzhin nyid sogs ni de bzhin nyid dang chos nyid la sogs pa ni ldan pa yang ma yin mi ldan pa yang ma yin/_mi mnyam sdug bsngal la sogs ni 'phags pa'i
[\[257b.5\]]bden pa bzhi mnyam pa nyid du shes pa'o/_/nyon mongs rnams kyi rang bzhin dug gsum ni phan par yang mi byed gnod par yang mi byed do/_/gnyis su med la kun rmongs ni/_gnyis dang gnyis ma yin pas byang chub mi thob/_de'i mjug bsdu ba mgon pos gsungs pa ni/_yams nad 'di dag zad nas ni/_/
[\[257b.6\]]yun ring lon nas dbugs phyin ltar/_/rnam pa kun tu 'gro ba yi/_/bde sgrub yon tan phun tshogs kun/_/rgya mtsho che la chu bo bzhin/_/'bras bu mchog gis spa ba yin/_/zhes pa ni rnam par rtog pa rims nad dang 'dra ba zad nas rgya mtsho chen po la chu bo bzhis brgyan pa bzhin du bde ba sgrub pa'i yon tan
[\[257b.7\]]phun sum tshogs pa 'byung ngo /_/chos gnyis kyi zhu ba mang po'i le'u steng bzhi pa'o//_//le'u 'di nas bar chad med pa'i ting nge 'dzin gyi zhus lan gsum/_log sgrub kyi gzhi las/_sems dpa' chen po de la ni/_/rnam pa kun du rten par byed/_/ces pa la/_rab 'byor gyis gsol pa/_yum
[\[258a\]]
[\[258a.1\]]yang zab byang chub tu sems bskyed pa'ang dka' ba bgyid pa ste/_dper na skyes bu la la zhig nam mkha' gzhi ma mchis pa la ljang bu skyed par 'tshal ba bzhin no/_/bka' stsal pa/_sems can med par sems can gyi don du sems bskyed pa ni dka' ba bgyid pa ste/_dper na skyes bu la
[\[258a.2\]]la zhig ljang bu bskyed par 'dod na/_skyes bu des ljang bu de'i rtsa ba la sogs pa ma dmigs par 'dab ma dang 'bras bu la longs spyod par byed pa bzhin du sems can rnams ngan song gsum las bton nas mngon mtho dang nges legs la sogs pa la 'god pa ni chos rnams kyi de bzhin
[\[258a.3\]]nyid rtogs pas de bzhin gshegs par brjod do/_/bsod nams kyi khyad par ni/_stong gsum skye bo nyan thos dang /_/bse ru'i rtogs pa phun tshogs dang /_/byang chub sems dpa'i skyon med la/_/bkod pa'i dge ba spel mdzad nas/_/bsod nams mang po nyid kyis ni/_/sangs rgyas nyid kyi bar med de/_/bar chad med pa'i ting nge
[\[258a.4\]]'dzin/_/'di ni rnam pa kun mkhyen nyid/_/ces pa ni stong gsum gyi stong chen po'i sems can thams cad 'phags pa nyan rang la bkod pa bas/_sems dang po bskyed pa'i byang chub sems dpa'i dge ba khyad par du 'phags te/_rnam pa thams cad mkhyen pa nyid thob pa la bar gzhan gyis ma chod pa'i phyir
[\[258a.5\]]ro/_/rnam pa thams cad mkhyen pa nyid kyi sems bskyed pa'i rnam pa thams cad mkhyen pa ni/_'di yi dmigs pa dngos med de/_/bdag po dran pa yin par bzhed/_/rnam pa bzhi nyid 'di la ni/_/rab tu smra rnams brgyud mar rgol/_/zhes pa la/_rnam pa thams cad mkhyen pa nyid kyi dmigs pa ni dngos po
[\[258a.6\]]med pa/_bdag po ni dran pa/_rnam pa ni zhi ba/_rab tu smra ba rgol ba ni rnam pa thams cad mkhyen pa nyid la dngos po med na 'di ltar mi 'thad do zhes nas rgol ba ni/_dmigs pa 'thad dang de yi ni/_/ngo bo nyid nges gzung ba dang /_/rnam kun mkhyen nyid ye shes dang /_/dam pa'i don dang kun rdzob dang /_/sbyor dang
[\[258a.7\]]dkon mchog gsum po dang /_/thabs bcas thub pa'i rtogs pa dang /_/phyin ci log ni lam bcas dang /_/gnyen po mi mthun phyogs dag dang /_/mtshan nyid dang ni bsgom pa la/_/smra ba rnams kyi log rtogs pa/_/rnam pa kun mkhyen nyid brten nas/_/rnam pa bcu drug dag tu bzhed/_/ces pa la/_
[\[258b\]]
[\[258b.1\]]dmigs pa ni rab 'byor gyis smras pa/_rnam pa thams cad mkhyen pa nyid la dmigs pa med na gzugs nas rnam mkhyen gyi bar yang dmigs pa ma mchis pa lags sam gyi lan/_gzugs nas rnam mkhyen gyi bar yang dmigs pa med pa de nyid dmigs pa'o/_/ngo bo nyid nges pa ni rab 'byor gyis gsol
[\[258b.2\]]pa/_/chos thams cad dngos po ma mchis na sems dang po bskyed pa thabs sbyin pa nas rnam mkhyen gyi bar gyi sems can yongs su smin pa dang /_sangs rgyas kyi zhing yongs su dag pa lags/_bka' stsal pa/_gzugs nas rnam mkhyen gyi bar la dngos po med pa de nyid kyi phyir sems can yongs su
[\[258b.3\]]smin par byed pa dang /_sangs rgyas kyi zhing yongs su dag par byed pa ni ngo bo nyid do/_/chos thams cad dngos po med pa la rnam pa thams cad mkhyen pa nyid kyi ye shes mi 'thad zhus pa'i lan/_yum la spyod pa'i tshe sbyin pa nas rnam mkhyen gyi bar la spyod kyang mi rtog mtshan mar mi byed pa de dngos po yod
[\[258b.4\]]pa'am dngos po med pa yid la mi byed pa de nyid rnam pa thams cad mkhyen pa nyid kyi ye shes so/_/chos thams cad dngos po med na bden pa gnyis mi 'thad do zhus pa'i lan/_gzugs nas rnam mkhyen gyi bar gyi kun rdzob de ka dngos po med pa ni don dam mo/_/yang dag par bstan pa'i le'u ste lnga bcu
[\[258b.5\]]lnga pa'o//_//gsol pa/_byang chub kyi spyod pa gang lags/_bka' stsal pa/_gzugs nas rnam mkhyen gyi bar stong zhes bya bar spyod de/_ci nas blo rnam pa gnyis su mi 'gyur ba ni sbyor ba'o/_/chos thams cad dngos po med pa la sangs rgyas mi 'thad do zhus pa'i lan/_chos thams cad
[\[258b.6\]]dngos po med par thugs su chud pa ni sangs rgyas so/_/chos dkon mchog ni chos thams cad dngos po med na gzugs nas rnam mkhyen gyi bar skye 'gag dang 'khor 'das ma mchis par 'gyur ro zhus pa'i lan/_gzugs nas rnam mkhyen gyi bar skye 'gag med pa la sogs pa de nyid chos yin/_de cis
[\[258b.7\]]na/_byis pa so so'i skye bo rnams gnyis la spyod pas na dge ba'i rtsa ba mi 'phel ba la gnyis 'dzin med pa ni chos so/_/dge 'dun ni dge ba'i bshes gnyen gyis gsungs pa'i gsung rab yan lag bcu gnyis kyi don rtogs nas bsnyen bkur ba'o/_/dge ba'i bshes gnyen la bsnyen bkur ba'i
[\[259a\]]
[\[259a.1\]]le'u ste lnga bcu drug pa'o//_//thabs bcas ni sbyin pas sems can rnams ser sna las zlog pa'o/_/sbyin pa'i le'u ste lnga bcu bdun pa'o//_//tshul khrims kyis sems can rnams mi dge ba las zlog pa'o/_/pha rol tu phyin pa bzhis sems
[\[259a.2\]]can gyi don du pha rol tu phyin pa bzhi la spyod pa'o/_/pha rol tu phyin pa drug gi thabs kyi le'u ste lnga bcu brgyad pa'o//_//thub pa'i rtogs pa ni gzugs nas rnam mkhyen gyi bar dngos po med pa'i ngo bo nyid las mi g.yo bas dngos po dang dngos po med pa dang gnyis ka dang gnyis ka ma
[\[259a.3\]]yin pa bzhis byang chub mi thob par spros pa med pa ni thub pa'i rtogs pa'o/_/phyin ci log ni gzugs nas rnam mkhyen gyi bar du rtag ces bya ba dang mi rtag ces bya ba la sogs pa spros pa yin pas de tsho ni byang chub sems dpa' mi spro'o/_/de cis na gzugs nas rnam mkhyen gyi bar ni
[\[259a.4\]]spror med pa ste dngos po med pa'i phyir ro/_/lam bcas ni chos thams cad dngos po med na rgyun zhugs la sogs pa 'phags pa'i gang zag rnams ji ltar mchis pa lags kyi lan/_chos nyid brtsan par byas nas rgyun zhugs la sogs pa'i lam dngos po med pa ste/_byang chub
[\[259a.5\]]kyi phyogs la bslab par bya'o/_/gnyen po ni chos thams cad dngos po ma mchis na byang chub kyi phyogs kyi chos la ji ltar bslab par bgyi'i lan/_gzugs nas rnam mkhyen gyi bar chos 'dul ba 'di la ldan pa yang ma yin mi ldan pa yang ma yin pa la sogs par shes pa ni byang chub kyi
[\[259a.6\]]phyogs so/_/mi mthun pa'i phyogs ni 'phags pa'i chos 'dul ba zhes bgyi ba gang lags kyi lan/_'phags pa'i gang zag rnams la nyon mongs pa rnams dang gzugs nas rnam mkhyen gyi bar du ldan pa yang ma yin mi ldan pa yang ma yin pa ni 'phags pa'i chos 'dul ba'o/_/
[\[259a.7\]]mtshan nyid ni chos thams cad dngos po ma mchis na gzugs nas rnam mkhyen gyi bar dngos po ma mchis par 'gyur ro'i lan/_mtshan nyid med par shes pa de nyid yum la spyod pa'i mtshan nyid de/_sngar mtshan nyid gcig med pa yod par 'gyur ba med do/_/sgom pa ni chos thams cad
[\[259b\]]
[\[259b.1\]]mtshan nyid ma mchis dngos po ma mchis na sgom pa ma mchis par 'gyur ro'i lan/_sgom pa ma mchis pa de nyid sgom pa yin te gzugs nas rnam mkhyen gyi bar yang mi sgom pa rnam par sgom pa'o/_/ji ltar zhe na/_gzugs nas rnam mkhyen gyi bar dngos po yod ces bya bar
[\[259b.2\]]mi sgom mo/_/dngos po gang zhe na/_mig dang gzugs nas sangs rgyas dang byang chub kyi bar gnyis ni dngos po'o/_/dngos po'i 'du shes can la sbyin pa la sogs pa med do/_/tha na mthun pa'i bzod pa yang med na gzugs la sogs pa yongs su shes pa lta ci smos/_rnam
[\[259b.3\]]'phel gyi le'u ste lnga bcu dgu pa'o//_//mthar gyis pa ni/_sbyin pa shes rab bar dag dang /_/sangs rgyas la sogs dran dang chos/_/dngos med ngo bo nyid kyis de/_/mthar gyis pa yi bya bar bzhed/_/ces pa ni pha rol tu phyin pa drug mi mnyam pa dang mnyam pa'i phung po
[\[259b.4\]]lnga rim gyis slob pa'o/_/rjes su dran pa drug ni sangs rgyas la phung po lnga la sogs par yid la mi byed pa dang /_chos dge mi dge la sogs par yid la mi byed pa dang /_dge 'dun skyes bu zung bzhi dang gang zag ya brgyad du yid la mi byed pa dang /_tshul khrims lus ngag yid gsum du yid
[\[259b.5\]]la mi byed pa dang /_gtong ba longs spyod la sogs par yid la mi byed pa'o/_/lha 'dod pa'i khams dang gzugs kyi khams kyi lhar yid la mi byed pa'o/_/dran pa med cing yid la byed pa med pa ni rjes su dran pa drug go/_/chos thams cad dngos po med par yid la mi byed pa dang bcu
[\[259b.6\]]gsum mo/_/mthar gyis pa'i le'u ste drug cu pa'o//_//skad cig ma'i bzhi las/_dngos po med pa'i skad cig ma ni/_sbyin pa la sogs re re yis/_/zag med chos kun bsdus pa'i phyir/_/thub pa'i skad cig gcig pa yi/_/rtogs pa de ni shes par bya/_/zhes pa ni chos
[\[259b.7\]]thams cad dngos po med pa la sems bskyed pa gcig gis pha rol tu phyin pa drug rdzogs pa'o/_/dpe ni mgon pos/_ji ltar skyes bus zo chun rgyud/_/rdogs thabs gcig gis bskyod pa na/_/thams cad cig car 'gul ba ltar/_/skad cig cig shos de bzhin no/_/dmigs
[\[260a\]]
[\[260a.1\]]pa med pa'i skad cig ni/_gang tshe chos dkar thams cad kyi/_/rang bzhin shes rab pha rol phyin/_/rnam smin chos nyid gnas skabs skyes/_/de tshe skad cig gcig shes bya/_/zhes pa ni chos thams cad mtshan ma med pa byed pa med pa dmigs pa med par pha
[\[260a.2\]]rol tu phyin pa drug rdzogs par byed pa'o/_/mtshan ma med pa'i le'u ste drug cu gcig pa'o//_//mtshan nyid med pa'i skad cig ma ni/_/sbyin la sogs la spyod pa yis/_/chos kun rmi lam 'drar gnas nas/_/chos kun mtshan nyid med par ni/_/skad cig ma ni gcig
[\[260a.3\]]gis rtogs/_/zhes pa ni rmi lam dang sgyu ma la sogs pa lta bu'i nyer len gyi phung po lnga la gnas nas pha rol tu phyin pa drug rdzogs pa ni rmi lam la sogs pa la mtshan nyid med do/_/gnyis su med pa'i skad cig ma ni/_rmi lam dang ni de mthong nyid/_/gnyis kyi tshul du mi
[\[260a.4\]]mthong ltar/_/chos rnams gnyis su med par ni/_/skad cig ma ni gcig gis mthong /_/zhes pa ni rmi lam dang sgyu ma la sogs pa lta bu'i nyer len gyi phung po lnga la gnas nas pha rol tu phyin pa drug rdzogs pa ni mi mthong rmi lam rmi ba po mi mthong zhes pa la sogs pas bstan/_
[\[260a.5\]]ngo bo nyid kyi sku ni/_thub pa'i ngo bo nyid sku ni/_/zag med chos kun rnam kun du/_/rnam par dag 'gyur gang dag yin/_/de dag rang gi mtshan nyid can/_/zhes pa ni zag pa med pa'i chos thams cad rang bzhin gyis rnam par dag pa ni ma bcos pa'i phyir ngo bo nyid kyi sku'o/_/
[\[260a.6\]]mtshan nyid med pa'i le'u ste drug cu gnyis pa'o//_//le'u 'di nas 'gro rnams zhi ba dang /_bsdu ba'i dngos po bzhi ston pa ni zhus lan drug_/phyogs bskor bdun/_bsdu ba'i dngos po bzhi ste bzhi bcu ston pa las/_'gro rnams zhi ba'i las dang ni/_/bsdu rnams
[\[260a.7\]]bzhi la 'god pa dang /_/kun nas nyon mongs bcas pa yis/_/rnam par byang ba rtogs pa dang /_/bdag nyid ji bzhin sems can gyi/_/don dang pha rol phyin drug dang /_/sangs rgyas lam dang rang bzhin gyis/_/stong pa nyid dang gnyis zad dang /_/brda dang dmigs pa med
[\[260b\]]
[\[260b.1\]]pa dang /_/lus can rnams ni yongs smin dang /_/byang chub sems dpa'i lam dang ni/_/mngon par zhen pa bkag pa dang /_/byang chub thob dang sangs rgyas zhing /_/rnam par dag dang nges pa dang /_/sems can don ni tshad med dang /_/sangs rgyas bsten sogs yon tan dang /_/byang chub
[\[260b.2\]]yan lag las rnams ni/_/chud mi za dang bden mthong dang /_/phyin ci log ni spongs pa dang /_/de bzhin med pa'i tshul dang ni/_/rnam par byang dang tshogs dang ni/_/'dus byas dang ni 'dus ma byas/_/tha dad nyid du mi mthong dang /_/mya ngan 'das la 'god pa ni/_/chos kyi sku yi
[\[260b.3\]]phrin las te/_/rnam pa nyi shu bdun du 'dod/_/ces pa las/_dang po ni chos thams cad sgyu ma lta bu dngos po ma mchis pa rang gi mtshan nyid kyis stong pa la sems bskyed nas sems can gyi don mi 'thad do zhus pa'i lan/_chos thams cad mtha' las 'das pa stong pa nyid dang /_
[\[260b.4\]]thog ma dang tha ma med pa stong pa nyid yin yang /_byis pa so so'i skye bo rnams 'khrul nas/_rmi lam mthong ngo rmi lam rmi ba po yang mthong ngo la sogs te/_dge mi dge'i las kyis 'gro drug gi snang ba shar bas byang chub sems dpa' don mdzad do/_/gnyis pa rab 'byor gyis smras
[\[260b.5\]]pa/_chos thams cad stong pa nyid la sems can gyi don mdzad pa ni ngo mtshar lags so/_/bka' stsal pa/_chos thams cad rang bzhin med pa la sems bskyed nas pha rol tu phyin pa drug gis sems can gyi don mdzad pa ni ngo mtshar rmad kyi chos so/_/gsum pa rab 'byor gyis
[\[260b.6\]]gsol pa/_nyan rang la ma mchis pa'i ngo mtshar rmad du byung ba'i chos de gang lags/_bka' stsal pa/_sbyin pa nas rnam mkhyen gyi bar ro/_/phyogs bskor bdun ni/_ngas sangs rgyas kyi spyan gyis phyogs bcu'i 'jig rten gyi khams la gzigs na/_byang chub sems dpa'
[\[260b.7\]]rnams ched du bsams nas phyogs bcu'i dmyal ba/_phyogs bcu'i dud 'gro/_phyogs bcu'i yi dgas/_phyogs bcu'i 'dod lha/_phyogs bcu'i gzugs khams kyi lha/_phyogs bcu'i mi rnams kyi don byed pa mthong ngo /_/bsdu ba bzhi ni zang zing gi sbyin pa dang /_chos
[\[261a\]]
[\[261a.1\]]kyi sbyin pa dran pa nye bar gzhag pa nas sangs rgyas kyi chos ma 'dres pa'i bar gyi chos sku dang /_mtshan bzang po sum cu rtsa gnyis dang /_dpe byad bzang po brgyad cu'i longs sku dang /_yi ges yi ge med pa'i don rtogs par gyis shig ces pa yan chod chos kyi sbyin
[\[261a.2\]]pa dang pha rol tu phyin pa drug brjod pa ni snyan par smra ba dang /_de drug gi don la don spyod pa ni don spyod pa dang /_de drug dang mi 'gal ba ni don mthun pa'o/_/sprul pa'i sku'i zhus lan gsum ni rab 'byor gyis gsol pa/_chos thams cad stong pa nyid lags na/_byang chub sems
[\[261a.3\]]dpas pha rol tu phyin pa drug nas rnam mkhyen gyi bar la spyad de/_sems can la chos ston pa lags/_stong pa la ni sems can ma mchis/_sems can ma mchis pas gzugs nas rnam mkhyen gyi bar du ma mchis lags so zhus pa'i lan/_sems can med pas stong pa bco
[\[261a.4\]]brgyad du rig par bya'o/_/gzugs nas rnam mkhyen gyi bar du bdag nyid kyis stong pa rig nas gzhan la stong pa nyid du ston te/_dper na/_sangs rgyas kyi sprul pas sprul pa mang po sprul te/_la la sbyin pa nas la la rnam mkhyen gyi bar la bkod na gang yang bkod pa yod snyam mam/_
[\[261a.5\]]de bzhin du gzugs nas rnam mkhyen gyi bar du ma bcings ma grol/_ma bcings ma grol ba gang yin pa de gzugs nas rnam mkhyen gyi bar ma yin te/_gzugs nas rnam mkhyen gyi bar du chos thams cad rnam par dag pa'i phyir ro/_/de ltar shes na chos kyi dbyings la 'gal
[\[261a.6\]]ba med do/_/gnod pa med do/_/zhus lan gnyis pa gzugs nas rnam mkhyen gyi bar yang gzhan de bzhin nyid kyang gzhan/_yang dag pa'i mtha' yang gzhan ma yin na/_las rgyu 'bras mi 'thad de/_chos kyi dbyings la rnam par dag pa ma mchis pa'i slad du'o zhes
[\[261a.7\]]pa la/_bka' stsal pa/_las rgyu 'bras kun rdzob tu gsungs kyi/_don dam par ma yin no/_/zhus lan gsum pa bsgoms pa dang ma bsgoms pas rgyun du zhugs pa la sogs pa'i 'phags pa'i gang zag char phye nas bstan pa ma yin na/_kun sbyor gsum spangs pa'i phyir rgyun zhugs
[\[261b\]]
[\[261b.1\]]thob po zhes bya ba la sogs pa ji ltar rtogs par bgyi zhus pa'i lan/_rgyun du zhugs pa la sogs pa 'dus byas dang 'dus ma byas mtshan nyid med par khong du chud pa'i tshe/_bdag nyid dge ba'i lam la spyod cing gzhan ma la 'god pa'i dpe ni sprul pa de dge ba spyod kyang de'i ro myang ba ni
[\[261b.2\]]med do/_/mtshan dpe'i le'u ste drug cu gsum pa'o//_//le'u 'di nas kun nas nyon mongs pas rnam par byang ba rtogs pa dang /_bdag nyid ji lta ba bzhin du sems can rnams mya ngan las 'das pa la 'god pa'i phrin las dang gnyis las/_dang po la gsum ni/_rab 'byor
[\[261b.3\]]gyis gsol pa/_ji ltar chos rnams mtshan nyid med par rtogs lags/_lan sprul pa ni nyon mongs pa dmigs pa bcu gcig gzugs nas rnam mkhyen gyi bar la spyod pa med pa de bzhin du/_byang chub sems dpa' yum la spyod pa gang la yang mi spyod na chos kyi tshul rtogs pa yin no/_/
[\[261b.4\]]gnyis pa gsol pa/_phung po lnga sprul pa lta bu lags na/_sprul pa la ni phung po lnga kun nas nyon mongs rnam par byang ba 'gro ba lnga ma mchis na ji ltar byang chub sems dpa'i mthur 'gyur lags/_lan byang chub sems dpa' byang chub kyi spyod pa'i tshe/_'gro ba lnga la sogs pa la dmigs
[\[261b.5\]]te/_sprul pa lta bur shes so/_/mthong ngo /_/rtogs so/_/gsol pa sprul pa lta bur rtogs lags na gang gi don du byang chub sems dpa' sbyin pa nas rnam mkhyen gyi bar la spyod cing sangs rgyas kyi zhing dag sems can yongs su smin par bgyid pa lags/_lan gal te sems can rnams
[\[261b.6\]]rang rang gis sprul pa lta bur ma shes pa'i don du sems can rnams kyi don mdzad do/_/gsum pa chos thams cad rmi lam lta bu la sogs pa lags na sems can rnams ci la gnas na byang chub sems dpa' rnams yum la spyod cing sems can rnams gyen du bskyod pa lags/_lan sems
[\[261b.7\]]can rnams ni ming dang mtshan ma med pa la zhen pa lags/_de'i log rtogs 'gegs pa'o/_/bdag nyid ji bzhin sems can gyi don byed pa la gnyis las dang po gsol pa/_chos thams cad ming dang mtshan mar bas la/_chos su rtogs pa las byung ba lags na byang chub sems dpa'
[\[262a\]]
[\[262a.1\]]yum la spyod pa'i tshe/_bdag gzhan dge la spyod cing sems can rnams theg pa gsum la gzhol ba lags/_lan thal ba ni gal te dngos po'am dngos po'i mtshan ma gcig yod na ni/_byang chub sems dpa' yum la spyod pa'i tshe/_bdag gzhan dge ba
[\[262a.2\]]la spyod cing sems can rnams theg pa gsum la gzhol ba la sbyor bar mi 'gyur bar thal ba las/_ldog pa dngos po dang dngos po'i mtshan ma med pas na byang chub sems dpa' yum la spyod pa'i tshe/_mtshan ma med pa'i tshul gyis pha rol tu phyin pa drug nas sangs rgyas kyi chos ma
[\[262a.3\]]'dres pa'i bar rang rdzogs par byas nas gzhan dge ba la sbyor te/_gal te chung ngu na skra'i rtse mo cha shas bzhag pa tsam cig yod kyang byang chub sems dpa' yum la spyod pa'i tshe/_mtshan ma med pa dran pa med pa yid la byed pa med par sangs rgya bar mi 'gyur te/_sems can rnams
[\[262a.4\]]kyang 'jog par mi 'gyur bar thal ba las/_de las zlog pa'i phyir ro/_/gsol pa chos thams cad mtshan ma ma mchis pa la sogs pa lags na/_'di dag ni dmigs pa bcu gcig 'phags pa'i gang zag go zhes ji ltar 'brang bar bgyi'i lan/_mtshan ma med pa la yang gzhan
[\[262a.5\]]la chos de rnams kyang gzhan zhig yin snyam mam/_gsol pa de lta ma lags so/_/mtshan ma med pa nyid rgyun du zhugs pa la sogs pa yin nam/_gsol pa de ma lags so/_/rnam grangs des na chos thams cad mtshan ma med par rig par bya ste/_de ni pha rol tu phyin pa nas
[\[262a.6\]]rnam mkhyen gyi bar du dge ba'i rtsa ba 'phel lo/_/de ci'i phyir zhe na/_/byang chub sems dpa' ni rnam thar sgo gsum la spyod pas/_gzugs nas rnam mkhyen gyi bar la slob pa yin no/_/zhus lan gnyis pa/_phan tshun tha dad pa'i chos de dag la bslabs na chos kyi dbyings
[\[262a.7\]]rnam par dkrug par mi 'gyur ram/_lan chos kyi dbyings su ma gtogs pa'i chos gang yang med pas/_dmigs pa bcu gcig la sogs pa chos thams cad dbyer med pa'i tshul gyis chos kyi dbyings la bslab par bya'o/_/gsol pa chos thams cad chos kyi dbyings lags
[\[262b\]]
[\[262b.1\]]na/_byang chub sems dpa' yum la spyod pas/_ji ltar gzugs nas rnam mkhyen gyi bar la med pa la bslab par bgyi/_tha dad med pa la tha dad du bslabs na phyin ci log tu mi 'gyur ram/_de ci'i phyir zhe na/_gzugs nas rnam mkhyen gyi bar yang gzhan ma yin/_chos kyi dbyings
[\[262b.2\]]kyang gzhan ma lags so/_/de'i lan gzugs dang rnam mkhyen gyi bar yang gzhan ma yin pas byang chub sems dpa' yum la spyod pa'i tshe chos kyi dbyings las ma gtogs pa'i chos gang yang ma mthong ste/_chos thams cad chos kyi dbyings su shes nas ming med pa la ming gi brdas
[\[262b.3\]]ston te 'di ni gzugs nas rnam mkhyen gyi bar ro zhes bya bar ston to/_/dper na sgyu ma mkhan gyis rdzas kyi rnam pa gyi na zhig la brten te gzugs kyi bye brag sna tshogs glang po nas sangs rgyas kyi sku'i yan lag rdzogs pa'i bar du bstan na/_de la sems can byis pa'i ngang tshul can dag
[\[262b.4\]]de la ngo mtshar du 'dzin/_skyes bu mkhas shing gsal ba mgo skor du go/_/de bzhin du byang chub sems dpa' yum la spyod pa'i tshe chos kyi dbyings su ma gtogs pa'i chos gang yang ma mthong yang /_thabs la mkhas pas sems can yongs su smin par byed kyang /_sems can mi dmigs
[\[262b.5\]]par sbyin pa nas rnam mkhyen gyi bar du bdag kyang spyod gzhan yang spyod du 'jug chos kyi dbyings dus gsum du 'gyur ba med pa sems can rnams la ston to/_/mnyam pa nyid kyi le'u ste re bzhi pa'o//_//le'u 'di nas phrin las lnga las/_dang po pha rol tu phyin pa drug ni zhus pa/_
[\[262b.6\]]sems can dang sems can du gdags pa dmigs su ma mchis na su'i don du byang chub sems dpa' yum sgom pa lags/_lan thabs la mkhas pas sems can rnams la yang dag pa'i mtha' la 'god pa'i thabs la mkhas pa ni byang chub sems dpa' yum la spyod pa'i tshe/_
[\[262b.7\]]sems dang po bskyed pa nas nye bar bzung ste/_sems can rnams pha rol tu phyin pa drug la 'god cing drug po de nyid rang bzhin gyis stong zhing mi dmigs pa'o/_/sangs rgyas kyi lam gyi mdzad pa ni dge ba bcu nas rnam mkhyen gyi bar la bdag nyid gnas shing sems can gzhan 'god
[\[263a\]]
[\[263a.1\]]do/_/rang bzhin gyis stong pa nyid kyi mdzad pa la zhus lan gnyis las/_dang po ni gal te chos thams cad rang bzhin gyis stong pa lags na rang bzhin gyis stong pa nyid la ni sems can dang chos dang chos ma yin pa yang ma dmigs na/_byang chub sems dpa' rnams ji ltar thams cad mkhyen
[\[263a.2\]]pa nyid kyi don du 'jug la/_lan de de bzhin te chos thams cad rang bzhin gyis stong pa lags na chos de rnams ma dmigs so/_/gal te chos thams cad rang bzhin gyis stong pa zhig ma yin na ni/_byang chub sems dpa' rang bzhin gyis stong pa nyid la gnas te sangs
[\[263a.3\]]rgyas nas rang bzhin stong pa nyid du mi ston te/_rab 'byor gyis gzugs nas rnam mkhyen gyi bar ni rang bzhin gyis stong ngo /_/de bas na gzugs nas rnam mkhyen gyi bar rang bzhin gyis stong pa zhes bya bar chos ston to/_/rang bzhin gyis stong pa zhes bya ba'i go ba ni
[\[263a.4\]]'jig par mi 'gyur/_phyis med par 'gro ba ma yin/_'phel 'grib med/_skye 'gag med/_kun nas nyon mongs pa dang rnam par byang ba med de yul na mi gnas phyogs na mi gnas pa 'gro 'ong med pa de la gnas nas bla na med pa'i byang chub la 'jug pa med pa'i tshul gyis
[\[263a.5\]]'jug ste/_chos thams cad rang bzhin gyis stong par mthong nas/_sgrib pa'i chos thams cad yang dag par rjes su mi mthong ngo /_/rang bzhin stong pa nyid la byed pa'i skyes bu bcu gnyis nas dpe byad bzang po brgyad cu'i bar du mi dmigs na/_bla na med pa'i byang chub la dngos por the
[\[263a.6\]]tshom lta ga la 'ong /_dper na de bzhin gshegs pa'i sprul pas 'khor rnam pa bzhi la chos bstan yang rgyun du zhugs pa la sogs pa thob pa med pa bzhin du phyin ci log gi skyes bu phyin ci ma log pa la 'god do/_/gang la phyin ci log med pa de la bdag nas rnam
[\[263a.7\]]mkhyen gyi bar du med do/_/gang la gzugs nas rnam mkhyen gyi bar du med pa de ni rang bzhin stong pa nyid de/_de la gnas shing phyin ci log tu gyur pa sems can gyi 'du shes gzugs kyi 'du shes zag pa dang bcas pa'i 'du shes las 'grel to/_/byang chub kyi phyogs kyi chos nas
[\[263b\]]
[\[263b.1\]]sangs rgyas kyi chos ma 'dres pa bco brgyad kyi bar du don dam pa ni ma yin te/_'dus ma byas ma skyes pa 'byung ba med pa ni rang bzhin gyis stong pa nyid do/_/de ni sangs rgyas bcom ldan 'das rnams kyi byang chub ste/_bdag nas rnam mkhyen gyi bar du med do/_/byang chub
[\[263b.2\]]sems dpa' ni rang bzhin gyis stong pa nyid yongs su shes pa las lam gyi don du byang chub la 'jug pa med/_de ni snga phyi bar gsum du rang bzhin gyis mi stong pa ma yin no/_/byang chub sems dpa' lam thams cad yongs su rdzogs par byas/_sems can yongs su smin
[\[263b.3\]]pa dang sangs rgyas kyi zhing yongs su dag par byas nas mngon par rdzogs par sangs rgyas te/_dus gsum gyi sangs rgyas thams cad kyi tshul rang bzhin gyis stong pa nyid kyi pha rol tu phyin pa las nyams par mi 'gyur ro/_/zhus lan gnyis pa ni byang chub sems dpa' ni rang bzhin
[\[263b.4\]]stong pa nyid la spyod cing /_gzugs nas rnam mkhyen gyi bar yang gzhan la rang bzhin stong pa nyid kyang gzhan yang zhes 'gal bar mi bgyid/_gzugs nas rnam mkhyen nyid kyang rang bzhin stong pa nyid do zhes brjod pa ni ngo mtshar to/_/de'i lan gzugs nas rnam mkhyen gyi bar
[\[263b.5\]]yang gzhan ma yin rang bzhin stong pa nyid kyang gzhan ma yin te/_gal te gzugs nas rnam mkhyen gyi bar rang bzhin stong pa ma yin na ni/_rang bzhin gyis stong par khong du chud nas sangs mi rgya bar thal ba las/_rang bzhin gyis stong pa ni 'jig pa'am rtag tu gnas
[\[263b.6\]]pa'am 'gro sa med de/_gzhan du na 'jig rten rnams ni rmongs shing phung po la mngon par zhen pas skye rga na 'chi'i sdug bsngal las mi grol lo/_/de'i phyir byang chub sems dpas rang bzhin stong pa nyid kyi pha rol tu phyin pa la spyod cing /_gzugs nas rnam mkhyen gyi bar stong
[\[263b.7\]]ngam mi stong zhes rnam par 'khrug par mi byed do/_/de ci'i phyir zhe na/_rang bzhin stong pa nyid ni 'di ni gzugs nas rnam mkhyen gyi bar ro/_/'di ni gzugs nas rnam mkhyen gyi bar stong pa nyid do zhes rnam par 'khrug par mi byed do/_/dper na nam mkha' ni nam mkha' 'khrug
[\[264a\]]
[\[264a.1\]]par mi byed do/_/de bzhin du gzugs nas rnam mkhyen gyi bar yang stong pa nyid 'khrug par mi byed do/_/stong pa nyid kyang de rnams 'khrug par mi byed de/_gnyis ka dmigs su med pa'i phyir ro/_/gnyis zad kyi mdzad pa ni/_gal te chos thams cad
[\[264a.2\]]ma mchis lags na bdag bla na med pa'i byang chub tu sems bskyed nas mngon par rdzogs par sangs rgyas par 'gyur/_gnyis su 'byed pa la ni byang chub ma mchis so/_/lan de de bzhin no/_/gnyis la spyod pa la byang chub med do/_/byang chub ni gzugs nas rnam mkhyen
[\[264a.3\]]gyi bar la mi spyod do/_/de ci'i phyir zhe na/_byang chub ni bdag gam bdag gir bya ba med pa ste/_gzugs nas rnam mkhyen gyi bar la bdag gam bdag gir bya ba med do/_byang chub 'dzin pa dang mi 'dzin pa gang la yang mi spyod do/_/gsol pa 'o na byang chub ci la spyod lags/_
[\[264a.4\]]lan mgo bsgre ba ni de bzhin gshegs pa'i sprul pa dang /_dgra bcom pa'i rmi lam gyi blo 'dzin pa'am mi 'dzin pa gang la spyod/_lan dgra bcom pa la nyal ba ma mchis na rmi lam gyi blo 'dzin pa'am mi 'dzin pa gang yang mi spyod do/_/brda'i mdzad pa ni gsol pa byang chub 'dzin pa
[\[264a.5\]]dang mi 'dzin pa gang la yang mi spyod/_gzugs nas rnam mkhyen gyi bar la yang mi spyod na/_spyir lugs kyis ni phar phyin nas rnam pa thams cad mkhyen pa nyid rdzogs par byas nas sangs rgya/_phar phyin nas rnam pa thams cad mkhyen pa nyid kyi bar ma rdzogs na sangs rgya bar mi nus
[\[264a.6\]]so/_/lan phar phyin nas rnam mkhyen gyi bar ma rdzogs na sangs mi rgya rdzogs na sangs rgya zhes pa de bas gzugs nas rnam mkhyen gyi bar de yang rang bzhin la gnas te sangs rgya'o/_/rang bzhin de yang nye bar zhi ba ste/_'phel 'grib med/_skye 'gag med/_kun nas nyon
[\[264a.7\]]mongs pa dang rnam par byang ba med/_thob pa dang mngon par rtogs pa med de/_'jig rten gyi tha snyad du sangs rgya'i don dam par ni gzugs nas rnam mkhyen gyi bar du ma yin no/_/de bas na sems dang po bskyed pa nas nye bar bzung ste/_byang chub la spyod kyang sems dang sems can
[\[264b\]]
[\[264b.1\]]dang sangs rgyas dang byang chub sems dpa' mi dmigs so/_/mgo bsgre ba ni rab 'byor dgra bcom pa thob ces pa de dag dmigs par 'gyur ram/_/gsol pa ma lags so/_/'jig rten gyi tha snyad kyis bstan pa lags so/_/don de bzhin du gzugs nas rnam mkhyen
[\[264b.2\]]gyi bar yang 'jig rten gyi tha snyad du btags pa'o/_/byang chub sems dpa' ni chos gang yang 'phel 'grib bam phan gnod gang yang mi dmigs te chos kyi rang bzhin nye bar gzung na chos rnams kyi rang bzhin la ma dmigs na/_/sems dang po bskyed pa nas rnam mkhyen gyi bar
[\[264b.3\]]du dmigs par 'gyur ba lta ci smos/_de ltar byang chub la spyod cing sangs rgyas te sems can gyi don byed do/_/chos nyid 'khrug pa med pa'i le'u ste re lnga pa'o//_//le'u 'di nas mi dmigs pa dang sems can yongs su smin par byed pa'i phrin las gnyis ston pa las/_
[\[264b.4\]]dang po la zhus lan bdun ni gsol pa/_byang chub sems dpa' pha rol tu phyin pa nas rnam mkhyen gyi bar rdzogs par bgyis kyang sangs mi rgya lags sam/_lan byang chub sems dpa' yum la spyod pa'i tshe thabs mkhas pas sbyin pa nas rnam mkhyen gyi bar la spyod kyang /_de dag
[\[264b.5\]]kyang mi dmigs de las gzhan du'ang mi spyod na/_byang chub kyi lam thob par 'gyur te/_yum la de ltar spyod na bla na med pa'i byang chub tu sangs rgya'o/_/zhus lan gnyis pa ni byang chub sems dpa' yum la spyod pa'i tshe/_byang chub kyi lam la brtson par bgyid pa lags/_de'i
[\[264b.6\]]lan gzugs nas rnam mkhyen gyi bar la mi sbyor mi 'byed de/_gang sbyar bar bya ba'am dbye bar bya ba ngo bo nyid med pa'i phyir ro/_/zhus lan gsum pa ni gang sbyar ba'am dbye bar bya ba'i ngo bo nyid ma mchis na/_yum la ji ltar bslab par bgyi/_yum la ma bslabs na sangs
[\[264b.7\]]rgya bar mi nus lags so/_/de'i lan de de bzhin te thabs la mkhas pa yin gyi 'on te ma dmigs na/_'di ni gzugs nas rnam mkhyen gyi bar ro zhes ci zhig gzung /_sbyin pa nas rnam mkhyen gyi bar ni gzung du med pa ste/_slob pa dang byang chub dang sangs rgyas nas so so'i skye
[\[265a\]]
[\[265a.1\]]bo'i bar ro zhes yod par ga la 'gyur/_zhus pa bzhi pa ni chos thams cad dngos po ma mchis pa la so so'i skye bo nas sangs rgyas kyi bar du dmigs su ma mchis lags/_lan ji ltar gzugs nas rnam mkhyen gyi bar la byis pa so so'i skye bos mngon
[\[265a.2\]]par zhen par 'gyur ba de ltar yod par 'gyur tam/_yod dam yod par 'gyur ram/_gsol pa de rnams phyin ci log lags kyi de ni ma mchis lags so/_/lan chos thams cad dngos po med pa la phyin ci log gi dbang gis dngos por bzung ba de byang chub sems dpa' thabs la
[\[265a.3\]]mkhas pas de las bzlog nas byang chub la 'jog go/_/zhu ba lnga pa ni byang chub la 'jug pa'i thabs la mkhas pa de gang lags/_lan byang chub sems dpa' yum la spyod pa'i tshe chos gang la thogs pa'i dngos po'am zhum pa'am/_sgyid lug pa'am/_tshi chad nas le lor gyur pa'i
[\[265a.4\]]dngos po ma mthong ste/_sems can rnams rmongs pas phung po khams skye mched rten 'brel la mngon par zhen pas/_byang chub sems dpa' chos thams cad mtshan nyid med par yang dag par rjes su mthong nas/_sgyu ma'i mkhan po lta bu'i lus kyis phar phyin drug gi mi mthun
[\[265a.5\]]pa'i phyogs las bzlog ste/_rgyun du zhugs pa la sogs pa la bkod do/_/zhus pa drug pa ni sems can gtan ma mchis na ji ltar pha rol tu phyin pa drug la sbyor zhing /_rgyun zhugs nas rnam mkhyen gyi bar du thob par 'gyur lags/_lan kun rdzob kyi brdas de tshe ston pa ma gtogs
[\[265a.6\]]par byang chub sems dpa' tshe 'di nyid la gdags kyang mi dmigs na rgyun zhugs pa la sogs pa lta ci smos/_zhus pa bdun pa ni chos gcig gam tha dad kyang mi dmigs/_khams gsum dang 'dus byas dang 'dus ma byas dang /_sems can du gdags pa mi dmigs na sems can
[\[265a.7\]]bcings grol kun nas nyon mongs dang rnam byang las kyi rgyud tha dad pa las dang nyon mongs rnam par smin pas bdag gam sems can thams cad rgyun chad par mi 'gyur lags sam/_de'i lan sngon sems can 'gro ba lnga sangs rgyas dang byang chub sems dpa' yod pa phyis med par 'gyur ba
[\[265b\]]
[\[265b.1\]]med de/_de bzhin gshegs pa ni byung rung ma byung rung de bzhin nyid la sogs par gnas te/_de la byed pa'i skyes bu bcu gnyis phung po khams la sogs pa lta ci smos/_'gro ba lnga'i 'khor ba nas dgrol ba lta ga la yod/_byang chub sems dpas sngon gyi sangs rgyas la yang
[\[265b.2\]]ngo bo nyid kyis stong pa de thos nas/_sems can phyin ci log gi skye bo rnams drang ba'i phyir byang chub la 'jug go/_/dper na sgyu ma'i mkhan po rnams sprul pa zhig gis srog chags mang po sprul te/_bza' ba dang bca' bas tshim par byas nas/_bdag gis bsod nams mang du
[\[265b.3\]]spel lo zhes yang yang du brjod na/_des tshim par byas pa'am bsod nams mang du 'phel ba yod dam/_ma mchis lags so/_/lan byang chub sems dpa' sems dang po bskyed pa nas bzung ste/_sbyin pa nas ma 'dres pa bco brgyad la spyad kyang lam yongs su rdzogs pa
[\[265b.4\]]dang sangs rgyas kyi zhing yongs su dag pa dang /_sems can yongs su smin pa dang /_sems can de lta bu btul ba gang yang med do/_/zhus lan gnyis pa lus can rnams yongs su smin par byed pa'i phrin las ni rab 'byor gyis gsol pa/_sems can yongs su smin pa
[\[265b.5\]]dang sangs rgyas kyi zhing yongs su dag par bgyid pa'i byang chub [(]gyi [,]kyi [)]lam gang lags/_bka' stsal pa/_sbyin pa nas ma 'dres pa'i bar ni byang chub sems dpa'i lam yin te/_'di ltar sbyin pa po la sogs pa'i gang zag drug gis sems can pha rol tu phyin pa drug dang bral
[\[265b.6\]]ba dag mthong na/_khyod ci'i phyir pha rol tu phyin pa drug la sogs pa la mi spyod/_de dag rnams kyis smras pa/_bdag cag rkyen dang mi ldan pa'i phyir ro/_/gang zag drug pos smras pa/_phar phyin drug gi rkyen/_zas 'dod pa la zas zhes pa nas mi'i yo byad gang yang rung ba'i bar
[\[265b.7\]]du sbyin gyi/_phar phyin drug la sogs pa la spyod cig ces pa nas yon dag spel gtongs kyi phar phyin drug ste/_le'u re drug pa'o//_//le'u 'di nas mdzad pa bzhi ni byang chub sems dpa'i lam dang mngon par ma zhen pa dang /_byang chub thob pa dang /_sangs rgyas kyi zhing yongs su dag
[\[266a\]]
[\[266a.1\]]pa'o/_/byang chub sems dpa'i lam ni sbyin pa nas rnam mkhyen gyi bar ro/_/gsol pa/_gal te chos thams cad stong pa lags na/_byang chub sems dpa' dmigs pa bcu gcig rgyun zhugs la sogs pa 'di dag ces bslabs na/_spros par mi 'gyur lags sam/_
[\[266a.2\]]len byis pa so so'i skye bos chos 'di dag stong par mi shes pas mngon par ma zhen pa'i mdzad pa ni byang chub sems dpa'i yum la spyod pa'i tshe chos thams cad mngon par 'du bya ba ma gtogs par gzugs nas rnam mkhyen gyi bar mi dmigs te/_ngo bo nyid stong pa'i phyir sems can rnams la sbyin
[\[266a.3\]]pa nas rnam mkhyen la spyod cing des rlom sems su ma byed cig_/de la snying po gang yang med do zhes nas phar phyin drug la mi gnas/_bsam gtan bzhi nas mngon shes drug gi bar dang /_de mnyam par gzhag pa dang /_rnam pa gang gis mnyam par gzhag pa la mi gnas/_nyan rang gi byang
[\[266a.4\]]chub thob kyang mi gnas te/_de ci'i phyir zhe na/_sems dang po bskyed pa nas bzung nas sa bcu'i bar du rnam pa thams cad mkhyen pa nyid ma yin pa sems gzhan gang yang ma bskyed do/_/byang chub thob pa'i mdzad pa ni/_gsol pa/_chos thams cad ma skyes lags na/_byang chub ji ltar bsgrub
[\[266a.5\]]par bgyi/_de'i lan chos thams cad ma skyes pa yin yang de lta bu mi shes pa'i don du/_byang chub kyi lam gyi sems can rnams 'khor ba las thar bar byed do/_/skyes pa dang ma skyes pa dang /_gnyis ka dang gnyis ka ma yin pa la gnas nas byang chub thob par byed pa med pa ma yin
[\[266a.6\]]gyi/_'jig rten gyi tha snyad kyis byang chub thob par bstan pa'o/_/sangs rgyas kyi zhing yongs su dag par byed pa'i mdzad pa ni gsol pa/_chos thams cad rang bzhin gyis dben pa lags na byang chub sems dpas sangs rgyas kyi zhing yongs su dag par bgyi/_de'i lan byang chub sems
[\[266a.7\]]dpa' sems dang po bskyed pa nas lus ngag gi gnas ngan len sbyangs nas sangs rgyas kyi zhing dag par byed do/_/de la gnas ngan len ni mi dge ba bcu dang phar phyin drug gi mi mthun phyogs dang byang chub kyi phyogs la sogs pa dang bral ba dang /_nyan rang gi byang chub la 'dod pa bskyed cing mngon du
[\[266b\]]
[\[266b.1\]]byed pa dang /_gzugs nas rga shi'i bar gyi 'du shes dang /_khams gsum dang /_dmigs pa bcu gcig gi 'du shes ni gnas ngan len no/_/gnas ngan len sbyong ba gsum ni bdag phar phyin drug la spyod cing gzhan yang skul ba dang /_zhing sbyong gnyis pa ni mchod pa rnam pa lngas sbyong
[\[266b.2\]]ba dang /_gsum pa ni snyoms 'jug gsum/_byang phyogs sum cu rtsa bdun rnam thar sgo gsum la sems can thams cad dgod pa/_nam chos de dag thams cad dang ldan par ma gyur gyi bar du sangs mi rgya bar bdag dang gzhan rnams kyi tshogs sogs shing sangs rgyas kyi zhing dag par
[\[266b.3\]]byed de de ci nas kyang ngan song gsum dug gsum mi rtag pa la sogs pa bzhi/_bag la nyal dang kun nas ldang bas phyin ci log tu gdags pa'i ming yang mi srid cing /_shing rlung gis btab pa'am phyi nang gi dngos po dag la rnam thar gsum dang /_skye 'gag med pa dang /_ngo bo nyid
[\[266b.4\]]med pa'i sgra chos thams cad ni chos thams cad kyis stong ngo /_/gang stong pa de la mtshan ma med do/_/gang mtshan ma med pa de la smon pa med do zhes bya ba'i sgra nyin mtshan du rgyun mi 'chad par sangs rgyas kyi zhing yongs su sbyong ngo /_/de sangs rgyas dang sems can rnams la legs pa brjod cing
[\[266b.5\]]mtshan thos pa de dag thams cad byang chub tu nges te/_chos yin min gyi the tshom mi za'o/_/sems mi dge ba'i rtsa bas non pa/_dge ba'i bshes gnyen gyis ma zin pa rtag chad kyi lta bar ltung nas log par 'dzin te/_sangs rgyas dang chos yin pa la min/_min pa la yin zhes zer zhing dkon
[\[266b.6\]]mchog spangs pas/_shi ba'i 'og tu ngan song du 'gro ba de dag thugs rje chen pos bkrol nas byang chub la nges par sbyor ro/_/sangs rgyas kyi zhing dag pa'i le'u ste re bdun pa'o//_//le'u 'di nas mdzad pa bzhi ste/_nges pa dang sems can don dang /_sangs rgyas bsten la sogs
[\[266b.7\]]pa dang /_byang chub kyi yan lag go/_/de la dang po nges pa ni byang chub sems dpa' sems bskyed pa la sogs pa bla na med pa'i byang chub tu nges pa'o/_/gsol pa/_byang chub sems dpa' nges pa ngan song gsum la sogs par 'gyur ram/_de'i lan mgo bsgre ni nyan rang gi byang chub ngan song
[\[267a\]]
[\[267a.1\]]du mi 'gyur ba de bzhin du/_byang chub sems dpa' phar phyin drug la spyod pa ni mi khom pa'i gnas brgyad la sogs par ltung ba'i gnas med do/_/sems can don tshad med kyi mdzad pa la ni drug las/_dang po gsol pa/_sems dang po bskyed pa mi khom pa'i gnas brgyad du mi
[\[267a.2\]]skye na/_sangs rgyas nyid kyang byol song du skye ba'i rabs bstan na de'i tshe dge ba gang du thal/_de'i lan byang chub sems dpa' mi dge ba'i las kyis ngan song du skyes pa ma yin gyi/_ched du bsams shing sems can don du lus blangs kyang sdug bsngal mi gos so/_/zhus lan gnyis pa dge
[\[267a.3\]]ba'i chos gang la gnas shing de lta bu'i ngan 'gro'i lus yongs su 'dzin pa lags/_de'i lan dge ba'i chos thams cad yongs su rdzogs par byas nas de lta bu'i lus 'dzin to/_/zhus lan gsum pa dge ba'i chos thams cad yongs su rdzogs pa ji ltar ngan song du 'gyur lags/_de'i
[\[267a.4\]]lan mgo bsgre ba ni de bzhin gshegs pa dge ba'i chos thams cad yongs su rdzogs pa sems can gyi don du ngan song du skyes nas sems can gyi don byed kyang ngan song gi sdug bsngal gyis gos pa med pa de bzhin du sprul pa bzhin du byang chub sems dpas sems can don byed kyang
[\[267a.5\]]rnam par rtog pa med la/_sgyu ma'i rta glang bzhin du gsod pa la sogs pa byung yang sdug bsngal med do/_/zhus lan bzhi pa de lta bu'i lus len kyang sdug bsngal gyis mi gos pa'i thabs la mkhas pa de gang lags/_de'i lan yum shes rab kyi pha rol tu phyin pa la spyod cing gos pa med de/_
[\[267a.6\]]de ci'i phyir zhe na/_chos thams cad stong pas gang gis reg pa dang /_gang la reg pa de thams cad dmigs su med do/_/zhus lan lnga pa shes rab kyi pha rol tu phyin pa 'ba' zhig la spyod kyi chos gzhan la mi spyod dam/_de'i lan phar phyin gyi khongs su ma chud pa'i chos gang yang
[\[267a.7\]]med do/_/zhus lan drug pa shes phyin ngo bo nyid kyis stong na/_ji ltar khongs su 'du lags/_de la ni khongs su chud pa dang ma chud pa ma mchis so/_/de'i lan chos thams cad ni stong pa nyid yin pa la yin par rtogs pas khongs su chud pa'o/_/sangs rgyas bsten sogs kyi phrin las ni chos
[\[267b\]]
[\[267b.1\]]thams cad stong pa la mngon shes drug gis phyogs bcu'i 'jig rten gyi khams kyi sangs rgyas la bsnyen bkur zhing /_sems can yongs su smin par bgyid pa lags/_de'i lan phyogs bcu'i 'jig rten gyi khams kyi sangs rgyas la sogs pa btags pa thams cad kyang rang bzhin gyis stong pas
[\[267b.2\]]nyi tshe ba'i stong par mi 'gyur bar mngon shes drug gis sems can gyi don byed pa ni/_lha'i spyan gyis chos thams cad stong par mthong zhing gnas nas mngon par bsgrub po/_/de lha'i mig rnam par dag pa de nyid kyis phyogs bcu'i 'jig rten gyi khams mthong ste de dag tu rdzu 'phrul gyis song zhing /_
[\[267b.3\]]sbyin pa nas ma 'dres pa'i chos kyi bar dang /_theg pa gsum gyis sems can gyi don byed cing sems can phar phyin drug gi mi mthun pa'i phyogs dang ldan pa ston to/_/de lha'i mig gis phyogs bcu'i 'jig rten gyi khams su sems can gang dag skyes pa mthong nas/_rdzu 'phrul gyis de
[\[267b.4\]]dag tu song zhing sems can de dag gi sems khong du chud par byas nas mthun par phar phyin drug dang /_'phags pa'i bden pa dang /_nges par 'byung ba'i bar gyi chos ston to/_/des lha'i rna ba'i khams kyis lha'i sgra thos te/_des phyogs bcu'i 'jig rten gyi khams kyi sangs rgyas ji snyed
[\[267b.5\]]bzhugs pa de dag gi chos mnyan te thos nas de bzhin nyid du 'dzin to/_/bzung nas sems can rnams la pha rol tu phyin pa drug nas nges 'byung gi bar gyi chos ston to/_/de rnams kyi rnam grangs shes pa des sems can rnams kyi sems shes nas sbyin pa nas nges 'byung gi bar gyi
[\[267b.6\]]chos ston to/_/sngon gyi gnas rjes su dran pa des sngon gyi sangs rgyas dang /_nyan thos dang sems can gyi gnas rjes su dran pa de dag la sbyin pa nas nges 'byung gi bar gyi chos ston to/_/rdzu 'phrul gyis phyogs bcu'i sangs rgyas la bsnyen bkur byed/_sems can rnams la sbyin pa
[\[267b.7\]]nas nges 'byung gi bar du chos ston to/_/zag pa zad pa'i mngon shes des sems can rnams la sbyin pa nas nges 'byung gi bar gyi chos ston kyang /_bde ba dang sdug bsngal gyis mi gos pa'i dpe ni/_de bzhin gshegs pa'i sprul pas dgos pa thams cad byed kyang bde ba dang sdug bsngal gyis
[\[268a\]]
[\[268a.1\]]mi gos pa bzhin no/_/byang chub yan lag gi mdzad pa ni sems dang po bskyed pa nas nye bar bzung ste dge ba'i chos sbyin pa'i pha rol tu phyin pa la spyod kyang de la mi rtog cing de yongs su gtong ba'i tshe/_ngo bo nyid kyis stong pa'i phyir/_sbyin bdag dang /_btang ba dang /_len par mi rtog cing /_sbyin pa'i
[\[268a.2\]]pha rol tu phyin pas bdag kyang 'khor ba las sgrol zhing gzhan yang sgrol ba 'di ni dge ba'i chos byang chub kyi lam mo/_/sems can yongs su smin par byed pa'i le'u ste re brgyad pa'o//_//le'u 'di nas mdzad pa gnyis las/_las rnams chud mi za ba ni/_/gsol pa chos de rnams
[\[268a.3\]]byang chub sems dpa'i chos lags na sangs rgyas kyi chos gang lags/_de'i lan sbyin pa nas rnam mkhyen gyi bar thob par byed pa ni byang chub sems dpa'i chos yin la/_thob pa ni sangs rgyas kyi chos so/_/gsol pa chos thams cad rang gi mtshan nyid kyis stong pa la dmyal ba nas sangs rgyas kyi dbye ba med
[\[268a.4\]]pa dang /_las dang las kyi rnam smin med par 'gyur ro/_/de'i lan dngos po la las dang las kyi rnam par smin pa'i bya ba med kyang /_sems can rang gi mtshan nyid kyis stong par ma shes pas ngan par spyad pas ngan song /_legs par spyad pas mtho ris su skye'o/_/de la byang chub sems dpa' sbyin
[\[268a.5\]]pa nas rnam mkhyen gyi bar du spyad nas sems can rnams kyi don byed do/_/gsol pa sangs rgyas nas 'gro ba rgyud lnga nas dge sdig yod par gzigs sam ma gzigs/_sangs rgyas kyi spyan gyis gzigs na dngos por 'gro/_ma gzigs na las dang las kyi rnam smin ji lta bu lung bstan lags
[\[268a.6\]]kyi lan/_sems can rnams rang gi mtshan nyid kyis stong par ma shes pas bden par bzung ba la de mi bden par bstan nas/_gzugs nas rga shi'i bar dang /_dmigs pa bcu gcig mi bden par bstan to/_/bden pa'i mdzad pa zhus lan gsum las/_dang po chos thams cad rang gi mtshan nyid
[\[268a.7\]]kyis stong pa lags na/_sangs rgyas nas sems can rnams ji ltar grol bar mdzad/_de'i lan chos thams cad bden bzhir bstan nas 'grol lo/_/zhus [(]len [,]lan [)]gnyis pa bden pa bzhis grol lam/_bden pa bzhi shes pas grol la/_de'i lan bden pa dang bden pa shes pa las grol ba ma yin
[\[268b\]]
[\[268b.1\]]gyi/_bden pa bzhi mnyam pa nyid gang yin pa ni mya ngan las 'das pa'o/_/zhus lan gsum pa mnyam pa nyid de gang lags kyi lan/_chos nyid bdun rang gi mtshan nyid kyis stong pa'i phyir ro/_/dngos po dang dngos po med pa'i le'u ste re dgu pa'o//_//le'u 'di nas phyin ci log
[\[268b.2\]]spangs pa dang /_de'i gzhi med pa'i phrin las gnyis las/_dang po ni chos thams cad dngos po ma mchis/_sangs rgyas dang sems can gang gis kyang ma bgyis na las 'dis ni dmyal ba dang lha'i bar du skyes so/_/las 'dis 'phags pa'i gang zag rnams su ji ltar 'gyur/_dngos po ma mchis
[\[268b.3\]]pa rnams la ni las dang bya ba dang byed pa dang 'bras bu ma mchis lags so/_/de'i lan dngos po ma mchis pa de rnams med kyang byis pa so so'i skye bos ma shes pas phyin ci log las byung ba'i las sna tshogs byed pas dmyal ba nas sangs rgyas [(]gyi [,]kyi [)]bar du lus sna tshogs 'grub bo/_/khyod dngos po
[\[268b.4\]]med na las dang 'bras bu dang /_dmyal ba nas sangs rgyas kyi bar mi 'thad do zer ba ni/_khyed de tsho dngos po med pa ma yin snyam mam/_gsol pa de lta ma lags so/_/dmyal ba la sogs pa phyin ci log gi dbang gis bstan gyi de la dngos po med pa'o/_/phyin ci log gi gzhi med pa'i phrin
[\[268b.5\]]las ni chos thams cad dngos po med na kun nas nyon mongs dang rnam byang mi 'thad do/_/de'i lan skyes bu mkhas pa la ngas dper bshad kyi/_'khrul pa'i dpe drug ni rmi lam dang brag ca dang /_mig yor dang smig rgyu dang sprul pa rnams las gang byas pas mtho ris dang ngan song du skye zhing rnam par
[\[268b.6\]]byang bar 'gyur ba med pa de bzhin du 'khor 'das kyi dngos po thams cad gzhi ma grub pa'o/_/kun nas nyon mongs dang rnam byang med pa'i le'u ste bdun cu pa'o//_//le'u 'di nas rnam par byang ba dang tshogs dang 'dus byas dang 'dus ma byas dbyer med pa bstan pa'i mdzad pa gsum las dang po
[\[268b.7\]]yang dag mthong ba dang ma mthong ba la kun nas nyon mongs pa dang rnam byang ma mchis na/_bcom ldan 'das kyis rnam byang gsungs pa gang lags/_de'i lan chos thams cad mnyam pa nyid chos nyid brgyad ni rnam par byang ba'o/_/tshogs kyi mdzad pa ni chos thams cad 'khrul pa'i dpe dang 'dra
[\[269a\]]
[\[269a.1\]]bar dngos po dang rdzas su ma mchis lags na/_sbyin pa nas rnam mkhyen gyi bar la gnas nas byang chub tu sems bskyed/_de'i lan khyod kyis brjod pa'i chos de rnams 'khrul pa'i dpe drug lta bu ma yin snyam mam/_yang gsol pa chos de rnams 'khrul
[\[269a.2\]]pa'i dpe drug lta bu lags na/_de rnams ni yang dag pa ma lags/_yang dag pa ma yin pa ni sbyin pa nas rnam mkhyen gyi bar la spyad kyang sangs rgya bar mi nus lags sam/_de'i lan sbyin pa nas rnam mkhyen gyi bar gyis sangs mi rgya'o/_/khyod de rnams kyis sangs rgyas
[\[269a.3\]]snyam mam/_sbyin pa nas rnam mkhyen gyi bar gyi 'dus byas pas ni sangs rgya bar mi nus te/_'on kyang lam skyed par byed kyi 'bras bu thob pa'i phyir ni ma yin no/_/de rnams kyi skye ba med pa dang /_'byung ba med pa dang /_mtshan nyid med pa ni mya ngan las 'das pa'o/_/
[\[269a.4\]]'on kyang sems dang po bskyed pa nas nye bar bzung nas dge ba'i chos sbyin pa nas ma 'dres pa bco brgyad kyi bar du sgyu ma lta bu shes nas lam rdzogs par 'gyur ba'i phyir/_phar phyin nas rnam mkhyen gyi bar dang /_de ltar spyad pa'i byang chub sems dpa' rnams 'khrul pa'i dpe
[\[269a.5\]]drug dang 'dra bas/_sbyin pa nas rnam mkhyen gyi bar gzung du med pas gzung du med pa'i chos rtogs par mi byed do/_/byang chub sems dpa' yum la spyod pa'i tshe/_sems can gyi don du phar phyin drug la spyod cing byed pa'i skyes bu med pa la yod par 'du shes pa'i sems can 'grol
[\[269a.6\]]ba ni thabs yin no zhes so/_/gsol pa kun rdzob bam don dam par sangs rgya lags/_lan 'jig rten gyi tha snyad la sangs rgyas zhes bstan gyi/_yang dag par na 'dis 'di lta bu zhig sangs rgyas zhes pa ni dmigs pa ste thob pa med cing mngon par rtogs pa med pa/_spros
[\[269a.7\]]pa med cing spros pa thams cad dang bral ba mnyam pa nyid ni sangs rgyas so/_/'dus byas dang 'dus ma byas dbyer med pa'i phrin las kyi mdzad pa lnga las/_dang po de bzhin gshegs pa chos thams cad kyi yum la dbang bsgyur ba ma lags sam/_lan ni chos thams cad kyang gzhan
[\[269b\]]
[\[269b.1\]]la de bzhin gshegs pa rnams kyang gzhan ma yin te/_so so'i skye bo nas sangs rgyas kyi de bzhin nyid la khyad med pa'i phyir ro/_/zhus lan gnyis pa/_chos thams cad kyi mnyam pa nyid la khyad ma mchis na/_ji ltar dkon mchog gsum 'jig rten du 'byung bar 'gyur lags/_
[\[269b.2\]]lan dkon mchog kyang gzhan chos mnyam pa nyid kyang gzhan ma yin te/_mtshan nyid med pa'i chos la de bzhin gshegs pa mnyam pa nyid las kyang mi g.yo la chos rnams rnam par dgod par mdzad pa ni de bzhin gshegs pa'i mthu'o/_/zhus lan gsum pa de bzhin
[\[269b.3\]]gshegs pa chos mnyam pa nyid las mi g.yo ba de bzhin du so so'i skye bo la sogs pa thams cad kyang chos mnyam pa nyid las mi g.yo ba lags sam/_lan de bzhin gshegs pa'i chos nyid brgyad gang yin pa de nyid so so'i skye bo la sogs pa thams cad kyi chos nyid do/_/
[\[269b.4\]]zhus lan bzhi pa so so'i skye bo nas de bzhin gshegs pa'i bar gyi chos nyid mnyam pa nyid lags na/_'di ltar mtshan nyid mi 'dra ba gzugs nas rnam mkhyen gyi bar gcig la gcig 'dus pa/_gzugs nas rnam mkhyen gyi bar gyi chos nyid gzhan dang gzhan la
[\[269b.5\]]bslabs nas phar phyin drug rdzogs nas sems can smin par bgyid pa lags zer ba'i lan ni gzugs nas rnam mkhyen gyi bar gyi chos nyid stong pa nyid ma yin snyam mam/_gsol pa de lta ma lags so/_/stong pa nyid la gzugs nas rnam mkhyen gyi bar gyi mtshan nyid de yod
[\[269b.6\]]snyam mam/_ma lags so/_/de lta bas na chos rnams kyi chos nyid gang yin pa de la so so'i skye bo nas 'phags pa'i gang zag rnams med/_so so'i skye bo nas 'phags pa'i gang zag las gud na'ang de med par rig par bya'o/_/zhus lan lnga pa chos nyid de 'dus byas lags
[\[269b.7\]]sam/_'dus ma byas lags/_lan ni gnyis ka ma yin te/_'dus byas las gud na yang 'dus ma byas med/_don dam pa la lus ngag dang yid med/_de gsum las gud na'ang don dam pa med de/_chos thams cad kyi mnyam pa nyid gang yin pa ni don dam pa ste/_byang
[\[270a\]]
[\[270a.1\]]chub sems dpa' yum la spyod pa'i tshe/_don dam pa las kyang mi g.yo la byang chub sems dpa'i spyad pa spyod do/_/don dam pa'i rnal 'byor gyi le'u ste don gcig pa'o//_//mya ngan las 'das pa'i mdzad pa las zhus lan drug las/_dang po gsol pa/_chos
[\[270a.2\]]thams cad kyi mnyam pa nyid gang yin pa stong pa ste/_byed pa dang bya ba ma mchis kyang byang chub sems dpa' yum la spyod pa don dam pa las mi g.yo lags/_bsdu ba'i dngos po bzhis sems can gyi don bgyid lags/_lan ni don dam la ci yang med kyang sems can rang bzhin gyis stong pa
[\[270a.3\]]nyid ma shes pa byed pa'i skyes bu bcu gnyis su 'du shes pa dang /_phung po dang khams dang skye mched dang rten 'brel dang 'dus byas dang 'dus ma byas kyi 'du shes dang phral nas mya ngan las 'das pa la 'god do/_/zhus lan gnyis pa/_gsol pa cis stong pa lags/_lan 'du shes thams cad kyis stong ste/_sprul
[\[270a.4\]]pa cig sprul na de stong pa nyid ma yin pa'i dngos po gang yang med pas 'di ni sprul pa'o/_/'di ni stong pa'o zhes dmigs su med do/_/zhus lan gsum pa phung po lnga yang sprul pa'o/_/zhus lan bzhi pa 'jig rten las 'das pa'i chos dran pa nye bar gzhag pa bzhi nas sangs rgyas kyi bar yang sprul pa lags
[\[270a.5\]]sam/_lan ni nyan thos rang rgyal byang chub sems dpa' de bzhin gshegs pa las dang nyon mongs pa'ang sprul pa'o/_/rgyun du zhugs pa spang ba thams cad kyang sprul pa'o/_/zhus lan lnga pa sprul pa dang ma sprul pa de gang lags/_de'i lan skye ba dang 'gag pa'i chos thams cad sprul pa/_ma skyes ma 'gags
[\[270a.6\]]pa mi mnyam pa'i mya ngan las 'das pa ni ma sprul pa'o/_/zhus lan drug pa nyan thos la sogs pa gang gis kyang mdzad pa'i ngo bo nyid stong pa nyid de gang lags/_de'i lan sngon dngos po yod par gyur la/_phyis dngos po med par 'gyur ba'am/_rang gi dngos po'am/_gzhan gyi dngos po yang med na/_ngo bo nyid stong pa nyid
[\[270a.7\]]ces bya ba'i chos nyid gcig yod par 'gyur re skan no/_/chos nyid mi 'gyur ba bstan pa'i le'u ste bdun cu don gnyis pa'o//_//stong phrag brgya pa'i rnam par bshad pa zhes bya ba rdzogs so//_//'di ni kha che'i paN+Di ta d+harma shrIs mdzad do zhes grag go//_//_