[\[1a\]]
[\[1b\]]
[\[1b.1\]{D4108}]@##/_/'jam dpal gzhon nur gyur pa la phyag 'tshal lo/_/so sor thar pa'i bshad pa rnams mi brjed dran byed tsam du bris pa/_yang so sor thar pa bshad pa yang rnam pa gnyis
[\[1b.2\]]kyi phyir te/_log pa'i ngang tshul spang bar bya ba'i phyir dang /_yang dag pa'i ngang tshul rgyas shing bstan par bya ba'i phyir bshad do/_/de la sngon gyi gtam rgyud mdo tsam zhig smos par bya ste/_sangs
[\[1b.3\]]rgyas bcom ldan 'das mngon par byang chub nas/_chos kyi 'khor lo 'jig rten du lan bcu gnyis bskor te gzhag pa'i che lo bcu gnyis kyi bar du ni de bzhin gshegs pa'i 'khor nyan thos kyi
[\[1b.4\]]dge slong gi dge 'dun la tshul khrims kyi sgo nas skyon dang 'phan ma byung ste/_tshul khrims yongs su dag pas 'dul ba la bslab pa'i gnas bcas pa yang med de/_de'i tshe dge slong rnams la 'dul
[\[1b.5\]]ba bshad cing dge ba'i chos rnams bsgrub par bya ba dang /_sdig pa mi dge ba'i chos spang bar bya ba'i chos thabs dang gnyen po tsam du bstan pa ni/_sdig pa thams cad mi bya ste/_/dge ba thams cad
[\[2a\]]
[\[2a.1\]]rdzogs par bya/_/rang gi sems ni yongs su 'dul/_/'di ni sangs rgyas bstan pa'o/_/lus kyi sdom pa legs pa ste/_ngag gi yang ni sdom pa legs/_/yid kyi sdom pa'ang legs pa ste/_/thams cad
[\[2a.2\]]sdom pa'i dge slong ni/_/sdug bsngal kun las rab tu 'grol/_/zhes bya ba la sogs pa so sor thar pa'i mjug nas 'byung ba'i sh+lo ka gsum po de da ltar gyi so sor thar pa dang 'dra bar gnas so/_/de'i tshe dge slong rnams kyang
[\[2a.3\]]dge ba'i chos rnams ni sgrub/_sdig pa'i chos rnams ni spong ngo /_/de nas lo bcu gsum du sogs pa na nyan thos kyi dge 'dun rnams kyis tshul khrims la rma phyung ste/_phas pham pa la sogs te ltung ba'i rigs lnga yang dang po kho nar
[\[2a.4\]]byung ngo /_/da ltar ba la bcom ldan 'das kyis kyang 'dul ba rma med pa la rma byung ste/_skyon dang 'phan thams cad du gyur nas/_yang dge slong gang 'di lta bu'i chos shig spyad cing byas na nyes pa 'dir 'gyur ro zhes bcom ldan 'das
[\[2a.5\]]kyis 'dul ba la bslab pa'i gnas bcas so/_/'di bslab pa'i gnas bcas kyang /_de dag tsam na dge slong dag kyang bsod nams che zhing dbang po rno bas chos ci dang ci bshad pa yang yid la 'dzin pa tsam du zad do/_/yi ger
[\[2b\]]
[\[2b.1\]]bris shing bag bag la glan pa med do/_/phyis de bzhin gshegs pa rtswa mchog gi grong khyer du mya ngan las 'das pa'i tshe 'phags pa nyan thos lnga brgya la bka' stsal pa/_nga'i 'dul ba 'di ci nas kyang yun ring du gnas pa dang /_lha dang mi la sogs te ma 'ongs pa'i skye bo mang
[\[2b.2\]]po la phan thogs par 'gyur ba'i phyir ngas sngon ji skad du bshad cing bslab pa'i gnas bcas pa de bzhin du ma nor bar gzhung du yi ger bris te zhog cig ces bcom ldan 'das kyis bka' stsal pa/_nyan thos lnga brgya po de dag 'dus te ji skad du gsungs pa bzhin gzhung du
[\[2b.3\]]yi ger bris te gzhag go/_/yul mnyan du yod pa la sogs par sngon de bzhin gshegs pa chos 'chad cing ston pa mdzad pa'i tshe zhabs kyis bcags shing byin gyis brlabs pa'i yul yang grangs ma mchis pa zhig yod na/_rtswa mchog gi grong khyer kho nar mya ngan las 'das par bstan pa yang dgos
[\[2b.4\]]pa'i dbang 'ga' zhig yod dam med ces kha cig dpyod kyang srid de/_de bzhin gshegs pa'i dgongs pa dang ldan par mdzad pas na 'dir mya ngan las 'da' bar bstan pa yang yul de na gyad stobs dang ldan pa sha stag gnas gnas pas phyi'i mu stegs ma dad pa rnams kyis bcom ldan 'das kyi sku
[\[2b.5\]]gdung sha ri ram chud mi gsan cing grong khyer chen po de na gnas pa'i skye bo mang po rnams thams cad kyis kyang sha ri ram mnyam par thob par bya ba dang /_thams cad kyis bsod nams thob pa dang /_bsod nams skye bar 'gyur zhing mchod rten du gzung bar bya bar dgongs nas yul der mya ngan las
[\[2b.6\]]'da' bar bstan to/_/'dul ba sdud par mdzad pa ni 'phags pa kun dga' bo mchis te sdud pa'i phug chen po'i ri'i sgor phyin pa na nyan thos phal gye nang du ma chud nas kun dga' bos bsams pa/_sngon de bzhin gshegs pa zhal bzhugs pa'i tshe na bdag kyang mang du thos pa dang /_shes rab dang
[\[2b.7\]]ldan zhing thos pa 'dzin pa'i mchog nye gnas bgyid cing zha 'bring na rtag tu bsnyen bkur bgyid na de bzhin gshegs pa mya ngan las 'das nas ring po ma lon par nyan thos de dag gi nang du yang bdag gis ma chud na nyes pa ci zhig byas snyam du mi dga' zhing ngo mtshar che'o snyam du bzung nas mi
[\[3a\]]
[\[3a.1\]]mi dga' zhing slar log nas rang gi gnas su phyin nas ting nge 'dzin du rtse gcig par zhugs te/_bsgom pas spang bar bya ba'i nyon mongs pa'i sgrib pa rnams spangs nas/_dgra bcom pa mngon sum du byas so/_/gzod 'phags pa nyan thos de dag sdud par mdzad pa'i sgor
[\[3a.2\]]phyin te/_ting nge 'dzin gyi rdzu 'phrul gyis sgo'i bu ga nas zhugs pas nang du thar ro/_/de nas 'phags pa kun dga' bo la sogs pa rnams 'dus te 'dul ba 'bum pa la sogs pa yang gzhung bag bag la glan no/_/so sor thar pa yang yi ger bris shing 'dir bsdus so/_/'di ltar kun dga'
[\[3a.3\]]bo nang du ma chud pa yang nyan thos la nyon mongs pa gnyis te/_mthong ba'i lam gyis spang ba dang /_/bsgom pa'i lam gyis spang bar bya ba'o/_/kun dga' bos mthong bar bya ba'i nyon mongs pa ni spangs kyi/_bcom ldan 'das kyi zha 'bring na rtag tu bsnyen bkur byed cing bsgom du mi khom pas na
[\[3a.4\]]bsgom pa'i nyon mongs pa ni ma spangs pas dgra bcom pa de dag gi nang du mi chud ces 'chad do/_/de la kha cig na re kun dga' bo de bzhin gshegs pa'i zha 'bring na rtag tu gnas te/_de bzhin gshegs pa mya ngan las 'das te gshegs kar da dung mya ngan las mi 'da' zhing sems can gyi don
[\[3a.5\]]mdzad cing bzhugs su ci gnang zhes ma gsol ba dang /_nyes pa rnam pa lnga ma bshags ma mthol bas chad par dgra bcom pa lnga brgya po de dag gi phyi rol du bzhag ces kyang 'chad do/_/de yan chad ni sngon byung ba'i gtam rgyud dang /_gleng bslang ba tsam du zad do/_/de ni yang dag par sdud pa
[\[3a.6\]]po 'phags pa rnams kyis so sor thar pa'i mdo sdud par 'dod nas 'gro ba thams cad kyi bla ma sangs rgyas bcom ldan 'das dang /_so sor thar pa la bstod pa dang phyag 'tshal bas mchod pa'i phyir/_thams cad mkhyen pa la phyag 'tshal lo/_/snyan pa'i ba dan 'jig rten gsum du
[\[3a.7\]]grags/_/zhes bya ba la sogs pas mngon par bstod pa dang /_kha cig 'di skad du rtog kyang srid de/_bcom ldan 'das kyis bka' stsal cing bstan pa ni yang dge slong dag nyes pa 'di lta bu zhig byas na phas pham par 'gyur ba dang /_nyes byas su 'gyur zhes bya ba la sogs te/_
[\[3b\]]
[\[3b.1\]]ltung ba rigs lnga ni bka' zhal gyis stsal cing 'dul ba la bslab pa'i gnas kyang bcas kyi/_snyan pa'i ba dan zhes bya ba la sogs pa ye ma gsungs na/_'di sdud tshig gar dgos zhes rtog kyang srid do/_/de yang de bzhin gshegs pas gsungs pa ni ma yin mod kyi/_yang dag par sdud
[\[3b.2\]]pa po 'phags pa lnga brgya pos dgos pa dang /_don dang bcas par byas pa yin gyi/_don med pa'am/_'ol ras sam/_gya tshom du smras pa ni ma yin te/_de yang rnam pa gsum gyi phyir gzhag go/_/de la rnam pa gsum ni skyes bu dam pa rnams la bstod cing rjes su mthun par bya ba dang
[\[3b.3\]]bdag cag gis thos pa mang ba bsgrag pa dang /_brtsams pa mthar phyin cing bar chad med pa'i phyir brtsams pa yin te/_de yang dper na 'jig rten na skyes bu dam pa ya rabs dag ni gtsug lag rtsom pa la sogs te las ci yang rung /_dang po kho nar rang gi lha dang ston pa la mchod cing
[\[3b.4\]]phyag 'tshal nas rtsom pa srid do/_/skabs 'dir yang so sor thar pa'i mdo sdud par 'dod nas/_yang dag par sdud pa po 'phags pas sangs rgyas bcom ldan 'das dang /_so sor thar pa la bstod cing phyag 'tshal bas mchod nas sdud par mdzad do/_/de la snyan pa'i ba dan zhes pa nas/_dar
[\[3b.5\]]la bab pa yol rnams kyang bde zhes bya ba'i bar du sangs rgyas dang so sor thar pa la bstod pa'i stobs yang dag par zlos par byed pa'i tshig yin pas na gtsug lag rtsom mo cog la dgos pa dang /_don med par rtsom mi srid de/_de yang rnam pa bzhi zhig gis bsnyad par bya ste/_de ma
[\[3b.6\]]bstan na ni ci nyes she na/_slob ma nyan pa la blo 'dun pa rnams spro ba dang /_dgos pa'i don med pas nyan pa la blo g.yel bas na de bstan to/_/bzhi yang gang zhe na/_bshad cing bstan par bya ba dang /_dgos pa dang /_'brel ba dang /_dgos pa'i yang dgos pa'o/_/de la bstan par
[\[3b.7\]]bya ba ni de bzhin gshegs pa'i yon tan dang /_so sor thar pa'i yon tan te/_de dag gi bdag nyid che ba'o/_/dgos pa ni de gnyis kyi yon tan gyi don yongs su shes dgos pa'o/_/'brel ba ni tshig dang don du 'brel ba la bya ste/_tshig gis mtshon nas don shes par byed pas
[\[4a\]]
[\[4a.1\]]gcig la gcig ltos pa'am brten pas na 'brel ba'o/_/dper na thabs dang thabs su bya ba'am/_rgyu dang 'bras bu lta bu'am/_zhags pas gzung bar bya ba lta bu'i phyir 'brel pa'o/_/dgos pa'i dgos pa ni brtsams pa mthar phyin par bya ba'i dgos pa'i phyir dgos
[\[4a.2\]]pa'i yang dgos pa'o/_/yang na rnam pa bzhi po 'di ltung ba rigs lnga la yang sbyar bar bya ste/_bshad par bya ba ni ltung ba rigs lnga bshad cing ltung ba lci yang gi bye brag bshad pa'o/_/dgos pa ni de dag shes shing nyes byas phra mo yan chad la lhag par bag dang bcas nas bsdu ba dgos pa'o/_/'brel
[\[4a.3\]]ba ni de dag nyid don dang gcig tu 'brel cing snyan rnar gtad pa la yang bya'o/_/dgos pa'i dgos pa ni mya ngan las 'das pa'i 'bras bu thob pa yang bya dgos pas na dgos pa'i yang dgos pa ste/_bzhi po 'di dag bstan na slob ma nyan pa rnams dang ba skye zhing spro ba dang /_nyan pa la 'jug pa'i phyir
[\[4a.4\]]'di dag smos so/_/de la snyan pa'i ba dan zhes bya ba nas/_dar la bab pa yol ba zhes bya ba'i bar du sdud pa pos bstod pa de yang rnam pa bdun du dbye bar bya'o/_/de yang gang zhe na/_sangs rgyas la bstod pa dang /_chos la bstod pa dang /_sangs rgyas 'byung ba bde ba'i rgyur bstan pa dang /_dge ba'i
[\[4a.5\]]bshes gnyen la brten pa bde bar bstan pa dang /_mi dge ba'i grogs po spangs na bde ba dang /_'bras bu thob pa bde bar bstan pa dang /_'bras bu thob pa'i gnas bstan pa'o/_/de la sangs rgyas la bstod pa ni dang po sh+lo ka gnyis dang sbyar bas bya ste/_de yang de rnam pa lnga ste grags pa phun
[\[4a.6\]]sum tshogs pa dang /_bka' phun sum tshogs pa dang /_gter phun sum tshogs pa dang /_'khor phun sum tshogs pa dang /_khyad zhugs pa phun sum tshogs pa'o/_/da ni so sor thar pa'i tshig gnyer la bab ste/_snyan pa'i ba dan zhes bya ba la sogs pa smos so/_/snyan pa'i ba dan 'jig
[\[4a.7\]]rten gsum du grags pa zhes bya bas grags pa phun sum tshogs pa ston pa ste/_de la snyan pa ni de bzhin gshegs pa'i sku'i yon tan te/_pha rol tu phyin pa bcu dang /_stobs bcu la sogs pa la bya ste/_de yang bsod nams dang ye shes kyi tshogs yongs su rdzogs pa las byung bas na
[\[4b\]]
[\[4b.1\]]rgyu sbyin pa la sogs pa shin tu snyan pa dang /_'bras bu stobs dang ma 'dres pa la sogs pa shin tu snyan pas na snyan pa zhes kyang bya/_de yang ji ltar snyan ce na/_bcom ldan 'das kyis bka' stsal pa'i mthar chos dang zang zing gi sbyin pa bsam gyis mi khyab pa yongs su gtong bar
[\[4b.2\]]mdzad do zhes 'jig rten du snyan par grags pa dang /_de bzhin du tshul khrims skyon med de yongs su dag pa dang /_bzod pa dang /_brtson 'grus dang /_bsam gtan dang /_shes rab la sogs pa mtshungs pa med par mdzad cing mnga' zhes 'jig rten du snyan par sgrogs shing grags pa ste/_
[\[4b.3\]]de bas na 'jig rten gsum du grags zhes smon pa yin no/_/de ba dan zhes smos pas ni de bzhin gshegs pa'i yon tan pha rol tu phyin pa la sogs pa'i dper bshad pa yin te/_de yang ba dan bzang po gang na btsugs pa'i sa phyogs de na shin tu btsun zhing brjid par gnas pa lta bu'am/_yang
[\[4b.4\]]skye bo ngan pa rnams bag 'khums shing spa gzhil ba lta bu 'am/_yang na dmag dpon g.yul ngo las rgyal ba'i rtags lta bu 'am/_yang na gnas la brtson par byed pa lta bu ni ba dan yin te/_de dag dang 'dra bar ba dan bzang po btsugs pa'i sa phyogs btsun par gnas pa ltar de bzhin
[\[4b.5\]]gshegs pa'i yon tan pha rol tu phyin pa la sogs pa'i chos kyang rang bzhin gyis btsun par gnas pa'o/_/yang na ba dan bzang po btsugs pas ngan pa rnams spa gzhil zhing bag 'khums pa ltar de bzhin gshegs pa'i yon tan gyi chos kyis mu stegs can ngan pa log pa'i ngang tshul can
[\[4b.6\]]la sogs pa rab tu spa gong bar mdzad pas spa gzhil ba zhes kyang bya'o/_/yang na skyes bu g.yul ngo las rgyal ba'i tshe rgyal mtshan btsugs pa ltar bdud kyi dgra las rgyal ba'i rgyal mtshan btsugs pa zhes kyang bya'o/_/yang na gnas la brtson par gyur pas te/_gang na gtsug lag khang yod
[\[4b.7\]]pa na ba dan bzang po gzugs pa dang /_phan chad rgya gar yul la sogs pa na gang na tshong 'dus dang /_chang 'tshong ba dang /_smad 'tshong ba'i gnas su ba dan gzugs pas ba dan gyis mtshan pas na gnas de nyid du ma son ma phyin du zin gyis kyang /_pha gi ni gtsug lag khang ngo /_/chang
[\[5a\]]
[\[5a.1\]]tshong dang tshong 'dus kyi gnas so zhes shes par yang byed cing chud par yang ba dan des mtshon nas khong du chud par rung ngo /_/de ltar de bzhin du so so'i skye bo sgrib pa che ba rnams kyis de bzhin gshegs pa mngon sum du ma mthong du zin gyis kyang de bzhin gshegs pa'i yon
[\[5a.2\]]tan stobs dang pha rol tu phyin pa bcu la sogs pa'i yon tan bshad cing brjod de mngon sum du bstan pa dang /_'o de na 'di 'dra ba'i skyes bu dam pa yon tan gyi bdag nyid can zhig yin pa lta zhes kun gyis shes pas na de bas na de'i phyir mtshon pa'i phyir ba dan zhes bya ba ste/_ba dan
[\[5a.3\]]gyis gtsug lag khang dang /_tshong 'dus la sogs pa yang mtshon pa ltar pha rol tu phyin pa la sogs pa ste/_de bzhin gshegs pa'i yon tan la yang mtshon cing 'jug par byed de/_pha rol tu phyin pa'i yon tan bzang po ba dan dang 'dra bas de bzhin gshegs pa la mtshon par byed pa de'i
[\[5a.4\]]phyir dpe dang don du bcas te/_snyan pa'i ba dan 'jig rten gsum du grags/_/zhes smos so/_/de la 'jig rten gyi sgra bshad de/_'jig rten ni 'jig pa yang yin la rten pa yang yin pas na 'jig rten no/_/yang na 'jig rten gnyis te/_snod kyi 'jig rten dang /_bcud kyi 'jig
[\[5a.5\]]rten no/_/yang na 'jig rten gsum ni 'dod pa'i khams dang /_gzugs yod pa'i khams dang /_gzugs med pa'i khams so/_/de la 'dod pa'i khams ni nyi shu ste/_sems can dmyal ba brgyad dang /_gling bzhi dang /_byol song dang /_yi dgas dang /_lha'i khams drug go/_/dmyal
[\[5a.6\]]ba brgyad gang zhe na/_yang sos dang /_thig nag dang /_kun du 'joms pa dang /_ngu 'bod dang /_ngu 'bod chen po dang /_tsha ba dang /_rab tu tsha ba dang /_mnar med pa'o/_/byol song dang /_yi dgas ni dngos su zad do/_/gling bzhi la 'dzam bu'i gling dang /_nub kyi ba lang spyod dang /_byang gi
[\[5a.7\]]sgra mi snyan dang /_shar gyi lus 'phags so/_/'dod pa'i khams kyi lha'i khams drug la gzhan 'phrul dbang byed pa dang /_'phrul dga' dang /_dga' ldan dang /_thun spyod pa dang /_sum cu rtsa gsum pa dang /_rgyal chen bzhi pa'o/_/gzugs yod pa'i khams na gnas bcu drug la
[\[5b\]]
[\[5b.1\]]tshangs gnas pa dang /_tshangs pa'i mdun na 'don pa dang /_'od chung ba dang /_tshad med 'od dang /_'od gsal ba dang /_dge chung ba dang /_tshad med dge ba dang /_dge rgyas pa dang /_sprin med pa dang /_bsod nams che ba dang /_'bras bu che ba dang /_mi che ba dang /_mi gdung ba dang /_
[\[5b.2\]]bde snang ba dang /_gya nom mthong ba dang /_'og min pa'o/_/gzugs med pa'i khams bzhi la nam mkha' mtha' yas skye mched dang /_rnam shes mtha' yas skye mched dang /_cung zad yod min skye mched dang /_cung zad med min skye mched do/_/de ltar na khams gsum po de dag tu sangs rgyas
[\[5b.3\]]kyi yon tan shin tu snyan par grags pas na grags pa phun sum tshogs pa zhes bya'o/_/de la kha cig 'di skad rgol ba yang srid de/_gzugs med pa'i khams na gzugs dang rna ba'i dbang po yang med la/_tshig tu smra ba dang yang bral bas grags zhes byar yang mi rung na zhes zer yang srid de/_
[\[5b.4\]]de ni nyes pa med de sngon thos pa'i bag chags yid la yod pas na rung ngo /_/yang na 'jig rten gsum zhes bya ba ni lha dang /_mi dang /_klu'i 'jig rten la bya ste/_de dag la gsung rab kyi chos bshad cing bstan na go'i gzhan la snod du mi 'gyur zhing mi ko bas na ma yin no zhes kha cig de skad
[\[5b.5\]]ces kyang 'chad do/_/dam pa'i chos smra seng ge'i sgra bsgrags pa zhes pas bka' phun sum tshogs pa dang sbyar te/_de la dam pa ni de bzhin gshegs pa ste/_sgrib pa gnyis spangs pas dam pa zhes bya ste/_des gsungs shing bstan pa'i chos kyang dam pa ste/_kun nas bskor ba dang bag la nyal
[\[5b.6\]]ba'i nyon mongs pa rnam pa gnyis spong zhing sel nus pas dam pa zhes smos so/_/dam pa'i chos dngos su na gang la bya zhe na/_gsung rab yan lag bcu gnyis dang /_'phags pa'i bden pa bzhi'i chos la bya'o/_/nyon mongs pa'i chos la rang gi mtshan nyid 'dzin pa'i phyir chos zhes gdags mod
[\[5b.7\]]kyi/_de la bye brag tu nyon mongs pa'i gnyen por gyur pas/_dam pa'i chos zhes smos so/_/yang na dam pa'i chos zhes bya ba rgya gar skad du sad d+ha rmA zhes bya ste/_sad ces bya ba ni yod pa'i sgrar yang bshad du rung ste/_yod par lta na yang ji ltar gzung zhe na/_mu stegs can kha cig gang gis
[\[6a\]]
[\[6a.1\]]sdig pa byas pa dang /_gang gis dge ba byas pa'i 'bras bu med par lta ba'i chos de dag dang mi 'dra ste/_sdig pa dang dge ba byas pa'i 'bras bu chud za ba'am stor bar mi 'gyur la/_'bras bu yod do zhes smra bas na/_yod pa'i chos zhes kyang bshad do/_/seng ge'i sgra ni
[\[6a.2\]]dpe bsten to/_/de bzhin gshegs pa ni mi'i seng ge zhe'o/_/de yang ji ltar na seng ge la dpe blang zhe na/_ri dwags kyi rgyal po seng ge ral pa can nags dang gzhongs gang nas gang du rgyu zhing 'gro ba der seng ge'i phul gyis sgra 'byin cing sgrogs pa tsam gyes glang po che dang rta dang /_wa la sogs
[\[6a.3\]]te ri dwags phra mo rnams shin tu skrag cing sdangs pa dang /_bag 'khums shing spa gong ba ltar de bzhin gshegs pa seng ge dang 'dra bas chos kyi gsung sgra snyan pa tsam gyis mu stegs can ri dwags dang 'dra ba rnams bag 'khums shing spa gong ba dang gzi brjid 'jil bas de bzhin gshegs
[\[6a.4\]]pa ni seng ge dang 'dra'o zhes so/_/bsgrags zhes bya ba ni gsungs she'am/_bstan zhe'am/_bshad ces pa'i tha tshig go/_/de ltar na 'di bka' phun sum tshogs pa zhes bya'o/_/phun sum tshogs zhes bya ba ni rdzu 'phrul bsam gyis mi khyab pas gsung gcig gis 'gro ba tha dad pa'i sems can
[\[6a.5\]]rnams yid bzhin du go bar mdzad pas na bka' phun sum tshogs pa zhes bya'o/_/thams cad mkhyen pa rin chen mdzod brnyes pa zhes bya bas shes rab khyad zhugs shing gter phun sum tshogs pa bstan te/_'di la thams cad mkhyen pa zhes bya ba ni ma lus par thugs su chud pa'i don te/_
[\[6a.6\]]'dus byas dang 'dus ma byas dang /_zag pa dang zag pa med pa dang /_phung po dang /_khams la sogs pa'i chos rnams skyu ru ra'i 'bras bu lag mthil du bzhag pa bzhin du thugs su chud pas thams cad mkhyen pa zhes bya'o/_/rnam pa gzhan du re zhig rnam pa bzhi zhig gis bstan par bya ste/_
[\[6a.7\]]ma lus pa dang /_tshad med pa dang /_thun mong ma yin pa dang /_phyin ci ma log pa'o/_/ma lus pa zhes bya ba ni phyogs 'ga' tsam shes pa ma yin gyi dngos po kun chub par mkhyen pa'o/_/tshad med pa ni mdo'am ma mo 'ga' tsam shes pa ma yin gyi sde snod tshad med par mkhyen pa'o/_/
[\[6b\]]
[\[6b.1\]]thun mong ma yin pa ni nyan thos dang /_rang sangs rgyas dag dang thun mong ma yin pa'i chos ma 'dres pa bco brgyad dang stobs bcu dang /_mi 'jigs pa bzhi la sogs pa thugs su chud pa'o/_/mu stegs can kha cig mang du chud cing shes kyang nor zhing phyin ci log tu bshad pa dag
[\[6b.2\]]yod na/_de bzhin gshegs pas thugs su chud cing mkhyen kyang nor ba lta bu yod dam med ces 'dri yang srid de de na med de de bzhin gshegs pa phyin ci ma log pa nyid du 'chad de/_de bas na gzhung dag gi nang nas kyang 'khrul ba med pa zhes 'chad do/_/rin chen zhes bya ba ni
[\[6b.3\]]chos dkon mchog rin po che la bya ste/_de yang gang zhe na/_bshad pa'i chos dang /_sgrub pa'i chos dang /_'phags pa'i lam rnams kyi rang bzhin no/_/yang na lhag pa'i tshul khrims dang /_lhag pa'i sems dang /_lhag pa'i shes rab la yang bya'o/_/rin chen zhes bya ba ni dpe
[\[6b.4\]]ste/_ji ltar 'jig rten na rin po che shin tu dkon pa dang rin che ba dang /_mun nag sel cing mtsho dngas par byed pa dang /_rin po che su la bdog pa'i mi de bsam pa yongs su 'grub pa dang 'dra bar chos dkon mchog rin po che bslab pa gsum po yang shin tu rnyed par dka' zhing
[\[6b.5\]]rin che ba dang /_nyon mongs pa rnams sel cing rnam par grol ba'i 'bras bu thob par byed pas chos dkon mchog rin po che zhes bya'o/_/mdzod ces bya ba ni bcom ldan 'das nyid de/_'di 'dra ba'i chos rin po che'i 'byung khung du gyur pa'i phyir mdzod ces bya'o/_/yang na thams cad
[\[6b.6\]]mkhyen pas chos dkon mchog 'bras bu 'di 'dra ba brnyes pas na mdzod dang 'dra bas na mdzod brnyes pa zhes kyang bya/_mdzod ni 'phags pa'i dge 'dun la'ang bya ste/_chos dkon mchog gi mdzod dang gnas su 'os pa'i phyir mdzod ces smos te/_de 'dra ba'i slob ma rin po che'i
[\[6b.7\]]snod du mdzod dang 'dra ba'i bcom ldan 'das kyis 'khor du brnyes pas na/_thams cad mkhyen pa rin chen mdzod brnyes pa zhes bya'o/_/de ltar na nor gyi gter dang 'dra bas gter phun sum tshogs pa zhes bya'o/_/zhabs la tshangs dbang gtsug gi nor bus gtugs/_/zhes bya ba
[\[7a\]]
[\[7a.1\]]bas 'khor phun sum tshogs pa bstan te/_de la mu stegs can kha cig tshangs pa dang brgya byin la bcom ldan 'das thams cad mkhyen pa yin no zhes lta ba dag yod de/_de ltar lta ba spang zhing thams cad mkhyen pa de dag las 'phags par bstan pa'i phyir 'jig rten
[\[7a.2\]]pa'i gtso bo mchog phul tshad mar bya ba tshangs pa mi mjed kyi bdag po dang /_brgya byin lha'i rgyal po ste/_tshangs pa yang byams pa dang /_snying rje dang /_dga' ba dang /_btang snyoms dang /_tshad med pa bzhi dang ldan pa yin la/_brgya byin yang lha'i dbang po yin te/_'jig rten na
[\[7a.3\]]grags pa'i mtshan ma rnams kyis kyang rang gi lus kyi nang na dam pa spyi bos kyang btud la/_bsod nams kyis thob pa'i nor bu rin po che rgyan dang bcas pas de bzhin gshegs pa'i zhabs la gtugs shing phyag 'tshal ba la bltas na lhag par yon tan dang ldan zhing mnga'
[\[7a.4\]]dbang phun sum tshogs pa'am/_lha dang bcas pa'i 'jig rten gyis mchod cing /_bsnyen bkur byed par 'os pas na/_zhabs la tshangs dbang gtsug gi nor bus gtugs/_/zhes smos pa yin te/_thams cad mkhyen pa nyid du 'os shing bstan to/_/yang gcig tu na
[\[7a.5\]]de bzhin gshegs pa'i zhabs kyis tshangs pa dang /_dbang po'i gtsug gi nor bu la reg par byas so zhes par rgya gar skad las drang du yang rung ngo /_/de ltar na brgya byin dang dbang po la sogs te lha dang bcas pa'i 'jig rten gyis mchod cing bsnyen bkur ba dang /_'khor
[\[7a.6\]]mang po dang ldan pas na 'khor phun sum tshogs pa zhes bya'o/_/sdug bsngal rgya mtsho pha mtha' med rgal ba/_/zhes bya ba sh+lo ka gcig gis ni yon tan phal las khyad zhugs pa bstan te/_sdug bsngal ni skye ba dang /_rga ba dang /_'chi ba la sogs te sdug bsngal gsum dang
[\[7a.7\]]brgyad la bya'o/_/yang na las dang tshe dang nyon mongs pa nyid 'khor ba'i rgyu yin pas de nyid sdug bsngal yin par bstan te/_sdug bsngal de yang shin tu rgya che zhing mtha' yas pa'i phyir dpe rgya mtsho dang 'dra zhe'o/_/pha mtha' med pa ni 'khor ba la thog ma dang tha ma med pa'i tha tshig ste/_
[\[7b\]]
[\[7b.1\]]de lta bu las sus rgal zhe na/_de bzhin gshegs pa 'gro ba'i gtso bos rgal te/_de bas na brgya byin dang tshangs pa ni sdug bsngal gyi rgya mtsho nyid la gnas pas/_de dag las bcom ldan 'das khyad zhugs pa'i phyir spyi bos phyag 'tshal lo zhes smos so/_/yang na 'gro ba'i gtso
[\[7b.2\]]ni skye bo ngan song du 'gro ba las skyob cing dge ba bcu'i chos las blan te/_bde ba'i chos rnams stobs shing thar par 'dren pas na yon tan 'di lta bu dang ldan zhing skye ba gzhan la med pas/_'gro ba'i gtso la phyag 'tshal lo/_/zhes smos te/_'di 'dra ba'i yon tan gyi bdag nyid can
[\[7b.3\]]grags pa phun sum tshogs pa dang rin po che'i gter dang 'dra bar 'khor mang po mnga' ba sdug bsngal rgya mtsho las rgal ba yon tan gyi bdag nyid can la phyag 'tshal zhing bstod pa brtsams nas gdod so sor thar pa la bstod pa brtsam mo zhes 'chad do/_/de la phyag 'tshal ba ni
[\[7b.4\]]lus dang /_ngag dang /_yid gsum gyis phyag 'tshal ba la bya'o/_/de ltar phyag 'tshal ba yang cir dgongs she na/_bla ma la mthu bstan pas bgegs dang bar chad kyis mi zug cing brtsam pa mthar phyin par 'gyur ro zhe'o/_/de la slob dpon kha cig na re snyan pa'i ba dan zhes bya
[\[7b.5\]]ba nas/_zhabs la tshangs dbang gtsug gi nor bus gtugs/_/zhes bya ba'i bar du bcom ldan 'das gzhan gyi don phun sum tshogs par mdzad pa'i sgo nas bstod pa'o/_/sdug bsngal rgya mtsho pha mtha' rgal/_/zhes bya ba nas/_'gro ba'i gtso la phyag 'tshal lo/_/zhes bya
[\[7b.6\]]ba'i bar du rang gi don phun sum tshogs pa la bstod pa'o/_/thams cad mkhyen pa'i bslab tshig zhes pa nas/_'phags pa'i tshogs kyi dbus su dbye/_/zhes bya ba'i bar du so sor thar pa la bstod cing bstan par dam bcas pa ste/_de bas na bdag dang gzhan gyi don phun sum tshogs pa'i
[\[7b.7\]]thams cad mkhyen pa la bstod cing phyag 'tshal nas/_so sor thar pa la bstod cing bstan par bya'o zhe'o/_/ji ltar na so sor thar pa'i bslab pa'i tshig la bstod ce na/_dkon mchog ces bya ba ste/_rgya gar skad du rat+na zhes bya ba ste/_rat+na ni rin po che la bya bas rin po'i snod dam rin po
[\[8a\]]
[\[8a.1\]]che'i mdzod dbye zhing gzhan la bstan pa yang dper bya na rin po che la mkhas pa'am rin thang 'debs shes shing sngon chad mthong ba'i mdun du dbye zhing bstan pa yin gyi/_rin po che ma mthong ba dang mi shes pa'i mdun du bstan cing phyir zin gyis kyang bzang ngan
[\[8a.2\]]bye brag mi phyed la/_cir yang mi mkho ba dang mtshungs te/_chos dkon mchog rin po che yang 'phags pa'i gang zag tshul khrims 'di la 'jug cing spyod par 'gyur ba de dag la dbye zhing bstan par bya'o/_de la mi 'jug pa'i gang zag kun la bstan kyang dgos pa med pa'i phyir
[\[8a.3\]]'phags pa'i tshogs kyi dbus su dbye bar bya'o zhes smos te/_des ni so sor thar pa'i bslab tshig la bstod cing dam bcas pa'o/_/thams cad mkhyen pa ni gong ma 'dra/_des bstan pas na bslab pa tshul khrims de ni bslab tshig go/_/dkon mchog ni bslab tshig de
[\[8a.4\]]dkon zhing mchog dam pa yin pas na dkon mchog go/_/snod dang 'dra ste rnam par dbye ba dang /_dngos po la sogs pa'i gzhi'am gnas su gyur ba'i phyir so so thar pa ni snod ces smos so/_/de yan chad sangs rgyas la bstod pa dang sbyar ro/_/'di man chad chos la bstod pa dang
[\[8a.5\]]sbyar te/_sangs rgyas kyi ni 'dul ba mtsho/_/zhes bya ba la sogs pa smos so/_/de la sangs rgyas ni ma rig pa'i gnyid las sangs shing mkhyen par bgyi ba'i spyod yul la pad mo kha rgyas pa bzhin du rgyas pa la bya/_yang na rgya gar skad du rgyas zhes bya ba'i nyi tshe'i sgra yod de/_sgrib
[\[8a.6\]]pa rnams yongs su byang nas/_mkhyen par bya ba'i yul la mig dang 'dra ba'i ye shes kyis gsal zhing rgyas par 'gyur ba'i phyir rgyas pa zhes kyang bya'o/_/kyi zhes bya ba ni dgar ba'i tshig ste/_mu stegs can gtogs 'dod pa la sogs pa'i ma yin gyi sangs rgyas kyi 'dul ba
[\[8a.7\]]mtsho dang 'dra'o zhes pa'i tha tshig go/_/'dul ba zhes bya ba ni mdo sde dang ma mo dag las khyad par du bstan pa'o/_/yang na yon tan gyi sgo nas 'dul ba zhes bya ba smos te/_kun nas bskor ba'i nyon mongs pa 'don zhing 'dul bar byed pas na 'dul ba'o/_/yang na 'dod chags dang /_
[\[8b\]]
[\[8b.1\]]zhe sdang dang /_gti mug gi gnyen por 'gyur te 'dul bas na 'dul ba'o/_/'o na 'di lta bu'i 'dul ba'i le'u mang nyung ji tsam cig yod ce na/_tshad bzung zhing dpag dka' bar bstan pas dpe rgya mtsho dang 'dra'o zhes so/_/mtsho dang 'dra bar bstan pa ni zab pa dang rgya
[\[8b.2\]]che ba'i sgo nas bstan pa'o/_yang na ji ltar na mtsho las nor bu rin po che 'byung ba ltar tshul khrims 'dul ba'i gzhi las yon tan gyi 'bras bu yid bzhin du 'byung bas na mtsho dang 'dra'o zhes/_ma lus zhes smos pa ni 'og nas 'grel te/_gting dang pha rol du med par
[\[8b.3\]]gnas dang snying gi snying po zhes pa dang sbyar te/_gting dang pha rol med pa ni mtsho de ji ltar gting dpag dka' zhing pha rol med pa ltar 'dul ba yang tshad gzung dka' ba'i phyir ro/_/pha rol med pa ni 'di ni pha rol to/_/'di ni tshul rol to zhes bsnyad pa dang mthong bar mi nus
[\[8b.4\]]pa'i phyir te/_'dul ba yang 'di ni thog ma'i mtha'o/_/'di ni tha ma'i mtha'o zhes tshad mi zin pa'i phyir ro/_/yang na 'dul ba'i yon tan de ltar dpag cing tshad gzung ba'am gzhal bar bya ba la yang bya'o/_/gnas dang snying gi snying po ni 'dul ba ma lus pa zhes 'dir sbyar bar bya ste/_ma
[\[8b.5\]]lus pa ni rnam par dbye ba dang /_dngos po dang /_phran tsheg la sogs pa de dag ma lus pa'i gnas sam/_lus dran par gyur bas na de bas na so sor thar pa ni gnas zhes bya'o/_/snying dang zhes bya ba ni dam pa lta bu'i dpe ste/_dper na lus kyi nang na dam pa ni snying ngo /_/de dang 'dra bar
[\[8b.6\]]'dul ba thams cad kyi snying du gyur ba'am/_dam pa lta bur gyur pa'i phyir dpe snying dang 'dra'o zhe'o/_/snying po ni yongs su yang gtso bo lta bu'am/_mthu dang ldan zhing gzhig par dka' ba lta bu'am brtag bzod pa lta bu'i tshig ste/_ji ltar gtso bo lta bur lta zhe na/_'dul ba thams
[\[8b.7\]]cad kyi nang na so sor thar pa ni gtso bo'am mchog tu gyur pa lta bu'o/_/ji ltar brtan zhing gzhig par dka' zhe na/_dge sbyong dang mu stegs can la sogs pa log par lta ba rnams kyis mi phyed cing gzhig par mi nus pa'i phyir ro/_/ji ltar na brtag bzod par blta zhe na/_de bzhin
[\[9a\]]
[\[9a.1\]]gshegs pa'i 'dul ba la skyon dang /_dri ma dang /_lhad kyis ma nor bas rang bzhin gyis yongs su dag pa'i phyir 'jig rten pa'i tha snyad kyis chos brtag mi bzod pa dang mi 'dra bas snying po zhes bya'o/_/gnas dang snying gi snying po ni don gcig ste yon tan gyi rnam
[\[9a.2\]]grangs so/_/de lta bu gang yin zhe na/_mdo las so sor thar pa yin no zhes smos te/_des ni 'dul ba gzhan dang /_sde snod gzhan las khyad par du so sor thar pa 'di yin no zhes bstan to/_/de la so sor thar pa'i sgra ni nyon mongs pa dang /_ngan song gsum dang /_ltung ba ris lnga'i
[\[9a.3\]]nyes pa las thar par byed pa'am/_nyes pa 'di rnams 'dul bar byed pas na thar pa zhes kyang bya/_'dul ba zhes kyang bya'o/_/yang na skye bo tha dad pa rnams so so nas sdom pa la gnas pa de dag so sor thar pa'i 'bras bu thob par byed pas na so sor thar pa zhes kyang bya'o/_/yang na rgya gar
[\[9a.4\]]skad las pra ti zhes bya ba'i phyir ram/_kun du ba'i sgra yang rung ste/_thar pa'i phyir ram/_kun du thar pa ste/_kun nas bskor ba'i bag la nyal ba'i nyon mongs pa las thar pa'i phyir ro/_/de la kha cig 'di skad rtog kyang srid de/_bag la nyal ba'i nyon mongs pa ye shes kyis spong ba yin na
[\[9a.5\]]ji ltar 'dul bas spong zhes bya/_spong zhing bag la nyal ba'i nyon mongs pa phra mo rnams ye shes kyis spong ngo zhes 'byung mod kyi/_'dul ba yang chos thams cad kyi gzhi dang gnas su gyur pas nyon mongs pa yang brgyud de spong ba dang /_mngon sum du spong ba dang gnyis yod pas na skabs 'dir 'dul ba
[\[9a.6\]]yang brgyud do spang ba'i rgyur 'gro bas nyes pa med do/_/de bas na/_tshul khrims la ni gnas bya zhing /_/ting nge 'dzin dag mngon par bsgrub/_/ces tshigs su bcad pa las 'byung ba dag yin te/_tshul khrims sa dang 'dra ba'i gzhi med du mi rung ba'i phyir ro/_/'o na mdo sde dang mngon pa'i
[\[9a.7\]]chos kyang so sor thar pa zhes mi gdags sam zhes zer yang srid de/_de dag las khyad du bstan pa'i phyir rnam pa bdun zhig gis mdo sde de dag las bye brag tu bstan te/_/rnam pa bdun po ni 'dul ba'i lus dang /_'dul ba'i gnas dang /_'dul ba'i dmigs pa dang /_'dul
[\[9b\]]
[\[9b.1\]]ba'i rang bzhin dang /_'dul ba'i mtshan nyid dang /_'dul ba'i gleng gzhi dang /_'dul ba'i 'bras bu'o/_/de la lus ni so sor thar pa 'di 'dul ba kun gyi lus yin no zhe'o/_/'dul ba'i gnas ni so sor thar pa de nyid 'dul ba'i gnas su blta ba'am/_las brgya rtsa gcig dang
[\[9b.2\]]gsol ba dang zhu ba'i gnas so zhe'o/_/'dul ba'i dmigs pa ni nyes byas phra mo yan chad las lhag par bsam pas bsrung zhing bag byed pa'i phyir ro/_/ltung ba ris lnga ni 'dul ba'i rang bzhin no/_/mtshan nyid ni las brgya rtsa gcig la bya'o/_/'dul ba'i gleng gzhi ni yul mnyan du yod pa la
[\[9b.3\]]sogs te/_yul gang du bslab pa bcas pa la bya'o/_/'dul ba'i 'bras bu ni rnam par grol ba'i 'bras bu thob pa la bya'o/_/rnam pa bdun po des mdo sde dag las bye brag tu bstan to/_/'di ni dam chos rgyal po yi/_/zhes pa dam chos rgyal po ni so sor thar pa nyid la bya'o/_/ci'i phyir mdo sde
[\[9b.4\]]dang mngon pa'i chos la rgyal po zhes mi bya'i/_'dul ba nyi tshe la rgyal por bya zhe na/_'dul ba ni chos thams cad kyi rten tam rtsa bar gyur te/_chos thams cad 'di la brten cing skye bas na gtso bor gyur pa'i phyir rgyal po zhes bya'o/_/yang na dam pa'i chos kyi rgyal po zhes bya ba de bzhin gshegs pa
[\[9b.5\]]nyid la bya ste/_ci'i phyir zhe na/_chos thams cad la mnga' dbang mdzad cing bdag por gyur bas lha dang mi la sogs pa rnams thams cad kyang lung de las nod pa'i phyir rgyal po'o/_/de lta bu'i chos ni dam pa bas na dam pa'i chos so/_/mi bri bsdus pa zhes bya ba ni sngon de bzhin gshegs
[\[9b.6\]]pa mngon par byang chub nas lo bcu gsum du sogs pa na 'dul ba skyon med pa la rma byung nas 'dul ba la bslab pa'i gnas bcas pa yang byung mod kyi/_de'i tshe 'phags pa'i dge 'dun dag kyang dbang po rno bas bslab pa yang yid la 'dzin pa tsam du zad kyi/_yi ger bris pa med pas
[\[9b.7\]]mi bri bsdus pa zhes smos pa la bya'o/_/yang na mdo sde dang /_mngon pa'i chos ni sde snod gcig nas gcig tu brgyud cing gnas par bya ba dang /_dus dus su klag cing mchod pa'i rten du bya ba'i phyir bri ba yin gyi 'dul ba rnams ni bris te klag pa'am blta ba tsam du bya ba ma yin gyi/_
[\[10a\]]
[\[10a.1\]]nang nub gnyis su yid la dran zhing 'dris par gzung bar bya'o zhes bya ba'i tha tshig kyang yin no/_/de'i phyir mi bri bsdus pa zhes kyang bya'o/_/yang na mi bri ba yang yin la bsdus pa yang yin te mi bri ba ni snga ma bzhin/_bsdus pa ni 'dul ba 'bum gyi don so sor thar pa'i nang
[\[10a.2\]]du bsdus so zhe'o/_/sus bsdus she na/_chos kyi bdag po bcom ldan 'das kyis bshad do zhe'o/_/'di ni dge slong tshong pa'i zhes bya ba ni so sor thar pa nyid la bya'o/_/dge slong zhes bya ba ni rnam pa lnga ste/_khas 'ches pa'i dge slong dang /_slong ba'i phyir dang /_ming gi phyir dang /_nyon mongs
[\[10a.3\]]pa dang bral ba'i phyir dang /_gsol ba dang las kyis bsnyen par rdzogs pa'i dge slong sde lnga 'byung mod kyi skabs 'dir gang gsol ba dang las kyis bsnyen par rdzogs shing bslab pa chags pa skyon med pa la dge slong zhes bya ste/_ci'i phyir 'di 'ba' zhig la dge slong zhes bya'i gzhan ma yin
[\[10a.4\]]zhe na/_nyon mongs pa dang bral ba'i dge slong ni mya ngan las 'das pa'i 'bras bu rnyed zin pas bslab zong la brten cing bsgrub mi dgos pa'i phyir zhe'o/_/gzhan ni bslab pa la mi gnas shing med pas na 'dir bslab zong dang ldan pas zhes smos pas gzhan la mi rigs so/_/tshong pa zhes
[\[10a.5\]]smos pa ni dge slong bslab pa la brten cing tshul khrims la gnas pas thar pa mya ngan las 'das pa'i 'bras bu sgrub cing khe 'tshol ba'i dpe ste/_tshong pa zong dang ldan pas nor gyi rnam pa khe tshol ba dang 'dra bar dge slong yang tshul khrims ma nyams ma ral pa'i zong gis ni thar pa mya ngan las
[\[10a.6\]]'da' ba'i 'bras bu khe btsal du yod kyi/_bslab pa nyams shing ral ba dag gis ma yin te/_rnam par grol ba'i 'bras bu tshol ba'i zong bslab tshig gis byas pas na/_dge slong tshong pa 'dra'o zhe'o/_/bslab zong ni zong dang 'dra ba'i phyir ro/_/tshong 'dus zhes bya ba ni tshong pa nor sna
[\[10a.7\]]tshogs yod pa der gnas pa'am/_thams cad 'du zhing so sor rang rang ji ltar 'dod pa bzhin khe rnyed pa ltar bslab tshig tshong 'dus dang 'dra ba de la gnas shing brten na/_rigs dang kha dog dang /_mi'i 'byor ldan dang /_mtho ris bzang 'gro'i bde ba'i rnam pa dang /_rnam par grol
[\[10b\]]
[\[10b.1\]]ba'i 'bras bu dang /_mya ngan las 'das pa man chad kyang /_'di la gnas shing brten pas thob pa'i phyir tshul khrims bslab pa nyid nor sna tshogs yod pa'i tshong 'dus bzhin no zhe'o/_/thams cad der 'du ba ltar snang na yang skye bo dge ba'i gang zag bzang 'gro ba dang /_mya ngan las 'da'
[\[10b.2\]]ba man chad thob par byed pa de dag kyang so so nas tshul khrims tshong 'dus dang 'dra ba 'di la ma gnas mi brten pa'i 'bras bu thob mi srid pa'i phyir thams cad 'dus pa lta bur yang bstan pa'o/_/de la kha cig 'di skad zer yang srid de gzhung dag gi nang nas rgyun du zhugs pa'i 'bras bu la
[\[10b.3\]]sogs pa bslab pa la ma brten te/_khyim na gnas pas thob pa skad du zer ba dang /_dgra bcom pa ni dge slong ma yin pa las thob par mi srid do zhes bya ba zhig kyang yod mod kyi/_de 'dul ba la mi brten par thob mi srid de/_dge bsnyen la sogs pa dge ba bcu rang bzhin gyis bsrung ngo
[\[10b.4\]]zhes byung bas de ni bslab pa'i tshig la gnas par rig par bya'o/_/de bas na lung dag las kyang /_tshul khrims kyis ni mtho ris bzang 'gro 'thob/_/ye shes kyis ni rnam par grol bar 'gyur/_/zhes bshad pas/_tshul khrims kyi cha la mi gnas par mtho ris bzang 'gro thob mi
[\[10b.5\]]srid ces 'byung bas 'gal ba med do/_/chen po zhes bya ba ni bslab zong 'di la brten pas mya ngan las 'da' ba man chad/_lha dang mi yan chad kyi bar du 'bras bu yid bzhin thob par byed pas tshong 'dus chen po zhes bya'o/_/yang na bslab tshig nyung ngu des mya ngan las 'da' ba 'bras bu chen
[\[10b.6\]]po brnyes pa'i phyir zhe'o/_/tshul khrims ngan pas zin pa zhes bya ba ni tshul khrims kyi sgra dang tshul zhes kyang bya bas ngang tshul ngan pa can ni bdag dang gzhan gyi rgyud shin tu nyon mongs par byed pas sbrul gdug pas zin pa dang 'dra'o zhe'o/_/log pa'i ngang tshul ngan pa srog gcod pa
[\[10b.7\]]dang /_ma byin par len pa la sogs pa mi dge ba bcu byed pa ni tshul khrims ngan pas zin pa zhes bya'o/_/zin pa ni gdug pa'i yid dpe dang sbyar bar bya ste/_srog gcod pa la sogs pa ngang tshul ngan pa can 'di dag ni ci ltar skyes bu sbrul gdug pas zin pa bzhin no zhes smos
[\[11a\]]
[\[11a.1\]]so/_/de ltar sbrul gdug pas zin pa la sman ma rgad dang /_a ka tas sos par nus pa bzhin du tshul khrims ngan pa can de dag la'ang bslab pa 'dis nad dang 'dra ba'i nyes pa sel zhing sbyong ba'am/_'jil bar byed pa yin te/_de bas na so sor thar pa ni
[\[11a.2\]]sman dang 'dra'o zhe'o/_/yang gcig tu gang zag tshul khrims nyams par gyur pa'am/_bslab pa phul ba rnams slar tshangs par spyod pa sbyin zhing bslab pa byin pa dang /_rab tu 'byung du gnas pas rang sngar tshul khrims nyams shing bslab pa phul bas mi dga' zhing sems tsher
[\[11a.3\]]ma gdug pas btsugs pa dang 'dra bar gnas pa la tshul khrims 'dis nyes pa sel cing sbyong bas na/_sems kyi gdung ba'am zug rngu ba sman du gyur pas na sman zhes smos so/_/lang tsho zhes pa ni gzhon nu dar la bab pa dregs mi thub cing bdo ba la bya ste/_de lta bu'i tshe na blo gtan la mi
[\[11a.4\]]phebs shing rgyags par gyur pas 'phrul ba'i nyes pa lhag par 'byung bas na lang tsho 'khrul pa zhes smos te/_dpe glang po gzhon nu dang 'dra'o zhe'o/_/glang po gzhon nu g.yul la ma phyin cing zho sha bdo zhing nyams rtsal che ba'i tshe lam nas lam ma yin par rten cing 'bros pa la lcags kyus
[\[11a.5\]]kha lo bsgyur zhing lam ma yin pa nas lam du dgug cing 'dul ba dang 'dra bar byis pa gzhon nu blo gtan la ma phebs shing gnas ma yin par 'jug cing spyod pa la mi dge ba'i phyogs nas dge ba'i phyogs su bsgyur bar byed par so sor thar pas byed pas na glang po bsgyur ba'i
[\[11a.6\]]lcags kyu dang 'dra'o zhe'o/_/ngan 'gro 'khor ba zab mo zhes bya ba ni ngan par 'gro bas na ngan 'gro ste/_byol song ngan par 'gro ba dang /_yi dwags dang /_sems can dmyal ba ngan par 'gro ba ste/_ngan song gsum la bya'o/_/yang na 'khor ba nyon mongs pas 'khor ba'i phyir
[\[11a.7\]]ro/_/'khor ba'i 'gro ba kun la bya'o/_/'khor ba ni gcig nas gcig tu brgyud cing /_skye ba mang po len pa ste/_de yang thog ma dang tha ma med pas 'khor ba'o/_/zab mo ni 'khor ba nyid mtha' med la/_sdug bsngal gyi 'jigs pa chen po nyid bskyed pas na shin tu 'jigs shing rgya
[\[11b\]]
[\[11b.1\]]mtsho na chu srin gnas pa bzhin no/_/de lta bu'i zab mo las sgrol bar gyur pa'i gzings dang 'dra bar gyur pa gang zhe na/_so sor thar pa 'di yin no zhe'o/_/ji ltar gzings dang 'dra ba ji ltar rig par bya zhe na/_chu bo chen po las rgal bar bya ba'i thabs ni gzings bcas te
[\[11b.2\]]rgal lo/_/de dang 'dra bar 'khor ba zab mo pas rgal bar 'dod pa'i mi des kyang /_'dul ba de la ma brten ma gnas na 'khor ba las rgal bar mi nus pas gzings dang 'dra bar 'dul ba 'di nyid lta zhe'o/_/bzang 'gro zhes bya ba ni lha dang mi la sogs te/_gnas dam par 'gro
[\[11b.3\]]ba'i phyir bzang 'gro zhes smos te/_de yang rnam pa gsum la bya ste/_dam par 'gro ba dang /_bkra shis par 'gro ba dang /_mdzes par 'gro ba ste/_'di ni bzang 'gro'i sgra'o/_/de lta bur 'gro ba'i stegs dang /_zam par blta ba gang yin zhe na 'dul ba de nyid stegs dang zam
[\[11b.4\]]pa'am/_lam lta bur blta'o zhe'o/_/stegs dang zam pa'ang bgrod cing phyin par bya ba'i thabs su zad de de dang 'dra bar so sor thar pa yang bzang 'gror 'gro ba'i thabs yin pa'i phyir ro/_/nges pa'o zhes smos pa ni ci ste 'ga' zhig na re stegs dang zam pa yin par cis mngon zhes
[\[11b.5\]]zer yang srid de/_de lta bu'i dogs pa bsal ba'i phyir nges pa'o zhes smos so/_/ci'i phyir nges pa zhe na/_de bzhin gshegs pa ni sho be mi gsung gi/_/mi slu ba'i bdag nyid can yin pas des stegs dang /_zam pa 'dra'o zhes gsungs pas na nges so/_/nyon mongs pham byed lam
[\[11b.6\]]zhes pa nyon mongs pa ni 'dod chags dang /_zhe sdang dang /_gti mug gam yang na kun nas bskor ba'i nyon mongs pa dang /_bag la nyal ba'i nyon mongs pa ste/_des lus dang sems kyi rgyud shin tu nyon mongs par byed pas na nyon mongs pa'o/_/pham byed ces bya ba ni nyon mongs pa de dag
[\[11b.7\]]spong zhing sel ba'i gnyen por gyur pa ste/_so sor thar pa 'di nyid kyis nyon mongs pa rnams mi rgyu zhing bkag pas na pham par byas so zhe'o/_/de ltar so sor thar pa la brten pa'i rgyus na 'phags pa'i lam thob pas na pham byed lam zhes bya ste/_so sor thar pa ni kun nas bskor ba'i nyon
[\[12a\]]
[\[12a.1\]]mongs pa 'phral du mi spyod pa tsam du spong gi 'phags pa'i lam gyi yan lag brgyad la gnas nas/_mthong ba dang bsgom pas spang bar bya ba'i nyon mongs pa rnams spong zhing rnam par grol ba thob par byed pas na lam de ni 'jig rten pa'i lam las khyad zhugs pa'i phyir
[\[12a.2\]]lam de ni mchog dam pa'o/_/ji ltar rgyal po g.yul las 'gro ba gang nas gang du bzlog par bya ba de nas der kha lo sgyur zhing shing rta 'dren pas lam 'dren pa de dang 'dra bas nyon mongs pa'i lam sel cing pham par byed pa dang /_'phags pa'i lam thob cing mya ngan las 'da' ba'i khang par phyin par
[\[12a.3\]]byed pa'i thog mar 'gro ba ni so sor thar pa 'di yin pas 'dren pa mchog lta bur bstan to/_/de la thar pa'i grong 'jug pa zhes bya ba ni thar pa ni mya ngan las 'das pa la bya ste/_de yang ji ltar thob ce na/_rdo rje lta bu'i ting nge 'dzin gyis nyon mongs pa shin tu phra ba'i yang phra ba bcom nas zad
[\[12a.4\]]pa dang mi skye ba'i ye shes thob pa ste/_de'i gnas ni thar pa'i grong dang 'dra'o/_/'jigs pa dang brtse ba thams cad dang bral bas grong khyer bzhin te/_ji ltar ra bas bskor ba'i grong sgo bsdoms shing bcas pa la dgras 'jigs pa dang bral ba bzhin du mya ngan las 'das pa'i grong
[\[12a.5\]]yang /_zad pa dang mi skye ba'i ye shes kyis sgo bcad pas na/_nyon mongs pa'i dgras mi 'jigs so zhe'o/_/yang na them skas kyi dpes na ji ltar 'jig rten na rim par 'gro ba la them skas btsugs te 'gro bar bya ste/_de ni phyin par bya ba'i thabs su dgos so zhe'o/_/'dul ba de la brten
[\[12a.6\]]cing gnas pa de dag kyang mya ngan las 'da' ba'i gnas su phyin par yang 'gyur la mya ngan las 'da' ba'i grong khyer du phyin par byed pa'i thabs ni so sor thar pa yin no zhes bya ba'i tha tshig go/_/nga ni mya ngan 'das gyur zhes bya ba la/_nga ni zhes bya ba ni bcom ldan 'das te/_bcom ldan 'das
[\[12a.7\]]mya ngan las 'da' bar ston pa la dge slong dag gis bcom ldan 'das la zhus pa/_ston pa med na chos dang dge 'dun yang med de dkon mchog gsum yang nub pa la 'jig rten yang stongs so zhes gsol pa dang lan bka' stsal pa/_nga mya ngan las 'das pa'i 'og tu so sor thar pa ni
[\[12b\]]
[\[12b.1\]]ston par ltos shig_/dran pa nye bar gzhag pas ni gnas brtan gyis shig_/gang zag mi srun pa ni mi smra bar 'dul zhing lan lon cig_/mdo sde'i mgo la ni 'di skad bdag gis thos pa zhes bris shig_/nga 'dug pa'i tshe bya ba dang mi bya bar bstan pa rnams de de bzhin du byas na nga
[\[12b.2\]]'dug pa dang 'dra'o zhes gsungs so/_/mya ngan las 'das pa zhes bya ba ni nyon mongs pa'am 'khor ba las rgal ba la bya'o/_/khyod kyi ston pa zhes bya ba ni 'khor nyan thos dang /_so sor thar pa nyid la bya'o/_/de bas na bcom ldan 'das 'jig rten na bzhugs pa'i tshe kun gyis bsnyen bkur
[\[12b.3\]]byed pa ltar 'dul ba la yang bsnyen bkur mi chung bar bcom ldan 'das dang 'dra bar ltos shig pa'o/_rang byung nyid kyi nan tan du zhes bya ba ni rang byung ni de bzhin gshegs pa nyid la bya ste/_de bzhin gshegs pa ni gzhan gyi dring dang man ngag la brten cing gnyen po gang gis kyang rab tu ma byung
[\[12b.4\]]gi rang gi ye shes kyis chos rnams rtogs nas rang byung ba'o/_/yang skra dang kha spu rang byi zhing /_bsod nams kyi lhun gyis dkar po chos gzigs te/_mkhan po dang slob dpon gyi rgyus ma yin gyi rang byung gi phyir rang byung ngo /_/nan tan du zhes bya ba ni legs par zhes bya ba'i don te/_
[\[12b.5\]]de ltar dge slong rnams kyi mdun du de bzhin gshegs pa dang 'dra ba 'dul ba la bstod pa'o/_/sangs rgyas zhes bya ba'i sgra de yang /_'jig rten dag na shin tu dkon/_/zhes bya ba la sogs pas so sor thar pa la mnyan pa dang /_nan tan gyis rim gro dang /_gus par byed du bcug
[\[12b.6\]]pa'i phyir mi khom par gyur pa las brtsams te sangs rgyas zhes bya ba la sogs pa smos so/_/de la 'jig rten du gshegs shing sangs rgyas kyi sgra thos pa yang shin tu dka' na mthong ba lta ci smos/_de bzhin gshegs pa bskal pa dgu bcu rtsa gcig nas 'jig rten du ston pa mi mdzad de
[\[12b.7\]]'jig rten stong ngo zhes 'byung ngo /_/ji ltar sangs rgyas kyi sgra thos par yang dka' ba bzhin du mi lus thob pa shin tu dka' ba dang /_mi lus thob tu zin gyis kyang /_dge ba'i bshes gnyen dang phrad cing rab tu 'byung ba shin tu dka' ba dang /_de ltar rab tu byung du zin gyis kyang tshul
[\[13a\]]
[\[13a.1\]]khrims yongs su dag par shin tu dka' ste/_sangs rgyas dang mi lus thob pa la sogs pa shin tu dka' ba'i dpe ni rgya mtsho 'jing nams kyi nang na rus sbal zhar ba gnas pa de lo stong zhig nas chu'i steng du lan cig 'byung la/_gnya' shing mig gcig pa rgya mtsho'i
[\[13a.2\]]nang du bor bar yang shar nub kun tu rlung gis bdas pa de'i bu gar rus sbal mgrin pa chud pa ni sla'i/_sangs rgyas la sogs pa'i dge ba'i bshes gnyen dang phrad cing bdag nyid khom pa phun sum tshogs pa dang ldan pa ni shin tu de bas kyang dka' bas na de lta bu'i 'byor pa dang
[\[13a.3\]]ldan pa'i dus su bdag nyid rab tu byung zhing bsnyen par rdzogs pa dang /_so sor thar pa la nan tan gyis gus pas nyan cing tshul khrims skyon med par 'bad cing bsrung ngo zhes pa'i don to/_/de la slob dpon kha cig gis 'di skad kyang 'chad de/_sangs rgyas kyi ni 'dul ba
[\[13a.4\]]mtsho/_/zhes bya ba nas/_so sor thar pa mnyan par 'bad par bya zhes pa'i bar du rnam pa drug tu 'byed cing ston pa yang yod de/_rnam pa drug ni mthong ba'i 'bras bu dang /_ma mthong ba'i 'bras bu dang /_so sor thar pa nyid la ston par bstod pa dang /_khom pa phun sum
[\[13a.5\]]tshogs pa dang /_dge ba'i bshes gnyen phun sum tshogs pa dang /_so sor thar pa la bsti stang dang bcas pas bsrung zhing nyan pa zhe'o/_/de la sangs rgyas kyi ni 'dul ba mtsho/_/zhes bya ba man chad nas/_glang po gzhon nu'i lcags kyu'o/_/zhes bya ba yan chad mthong ba'i 'bras
[\[13a.6\]]bu dang sbyar ro/_/de nas them skas bzhi dang 'dra bar gnas zhes pa yan chad ni ma mthong ba'i 'bras bu dang sbyar ro/_/nga ni mya ngan 'das gyur na/_/zhes bya ba sh+lo ka gcig gis ni so sor thar pa la ston par bstod pa'o/_/sangs rgyas zhes bya ba'i sgra de yang zhes bya ba ni dge
[\[13a.7\]]ba'i bshes gnyen phun sum tshogs pa bstan to/_/mi lus thob pa dang rab tu byung ba shin tu dkon pa dang /_tshul khrims phun sum tshogs pa zhes bya bas/_khom pa phun sum tshogs pa bstan to/_/so sor thar pa mnyan par 'bad par bya zhes bya ba ni so sor thar pa la bsti
[\[13b\]]
[\[13b.1\]]stang dang bcas pas bsrung zhe'o/_/de ltar gong du sangs rgyas kyi sgra thos pa dang /_mi'i lus thob pa shin tu dka' ba dang /_dge ba'i bshes gnyen dang phrad pa dang /_rab tu 'byung ba la sogs pa rnyed pa shin tu dka' bar bstan pa bzhin du so sor thar pa thos pa yang shin tu rnyed
[\[13b.2\]]par dka' bar bstan par bzhed nas/_kham pa phun sum tshogs pa shin tu rnyed par dka' ba'i phyir smras pa/_bskal pa bye ba rnams su yang /_/zhes smos so/_/bskal pa bye ba zhes smos pas ni so sor thar pa thob par dka' ba'i dpe ste/_bskal pa bye ba'am/_gal te de las lhag
[\[13b.3\]]par yang sangs rgyas 'jig rten du mi 'byung la/_brgya la byung du zin gyis kyang bdag nyid yul gyis bskal te sangs rgyas dang mi phrad pa dang /_sangs rgyas dang mi lus rnyed pa shin tu dka' bas na sangs rgyas 'jig rten du 'byung ba dang /_'dul ba'i chos rnams kyang yod kyi sangs rgyas
[\[13b.4\]]mi 'byung ba dang /_gsung rab kyi chos 'dul ba yang med pas na de'i phyir so sor thar pa gdung pa dang 'dzin pa dka'o zhes bstan to/_/so sor thar pa zhes bya ba ni nyon mongs pa chung ngu'i chung ngu la sogs pa las shin tu thar par byed pas na/_so sor thar pa zhes smos so/_/thos
[\[13b.5\]]zhes bya ba ni tshig dang don rna ba'i dbang pos thos pa'o/_/gzung zhes bya ba ni shes rab kyis rtogs pa'o/_/'dzin zhes bya ba ni mi brjed par dran pas de nyid kha ton du sbyor ba la sogs te/_yun ring du mi brjed pa'o/_/sgrub par byed ces bya ba ni de'i don du lus dang /_ngag dang
[\[13b.6\]]yid kyis nan tan du nyams su len cing byed pa'o/_/rnyed dka' zhes bya ba ni bskal pa'i dpe dang sbyar ro/_/dka' ba ni thos pas kyang yid la gzung ba shin tu dka'/_gzung ba las kyang yid la 'dzin cing 'dris par byed pa shin tu dka'/_'dzin pa bas kyang nyams su
[\[13b.7\]]len cing sgrub par byed pa ches dka' ste shin tu dkon no zhes bstan to/_/sgrub pa ni tshe dang ldan pa kun dga' bo lta bu nyes byas shin tu phra ba la yang srog dang bsngo zhing 'bad pa chen po dang bcas pas kyang tshogs chen po dang nan tan chen pos rnyed pa'i phyir ro zhes smos
[\[14a\]]
[\[14a.1\]]pas gzhan zhig smos kyang ci dgos/_yang gcig tu na thos pa'i shes rab dang /_bsam pa dang /_bsgom pa'i shes rab ste/_shes rab rnam pa gsum gyis nan tan byed pa shin tu dkon zhes bstan pa'o/_/thos pa dang thos pa'i shes rab dang sbyar/_gzung ba
[\[14a.2\]]'dzin pa gnyis ni bsam pa'i shes rab dang sbyar/_sgrub par byed pa ni bsgom pa'i shes rab dang sbyar ro zhe'o/_/de yan chad du chos la bstod pa bstan to/_/dkon mchog gsum 'byung ba de bde bar bstan pa'i phyir sangs rgyas rnams zhes bya ba la sogs pa smos so/_/sangs rgyas
[\[14a.3\]]kyi sgra ni gong du bshad pa dang 'dra ste/_cung zad du na drang srong phying gi ri dang /_ang gi ri la sogs pa mngon par shes pa dang ldan pa 'jig rten na grags pa can de dag gis de bzhin gshegs pa'i mkhyen pa la bskyed du med pas sangs rgyas zhes bya ba'i tha tshig go/_/'byung ba bde zhes
[\[14a.4\]]bya ba ni sangs rgyas 'od gsal lha'i ris nas yum gyi lhums su gshegs te/_glang po dkar po lta bu'i tshul du mngal gyi g.yas rol du mngal gyi dri mas ma gos par gshegs pa dang /_bltams sam/_btsas pa'i tshe rgyal po chen po gzugs can snying po la sogs pa
[\[14a.5\]]bzhi dang /_blon po'i bu lnga brgya tsam btsas te/_de dag ni mngal gyi sdug bsngal dang ldan pa yin gyi de bzhin gshegs pa ni sdug bsngal dang /_dri mas ma gos te bral bas na mngal du gnas pa dang btsas pa'i tshe bde ba nyid do zhe'o/_/gcig tu ni 'od gsal lha'i ris nas
[\[14a.6\]]gshegs pa'i tshe zhal gyi sgo nas 'od zer mang po byung nas sems can dmyal ba la sogs pa dag la 'od zer gyis reg par byas nas dmyal ba pa de dag gis bsams pa 'di 'dra ba sel bar byed pa ni skyes bu mthu chen po 'ba' zhig 'od zer 'byin to zhes dad pa skyes pas
[\[14a.7\]]sdug bsngal las thar pa lta bur snang ba dang /_'on pa rnams kyis ni rnar thos/_long ba rnams kyis ni mig gis mthong /_bza' ba dang btung ba dang 'dod pa rnams yid bzhin du rnyed pas sangs rgyas 'byung ba ni 'jig rten na bde ba'i rgyur gyur pas sangs rgyas 'byung ba ni shin tu
[\[14b\]]
[\[14b.1\]]bde'o zhes so/_/yang na sangs rgyas 'byung ba bde/_/zhes bya ba ni byang chub sems dpa' las mngon par rdzogs par byang chub pa'i tshe rnam par grol ba'i 'bras bu rnam pa mchog thams cad dang ldan pas sangs rgyas 'byung ba bde ba'o zhe'o/_/de la kha cig 'di skad du rgol yang
[\[14b.2\]]srid de/_mngon par rdzogs par sangs ma rgyas pa'i dus dang /_lhums su bltam zhing btsas pa'i tshe byang chub sems dpa' yin na ci'i phyir sangs rgyas 'byung ba bde zhes bya/_rnam pa gcig tu de bzhin gshegs pa skye ba dang 'byung ba dang /_mngal du gshegs zhes bya ba mi
[\[14b.3\]]'thad de/_ci'i phyir zhe na/_skye ba'i nyon mongs pa bcom pa ste/_'khor ba las rgal ba'i phyir ro zhes so/_/de ni nyes pa med de/_de'i tshe de bzhin gshegs pa ma yin te/_byang chub sems dpa' yin kyang rgyu la 'bras bu btags te bshad de/_dper na 'jig rten na thags
[\[14b.4\]]'thag pa snam bur ma zin par yang snam bu 'thag ces zer ba lta bu dang /_'bras 'tshed kyang zan 'tshed do zhes zer ba dang /_yos 'thag kyang phye 'thag go zhes zer ba dang 'dra ste/_de nyid du ma gyur kyang der mngon par 'ong ba rnams rgyu la 'bras bu btags pa srid pas 'di 'ang
[\[14b.5\]]de'i tshe byang chub sems dpa' yin mod kyi/_phyis sangs rgyas su mngon par 'grub cing mngon par 'gyur pa'i phyir 'di skad ces bya ba la nyes pa med do/_/chos bstan pa bde ba ni gsung rab yan lag bcu gnyis kyi chos rnams 'jig rten du bstan cing bshad pas phyi'i mu stegs la
[\[14b.6\]]sogs pa lta ba sna tshogs su smra ba rnams spong zhing tshar gcod pa dang gsung rab kyi chos rnams rgyas shing yun ring du gnas pa'i phyir chos bstan pa bde ba'o zhe'o/_/dge 'dun zhes bya ba ni gang zag chen po brgyad po la sogs te/_bzhi yan chad mang po 'dus pa la bya ste/_de'i mthun
[\[14b.7\]]pa ni tshul khrims dang /_lta ba dang /_spyod lam dang /_'tsho ba la sogs pa mtshungs par gyur cing bya ba rnams gcig pa ni mthun pa bde zhes bya'o/_/yang na bde ba ni mthun pa'i rgyus mya ngan las 'das pa man chad bzang 'gro la sogs pa'i 'bras bu thob par gyur pas na dper na
[\[15a\]]
[\[15a.1\]]de bzhin gshegs pa 'jig rten du byon pa'i mthus 'phags pa kau N+Di n+ya la sogs pa rnam par grol ba'i 'bras bu thob pa lta bu yang yin no/_/yang na dge 'dun mthun pa'i mthus bslab pa gsum la bsgrub cing nan tan du byed pas nyon mongs pa nag po'i phyogs spong ba'am/_
[\[15a.2\]]sel ba'am/_bsreg pa'am/_gdung bar byed pa ni dka' thub ste/_de ltar lhag pa'i tshul khrims dang /_lhag pa'i shes rab gnas pa'i nyon mongs pa nag po'i phyogs spong ba de ni bde ba'o zhe'o/_/tshigs su bcad pa 'dis ni dkon mchog gsum 'byung ba bde ba dang /_de'i dgos
[\[15a.3\]]pa bde ba'i rgyu bstan to/_/'phags pa rnams ni mthong ba bde/_/zhes bya bas rnam pa bdun po'i nang nas dge ba'i bshes gnyen la brten par bya ba bshad de/_de la dge ba'i bshes gnyen rnam pa gnyis te/_kun rdzob kyi dge ba'i bshes gnyen dang /_don dam pa'i dge ba'i
[\[15a.4\]]bshes gnyen no/_/de la 'phags pa zhes bya ba ni sdig pa'i chos dang nyon mongs pa'i chos las ring du gyur pas na 'phags pa zhes bya'o/_/dam pa ni gzhan la phan 'dogs pa'i ngang tshul can yin pas 'phags pa nyid la bya'o/_/de lta bu'i skyes bu dam pa mthong na bde'o zhe'o/_/kha cig na
[\[15a.5\]]re mthong ba lta zhig ci bde zhe na/_zlas rig par bya ste/_'grogs pa dang /_lhan cig gnas par 'gyur ba dang bde zhes kyang 'chad do/_/kha cig na re dper na mi mi srun pa ni ma mthong yang bla zhes bya ba yin pas 'phags pa rnams ni mthong na dga' ba skye ba'i phyir mthong na bde zhes kyang 'chad do/_/
[\[15a.6\]]'grogs na bde ba ni de lta bu'i dge ba'i bshes gnyen dang 'grogs na mi dge ba'i chos dang bral nas dge ba'i chos stobs pa dang /_nyes pa las 'byin cing stong zhing grogs byed pas na de lta bu dang 'grogs shing lhan cig gnas na 'phral du bde ba sems la 'tsher zhing zug rngu med pa dang /_
[\[15a.7\]]sems dga' zhing dang ba skye ba dang /_yul dang bsod nams bde bar smin par 'gyur ba'i phyir dge ba'i bshes gnyen dang 'grogs na bde'o zhe'o/_/byis pa rnams ni ma mthong bde/_/zhes bya ba ni mi dge ba'i grogs po spong ba ston te/_/byis pa zhes bya ba ni ngan du sems shing ngan du smra ba
[\[15b\]]
[\[15b.1\]]dang /_ngan du spyod pa ste/_de lta bu rnams dang mi bsnyen mi 'grogs na rtag tu bde zhe'o/_/dper na 'phra ba can ni 'dom gyis spong ba dang /_rwa can ni rgyang grags kyis spang ba dang /_mche ba can ni dpag tshad kyis spong zhing bsring ba dang 'dra bar byis pa sdig pa spyod pa rnams kyang
[\[15b.2\]]bsrings shing ring bar gyur na shin tu bde'o zhe'o/_/de la kun rdzob kyi dge ba'i bshes gnyen yang rnam pa gnyis te/_zhi gnas kyi yan lag la gnas pa dang /_lhag mthong gi yan lag la gnas pa'o/_/tshul khrims ldan pa mthong ba bde/_/zhes bya ba ni zhi gnas kyi yan lag
[\[15b.3\]]la gnas pa bsten te tshul khrims dang ldan pa'i skyes bu ni lus kyi nyes pa dang /_ngag gi nyes pa dang bcas pa dang /_rang bzhin gyi kha na ma tho ba rab tu bsrungs pas gzhan la mi gnod pa'i phyir de lta bu'i skyes bu dam pa mthong na bde'o zhe'o/_/ci'i phyir zhe na/_dper na rkun po rnams
[\[15b.4\]]ni ma mthong yang sla zhes 'byung bas/_dge slong tshul khrims dang ldan pa mthong ba dang bdag gi rgyud dang pha rol gyi rgyud la yid ches pas dga' ba yin no/_/mang du thos pa ni the tshom sel zhing bden pa rtogs pa dang /_dogs pa rnams med par byed pas mang du thos pa mthong na bde'o zhe'o/_/'di
[\[15b.5\]]ni lhag mthong gi yan lag la gnas pa'o/_/de la skabs 'dir tshul khrims kyi nang du zhi gnas dang lhag mthong gi cha gnyis ka med dam zhes zer yang srid de/_de ni zhi gnas kyi nang na lhag mthong yod/_lhag mthong gi nang na'ang zhi gnas yod mod kyi/_shas che chung gi phyir dbye ba tsam du
[\[15b.6\]]zad de/_de la zhi gnas ni g.yeng ba zhi ba'i tshul khrims kyang mi rgod mi 'phyar ba'i rang bzhin te zhi ba shas che bas zhi gnas kyis bstan to/_/mang du thos pa ni thos pa'i shes rab ste/_shes pa shas che bas na lhag mthong gis bstan te/_yan lag la gnas zhes bya ba ni zhi gnas dang lhag
[\[15b.7\]]mthong mthar rdzogs par ma gyur pa'i phyir ro/_/de la don dam pa'i dge ba'i bshes gnyen la yang zhi gnas kyi mtha' la gnas pa dang /_lhag mthong gi mtha' la gnas pa'o/_/yang srid rnam par grol ba zhes bya ba ni yang gi sgra ni phyir zhes pa'i tha tshig ste/_srid pa ni khams gsum la bya'o/_/
[\[16a\]]
[\[16a.1\]]de bas na phyir srid par 'gro ba'i nyon mongs pa las rnam par grol bas na yang srid par rnam par grol ba zhes bya ste/_rnam par grol ba ni zag pa dang bcas pa nye bar len pa'i phung po nyon mongs pa'i bcings pa las rnam par grol ba'o zhes bya ba'i tha tshig yin te/_de
[\[16a.2\]]yang gang zhe na/_dgra bcom pa dag mthong na bde zhes 'byung ba de nyid de/_de lta bu'i rnam par grol ba ni dgra bcom pa zhes gdags so/_/dgra bcom pa ni nyon mongs pa'i dgra bcom pas dgra bcom pa zhes kyang bya/_phyir skye ba dang 'byung ba med pas/_rgya gar gyi skad kyis 'byung ba med pa/_
[\[16a.3\]]skye ba med pa zhes kyang bya'o/_/yang na mchod par 'os pa ste/_yon gyi gnas su gyur cing dad pa dang /_ma dad pas byin pa'i zas dang gos zhu bar 'gyur ba'i dgra bcom pas dgra bcom pa zhe 'am/_mchod par 'os pa zhes bya'o/_/de lta bu'i skyes bu dam pa yon tan gyi bdag nyid che
[\[16a.4\]]ba mthong ba bde'o zhe'o/_/de yan chad kyis dge ba'i bshes gnyen brten par bya ba dang /_mi dge ba'i grogs po spong ba bshad zin to/_/da ni rnam pa bdun po las 'bras bu thob pa bstan te/_de yang gang gi rgyus thob ce na/_sngar bstan pa'i dkon mchog gsum 'byung ba dge
[\[16a.5\]]ba'i bshes gnyen la brten pas rnam par grol ba'i 'bras bu thob po zhe'o/_/de la rnam par grol ba nyid ci lta bu yin pa bstan par 'dod na dper na/_'bab stegs bde ba'i chu klung bde/_/zhes bya ba bstan te/_ci ltar chu bo chen po las rgal bar 'dod na chu 'gram na nyam nga ba med cing /_
[\[16a.6\]]grog po dang /_tsher gad dang /_rdo la sogs pa med pa na chu 'gram nyid kyang bde ba yin la/_de rgal ba'i mi dang chu bo 'bab pa nyid kyang shin tu bde ba yin te/_de bzhin du yod pa dang med pa dang /_rtag pa dang chad par lta ba'i dri ma'i mu dang bral ba de ni 'phags pa'i lam zhes bya ste/_
[\[16a.7\]]chu 'gram bde ba'i lam bzang po dang 'dra bar mtha' thams cad dang bral ba'i 'phags pa'i lam gyis thob pa'i chos rnam par grol ba'i 'bras bu thob pa de ni shin tu bde bar bstan to/_/chos las rgyal ba'i skye bo bde/_/zhes bya ba ni de ltar 'phags pa'i lam la gnas shing
[\[16b\]]
[\[16b.1\]]rnam par grol ba'i 'bras bu thob pas mi mthun pa'i phyogs nag po'i chos rnams sel zhing rgyal bar byas pas na chos las rgyal ba'i skye bo bde'o zhe'o/_/don de nyid phyed 'og nas ston te/_/nga'o nga rgyal zad pa bde'o zhes bstan pa ste/_'phags pa'i lam ma thob pa'i shes rab kyi
[\[16b.2\]]ral gris mi mthun pa'i phyogs 'joms shing gcod par byed pa ni shes rab yin te shes rab med par nyon mongs pa spong bar mi nus pas de'i phyir shes rab thob pa bde'o zhe'o/_/de bas rgyu bstan te/_ji ltar shes rab thob pa bde zhe na/_nga'o nga rgyal zad pa bde/_/zhes
[\[16b.3\]]smras te/_nga'o nga rgyal yang shes rab kyi ral gris yongs su gcod par nus kyi gzhan gyis ni ma yin pa'i phyir/_shes rab thob pa bde zhe'o/_/de'i skabs su nga'o nga rgyal zad ces mi bya bar 'dod chags la sogs pa zad ces smras na ci nyes zhes zer yang srid de/_de ni nyes pa
[\[16b.4\]]med de/_nga rgyal ni nyon mongs pa thams cad skyed pa'i phyir rtsa ba'am gzhi lta bu yin pas de bcad pa dang 'dod chags la sogs pa yang mi 'byung bar shes par bya'o/_/de ltar yang 'dod chags la sogs pa yang nga dang nga yi ba dang /_bdag dang bdag gi zhes pa'i bsam pa ngan pa
[\[16b.5\]]las byung nas bdag la chags pa skye zhing pha rol gyi phyogs la zhe sdang ste/_de gnyis byung ba dang de'i las gti mug kyang 'byung ba yin pas nga rgyal chod dang gzhan lta zhig zlas mi gnas par rig par bya'o/_/de'i phyir nga rgyal zad pa bde ba'o/_/de yan chad du 'bras bu
[\[16b.6\]]thob pa bde ba bstan zin to/_/da ni 'bras bu thob pa'i gnas bstan te/_nges par byas zhes bya ba ni sbyangs pa'i yon tan can rnams kyi thog ma'i dag pa bstan te/_dgon pa la gnas par bya bar yang nus na ni bya/_mi nus na ni gtong ngam zhe'am/_bdag gis ci tsam nus pa ni bya/_de
[\[16b.7\]]ma yin na ni gtong zhes dam bca' ba'i dgon pa can ni dag pa'i bsam pa can ma yin pas/_gang ji tsam du bdag gi don yongs su ma rdzogs par mi btang mi ldog par dam bcas pa dang /_yi dam nges par bya ba de ni bsam pa dag pa yin pas nges par bya ba ni de lta bu'o/_/
[\[17a\]]
[\[17a.1\]]dbang po thul ba ni dbang po mi rgod cing mi 'phyar mi g.yeng ba'i tha tshig ste/_zhi ba bcings pa de zhes bya ba'i tha tshig go/_dngos su na 'dod pa lnga'i yon tan la sems mi 'brang ba de nyid dbang po thul ba zhes bya'o/_/mang du thos pa dgon pa zhi rnams zhes
[\[17a.2\]]bya ba ni bcom ldan 'das kyis gsungs pa bstan pa 'jig pa gnyis te/_mang du thos pa grong na gnas pa dang /_nyung du thos pa dgon pa na gnas pa zhes 'byung bas 'jig par 'gyur ro/_/dgon pa na gnas pa yang tshul khrims lci yang dang gso sbyong gi bye brag dang /_mdo
[\[17a.3\]]sde'i gnas shes pa gnas par bya'i gzhan ma yin/_nyung du thos pa dgon par gnas pa mi rigs pa'i tha tshig go/_/dgon pa ni rgyang grags gcig phan chad do/_/zhi ba ni 'jigs pa dang dogs pa dang /_nyam nga ba'i sa ma yin pa la bya'o/_/'jigs pa ni dgras 'jigs
[\[17a.4\]]pa'o/_/dogs pa ni gcan gzan gyis 'tshe bar dogs pa'o/_/nyam nga ba ni sbrang bu la sogs pa yod pa'o/_/de dag med pa'i gnas su dgon pa bca' bar bya ba ni 'di ltar 'dul ba las gsol ba dang las kyis gang zag cig bskos te/_dgon pa'i gnas rtogs shig ces 'byung
[\[17a.5\]]ba yin no/_/gnas par gyur pa nags su rgas pa bde/_/zhes pa/_gnas par gyur na ni thog ma'i bsam pa nges pa la bya ste gnas phan chad 'di ltar gnas la me tog rgas shing rang lhags su gnas pa dang 'dra bas ches btags te gnas par bya ba'i tshig go/_/yang gcig tu na
[\[17a.6\]]dgon pa'i nags su rgas par gyur gyi bar du gnas par bya'o zhes pa dang sbyar ro/_/de la nags 'ba' zhig dgon pa yin nam zhe na/_de ni nyi tshe ba'i mtshan nyid tsam du zad kyi grong dang rgyang grags gcig phan chad gzhan yang 'di dang 'dra bar rig par bya'o/_/dar la bab pa
[\[17a.7\]]yal ba ni rgas kyi bar du zhes bya ba'i tha tshig go/_/yang na zlas rig bya na ji ltar skyes bu dar la bab pa'i tshe zho sha che zhing rtsal mi thub pa dang 'dra bar rnam par shes pa spre'u dang 'dra bar 'dod pa'i yon tan la gnas shing /_ngal ba med par spyod cing rgyu bas de'i gnas las bzlog
[\[17b\]]
[\[17b.1\]]ste/_de shin tu btul nas gcig tu zhi bar gnas shing nyon mongs pa'i gdung ba yang yal bar byas pas na mya ngan las 'das pa thar pa thob par 'gyur bas/_dar la bab pa yal ba bde/_/zhes bshad do/_/de yan chad 'bras bu thob pa'i gnas bshad zin to/_/yang dag
[\[17b.2\]]par sdud pa po'i 'phags pa rnams kyis 'dul ba la bstod pa'i stod tra bzlas zin to/_/tshe dang ldan pa dag dpyid rnams las ci tsam lus zhes bya ba nas/_de de bzhin du 'dzin to zhes bya ba yan chad du so sor thar pa'i gleng gzhi ston te/_de yang rnam pa dgu zhig tu dbye bar bya ste/_
[\[17b.3\]]dgu po yang gang zhe na/_bka' lung dang /_mi 'dur mi gnang ba dang /_mi 'dur gnang ba dang /_mchod pa'i cho ga dang /_yang dag par 'dzin du bcug pa dang /_yang dag par 'dzin pa'i legs pa dang /_yang dag par mi 'dzin pa'i nyes dmigs dang /_yang dag par bsgo ba
[\[17b.4\]]dang /_'khor rnam par dag pa'o/_/de la tshe dang ldan pa dag dpyid rnams la zhes bya ba nas/_bag yod pas thob po zhes bya ba'i bar du rnam pa dgu po'i nang nas bka' lung gi dbang du byas te bstan to/_/tshe dang ldan pa zhes bya ba ni snyan par bod pa'am/_btsun par bod pa'i tshig go/_/
[\[17b.5\]]dpyid rnams zhes bya ba ni lo gcig la dus gsum du rnam par gzhag ste/_de yang dgun dang /_dbyar dang /_dpyid gsum mo/_/de la ston zla tha chungs nya nas dpyid zla ra ba nya'i bar du ni dgun gyi dus ni shin tu grang ba'o/_/dpyid zla ra ba nya nas dbyar zla 'bring po nya'i bar du ni
[\[17b.6\]]dpyid kyi dus te cha ba'i dus so/_/dbyar zla 'bring po nya nas ston zla tha chungs nya'i bar du ni dbyar gyi dus te grang dro snyoms so/_/'dir dpyid smos pa ni nye ba'i mtshan nyid tsam du zad de/_dus gsum po gang la bab pa'i zla ba dang /_ci tsam 'das pa'i so sor thar pa 'don pa'i tshe brjod par
[\[17b.7\]]bya ste/_dper na de ni dpyid zla ra ba bco lnga 'das te/_zhag gcig gis ma tshang ba'i zla ba phyed dang /_bzhi 'ongs pa ltar so sor thar pa 'don pas brjod par bya'o/_/ci tsam 'das pa dang /_lhag ma ji tsam du lus pa de yang de bzhin du brjod de/_ci tsam zhes bya ba 'das pa dang /_
[\[18a\]]
[\[18a.1\]]ma 'ongs pa la nges pa med pas ci tsam du de nyid smos so/_/des ni gang zag dge ba la mi brtson zhing /_dus snyems pa'i gnyen por gsungs so/_/che snyems pa'i gnyen por dga' ba dang /_'chi ba mngon par 'ong ngo zhes bya ba la sogs pa smos so/_/
[\[18a.2\]]ci'i phyir srid pa'i yan lag mya ngan la sogs pa gzhan 'dir ma smos par/_rga ba dang 'chi ba 'ba' zhig smos she na/_tshangs par spyod pa phun sum tshogs par 'gyur ba'i rgyu'i gtso bo yongs su nyams par brjod pa'i skabs yin pa'i phyir ro/_/de nyams par gyur pa'i rgyu
[\[18a.3\]]gnyis te/_lus dang /_skye gnas so/_/de la lus nyams pa ni rga ba dang 'chi ba ste/_rgas pa ni bcom ldan 'das kyis bstan pa'i gsung rab kyi yan lag 'jig rten gnas su zin kyang lus kyis mi nus shing mi lcogs la nyams kyis dpyad mi bzod pas sbyor zhing rtsol mi nus
[\[18a.4\]]te/_tshangs par spyad pa las 'phang bar 'gyur ro zhe'o/_/'chi ba ni phung po rgyun 'chad pa la bya bas dge ba'i chos rnams spyad du med de tshangs par spyod pa dang ring bar 'gyur ro/_/de'i phyir skye ba'i gnas nyams pa ni ston pa'i bstan pa 'dzin pa zhes bya ste bstan pa 'dzin pa ni gang zag
[\[18a.5\]]sgrub pa dang /_'dzin pa dang brjod pa nyams pa'o/_/de'i phyir dus ji ltar 'das pa bzhin du rga ba dang 'chi bas gnod par gyur te/_gsung rab kyi chos kyang 'jig go zhes gsungs pas bag yod pa la rnal 'byor du bya'o zhes smos so/_/ston pa ni don phyin ci ma log par ston pa
[\[18a.6\]]ste de bzhin gshegs pa'o/_/bstan pa ni gsung rab yan lag bcu gnyis so/_/lha dang mir bcas pa'i 'jig rten la bshad cing bstan pa'i bag yod pa ni dge ba'i chos la gzud pa'i rnal 'byor ni 'jig rten las 'das pa'i lam la sbyor du gzud pa'i don te/_zhi gnas
[\[18a.7\]]dang lhag mthong zung du 'brel bas 'gro ba'i lam ni rnal 'byor zhes bya'o/_/de ltar bag byas pas thob pa'i 'bras bu gang zhe na/_sangs rgyas kyi byang chub dang dge ba'i chos rnams kyang bag yod pas thob pas na bcom ldan 'das kyis bag yod pa la rnal 'byor du bya'o
[\[18b\]]
[\[18b.1\]]zhes bka' stsal to/_/de bzhin gshegs pa ni de bzhin du thugs su chud de ston pas na/_de bzhin gshegs pa'o/_/nyon mongs pa'i dgra ma lus par bcom ste/_gang zag thams cad kyis mchod par 'os pas na dgra bcom pa'o/_/yang dag par rdzogs pa ni
[\[18b.2\]]yang dag pa nyid du mkhyen par bya ba yongs su rdzogs pa la bya'o/_/byang chub kyi sems zhes bya ba ni dran pa nye bar gzhag pa la sogs pa la bya'o/_/de yan chad bka' lung 'das so/_/da ni dge 'dun gyi thog mar bya ba ci zhe na zhes bya ba nas bya ba nyung ngo zhes bya ba yan chad du
[\[18b.3\]]rnam pa dgu po'i nang nas mi 'dur mi gnang ba bstan par bya ste/_dge 'dun gyi thog mar bya ba ci zhes bya ba ni dri zhing brtags pa lta bu'i tshig gam/_yang na med pa lta bu'i tshig la'ang bya ste/_dri ma lta bu'i tshul du bshad na'ang gso sbyong bya ba'i gnas su chag chag bya ba dang /_
[\[18b.4\]]skyang nul dang dkyil 'khor dang stan gding ba la sogs pa dang po kho nar bya'o zhes bstan pa'o/_/med pa'i tshig ltar bshad na yang nyan thos kyi dge 'dun don nyung ba/_bya ba nyung ba yin pas gang zag gi gso sbyong la sogs pa sngar ma byas na dge 'dun 'du ba'i tshe mi mthun par
[\[18b.5\]]'gyur bas na gso sbyong la ched che zhing gces pa ci zhig yod ces dri ba lta bu'o/_/yang na gso sbyong ni phyis bya ba'am/_shol du mi rung bas gso sbyong gi sngon rol du las ci yang bya ba med ces pa'i tha tshig go/_/nyan thos zhes bya ba ni gzhan las thos par bya bas na nyan thos te/_gzhan
[\[18b.6\]]gyi dring la brten te 'byung ba'i phyir ro/_/de yang ci lta bu zhe na/_dper na mkhan po dang slob dpon las thos par byas nas lan gsum rdzogs pa'i tha ma la khyod ni dge slong ngo /_/dge sbyong ngo zhes gdags pa lta bu ste/_de'i phyir gzhan la rag las shing brten te 'byung bas na nyan thos
[\[18b.7\]]so/_/don nyung ba bya ba nyung ba zhes bya bas 'dod pa chung ba'i rgyu bstan te/_don nyung ba ni lus kyis sgrub pa dang /_ngag gis smra ba'i don nyung ba'o/_/bya ba nyung ba ni yod kyi bya ba nyung ba ste/_dngos su na zhing gi rmo rko dang /_tshong gi khe sprul dang /_yul gyi rnams chos su bya ba med cing
[\[19a\]]
[\[19a.1\]]yid kyis btsal ba'i don nyung ba ste/_de lta bu'i tshul gyis na bya ba gzhan med pas dang po rings par bya ba nyid gso sbyong yin pas na de'i phyir mi 'dur mi gnang ste/_rkyen ci lta bu byung zhing brel kyang mi 'dur mi gnang gi 'dus shig ces bka' stsal to/_/'di
[\[19a.2\]]skad du bka' stsal pa las dge slong kha cig bla ma'i khyad par thob tu nye ba las bar chad du gyur te/_ma thob pa dang lam gyis dub pa dag sems rtse gcig tu 'dug par mi nus nas gral na gcog pa lta ba dang /_dge slong nad pa kha cig 'phyes 'khrud de gso sbyong gi sar phyin pa dang /_
[\[19a.3\]]shi bar gyur nas de lta bur gyur pa la rjes su gnang ste/_bka' stsal pa/_dge slong dag de lta bu'i rkyen byung ba rnams la dad pa dang yongs su dag pa longs la dge 'dun gyi gso sbyong bar chad du mi 'gyur bar gyis shig ces bka' stsal to/_/de lta bas na tshe dang ldan pa dag ma
[\[19a.4\]]lhags pa rnams la dad pa dang yongs su dag pa dris shig_/dris nas kyang brjod par bya'o zhes smos te/_de ni rnam pa dgu po'i nang nas mi 'dur gnang ba'i dbang du byas nas bstan to/_/tshe dang ldan pa dag ces bya ba ni rgyal po'i khab na dge slong dag gcig la gcig khyim
[\[19a.5\]]pa'i ming rus nas 'bod pa las khyim bdag 'phya bar gyur nas bka' stsal pa/_tshe dang ldan pa'am/_btsun pa zhes bos shig bcom ldan 'das la yon tan gyi sgo nas 'bod do zhes gsungs so/_/ma lhags pa rnams zhes bya ba ni gang du nad pa la sogs pa gso
[\[19a.6\]]sbyong sar 'gro mi nus shing mtshams kyi nang na 'khod pa rnams la bya'o/_/nad tshabs che ste smra mi nus na lus kyi brdas phul na yang phul ba'o zhes bya'o/_/de ste yang 'bul ma nus na dge 'dun der deng shig_/yang na dge 'dun gyi nang du nad pa blang bar bya'o/_/yongs su dag
[\[19a.7\]]par 'dri ba ni dad pa dang 'dra bar brjod do/_/'dri ba'i mdun du dad pa 'bul ba'i dge slong gis gso sbyong byas nas rgan gzhon gyi tshul du tsog tsog por 'dug nas gus par bdag ni bar chad kyi chos rnams yongs su gtsang ste/_dge 'dun phrin las mdzad pa la dad pa dang
[\[19b\]]
[\[19b.1\]]yongs su dag pa dbul lo zhes lan gsum du brjod par bya'o/_/dad pa phul ba ni de ltar dad pa phul bas na dge 'dun dang mthun par 'gyur ro/_/yongs su dag pa phul bas na bdag nyid gso sbyong gi snod du 'gyur ro/_/dris shig ces bya ba ni dbul du gzhug pa'o/_/brjod par bya'o
[\[19b.2\]]zhes bya ba ni dad pa blangs pa'i dge slong gis gso sbyong gi gnas su dge 'dun tshogs pa la brjod pa'am/_yang na dge slong gcig la brjod na yang dad pa phul ba yin no/_/dad pa dang yongs su dag pa len pa yang nad pa dang nad g.yog dang /_dge ba'i phyogs khyad par can la sbyor ba
[\[19b.3\]]dang /_so sor thar pa'i mdo gdon pa la zhugs shing don yid la byed pa'am lam ring po nas dub cing 'gro mi nus pa dang /_nad kyis btab ste sos nas ring por ma lon pa la sogs pa rkyen byung ba rnams kyis dad pa phul bar bya'i/_dge ba'i phyogs cung zad tsam byed pa'am cung zad
[\[19b.4\]]na ba'i phyir snyad btags te dad pa 'bul ba ni ma yin no/_/dad pa len pa'i dge slong bsko ba ni bslab pa byin pa dang /_phas pham pa byung na dang bslab pa ma chags pa dang /_rang bzhin du mi gnas pa'i dge slong ma yin pa dang /_smyos pa la sogs pas dad pa blang bar mi bya'o/_/dad pa
[\[19b.5\]]len pa'i dge slong gis kun tu spyod pa'i nang dad pa'i tshe mtshams kyi phyi rol nas nang du phan tshun du dbul bar mi bya nam mkha' la gnas shing sa la dbul bar mi bya/_gcig nas gcig tu brgyud de dbul bar mi bya/_dad pa blangs nas rgyug cing mchod par mi bya/_bsam gtan la
[\[19b.6\]]'jug cing nyal bar mi bya'o/_/mtshams ni gnyis te/_chen po dang chung du'o/_/chen po ni thang ka dang bla 'og dpag tshad phyed dang gsum kho ra khor yug go/_/chung ngu ni 'di tshun chad dkyil 'khor gyi bar du ste/_dge 'dun bzhi bcu'i las shong ba'o/_/shAkya seng ge zhes pa nas 'dul ba
[\[19b.7\]]de ni nga las nyon zhes bya ba yan chad du rnam pa dgu po'i nang nas mchod pa'i cho ga bstan par byas te/_sor mo bcu'i thal sbyar zhes bya ba la sogs pa smos te/_de yang rnam pa gnyis kyi phyir te/_de bzhin gshegs pa la khyim pa'i rigs dang /_rab tu byung ba'i yon tan las bstod pa dang
[\[20a\]]
[\[20a.1\]]so sor thar pa la mchod cing bstod pa'o/_/khyim pa'i rigs kyi sgo nas bstod pa ni gdung gtsang zhing rigs btsun pa'i phyir shAkya zhes smos so/_/seng ge zhes bya ba ni rab tu byung ba'i yon tan gyi sgo nas bstod pa ste/_ji ltar seng ge ral pa can phyogs gang nas
[\[20a.2\]]gang du 'gro ba der 'jigs pa dang bag tsha ba med par 'gro ba bzhin du de bzhin gshegs pa seng ge dang mtshungs pa yang mi 'jigs pa bzhi dang ldan pas mu stegs can gyi tshogs mang po shin tu skrag par mdzad pas seng ge dang 'dra'o zhe'o/_/yang na shAkya zhes bya ba'i sgra ni phod pa'am nus
[\[20a.3\]]pa'am lcogs pa lta bu'i don te/_sngon rgyal po 'phags skyes po'i bu las yul ka phyi la sdu zhes bya ba spun gnyis shig spyugs pa las de dag kyang mthu stobs lhag par che ste/_yul dang ljongs la sogs pa yang bcom zhing pham/_bdag cag nyid kyang rgyal po'i bu zhig pas ka phyi la
[\[20a.4\]]zhes bya ba'i drang srong gis kyang ril ba spyi blugs kyis yul gru bcad de byin nas/_de dag skyed pa'i bde bas na phyogs kun du bde'o zhes grags te/_phyogs gang na rgyal po'i sris gtong ba'i rgyal po'i lta bu'am/_rgyal po la ma rangs pa'i blon po lta bu la sogs te/_thams cad
[\[20a.5\]]kyang 'dir 'du zhing lhags nas rgyal po 'phags skyes po nyid pas kyang bu de dag ni shin tu 'byor cing nus pa dang /_phod cing lcogs pa dang /_grags che zhing de lta bu las gyur pas na shAkya zhes bya ba khyim pa'i rigs kyi sgo nas bstod do zhe'o/_/so sor thar pa la mchod pa yang bstod
[\[20a.6\]]pas mchod de/_nyon mongs pa las thar par byed pas na so sor thar pa la zhes yon tan gyis mchod pa'o/_/bshad par bya zhes bya ba ni zla ba phyed phyed cing so sor thar pa bshad pa'am 'don pa la bya'o/_/thal sbyar zhes bya ba ni lus kyis phyag 'tshal ba la sogs te/_phyag rnam gsum
[\[20a.7\]]gyi bye brag go/_/'dul ba zhes bya ba ni rnam pa bdun gyis bye brag tu bstan pa yang yin te/_yang na 'dod chags dang /_zhe sdang dang /_gti mug la sogs pa'i chos rnams shin tu 'dul bar byed pas na 'dul ba zhes kyang bya'o/_/mchod pa'i cho ga 'das so/_/nga la nyon zhes bya
[\[20b\]]
[\[20b.1\]]ba nas/_srab 'dra so sor thar pa 'di'o/_/zhes bya ba'i bar du rnam pa dgu po las yang dag par 'dzin du gzud pa bstan te/_nga la nyon zhes bya ba la sogs pa smos so/_/de yang rnam pa bzhir dbye bar bya ste/_bzhi po yang gang zhe na/_nyan du gzhug pa dang /_phyin ci ma log par
[\[20b.2\]]bsgrub pa dang /_mi g.yel bar sbyor ba dang /_lta ba la chags su mi gzhug pa'o/_/nga la nyon zhes bya ba ni nyan du gzhug pa dang sbyar ro/_/kha na ma tho phra rnams la/_/sgrims te gus par gyis shig ces bya ba ni mi g.yel bar sbyor ba dang sbyar ro/_/thos nas drang srong chen po yin/_/
[\[20b.3\]]gsungs pa ji bzhin sgrub par gyis/_/zhes pas ni phyin ci ma log par sgrub par sbyar ro/_/rtag par shin tu bsten pa yis/_/zhes pa nas/_srab 'dra so sor thar pa 'di'o/_/zhes bya ba'i bar du ni lta ba la chags su mi gzhug pa bstan to/_/de la nga la nyon cig ces bya ba ste/_nga zhes
[\[20b.4\]]bya ba ni so sor thar pa 'don pa'i gang zag go/_/de la ci zhig mnyan zhe na/_so sor thar pa mnyan pa'o/_/des ni dbang po gzhan du mi g.yeng zhing /_dran pa mngon sum du byos la rna blags te nyon cig pa ste/_so sor thar pa 'don pa la bsti stang dang bcas pas nyon cig pa'o/_/de la thos
[\[20b.5\]]nas drang srong chen po zhes bya ba dang /_gsungs pa bzhin du sgrub par gyis zhes bya ba gnyis kyis phyin ci ma log par sgrub pa'o/_/des ci thos nas ji ltar sgrub ce na/_drang srong chen pos gsungs bzhin sgrub ces smos so/_/drang srong ni de bzhin gshegs pa la bya'o/_/chen po ni tshul
[\[20b.6\]]khrims kyis rgyas shing 'jig rten pa'i mu stegs dang /_nyan thos dang /_rang sangs rgyas kyi drang srong las mngon par shes pa la sogs pas khyad par 'phags pa'i phyir chen po zhes smos so/_/des ji skad gsungs pa bzhin du phyin ci ma log par sgrub pa'o zhes bya ba'i don to/_/
[\[20b.7\]]kha na ma tho phra rnams la/_/sgrims te gus par gyis shig pa ni mi g.yel bar sbyar ba ste/_kha na ma tho zhes bya ba ni brjod par mi rigs pa'i tshig sdud pa ste/_skyes bu dam pa rnams kyis smad pa'o/_/kha na ma tho zhes bya ba ni rnam pa gnyis te/_rang bzhin gyi dang /_bcas pa'i
[\[21a\]]
[\[21a.1\]]kha na ma tho ba'o/_/de la bcas pa'i kha na ma tho ba las rang bzhin gyi kha na ma tho ba sdig pa che zhing lci bas na/_skabs 'dir phra zhes smos pas na bcas pa'i kha na ma tho ba la bya ste/_de bas na dge ba la brtson pa'i gang zag gis bcas pa'i kha na ma tho ba phra ba'i yang
[\[21a.2\]]phra ba la brnyas par mi bya zhing shin tu bsgrims te bsrung zhing bsdams par bya na rang bzhin gyi kha na ma tho pa la sogs te sdig che ba sbom po rnams lta ci smos zhes bstan to/_/des ni bslab pa la mi g.yel bar sbyor ba bstan to/_/rtag par shin tu brten pa zhes bya ba ni sh+lo ka gcig gis
[\[21a.3\]]ni lta ba la chags su mi gzhug pa bstan te/_rtag par shin tu brten pa zhes bya bas sems rta rgod dang mtshungs pa shin tu gdul dka' ba dpe rta rgod las blangs te bstan to/_/rta rmu rgod ma rungs pa 'jug cing 'gro bar bya ba'i lam ma yin par/_brten cing 'tshal ba'am/_'thar ba
[\[21a.4\]]ltar sems rta rgod dang mtshungs pa yang nyon mongs pa'i chos 'dod pa lnga'i yon tan la shin tu mos shing gya tshom du 'jug pa las bzlog par dka' ba bstan te/_ci ltar rta rgod ma rungs pa 'jug par bya ba lam ma yin par brten cing 'gro ba la srab kyis kha lo sgyur cing dgug pa ltar sems
[\[21a.5\]]rta rgod dang mtshungs pa yang gzugs dang /_sgra dang /_dri dang /_ro dang /_reg bya'i chos rnams la sems rab tu g.yeng bar spyod cing 'jug pa las bzlog pa dang ldon par byed pa ni so sor thar pa de yin te/_de bas na so sor thar pa srab dang 'dra'o zhes smos so/_/de la sems zhes smos
[\[21a.6\]]pa ni mu stegs can bdag tu lta ba las bye brag tu bstan zhing bzlog pa'i phyir sems zhes smos te/_nyon mongs pa'i g.yul la brten zhing 'jug kyang bdag ces bya ba med pas na sems 'ba' zhig gdul ba'i don to/_/des ni kun nas nyon mongs pa sbyong zhing spel bar ston gyi/_
[\[21a.7\]]bdag rtag pa ther zug pa ni rtag par mi 'gyur ba'i rang bzhin du 'dod pas na kun nas nyon mongs pa'ang med/_rnam par byang ba yang med de de nam mkha' dang 'dra'o/_/de bas na bdag tu lta ba la chags su mi gzhug pa bstan to/_/gzer bu rnon po zhes bya ba ni chad pa'i las byas
[\[21b\]]
[\[21b.1\]]shing 'gyod pa dang /_bshags pa dang /_mthol ba'i las byas te/_so sor thar pa nyid la gnas na ma 'ongs pa'i nyon mongs pa ngan song gsum du 'gro zhing khrid par byed pa'i kha na ma tho ba rnams rab tu gcod par byed pas na kha na ma tho ba'o/_/brgya pa ni so sor thar pa las 'da' ba
[\[21b.2\]]rnams tshe 'di la chad pa'i las kyi sgo mang po nas 'gyod cing mi bde ba'o/_/de gnyis kyis mi srab lta bur bstan te/_srab ces smos pa ni ngang tshul ngan pa dang ldan pa'i gang zag 'dul ba ma yin pa la zhugs pa rnams kha das glon zhing snang bar bya ba'i phyir srab ces bstan to/_/'dra zhes
[\[21b.3\]]bya ba ni 'phags pa dang ma rabs gnyis ka dang mthun te/_bdag la gnod pa'i dka' thub spangs mod kyi sbyangs pa'i yon tan dang yang mthun pas ha cang dog pa yang ma yin/_'dod pa'i bde ba spangs mod kyi gang zag ma rabs rnams kyi spyod pa dang mthun pas ha cang spangs pa
[\[21b.4\]]yang ma yin no/_/che ba gang dag ces bya ba sh+lo ka gcig gis ni yang dag par 'dzin pa'i legs pa bstan te/_de la che ba zhes bya ba ni rnam par grol ba'i 'bras bu thob pa dag la che zhes gdags pa yang yod mod kyi/_skabs 'dir ni gang tshul khrims kyi bslab pa la gnas shing bslab pa
[\[21b.5\]]la 'dod pa rnams la bya ste/_de yang ngag gis bsgo ba tsam gyis ldog pa'o zhe'o/_/ngag tsam zhes bya ba ni rdo dbyig dang khu tshur la sogs pa'i drag shul gyis bda' mi dgos shing /_ngag gis smras pa tsam gyis nyon mongs pa'i phyogs las ldog pa'o/_/mtshams zhes bya ba ni bslab pa la
[\[21b.6\]]bya ste/_bslab pa dang mi bslab pa dang /_bya ba dang /_mi bya ba dang /_gnang ba dang /_mi gnang ba la sogs pa'i mtshams shes pas na bslab pa'i mtshams las mi 'da' ba zhes bya'o/_/de la mi rta bzang po zhes bya ba smos pa ni dpe ste/_gong ma'i mi rta ni rdo dbyig dang khu tshur la sogs pas
[\[21b.7\]]bda' dgos pas na bzang po ma yin te/_de la ngag tsam gyis ldog pas na rta cang shes sam mi shes bzhin can lta bu'i phyir mi rta bzang po'o/_/nyon mongs pa'i g.yul las thar ces pa ni ji ltar thabs dang ldan pa'i skyes bu g.yul ngo bzlog ste g.yul las rgyal ba bzhin du bslab
[\[22a\]]
[\[22a.1\]]pa gnas pa'i skyes bu cang shes pa ni nyon mongs pa dang 'thab pa'i g.yul las rgyal nas dgra bcom par thar pa la bya'o/_/yang dag par mi 'dzin pa'i nyes dmigs kyi dbang du byas nas su la srab 'di med ces bya ba la sogs pa smos so/_/su la med ces bya ba ni mu
[\[22a.2\]]stegs can dang /_'dod pa'i longs spyod la zhugs pa rnams te/_de dag la so sor thar pa'i srab 'di med pas na nam du'ang mya ngan las 'das par mi 'gyur ro zhe'o/_/de la kha cig na re mu stegs can gcig pur ma zad kyi/_sangs rgyas kyi bstan pa la zhugs pa rnams kyang tshul khrims kyi
[\[22a.3\]]skyon dang bcas shing 'dod pa'i longs spyod la gya tshom du 'jug pa de dag kyang mya ngan las 'das pa mi 'dod pa dang 'dra bar nam du yang rnam par grol ba thob par mi 'gyur ro zhe'o/_/de dag nyon mongs g.yul las pham/_/zhes bya ba ni nyon mongs pa ni 'dod chags dang zhe sdang dang /_gti
[\[22a.4\]]mug la sogs pa de dag tshogs pa'am 'dus pa tshig bla dgas su gdags pa ni g.yul zhes bya ste/_bdag nyid nyon mongs pa'i dbang du gyur cing /_nyon mongs pa las bdag nyid pham pas na nyon mongs g.yul las pham zhes bstan to/_/dper na ji ltar dgra'i g.yul gyis bzlog
[\[22a.5\]]pa bzhin pas g.yul las pham pa'o/_/gzungs med rnam par 'khyam par 'gyur/_/zhes pa gang gis gzungs med ce na/_so sor thar pa'i gzungs med pa la bya'o/_/rnam par 'khyam zhes bya ba ni 'gro ba lnga ste/_sems can dmyal ba dang /_yi dwags dang /_byol song dang /_lha
[\[22a.6\]]dang mi'i nang du yang nas yang 'thor zhing brgyud pas/_nam du'ang thar par mi 'gyur ro zhe'o/_/'khyam zhes bya ba ni ji ltar byis pa don med par 'phyan cing 'khyam pa ltar/_so sor thar pa'i gzungs med cing mya ngan las 'das pa'i don mi tshol bas rtag par 'khor ba nyid kyi nang du 'khyam par
[\[22a.7\]]'gyur ro zhe'o/_/dper na rta brtod las shor te/_'khyam pa'am/_mdzo ru dag med na las kyis mu stor ba lta bu yin te/_de yang so sor thar pa'i gzungs med pas don stor bar 'gyur ro zhe'o/_/de yan chad yang dag par mi 'dzin pa'i nyes dmigs bstan to/_/yang dag par bsgom
[\[22b\]]
[\[22b.1\]]pa'i dbang du byas nas/_dge 'dun btsun pa gson cig ces bya ba la sogs pa smos so/_/gson cig ces bya ba ni 'dod pa po'i mis 'khor nyan pa rnams la bos nas sems gzhan du mi g.yeng bar nyan du gzhug pa'o/_/dge 'dun zhes bya ba ni dge 'dun rnam pa lnga la bya ste/_bzhi
[\[22b.2\]]'dus pas tshul nas 'byung ba dang /_bsnyen par rdzogs par bya ba dang /_dge 'dun gyi lhag ma'i chad pa dbyung bar mi 'gyur ro/_/lnga 'dus pas ni bsnyen par rdzogs pa dang dbyung bar mi bya'o/_/mtha' 'khob na ni bsnyen par rdzogs par yang bya'o/_/bcu 'dus pas ni dbyung bar mi bya'o/_/
[\[22b.3\]]nyi shu dang nyi shu las lhag pas ni las thams cad bya'o/_/gso sbyong bcu bzhi'am bco lnga zhes smos pas ni/_sngon mu stegs can gcig gis dge slong dag la di ring tshes grangs ni du gso sbyong byed dam mi byed ces dris pa dang /_dge slong dag gis mi shes par gyur nas bcom ldan
[\[22b.4\]]'das la zhus pa dang /_de ni mu stegs zer ba yang bden gyi dge slong dag gso sbyong yang gyis shig_/tshes grangs kyang shes par gyis shig_/de la dgun gyi dus kyi zla ba phyed brgyad la phyed gsum pa dang /_bdun pa ni bcu bzhi yin te/_de yang gang zhe na/_dgun zla ra ba gnam
[\[22b.5\]]stong dgun zla tha chungs gnam stong /_dpyid kyi dus la phyed brgyad la bcu bzhi'i gso sbyong dpyid zla 'bring po gnam stong /_dbyar zla ra ba gnam stong /_dbyar gyi phyed brgyad la bcu bzhi'i gso sbyong dbyar zla tha chungs gnam stong /_ston zla 'bring po gnam stong /_dus la bab ces
[\[22b.6\]]bya ba ni gso sbyong gi dus la bab pa'o/_/dus la ma bab pa dang dus las yol bar byas na/_nyes byas so/_/bzod ces bya ba ni gal te dge slong dag mi gtsang ngam/_las kyis brel tam/_mi mthun par 'gyur na kha ton du 'dod pa'i gang zag la mi dad cing mi bzod par 'gyur bas na de
[\[22b.7\]]lta bu med de/_bzod cing dad na so sor thar pa'i mdo gdon to zhes bya ba'i tha tshig go/_/gnang bar mdzod cig ces bya ba ni bdag 'don par dge 'dun gyis gnang shig pa'o/_/sus 'don zhe na/_dge 'dun gyi gnas brtan gyis so/_/de yang mi shes na gnas brtan dang 'og gis
[\[23a\]]
[\[23a.1\]]gdon to/_/de yang mi shes na gsol ba btab nas 'don pa po bsko bar bya'o/_/'di ni so sor thar pa 'don pa po nyid kyi tshig go/_/ci'i phyir dge 'dun thams cad kyis mi gdon zhe na/_kun gyis mthun par yang mi thon la/_chos nyan pa'i tshul du yang mi
[\[23a.2\]]rung la/_ring du thogs pa dang /_sgra ca cos ma zhi ba'i nyes par 'gyur bas na gcig gis ston la gzhan chos nyan na de lta bu'i nyes pa yang med la ltung ba yod pa yang dran par 'gyur ro/_/rang rang gi gnas su so sor thar pa gdon na ci nyes she na/_de yang dge 'dun ma 'dus pas gso
[\[23a.3\]]sbyong byas pa ma yin no zhe'o/_/'di ni gsol ba'o zhes bya ba ni shes par bya ba'i mtha' ston to/_/tshe dang ldan pa gso sbyong bya ste zhes bya ba la/_ci'i phyir gso sbyong bya zhe na/_dper na skyes bu lus snad pa'am rma dang ldan pa la sman pas sman byas na nad las sos par 'gyur ro/_/de dag
[\[23a.4\]]'dra bar sems kyi nad dang rma ni mi dge ba'i chos sdig pa yin te/_de la mi dge ba sel zhing bya dga' sbyin pas na gso sbyong ngo /_/yang na de ltar gnyen po la brten zhing byas pas sdig pa'i chos rnams spong zhing dge ba'i chos rnams brtas par byed pas na dge brtas zhes kyang bya'o/_/bya
[\[23a.5\]]ba ji lta bu zhe na/_tha na bzhi 'dus pa mthun pas kyang so sor thar pa gdon to/_/bzhi gnas pas dad pa mi blang ngo /_/gsum man chad gnas pa ni sta gon byas la kha ton bya/_zhi bar bya ste dge slong gzhan nyung na byin gyis brlab po/_/bya ba'i gnas ni spangs shing dben par ro/_/
[\[23a.6\]]de'i nyin mo zla ba phyed tshun chad kyi nyes pa bsam mo/_/mthol ba ni ltung ba 'dra ba'i mdun du mi bya'o/_/thams cad ltung ba 'dra na gcig gud du mthol du btang la de tshangs nas kun gyis de la bya'o/_/'gro bar su'ang ma dad na gsol bas spyir bsngo'o/_/gso sbyong dus su ma byas sam/_
[\[23a.7\]]dus ma yin par byas na 'das pa'o/_/dus ma yin par gso sbyong byar rung ba ni bzhi ste/_bar chad brgyad lta bu'i rkyen byung na gsum mam spyi ste/_de ni rkyen gyi'o/_/bsngo ba'i ni dus kyi tshe mi bde na bsngo bar bya'o/_/mthun pa'i rtsod pa sdum pa'i thabs sam chad pas gsol ba'i tshe'o/_/
[\[23b\]]
[\[23b.1\]]bkra shis kyis ni ltas ngan nam than pa'i tshe'o/_/so sor thar pa'i mdo bshad pa gdon zhes bya ba la/_mdo'i gdon pa lnga ste/_gleng gzhi nas phas pham pa bzhi dang /_gleng gzhi nas dge 'dun lhag ma yan chad dang /_gleng gzhi nas ma nges pa'i bar du brjod pa dang /_gleng gzhi
[\[23b.2\]]nas thams cad rdzogs kyi bar du gdon pa'o/_/gnas brtan gyis ma thon na de man chad sus thon pas so/_/ma rdzogs na gzhan gyis btud do/_/smyon pas bton na yang rung ste/_'khor rnam par dag pa'i dbang du byas nas khyed cag su la nyes pa yod pa zhes bya ba la sogs pa smos so/_/
[\[23b.3\]]nyes pa yod pa ni ltung ba ma mthol ba'o/_/mthol cig ces bya ba ni la la na re der 'phral du dran na/_dge 'dun nam yang na drung na gcig la bshubs te mthol cig_/kha cig na re der yid kyis byin gyis brlabs la phyis mthol cig ce'o/_/kha cig na re kha ton 'don pas ni yid kyis
[\[23b.4\]]byin gyis brlab po/_/so sor dris nas lan btab pa de bzhin du zhes bya ba ni ji ltar ma lhags pa rnams la gnas so sor dris na de dag gis dad pa dang gtsang ma lan gsum gyi bar du bzlas te/_lan btab pa bzhin du 'dir tshogs pa rnams la yang lan gsum gyi bar du bsgrags par
[\[23b.5\]]bya'o zhe'o/_/lan gsum chud pa ni ring du thogs pa dang yengs pas mi go ba'i nyes pa spong ba'i phyir ha cang mi mang mi nyung ba'o/_/lan gsum gyi bar du dri ba'i tshig ni tshe dang ldan pa dag ces pa nas bsgrags par bya'o zhes bya ba'i bar du'o/_/'khor 'di lta bu zhes bya ba ni 'khor gtsang ma 'di
[\[23b.6\]]lta bu zhes bstod pa'o/_/dran bzhin du zhes smos pa ni de ltar lan gsum du dris nas nyes pa yod la dran bzhin du mthol na brdzun du 'gyur gyi/_mi dran na brdzun du mi 'gyur ro/_/brdzun ni tshig yin mod kyi/_yod na mthol cig_/med na ma smra shig ces bsgo ba las yod bzhin du mi smra
[\[23b.7\]]bas na/_tshig gis go bar bya'o/_/don brdas go bar byed pas na de nyid brdzun no/_/bar du gcod ces bya ba ni rgyu dang 'bras bu'i bar du gcod de tshe 'di la dge ba'i bar du'o/_/tshe phyi ma la ni bde 'gro dang mya ngan las 'das pa'i bar du gcod do/_/rnam par dag pa 'dod ces bya ba ni mya
[\[24a\]]
[\[24a.1\]]ngan las 'da' bar 'dod pa yin gyi nan tur 'dod pa ma yin no/_/nyes pa yod ces bya ba ni mthol ba ma byas pa'o/_/dran zhing zhes pa ma brjod pa'i mthong ba zhes pa ni lci yang mthong ba'o/_/bshags na bde bar 'gyur zhes pa ni lnga ste/_le lo'i gnyen po brtson
[\[24a.2\]]'grus dang /_kha na ma tho ba 'byung ba'i gnyen po kha na ma tho ba med pa dang /_bslab pa khyad du gsod pa'i gnyen po gus pa dang /_'gyod pa'i gnyen po 'gyod pa med pa dang /_rnam par ma dag pa'i gnyen po ting nge 'dzin dang /_yang dag pa ji lta ba bzhin du shes pa rnams dag pas
[\[24a.3\]]so/_/gleng gzhi zhes bya ba ni so sor thar pa de las 'byung ba'o/_/so sor thar pa dang po brjod pa mi brjed pa'i dran byed tsam du bris la/_so sor thar pa'i mdo gdon pa las brtsams te/_mi tshangs par spyod pa'i gleng gzhi ni lo bcu gnyis kyi bar du nyan thos kyi dge slong rnams tshul
[\[24a.4\]]khrims kyi sgo nas skyon dang 'phen med pa las/_lo bcu gsum pa la bab pa dang /_sangs rgyas bcom ldan 'das yul spong byed bram ze ka lan dka'i grong na bzhugs so/_/de'i tshe na khyim bdag ka lan dka'i bu bzang sbyin zhes bya ba de nor mang zhing longs spyod che ba'i tshad ni
[\[24a.5\]]ngal so po'i nor la 'gran pa zhig 'dug pa des rigs mnyam pa las chung ma blangs nas rtse dga' yongs su spyod cing 'dug pa las slad kyis khyim bdag de sangs rgyas dang /_chos dang /_dge 'dun la mngon par dad de skyabs su song nas dge slong gi sdom pa blangs nas skra dang kha
[\[24a.6\]]spu bregs te 'dug go/_/de nas dus phyi zhig na bzang sbyin gyis bsams pa/_bdag khyim nas phyung ste dge slong gi dngos por gyur kyang gnyen bshes dang 'dres te sngon gyi khyim pa bzhin du gnas pa ni shin tu mi rigs so snyam nas de dag dang dbral ba'i phyir lhung bzed dang chos
[\[24a.7\]]gos thogs te ljongs rgyur song ba dang /_de'i lo la mu ge byung nas pha ma'ang bu la mi ster ba tsam du zas dkon par gyur nas bzang sbyin gyis bsams pa/_de ltar zas dkon pa'i skabs der bdag gi gnyen phyug po kun bsod nams rtag tu bya ma nus kyang dus drug tsam du
[\[24b\]]
[\[24b.1\]]yang dge 'dun dag la bshos dang spyan gzigs dag sbyor du gzhug go snyam nas bdag gis yul ka lan dkar 'ongs te/_dgon pa'i gnas spyil po zhig na 'dug cing /_de bzhin du bsod nams dag kyang 'phel zhing /_bdag nyid kyang sbyangs pa'i yon tan can bsod
[\[24b.2\]]snyoms blangs pa las nang cig bdag gis ma'i sgor 'ongs pa dang der ma yang grong gzhan zhig tu song ste de nas sbyin pa yang ma 'thob/_mi gcig kyang mi snang nas slar myur du song ba dang /_bran mo cig gis mthong nas des jo mo ga na ba der song smras na/_mas bsams pa/_bdag
[\[24b.3\]]gi bu de ni slar khyim par dbab 'dod yang dag snyam nas phyi bzhin brgyugs te bu'i gan du 'ongs nas bu khyod dge sbyong la skyo 'am/_chags pa 'am/_the tshom za ba lta na slar bzhud/_khyod kyi pha'i nor la lta zhig ci smos kyi/_khyod kyi ma'i nor gser dngul spungs pa yang pha rol na
[\[24b.4\]]mi 'greng bas tshul rol na 'greng ba mi mthong /_tshu rol na 'greng bas pha rol na 'greng ba mi mthong ba ni khyod kyi ma'i nor yin na 'di rnams sus bskur/_'dod pa rnams la spyod/_bsod nams kyang gyis shig ces bya ba dang /_bzang sbyin gyis lan smras pa dang /_za za bdag dge
[\[24b.5\]]sbyong la skyo ba'am chags pa ma mchis te/_slar mchi'o zhes smras nas/_mas bsams pa da bdag gis ji ltar byas kyang rung ba lta ma yin snyam nas slar song ste khyim du 'ongs nas mna' ma la smras pa/_khyod nam zla mtshan dang ldan pa dang nga la smros shig ces bsgo nas phyis yang
[\[24b.6\]]dus gcig na mna' ma de gos dang dri dang phreng bas brgyan nas chas te khrid cing bu'i gan du 'ongs te bu khyod slar 'ong du mi rung na rabs 'chad do/_/khyod kyis nor kun slar bzhes pa res kyang bya ste/_ci dang ci la snyad btags nas bu mo 'di dus la bab kyi sa bon gyi tshul cung zad cig
[\[24b.7\]]byin cig byas pa dang /_bzang sbyin de yang sngon ni bslab pa ma bcas/_ngan song ma mthong bas na/_chung ma shin tu mdog bzang mo mthong ba dang sems la 'dod pa yang skyes nas/_za za de lta bu bgyid dbang ngam zhes bya ba dang /_bu sa bon gyi chos tsam ni shin tu dbang ngo zhes
[\[25a\]]
[\[25a.1\]]smras nas/_bzang sbyin gyis chos gos gzhag ste/_lkog tu khrid de mi tshangs par spyod pa las bcas so/_/rjes su bcas pa ni sangs rgyas bcom ldan 'das rgyal po'i khab na bzhugs pa na/_de'i tshe dge slong zhig dgon pa'i spyil po na gnas pa'i tshe/_
[\[25a.2\]]spra mo zhig kha zas kyis brid nas de la mi tshangs par spyod do/_/phyis dge slong mang zhig dgon pa'i gnas dag yul zhing dgon par lhags nas mngon du dga' ba'i gtam mang zhig byas nas 'khod pa dang /_spra mo de yang der 'ongs nas dge slong de'i mdun na 'dug ste ro smad bsnyen pa dang
[\[25a.3\]]dge slong de grogs mang po la rab tu ngo tsha bar gyur nas lan gnyis lan gsum phul te bskrad pa dang /_dge slong de'i gdong du spra mos bzar te/_sgra mi snyan pa 'byin cing song nas pha zad nas lta zhing tsog bur 'dug go/_/de nas dge slong de dag gis de la 'dir dgon pa'i spra mo 'di
[\[25a.4\]]khyod la 'di ltar byed/_khyod kyis de la ngo tsha ba'i phyir bskrad/_bcom ldan 'das kyis kyang 'di lta bu mi rigs pa'i chos spongs shig ces ma byung ngam zhes byas pa dang /_des smras pa/_bcom ldan 'das kyis bcas pa ni mi la ste/_byol song la ma yin no zhes smras pa dang /_
[\[25a.5\]]dge slong dag gis de la bsngags pa yang med/_gyod btab pa yang med de dong ba bcom ldan 'das la zhib tu gsol nas bcas so/_/de'i tshe na bcom ldan 'das dge slong gi 'khor brgya stong phrag tu ma bsdus te chos ston to/_/'khor der tshe dang ldan pa bzang sbyin yang 'dus par
[\[25a.6\]]gyur te 'dug go/_/bcom ldan 'das kyis nyan thos rnams la 'dod chags dang zhe sdang dang gti mug dang bral ba'i phyir sems rnam par grol ba dang /_shes rab rnam par grol ba'i chos bshad pa dang tshe dang ldan pa bzang sbyin the tshom dang 'gyod pa skyes nas rab tu sems shing
[\[25a.7\]]'dug go/_/de nas dus gzhan zhig na dge slong gnas nyung ba dag cig bzang sbyin gyi gnas su phyin pa dang /_bzang sbyin sngon chad ni dge slong glo bur du lhags pa la mdun nas bsu zhing chos gos dang 'khar gsil la sogs pa yang len na/_da ni dge slong glo bur du lhags pa
[\[25b\]]
[\[25b.1\]]rnams mthong na dogs pa dang the tshom skye bar gyur na/_tshe dang ldan pa mi bde ba dag lta med dam zhes smras pa dang /_bzang sbyin gyis kyang ji ltar gyur pa drang bor smras pa dang /_dge slong rnams kyis bcom ldan 'das la gsol to/_/de nas bcom ldan 'das kyis byung ba 'di dang /_
[\[25b.2\]]gleng gzhi 'di dang /_de ltar gyur pa de'i phyir dge slong gi dge 'dun rnams bsdus so/_/de bzhin gshegs pas don gyi dbang rnam gnyis gzigs pas dge slong gi dge 'dun sdud de/_nga'i nyan thos rnams don kun shes par gyur pa dang /_nga'i 'dul ba la bslab pa'i gnas
[\[25b.3\]]shin tu bca' bar bya'o/_/bcom ldan 'das ni mkhyen bzhin du dri zhing don dang ldan par dri/_don dang ldan par dgongs nas tshe dang ldan pa bzang sbyin khyod kyis de lta bu mi rigs par byas pa bden nam zhes rmad pa dang /_btsun pa mad do zhes gsol to/_/bcom ldan 'das kyis smad de dge slong gi bya ba
[\[25b.4\]]ma yin/_mthun pa ma yin/_rung ba ma yin/_tshul ma yin rab tu byung bas bya ba ma yin no/_/khyod kyis sbrul ma rungs pa'i khar pho mtshan btsug pa ni bla'i/_bud med du gyur pa la ni ma yin no zhes rnam grangs du ma'i sgo nas smad do/_/de lta bas na dge slong rnams legs pa bcu gzigs nas nyan thos
[\[25b.5\]]rnams la 'dul ba la bslab pa'i gnas bca' bar bya'o/_/de 'di lta ste dge 'dun yang dag par bslab pa dang /_dge 'dun dge ba dang /_dge 'dun bde ba la reg par gnas par bya ba dang /_gnod mi bkur ba'i gang zag rnams la nan tur cher bya ba dang /_ngo tsha shes pa'i gang zag rnams
[\[25b.6\]]bde ba la reg par gnas par bya ba dang /_mngon par ma dad pa rnams mngon par dad par bya ba dang /_mngon par dad pa rnams phyir zhing 'phel bar bya ba dang /_tshe 'di'i zag pa rnams bsdam par bya ba dang /_tshe phyi ma'i zag pa rnams yang dag par gzhom par bya ba dang /_nga'i tshangs par
[\[25b.7\]]spyad pa yun ring du gnas par 'gyur ba ste/_ci tsam du lha dang mi dang skye bo mang po la rgya cher rab tu bshad de/_yang dge slong gang zhes bya ba la sogs pa rtsa ba'i tshig rnams smos so/_/yang dge slong gang zhes bya ba ni rnam pa lnga ste/_ming gi dge slong dang /_khas 'che ba'i dge slong dang /_
[\[26a\]]
[\[26a.1\]]slong ba'i dge slong dang /_nyon mongs pa dang bral ba'i dge slong dang /_gsol ba dang bzhi'i las kyis bsnyen par rdzogs pa'i dge slong ngo /_/de la ming gi dge slong ni ming du btags pa'am dgar ba'i tshig gam/_tshig bla dgas sam/_brdar dge slong du ming
[\[26a.2\]]btags pa'o/_/khas 'che ba'i dge slong ni dge slong ma yin yang nga dge slong ngo zhes khas 'che zhing kun gnas su gyur pa'o/_/slong ba'i dge slong ni 'phral la 'tsho ba tsam tshol zhing slong ba la bya'o/_/nyon mongs pa dang bral ba'i dge slong ni/_khams gsum nas nyon mongs pa spangs nas dgra
[\[26a.3\]]bcom pa la bya'o/_/dge slong bzhi po ma gtogs par skabs 'dir ni gang gsol ba dang bzhi'i las kyis bsnyen par rdzogs pa ma 'khrugs pa skyon med pa de ni dge slong du dgongs te de'i phyir dge slong zhes gsungs so/_dge slong dang lhan cig ces bya ba ni chos mtshungs pa/_tshangs
[\[26a.4\]]pa mtshungs par spyod pa'i grogs po rnams so/_/bslab pa mtshungs par gyur ces bya ba ni bsnyen par rdzogs nas lo brgya lon pa'i dge slong gis kyang bslab pa 'di la bslab la/_deng bsnyen par rdzogs pas kyang bslab pa 'di la bslab pa'o/_/de ltar na so sor thar pa'i mdo 'chad pa
[\[26a.5\]]mtshungs pa de ni bslab pa mtshungs par gyur pa zhes bya'o/_/bslab pa ma phul zhes bya ba ji tsam gyis bslab pa ma phul ba yin zhe na/_dge slong khros pa'i zil gyis non pa'am/_smyos pa dang /_sems 'khrugs pa dang /_nad kyis gzir ba'am/_dben pa la mi dben par 'du shes
[\[26a.6\]]pas sam/_mi dben pa la dben par 'du shes sam/_'phags pa la mtha' khob kyi skad dam/_ca co'i nang du 'am gtong ba'i sems kyang med la/_dge slong don du gnyer la/_khyim gyi gnas don du mi gnyer la/_rang bzhin du gnas shing brda phrad pa'i mi la ma byas na bslab
[\[26a.7\]]pa phul ba ma yin no/_/dge slong gis pha rol smyon pa dang /_sems 'khrugs pa'am/_nad kyis gzir ba'am/_lkugs pa dang /_'on pa dang /_mtha' khob pa'i skad mi shes pa dang /_gnyid log pa dang /_snyoms par zhugs pa dang /_mi ma yin pa'am/_lha dang /_sprul pa
[\[26b\]]
[\[26b.1\]]dang /_byol song dang /_sangs rgyas kyi gzugs la bslab pa phul na bslab pa phul ba ma yin no/_/bslab pa 'phul bas gang la phul na phul ba zhes bya zhe na/_dge slong mi dga' zhing dge sbyong don du mi gnyer ram/_the tshom za zhing smod na dge slong gi drung du song nas/_tshe dang ldan pa
[\[26b.2\]]dgongs shig_/bdag ming 'di zhes bgyi ba bslab pa 'bul lo zhe 'am/_dkon mchog gsum 'bul lo zhe 'am/_sde snod gsum 'bul lo zhe 'am/_slob dpon dang mkhan po 'bul lo zhes brda phrad pa'i mi la smras na/_bslab pa phul ba zhes bya'o/_/yang na bdag khyim pa 'am/_dge
[\[26b.3\]]tshul lam/_za ma dang /_ma ning dang /_dge slong ma sun phyung ba 'am/_pha bsad pa'am/_ma bsad pa'am/_dgra bcom pa bsad pa'am/_dge 'dun gyi dbyen byas pa dang /_de bzhin gshegs pa la ngan sems kyis khrag phyung ba dang /_mu stegs can dang /_rkun gnas dang /_tha dad du gnas
[\[26b.4\]]pa dang /_mi gnas pa dang /_mthar na chos mtshungs par spyod pa khyod dang 'grogs mi dgos so zhes smras nas bslab pa phul ba zhes bya'o/_/de la nyams par byas zhes bya ba ni dge slong dge sbyong don du mi gnyer zhing the tshom za nas dge slong gi drung du song nas/_tshe dang ldan pa mkhyen par
[\[26b.5\]]mdzod cig dang /_tshangs par spyad pa ni shin tu dka'o/_/rab tu dben pa dang /_gcig pur gnas pa dang /_bas mtha' na gnas pa ni shin tu dka' ste sdug bsngal ba'o/_/bdag ni pha ma dang phu nu bo dang sngon gyi slob dpon dran no/_/bdag gis gnyen bshes la gtod cig ces mi
[\[26b.6\]]dga' zhing chags pa'i tshig gis gzhan la go bar byed na/_bslab pa nyams par bya ba zhes bya'o/_/de yang mtha' bzhir sbyar te nyams par byas pa la bslab pa ma phul ba dang /_bslab pa phul la nyams par ma byas pa dang /_bslab pa yang phul nyams par yang byas pa dang /_bslab
[\[26b.7\]]pa yang ma phul nyams par yang ma byas pa'o/_/de la nyams par byas la bslab pa ma phul ba ni pha dran na ma dran no zhes gzhan la mi dga' ba'i rtags sna tshogs smra la/_bslab pa 'bul lo zhes mi smra'o/_/de la bslab pa phul la nyams par ma byas pa ni bslab pa 'bul lo zhes brda phrad
[\[27a\]]
[\[27a.1\]]pa'i mdun du go bar pha ma ma dran no zhes nyams par gyur pa'i tshig mi smra ba'o/_/de la bslab pa yang phul nyams par yang byas pa ni gong ma gnyis ka dang ldan pa'o/_/bslab pa yang ma phul nyams par yang ma byas pa ni gong du smos pa rnams ma gtogs pa'o/_/mi tshangs
[\[27a.2\]]par spyad pa zhes bya ba ni tshangs pa ni mya ngan las 'das pa ste/_de dang mi mthun zhing bsod nams ma yin pa'i chos skyes pa dang /_bud med dang gnyis 'khrig pa ni mi tshangs par spyod pa'o/_/chos zhes bya ba ni rang gi mtshan nyid 'dzin pas chos ma yin pa 'di chos kyi sgrar gsungs so/_/byas zhes
[\[27a.3\]]bya ba ni spyod pa'o/_/tha na bya ba ni spra mo dang /_gzhan yang 'di dang 'dra ba dag go/_/de zhes bya ba ni nye bar bstan pa dang /_yang dag par bstan pa'i tshig bla dgas so/_/dge slong zhes bya ba ni gsol ba dang zhu ba'i las kyis bsnyen par rdzogs shing bya ba grub pa gang dge slong gi dngos po yod pa la
[\[27a.4\]]bya'o/_/phas pham pa zhes bya ba ni ltung ba tha ma 'di lta ste/_tha shal mi bca' ba'i nges pa can mi mtshungs pa ste/_gang la de lta bu'i ltung ba byung ste/_de byung ma thag tu dge slong ma yin shAkya'i sras ma yin te/_dge slong gi dngos po dang bral ba 'khyams pa bshig pa/_ltung ba phas pham pa ste/_
[\[27a.5\]]slar dge slong du bslang du mi rung ba'o/_/'di ltar dper na shing ta la'i mgo bcad na sngon por mi 'gyur mi skye/_'phel zhing rgyas par mi 'gyur ba de bzhin du dge slong yang 'di lta bu'i gnas kyi ltung ba byung na/_de byung ma thag tu dge slong ma yin/_shAkya'i sras ma yin/_dge sbyong du bslang du
[\[27a.6\]]mi rung ste/_de bas na phas pham pa zhes gsungs so/_/gnas par mi bya'o/_/zhes bya ba ni de dang dge slong dag gso sbyong ngam/_tshul nas 'byung ba'am/_gsol ba'am/_gsol ba dang gnyis sam/_gsol ba dang bzhi'i las la mi gnas pa ste/_gang zag bcu gnyis kyi las
[\[27a.7\]]bsko ba la yang mi chud pa'o/_/des na gnas par mi bya'o zhes gsungs so/_/gzhan yang mi tshangs par spyod pa'i sgo nas phas pham par 'gyur ba'i rnam grangs la/_gleng gzhi ni/_bcom ldan 'das mnyan du yod pa na bzhugs so/_/de'i tshe khyim bdag cig gi bu rgyab rab tu
[\[27b\]]
[\[27b.1\]]mnyen pa ni byi la'i rgyab 'dra ba zhig btsas te/_de yang dkon mchog gsum la mngon par dad pa nas legs par gsungs pa'i chos 'dul ba la rab tu byung ngo /_/ming yang rgyab mnyen du btags so/_/dge slong rgyab mnyen de snga dro'i dus kyi tshe bsod snyoms blangs nas zas zos te/_
[\[27b.2\]]gnas khang du 'ongs nas nang du yang dag 'jog pa'i phyir 'dug go/_/de'i tshe dbang po ma bsdams pas 'dod pa'i 'dod chags kyis kun nas dkris pas rang gi pho mtshan las su rung bar gyur te/_rang gi sgo dang por spyad pa'i tshe dge slong gnas nyung ba dag gis mthong nas de dag gi yid
[\[27b.3\]]ma mgu nas ri mo med par byas te/_tshe dang ldan pa de lta bu byed du dbang ngam zhes byas pa dang des smras pa/_bcom ldan 'das kyis bcas pa ni pha rol la byed du ma gnang gi bdag nyid la ni ma yin no zhe na/_de dag gis de la gyod btab pa'am/_bsngags pa yang med de/_de
[\[27b.4\]]dag gis bcom ldan 'das la gsol ba dang /_bcom ldan 'das kyis bka' stsal pa ni gzhan gyi la'ang spangs na rang gi la lta ci smos/_skyes bu gti mug can 'di ni phas pham par gyur to zhes 'dul ba la bslab pa'i gnas bcas so/_/gleng gzhi ni mnyan du yod pa na ste/_khyim bdag
[\[27b.5\]]cig gi bu pho pho mtshan tshad las 'das pa zhig btsas te/_de'i ming yang mtshan rings su btags te/_de'ang legs par gsungs pa'i chos 'dul ba la rab tu byung nas dge slong gi dngos por gyur te/_des snga dro'i tshe bsod snyoms blangs nas zas zos zin gyi 'og tu nang du yang dag 'jog pa la
[\[27b.6\]]zhugs pa dang /_'dod pa'i 'dod chags kyis kun tu dkris te/_rang gi pho mtshan las su rung bas sgo tha mar spyad pa dang /_dge slong gzhan zhig gis mthong nas snyan du bdas te/_de lta bu yang phas pham par 'gyur ro zhes 'dul ba la bslab pa'i gnas bcas so/_/gleng gzhi
[\[27b.7\]]mnyan du yod pa na ste/_mchog tu rgyal ba zhes bya ba'i grong khyer na/_ded dpon dga' bo'i bu de shin tu byad bzang zhing mdzes pa zhig 'dug pa yul gzhan zhig tu tshong la 'gro bar chas te/_yang dang yang du dus kyi pha la gsol nas phas kyang yul de na tshong pa/_'gro ba lnga brgya la yang
[\[28a\]]
[\[28a.1\]]bu'i grogs gyis shig ces gtad bu la yang gtams te/_'di ltar tshong pa yul gzhan du 'gro ba la bar chad gsum ste/_rgyan po dang /_stu gla dang /_chang rin no zhes bsgo nas/_de dag yul gcig nas gcig tu rgyu zhing mnyan du yod par phyin to/_/de nas
[\[28a.2\]]stu 'tshong ma bzang mo zhes bya ba shin tu bzang po zhig 'dug pa des mthong nas bsams pa/_de'i nor thams cad ma thob na/_nga'i ming bzang mo zhes mi bya mod snyam nas/_bran mo zhig de'i gan du mngags nas tshong pa de dag dang phrad pa'i bar du ste/_tshong pa de'i nor zad zad du mos brid nas
[\[28a.3\]]tshong grogs kun kyang slar dong nas/_nor med pa dang mos ma 'dod de/_mdzes dga' 'khyams shing 'gro ba dge slong cig dang phrad nas thar par zhugs te/_zhag gnyis gsum du shin tu bslabs nas/_dge slong de na re ri dwags kyis ri dwags mi sos kyi mnyan du yod pa ni bdag gi yul dang
[\[28a.4\]]'dras/_phar slong zhing sos shig ces bsgos te btang ngo /_/stu 'tshong ma des kyang phyin nas bsams pa/_bdag gis skyes bu de lta bu blta na bzang ba ni phyin chad nyal mi myong ste/_mtshar gcig bya snyam nas bran mo la yang phyin chad byar byos shig ces bsgo nas mdzes dga' de yang yul rgyus
[\[28a.5\]]la mi mkhas pas slar yang khyim de'i sgor phyin pa dang bran mos rje mo la smras pa/_rab tu byung ste 'dir phyin to zhes bya ba nas rab tu byung yang blas nang du bos zhes bya ste/_des brang brdungs nas rked nas 'khyud de dus nas bdag gis nongs kyis bdag la da yongs su spyod cig tshur byon zhes byas
[\[28a.6\]]pa dang /_mdzes dgas smras pa/_khyod kyis nor dang grogs su yang phral na ci/_nga tshul khrims dad yang bral lam zhes smras pa dang /_stu 'tshong mas smras pa/_'phags pa phyi rol du bdar cing nang du blugs sam/_nang du smyugs la phyir pho na ni tshul khrims ngan par mi 'gyur ro zhes bya
[\[28a.7\]]ba dang /_des bsams pa dang mo de skad zer ba las ni/_dge slong gnas brtan dag kyang 'di ltar bya gor ma chag snyam ste phyi rol tu bdar te nang du blugs nas/_phyis bcom ldan 'das kyis rnam par grol ba'i chos mang po bshad pa'i tshe mdzes dga' shin tu rod nyams pa sman pas
[\[28b\]]
[\[28b.1\]]brtags na yang sems mi bde bar snang ste/_dge slong dag gis smras na/_khas blangs pa'i bar du bcom ldan 'das la dge slong rnams kyis gsol pa/_skyes bu gti mug pa nyes pa de ltar byas pa yang phas pham par 'gyur ro zhes 'dul ba la bslab pa'i gnas bcas so/_/dge slong
[\[28b.2\]]gis bud med la gnas gsum du mi tshangs par spyad na phas pham par 'gyur ro/_/bud med la ji lta ba bzhin du ma ning dang /_mtshan gnyis pa dang skyes pa la yang mtshams las 'das na phas pham par 'gyur ro/_/bud med la mi tshangs par spyod pa'i sems bskyed na bsdam par bya ba'i nyes
[\[28b.3\]]byas so/_/gom pa gcig nas gcig tu bor te ma reg gi bar du ni bshags par bya ba'i nyes byas so/_/reg pa'i tshe ni sbom po'o/_/mi tshangs par spyad de yan lag bdun dang ldan na phas pham par 'gyur ro/_/gcig dang mi ldan na sbom por 'gyur ro/_/dge slong gis sngags dang sman gyis
[\[28b.4\]]bdag dang bud med gnyis ka'ang rung gcig kyang rung /_byol song gi skye gnas su bsgyur te mi tshangs par spyad na phas pham par 'gyur ro/_/bud med phyed du bshags pa la/_sgo gsum du spyad na sbom por 'gyur ro/_/bud med rked pa phyed bcad pa la sgo gsum du spyod na pham par 'gyur
[\[28b.5\]]ro/_/mgo bcad pa la sgo gnyis su spyad na pham par 'gyur ro/_/mi ma yin pa'i bud med la yang phas pham par 'gyur ro/_/sgo gsum du ma reg par spyad pa dang blta ba ste spyad pa ni sbom por 'gyur ro/_/gzhan la gzhan byed du bcug pa ni gong ma bzhin no/_/yul med par
[\[28b.6\]]bdag gcig por gnas pa la mthar 'gyur ba ni mtshan rings dang rgyab mnyen lta bu'o/_/phying bu'am gro ba sdug pos dkris pa'ang /_lam ma nyams pa'am/_lam ma nyams pa la lam du 'du shes pa'am/_bsnyen par rdzogs te bshams te bsnyen par ma rdzogs pa na spyad pa la
[\[28b.7\]]sogs pa thams cad kyang nyes pa sbom por 'gyur ro/_/dar dang ras dang be+e'u ras srab mos g.yogs te spyad pa ni mthar 'gyur ro/_/bsnyen par ma rdzogs par dge slong ma dang /_dge tshul ma dang /_dge sbyong phas mi tshangs par spyad na thams cad kyang nyes byas su 'gyur ro/_/dge
[\[29a\]]
[\[29a.1\]]slong la phas pham par gyur bzhin du bslab pa byin pa dang /_dge slong ma yang phas pham par 'gyur ro/_/yan lag bdun dang ldan na phas pham par 'gyur ro/_/bdun gang zhe na/_bslab pa mnos pa dang /_bslab pa ma phul ba dang /_lam gsum ma nyams pa
[\[29a.2\]]dang /_yan lag skyes mtshams las 'das pa dang /_dga' bar tshor ba dang /_gnong bkur ba'i sems med pa dang /_sems tha mal pa'o/_/bslab pa ma mnos pa ni dge 'dun dang /_slob dpon las tshul khrims ma thob pa'o/_/bslab pa ma phul ba ni rang bzhin du gnas pa'i mi brda phrad
[\[29a.3\]]pa la ma phul ba'o/_/lam gsum ma nyams pa ni pha rol tshu rol gyi mu gnyis nas ma nyams pa'am yang na rma ma zhigs pa'am/_ma rul pa'am/_srin bus ma zos pa'o/_yan lag skyes 'jug pa ni gnas gsum gyi mtshams las 'das pa'o/_/dga' bar tshor ba ni nyams su blang ste/_
[\[29a.4\]]myong ba yod pa'o/_/gnong mi bkur ba ni kha cig mi tshangs par spyod kyang gnong mi bkur zhing bshags shing mthol ba chen po na bslab pa byin zhing dge sbyong du rung ste/_dper na dge slong nan te ka la bslab pa sbyin zhing dge slong thams cad kyi mi 'jug_/dge slong thams cad kyi ni
[\[29a.5\]]gang du gzhag ste snga dro la mi tshangs par spyad nas 'jigs shing ngo tsha ba chen pos bshags shing 'gyod pas na bslab pa sbyin pa zhe'o/_/kha cig na re phas pham pa'i sbom po'o zhes zer mod kyi phas pham pa'i mtshan ma yod pas na sbom por mi rung ste/_bslab pa sbyin pa nyid du rigs so/_/
[\[29a.6\]]las dang po pa dang /_sems 'khrugs pa dang /_nad kyis gzir ba dang /_smyon pa la ltung ba med do/_/las dang po la ji lta bu zhe na/_tshe dang ldan pa bzang sbyin gyis bslab pa'i gnas ma bcas pa na bdag gis mi tshangs par spyod pa'i chos mang zhig byas na las dang po pa gang yin snyam the tshom du
[\[29a.7\]]gyur pa dang /_bka' stsal pa bslab pa ma bcas pa na bzang sbyin gyis spyad pa thams cad kyang las dang po pa yin te/_las dang po pa yin pas nyes pa med do/_/smyon pa zhes bya ba ni rnam pa lngas smyos par 'gyur te/_gnyen bshes zad pa dang /_longs spyod dang nor zad pa dang /_
[\[29b\]]
[\[29b.1\]]khams mi mnyam pa dang /_mi ma yin pas brlams pa dang /_sngon gyi las kyi rnam par smin pa ste rnam pa 'di lngas smyo bar 'gyur ro/_/dge slong gi 'du shes yod na nyes par 'gyur ro/_/'du shes med na nyes pa med do/_/sems 'khrugs pa ni rnam pa lnga ste/_mi ma yin pas bdag
[\[29b.2\]]gi sems dkrug pa dang /_mi ma yin pas de la brlams pa dang /_mi ma yin pas bdag gi mdangs 'phrog pa dang /_khams mi mnyam pa dang /_sngon gyi las kyi rnam par smin pa ste/_rnam pa de lngas na sems 'khrugs pa zhes bya ba ste nyes pa med do/_/nad kyis gzir ba ni rnam pa lngas nad
[\[29b.3\]]kyis gzir ba ste/_de la rlung gis bskyod pa dang /_mkhris pa dang bad kan dang 'dus pa dang /_dus gyur pa rnams te/_rnam pa de lngas na nad kyis gzir ba ste/_nyes pa med do/_/mi tshangs par spyod pa'i gleng gzhi ni yul 'bri pa'i zi na'o/_/gang zag ni tshe dang ldan pa bzang sbyin no/_/nyes
[\[29b.4\]]pa ni lus kyis so/_/nyon mongs pa ni 'dod chags so/_/mtshan ma ni phas pham pa ste/_de ltar na phas pham pa dang po legs pa bcu smos pa dang /_bslab pa phul ba'i bye brag dang /_dge slong zhes bya ba'i ming gi rnam grangs dang /_mkhyen bzhin du 'dri ba dang /_gleng gzhi dang /_gang zag dang /_
[\[29b.5\]]las dang po pa la nyes pa med pa rnams bslab tshig dang po la 'dir smos pas 'og ma gzhan rnams la gang rigs su de bzhin du sbyar ro/_/phas pham pa dang po'i mi brjed pa'i tshig go//_//ma byin par len pa'i gleng gzhi ni sangs rgyas bcom ldan 'das rgyal po'i khab 'od ma'i tshal bya ka lan da ka
[\[29b.6\]]gnas pa na bzhugs so/_/de'i tshe sngon rdza mkhan dge slong nor can zhes bya ba rgyal po'i khab kyi dgon po'i ri la gnas spyil por byas te 'dug go/_/dge slong nor can snga dro'i dus kyi tshe rgyal po'i khab tu bsod snyoms len du song ba'i 'og tu rgyal po'i khab kyi mi ba lang rdzing dang /_lug rdzi
[\[29b.7\]]dang shing thun la sogs pas dge slong nor can gyi spyil po dral bshig ste rtswa shing kun khyer bar mthong ngo /_/de nas nor can gyis rtswa shing bsdus nas slar spyil po byas nas lan gnyis lan gsum du bshig cing khyer ba'i lan grangs mang nas nor can gyis bsams pa kye ma'o mi bzod do/_/kye ma'o
[\[30a\]]
[\[30a.1\]]sdug bsngal lo/_/de ltar spyil po bshig cing khyer mod kyi/_bdag gi pha'i bzo'i gnas dang /_las kyi gnas la bdag mkhas kyis ci nas sra ba kun sa las gnas shig bya'o snyam nas/_sa srog chags med pa las 'jim pa byas te khang bu brtsigs nas
[\[30a.2\]]skams pa dang so btang ste/_shin tu kha dog dmar ba 'tsher ba gcig byas nas bdag gis shin tu legs pa'i khang bu grub ste/_nga 'di khab sro'o snyam nas dge slong dag la khang bu gtams te/_ljongs rgyu zhing song ba'i phyi na bcom ldan 'das dge slong mang po'i 'khor dang bcas te gnas
[\[30a.3\]]nyul zhing gshegs pa dang /_bcom ldan 'das kyis dge slong nor can gyi khang pa tshos shing kha dog shin tu dmar ba gzigs pa dang /_bka' stsal pa/_de lta bu su'i khang pa yin/_dge slong nor can gyi lags so zhes gsol pa dang /_bka' stsal pa/_dge slong dag khang bu
[\[30a.4\]]'di lta bu byed du mi gnang gi grol cig chom cig_/de'i phyir mu stegs can rnams kyang 'di ltar dge sbyong gau ta ma 'dug bzhin du nyan thos kha cig la zab pa'i gnas kyi chos 'byung ngo zhes 'cha'o/_/de nas de dag bshig ste slar gshegs pa dang de'i 'og tu nor can yang slar 'ongs
[\[30a.5\]]te/_nye 'khor gyi mi rnams la khang pa gar song zhes smras pa dang /_bcom ldan 'das 'khor dang bcas pas bcom mo zhes smras pa dang /_nor can na re de ltar chos kyi bdag po bde bar gshegs pas bcom na legs so zhes smras nas/_de'i 'og tu nor can gyis bsams pa rgyal po'i khab kyi grong khyer na
[\[30a.6\]]shing srung gi blon po snga nas bdag dang mdza' bas na/_/bdag gi gnas khang thams cad shing las bya'o snyam nas shing srung gi blon po'i gan du song nas kye skyes bu mkhyen par mdzod cig_/lus 'phags mo'i bu yul mnyam ka'i rgyal po ma skyes dgras nga la shing byin pa de 'dod kyi
[\[30a.7\]]byin cig ces byas pa dang /_'phags pa lhas gnang ba yin na ni ci bder snoms shig ces byas pa dang dge slong nor can gyis/_rgyal po'i khab kyi zhig ral gso bar dgos pa'i shing bzhag pa sbas pa gcig bsdams te phyung nas khyer ba mthong ngo /_/de nas grong srung gi sna
[\[30b\]]
[\[30b.1\]]bos shing de lta bu gces pa sus khyer zhes smras pa dang /_de na re dge slong nor can gyis khyer ro zhes byas pa dang /_de nas grong srung gi sna bos de ltar gyur pa rgyal po la gsol to/_/de nas rgyal pos dge slong nor can dang /_shing srung gi sna bo 'gugs par btang ste/_gnyis rgyal
[\[30b.2\]]po'i spyan sngar lhags so/_/rgyal pos nor can la 'phags pa shing ma byin par len du dbang ngam zhes smras pa dang /_gsol pa/_mi dbang ngo /_/'o na ci'i phyir shing khyer/_lhas stsal ba lags so/_/'phags pa mi dran no/_/lha bdag gis dgongs par bgyi'o/_/lha 'di ltar yab kyis
[\[30b.3\]]rgyal srid spyi bo nas dbang bskur nas ring por ma lon pa lhas nga'i yul dge bar grags pas dge slong dang bram ze dag kyang rung rtswa dang shing dang chu rnams deng phan chad ci bder spyod du gnang ngo zhes 'khor mang po'i mdun du bstan du rung ba'i khyu mchog gi sgra bsgrags pa mi dgongs sam
[\[30b.4\]]'phags pa de ni gzung ba med pa la bya'i/_gzung ba dang bcas pa la ni ma yin no/_/gzung ba ma mchis pa la lhas mnga' bgyir ci mchis zhes smras pa dang /_rgyal po ma skyes dgra'ang khros 'khrugs/_rngam ste dpral ba la khro gnyer gsum byung bzhin bsgyur mig bgrad lag pa
[\[30b.5\]]mnyes nas 'di skad smras so/_/gsad pa'i rigs pa'i dge sbyong khyod song la phyin chad de ltar ma byed cig ces bsgo'o/_/de nas dge slong nor can rang gi gnas su song ste dge slong grogs po rnams la rgyal po ma skyes dgras had por de bsad de btang ngo zhes smras pa dang /_
[\[30b.6\]]ci nyes zhes byas pa dang ji ltar gyur pa zhib tu smras so/_/de ltar gyur pa dge slong rnams kyis bcom ldan 'das la gsol to/_/de nas bcom ldan 'das kyis tshe dang ldan pa kun dga' bo la khyod dge slong zla zhig khrid la rgyal po'i khab kyi grong gi mngon sum mam/_lam gyi
[\[30b.7\]]bzhi mdor sgras go bar 'gyur ba'i gnas su 'dug la/_rgyal po ma skyes dgra'i bka' khrims las ci tsam zhig ma byin par blangs na chad pas bcad cing srog dang dbral ba dris shig_/btsun pa de bzhin no zhes gsol nas/_kun dga' bos rgyal po'i mi dad pa dang /_ma dad
[\[31a\]]
[\[31a.1\]]pa la ci tsam gyis na srog dang dbral zhes smras pa dang /_ma sha ka lnga'am lnga las lhag pas so zhes mchi ba bcom ldan 'das la gsol to/_/de nas bcom ldan 'das byung ba de dang /_gleng gzhi dang de ltar gyur pa'i phyir dge slong gi dge 'dun rnams bsdus
[\[31a.2\]]so/_/sangs rgyas bcom ldan 'das ni mkhyen bzhin du dris pas/_dge slong nor can la khyod kyis 'di lta bu mi rigs pa chos 'di 'dra ba byas pa bden nam zhes smras pa dang /_btsun pa mad do zhes gsol to/_/bcom ldan 'das kyis dge sbyong gi bya ba ma yin/_rung ba ma yin/_
[\[31a.3\]]rigs pa ma yin mthun pa ma yin zhes rnam grangs du ma'i sgo nas smad nas 'di ltar nga'i nyan thos rnams 'dul ba la bslab pa'i gnas bca'o zhes rtsa ba'i tshig yang dge slong gang zhes bya ba la sogs pa smos so/_/yang dge slong gang zhes bya ba ni dge slong bzhi po sngar gong du bkag zin
[\[31a.4\]]pas na/_skabs 'dir gsol ba dang bzhi'i las kyis bsnyen par rdzogs par ma 'khrugs pa shol bar mi 'os pa de ni dge slong du dgongs so/_/gzhan gyis zhes bya ba ni bud med dang /_skyes pa dang /_ma ning dang mi rnams kyi'o/_/grong na yod ces bya ba ni ra ba'i nang na mi'i yo
[\[31a.5\]]byad yod pa'o/_/dgon pa na yod ces bya ba ni ra ba'i phyi rol na nor yod pa'o/_/ma byin zhes bya ba ni skyes pa dang bud med dang /_ma ning dang /_mi rnams sus kyang de la ma byin pa'o/_/rku ba'i grangs su gtogs zhes bya ba ni gang ma byin pa de rku ba'i grangs su gtogs pa'o/_/
[\[31a.6\]]blangs zhes bya ba ni len pa'o/_/ji tsam ma byin par blangs pa zhes bya ba ni yul dang dus kyi ma sha ka lnga'am/_lnga las lhag pas so/_/de la rgyal po'i zhes bya ba ni rgyal po nyid dam/_bud med las rgyal thabs kyi dbang bskur ba'am rgyal po rgyal rigs rgyal thabs spyi bo
[\[31a.7\]]nas dbang bskur ba'am/_yang na rgyal rigs sam/_bram ze'am/_rje'u'i rigs sam/_dmangs rigs kyang rung rgyal thabs spyi bo nas dbang bskur ba la bya'o/_/blon po zhes bya ba ni rgyal po la glo ba nye zhing bka' gros kyis 'tsho ba dang /_dbang po chen po chab srid
[\[31b\]]
[\[31b.1\]]'dzin pa dang /_gang de la gnas shing 'tsho bar sems pa'o/_/bzung nas zhes bya ba ni rgyal po dad pa dang ma dad pa ste/_rgyal po ma dad pas ni bcing ba dang /_spyug pa dang /_srog dang dbral ba'i chad pas gcod pa'o/_/dad pas ni kye mi khyod rkun ma'o zhes tshig gis spyo
[\[31b.2\]]ba'o/_/de la gsod ces bya ba ni srog dang 'bral ba'o/_/'ching zhes bya ba ni bcings pa rnam pa gsum ste/_lcags sgrog dang /_shing sgrog dang /_gres thag gis bcing ba'o/_/spyug ces bya ba ni yul sa dang 'brel pa'o/_/kye mi khyod ni rkun ma'o zhes bya ba ni rku bas na gleng gzhi dang
[\[31b.3\]]bcas te rkun ma'o zhes spyo ba'o/_/byis pa zhes bya ba ni nyes pa'i las byed cing tshe 'di la nyes pa ma mthong bas na byis pa'o/_/blun po zhes bya ba ni tshe phyi ma'i nyes pa ma mnyes pa na blun pa'o/_/rku ba zhes bya ba ni gshe ba dang bcas pa'i tshig go/_/'di skad ces kyang zer ro zhes bya ba ni
[\[31b.4\]]smra ba'o/_/de yang zhes bya ba ni nye bar bstan pa'o/_/dge slong zhes bya ba ni gang la dge slong gi dngos po yod pa'o/_/dge slong gi dngos po gang zhe na/_gang bsnyen par rdzogs pa'o/_/bsnyen par rdzogs pa gang zhe na/_gang gsol ba dang bzhi'i las kyis bya ba byas pa yang dag par
[\[31b.5\]]rdzogs pa ste/_gang zag des kyang khas blangs shing mi smod mi spong ba'o/_/phas pham pa zhes bya ba ni ltung ba'i tha ma tha shal ngan pa mi bca' ba'i nyes pa can gang dang yang mi mtshungs te/_ltung ba de byung ma thag tu de dge slong ma yin/_dge sbyong ma yin/_shAkya'i sras ma yin te/_dge
[\[31b.6\]]slong gi dngos po dang bral ba 'khyams pa bshig pa/_phas pham pa ste dge sbyong du bslang du mi rung ba'o/_/dper na shing ta la mgo bcad na sngon por mi 'gyur mi skye mi 'phel rgyas par mi rung ba bzhin du dge slong ltung ba de byung na dge sbyong du bslad du mi rung ste/_phas pham par
[\[31b.7\]]'gyur ro zhes bshad do/_/gnas par mi bya zhes bya ba ni gso sbyong bya ba'am/_tshul nas 'byung ba'am/_gsol ba dang gnyis sam/_gsol ba dang bzhi'i las la mi gnas pa ste gang zag bcu gnyis kyi las bsko ba yang mi chud pa'o/_/des na gnas par mi
[\[32a\]]
[\[32a.1\]]bya'o zhes gsungs pas so/_/gzhan yang ma byin par len pa'i sgo nas bslab pa'i gnas bcas pa'i gleng gzhi ni sangs rgyas bcom ldan 'das mnyan du yod pa na bzhugs so/_/de'i tshe dge slong gdol ba dang /_char ldan zhes bya ba shin tu mdza'
[\[32a.2\]]ba gnyis shig lhan cig 'khod de/_gdol ba ni bsod nams che bas chos gos dang yo byad rnams su yang ldan no/_/char ldan ni chos gos la sogs pa yang med do/_/sbyar ma zhigs pa zhig gyon nas dge slong dag gis khyod 'dod pa chung ngu zin gyis kyang rang gi lus sgren mor ston pa
[\[32a.3\]]mi rigs kyi gos gyon cig ces bsgo ba dang /_de na re chos gos ma rnyed do/_/'o na khyod kyi mdza' bo gdol ba la chos gos lhag pa dag yod na ci nyes des mi ster ba snyam na ster gyi slongs shig_/ces bsgo ba dang de yang gdol ba'i gnas khang du song ste chos gos ran ma ni blang ngo snyam
[\[32a.4\]]nas chos gos sad cing 'dug pa dang gdol bas mthong ngo /_/khyod kyis ni chos gos rku sems kyis blangs pa na phas pham par 'gyur ro zhes smras pa dang /_de yang the tshom skyes nas des bcom ldan 'das la gsol to/_/bka' stsal pa/_sad par bsams pas ltung ba med de phyin chad
[\[32a.5\]]dge slong gis yid gcugs pa ma yin pa la yid brtan pa ma skyed cig_/bskyed na 'das pa dang bcas par 'gyur ro/_/mdza' bo rnam gsum la chung ngu na mdza' ba la chung ngu yid brtan par bya ste/_'bring po dang cher mdza' ba la yang de bzhin no/_/gleng gzhi ni mnyan du yod
[\[32a.6\]]pa na ste/_dge slong mi pham pa dang zla bas sbed ces bya ba shin tu mdza' ba gnyis shig 'khod de/_zla ba sbed ni chos gos dang /_lhung bzed dang /_yo byad rnams su yang ldan na/_mi pham pa ni chos gos dag dang mi ldan te/_sbyar ma dag kyang ngan nas dge slong dag gis zla ba
[\[32a.7\]]sbed pa la dge slong slongs shig ces bsgo nas/_mi pham gyis zla ba sbed la lhung bzed blangs pas ma ster to/_/'o na chos gos slong zhes byas pa dang /_tshar tshar yang mi sbyin na chos gos lta ci smos so/_/mi pham gyis bsams pa chos gos shig rku'o snyam nas skabs tshol
[\[32b\]]
[\[32b.1\]]zhing 'dug pa dang /_zla ba sbed kha dog bsgyur ba'i las byed pa'i tshe mi pham na re kha dog bsgyur ba'i grogs bya'o zhes smras pa dang /_des ni shin tu rku bar bshams so snyam du tshor nas de'i nub mo mi pham pa nyal ba'i sngas nas chos gos blangs te bdag gi sngas su bcug ste nyal ba
[\[32b.2\]]dang tho rangs mi pham gyis zla ba sbed kyi sngas nas chos gos brkus te bros pa dang /_nam langs nas bltas pa na bdag gi chos gos yin par gyur nas phas pham pa'i ltung ba ma byung grang snyam du the tshom skyes nas snyan du gsol ba dang /_bka' stsal pa rang gi yo byad rku sems kyis blangs
[\[32b.3\]]na nyes pa sbom por 'gyur ro zhes bcas so/_/gleng gzhi ni mnyan du yod pa na ste/_yang de'i tshe dge slong ma lho phyogs nas 'ongs pa dang /_shar phyogs nas 'ongs pa gnyis chos nyan du dong ba las lho phyogs ma'i chos gos lhung ba dang /_shar phyogs mas shar phyogs kyi skad du/_a ba sad
[\[32b.4\]]da zhes byas na/_mos ma shes nas/_chos gos bsdus te rang gi gnas khang du bzhag go/_/slad kyi dge slong ma rmed du 'ongs nas byin pa dang /_khyod kyis brkus pas phas pham par 'gyur ro zhes byas pa dang /_de yang the tshom skyes nas snyan du gsol ba dang /_bka' stsal ba/_a ba
[\[32b.5\]]sad da zhes bya bas nyes pa med de/_phyin chad yun ring du bzhag na 'das pa dang bcas par 'gyur ro/_/zhes bslab pa'i gnas bcas so/_/gleng gzhi ni mnyan du yod pa na ste/_de'i tshe tshe dang ldan pa maud gal gyi bus khyim bdag mgon med la khyod kyi bu rnams sangs rgyas kyi
[\[32b.6\]]bka' bslab tu dze ta'i gtsug lag khang du khye shig_/khyim bdag gi bu rnams kyang dze ta'i tshal du dong dong ba las/_ston zla tha chungs kyi g.yon can gyis byis pa rnams la lam du brkus so/_/maud gal gyi bus bsams pa byis pa rnams la ma bsams na byis pa yang pha ma
[\[32b.7\]]dang bral bas sdug bsngal/_pha ma yang bu dang bral bas sdug bsngal/_ma dad pa rnams kyang skabs rnyed/_dad pa rnams kyang gzhan du gyur te phyin chad dze ta'i tshal du su yang 'ong bar mi 'gyur snyam nas rdzu 'phrul gyis rnga brdungs te phyogs bzhi nas bskor ba dang byis pa rnams
[\[33a\]]
[\[33a.1\]]skye'o/_/de ltar gyur pa drug sde rnams kyis maud gal gyi bu la ltung ba byung ste bskrad pa'i las bya'o zhes gaN+DI brdungs pa dang /_snyan du bdas so/_/bka' stsal ba/_maud gal gyi bus bsams pa 'di lta bu byas pas nyes pa med do/_/gleng gzhi ni bcom
[\[33a.2\]]ldan 'das rgyal po'i khab 'od ma'i tshal du bzhugs so/_/de'i tshe rgyal po gzugs can snying po bcom ldan 'das dang /_dge slong gnas brtan dag gi zhabs la rtag tu phyag 'tshal du 'gro'o/_/bcom ldan 'das kyis rgyal po la chos bshad gzengs bstod rab tu dga'
[\[33a.3\]]bar byas so/_/de nas rgyal po tshe dang ldan pa srung ba'i bu'i gan du song nas 'phags pa lag dar te khang pa rtsig pa ni 'o brgyal bdag gis g.yog lnga brgya gsol lo zhes smras pa dang /_srung ba'i dbang po'i bus rgyal po chen po bsnyun mi mnga' bar gyur cig ces byas nas dge 'dun
[\[33a.4\]]gyi don du blangs so/_/de nas dus gzhan zhig na ston zla tha chungs kyi g.yon can gyis dge slong gi bran rnams kyi khyim brkus so/_/tshe dang ldan pa srung ba'i bus rdzu 'phrul mngon par byas nas grong khyer kun lcags kyi ris bskor to/_/g.yon can dag gis bsams pa mthu bo che
[\[33a.5\]]'ga' zhig gis kyal ka byas yang dag snyam nas rdzas kun bor te bros so/_/drug sdes de byas pas ltung ba byung ngo zhes bskrad pa'i las byas pa dang /_snyan du bdas te bka' stsal ba/_gal te bdag gis g.yog po rnams la ma bsams na g.yog po yang nor dang bral bas
[\[33a.6\]]sdug bsngal che/_ma dad pa ni skabs rnyed dad pa ni gzhan du gyur/_gzhan gyis byin pa la ma bsrungs na phyin chad kyang shAkya'i sras dge sbyong rnams la su yang sbyin par bsams pa med pas na rdzu 'phrul mngon par bgyis mad do zhes gsol ba dang /_de lta bur bsams pas nyes
[\[33a.7\]]pa med do zhes bka' stsal to/_/nyes pa ji lta bu zhe na dge slong gis sho gam dang gru btsas ma byin par 'das na pham par 'gyur ro/_/dkon mchog gsum dang pha ma'i phyir yang chos bshad de ster na song shig_/ma ster dang sho gam sbyin par bya'o/_/dge slong gis
[\[33b\]]
[\[33b.1\]]mi'i nor yo byad dam pa bdag gis rkus sam gzhan rkur bcug gam/_pho nya las rkur bcug kyang rung ste/_mi'i yo byad nor bu dang dpung rgyan dang /_gdu bu dang se mo do dang /_do shal dang /_mu tig dang /_gser dngul la sogs pa bzhag pa la brku bar sbyor zhing
[\[33b.2\]]khri las langs te sham thabs bgos nas song na ma reg gi bar du na nyes byas so/_/reg na ni sbom por 'gyur ro/_/gnas nas sbags te rin thang tshang na phas pham par 'gyur ro/_/sngags sam sman gyis gzhan gyi yo byad blangs nas phas pham par 'gyur ro/_/bdag po med pa'i brku na nyes
[\[33b.3\]]pa sbom por 'gyur ro/_/gru brku na ltar snang gi bar du ni nyes byas sbom por 'gyur ro/_/mi snang na ni phas pham par 'gyur ro/_/dngos po gsum ste/_zhing gi dngos po dang /_khyim pa'i dngos po dang /_tshong dus kyi dngos po ste/_de la rku bas sbyor na shags khar 'dor ba
[\[33b.4\]]dang /_mtha' ra bas bskor ba'o/_/de la shags khar 'dor ba ni yul dpon nam/_zhal ce gra'am/_rgyal po la shags su bgyi ste mi dbang ba la dge slong nam rgyal ba na phas pham par 'gyur ro/_/bskor ba ni zhing sna phrad pa 'am mtha' rib mas bskor ba'o/_/dge
[\[33b.5\]]slong gis srog chags rkang gnyis dang /_rkang bzhi dang /_rkang mangs dang /_rkang med brkus te rin thang tshang na phas pham par 'gyur ro/_/rkang bzhi ni rta la sogs pa phyugs rnams te/_nam khyu nas bkar te bdag gi dbang du gyur pa na phas pham par 'gyur ro/_/rkang
[\[33b.6\]]gnyis ni mi dang bya ste/_mi brku ba ni rnam pa gsum ste/_dus mal dang /_brda dang /_mtshan ma'o/_/nam rnam pa gsum pos go ste bdag gi dbang du gyur pa na phas pham par 'gyur ro/_/dge slong gis rin thang med pa'i dngos po brkus na phas pham par 'gyur ro/_/
[\[33b.7\]]rin thang che ches te thang med pa'o/_/rin thang chung ngu brkus pa dang bsnyen par rdzogs na brkus par bshams la/_ma rdzogs pa na brkus na nyes pa sbom por 'gyur ro/_/dge slong gis ma byin par blangs te mtshan gyur na phas pham par 'gyur ro/_/rku ba la rnam pa drug ste/_sgyus rku ba dang /_
[\[34a\]]
[\[34a.1\]]mthus rku ba dang /_bskyis pa las brnogs te rku ba dang /_gtams pa las brnogs te rku ba dang /_sgyong zhing rku ba dang /_chos rku ba'o/_/rku ba drug po la chos rku ba ma gtogs par lhag ma rnams ni phas pham par 'gyur ro/_/nor gyi
[\[34a.2\]]dngos po gcig la mi mang du rku na nyes pa sbom por 'gyur ro/_/'on te so sor dgos pa la re re yang ma sha ka lnga lnga'i thang du thob na phas pham par 'gyur ro/_/ma sha ka lngas pham par 'gyur ro zhes bya ba la ma sha ka gsum gyis kyang pham par 'gyur pa yod do/_/ma sha ka lnga
[\[34a.3\]]brkus kyang pham par mi 'gyur ba yang yod de/_re re 'am gnyis gnyis sam gsum gsum du brkus kyi lngar ma tshang na'o/_/ji ltar 'dzam bu'i gling du ma sha ka lngas pham par 'gyur ba bzhin du/_nub kyi ba lang spyod dang /_shar gyi lus 'phags su yang de bzhin no/_/byang gi sgra mi snyan du
[\[34a.4\]]ma byin par len pa med do/_/de de rku bar sems bskyed na sbom por 'gyur ro/_/gzhan la byin pa'i phyir rku ba dang /_mi ma yin pa'i nor brkus na nyes pa sbom por 'gyur ro/_/mchod rten gyi nye 'khor gyi rgyan srung ma med par brkus na nyes pa sbom por 'gyur ro/_/de bzhin gshegs
[\[34a.5\]]pa'i ring bsrel dang glegs bam brkus te rin thang tshang na phas pham par 'gyur ro/_/phyogs bzhi'i dge 'dun gyi nor brkus pa dang /_gang zag mang po rnams kyi nor brkus pa ni nyes pa sbom por 'gyur ro/_/de las so sor skal ba ma sha ka lnga byung ba brkus na phas
[\[34a.6\]]pham par 'gyur ro/_/sngar bsngos pa las phyis brkus na phas pham par 'gyur ro/_/yo byad chen po brkus kyang phas pham par mi 'gyur ba yod do/_/gnas khang du bzhag pa'i sa gzhi dang ma bral bar brkus pa'o/_/rnyed pa mi dbang ba la dbang ngo zhes smras na shes
[\[34a.7\]]bzhin du brdzun zer bas ltung bar 'gyur ro/_/rku sems yod na nyes pa sbom por 'gyur ro/_/dngos po grub na phas pham par 'gyur ro/_/nyes pa gzhan ni 'dul ba rnam par 'byed pa las byung ba bzhin du gar rigs su sbyar/_dge slong nor can gyis bsams pa
[\[34b\]]
[\[34b.1\]]las dang po pa la nyes pa med do zhes gsungs na/_bdag gis bslab pa ma bcas pa la/_shing mang po zhig ma byin par blangs na/_las dang po pa gang la bya the tshom skyes pa dang /_bcom ldan 'das kyis bka' stsal ba/_dge slong dag bslab pa ma bcas pa
[\[34b.2\]]na dge slong nor can gyis ma byin pa blangs pa thams cad kyang ma byin par blangs pa ma yin te/_las dang po pa la nyes pa med do/_/ma byin par len pa'i gleng gzhi ni rgyal po'i khab na'o/_/gang zag ni dge slong nor can no/_/dngos po ni ma byin par len pa'o/_/nyon mongs pa ni
[\[34b.3\]]'dod chags so/_/mtshan ma ni phas pham pa'o/_/yan lag ni rnam pa bdun te/_rku sems nye bar gnas pa dang /_dngos po mi'i nor yin pa dang /_mi'i nor yin par yang 'du shes pa dang /_gnas nas gnas su 'phags pa dang /_sbyor ba gcig pa dang /_rang gi
[\[34b.4\]]ma yin pa dang /_rin thang tshang ba'o/_/phas pham par 'gyur ba gnyis pa mi brjed pa'i tshig go/_/mi gsod pa'i gleng gzhi ni sangs rgyas bcom ldan 'das yul bri dzi'i ljongs na/_chu bo dga' skyed can gyi 'gram na thang zhig gi nags stug po na bzhugs so/_/
[\[34b.5\]]de'i tshe bcom ldan 'das kyis 'khor dge slong gi dge 'dun rnams la mi gtsang ba'i chos bshad de/_dge slong dag gis mi gtsang ba la bsgoms nan tan du bgyis pas na lus rnag can 'dis yid byung /_ngo tsha/_sgyid lug ste rnam par smod nas/_rang gi lus la mtshon gyis kyang 'debs/_kha cig dug
[\[34b.6\]]za zhing srin bus kyang 'geg_/g.yang du yang mchong /_gcig gis gcig la yang gsod pa'i steng du mu stegs can gyi dge sbyong ri dwags dbyug pa can dge sbyong ri dwags srung ba ga la ba der song nas/_kye bzhin bzangs dag tshur shog khyod kyis nga'i srog chod cig dang /_chos
[\[34b.7\]]gos dang lhung bzed kyang khyod kyir 'gyur ro zhes gzhan la yang srog gcod du 'chol bas na ri dwags dbyug pa can des kyang dge slong de bsad nas ral gri khrag can mchan du bcug nas chu bo dga' skyed can gyi 'gram du khyer te khrag tu 'khru zhing 'dug pa dang /_
[\[35a\]]
[\[35a.1\]]de na bdud kyi ris kyi lha zhig nam mkha' las ri dwags dbyug pa can dge sbyong srung ba la 'di skad smras te/_legs so bzhin bzangs khyod kyis bsod nams mang du spel to/_/khyod kyis yon tan can gyi dge sbyong ma bsgral ba ni bsgral ma grol ba
[\[35a.2\]]ni dgrol/_dbyugs ma phyung ba ni dbugs phyung /_kun yongs su mya ngan las 'das pa'i steng du lhag par de dag gi lhung bzed dang chos gos kyang khyod kyir 'gyur ro zhes smras pa thos nas/_de yang phyis phyir sdig pa la blta bar 'gyur ba rab tu thob ste/_bdag gis bde
[\[35a.3\]]mor bsod nams mang du bskyed do/_/mya ngan las ma 'das pa kun kyang mya ngan las 'das kyi steng du chos gos la sogs pa kun kyang bdag gi yin snyam nas yang ral gri mchan du bcug nas kun dga'i ra ba nas kun dga'i ra bar/_gtsug lag khang nas gtsug lag khang du khang
[\[35a.4\]]phran nas khang phran du/_'chags nas 'chag sar byung ste/_des dge slong phrad do cog la ma bsgral ba bsgral lo/_/yongs su mya ngan las ma 'das pa yongs su mya ngan las 'da'o zhes byas nas dge slong cig lus mi gtsang bas skyo ste bsgom zhing 'dug pa langs nas khang
[\[35a.5\]]bu nas byung ste dge slong srung ba la bzhin bzangs bdag ma bsgral gyis sgrol/_ma khrol gyis khrol cig ces byas nas des srog gcod do/_/de bzhin du gnyis nas gsum nas drug cu'i bar du srog bcad do/_/de'i tshe bcom ldan 'das bco lnga'i gso sbyong gi tshe nyan thos
[\[35a.6\]]kyi dge slong gi dge 'dun gyi mdun du gdan bting ba la bzhugs so/_/'khor dge slong rnams la glang po che'i lta ba'i tshul gyis gzigs na/_nyan thos kyi 'khor rnams sngon pas rab tu nyung ba dang 'grib cing bsrabs par gyur pa gzigs so/_/bka' stsal ba/_
[\[35a.7\]]kun dga' bo rgyu gang rkyen gang gis dge slong nyung bar gyur/_btsun pa dus gcig na bcom ldan 'das kyis dge slong rnams la mi gtsang ba bshad de/_mi gtsang ba la bsgom pa nan tan bya zhing bsnyen na 'bras bu che zhing yon tan chen por 'gyur ro zhes bshad pas na/_
[\[35b\]]
[\[35b.1\]]dge slong rnams kyis mi gtsang ba la nan tan du byas pas lus rnag can 'di nyid kyis yid byung zhing sgyid lug nas dge slong dag rang gis rang la 'gums shing ri dwags dbyug pa can la gsod du bcol bas nyung bar gyur to zhes gsol ba dang /_bka' stsal ba/_/kun
[\[35b.2\]]dga' bo ci dge slong gis kyang dge slong gsod dam/_btsun pa 'gums so zhes gsol ba dang /_de ltar na dge sbyong gi bya ba ma yin/_mthun pa ma yin tshul ma yin te/_de ni rab tu byung bas bya ba ma yin no zhes bcom ldan 'das kyis rnam grangs du ma'i sgo nas smad do/_/
[\[35b.3\]]de bas na dge slong dag nyes pa de dang gling gzhi de dag de ltar gyur pa de'i phyir legs pa rnam pa bcu la gzigs nas/_'dul ba la bslab pa'i gnas bcas te/_yang dge slong gang zhes bya ba la sogs pa rtsa ba'i tshig rnams so/_/yang dge slong zhes bya ba ni gang la dge
[\[35b.4\]]slong gi dngos po yod pa ste/_gang gsol ba dang zhu ba'i las kyis bsnyen par rdzogs pa la bya'o/_/mi 'am zhes bya ba ni dbang po drug dang ldan pa ste/_mig dang /_rna ba dang /_sna dang /_lce dang /_lus dang /_yid kyi dbang po ste dbang po drug dang ldan pa la mi zhes bya'o/_/
[\[35b.5\]]mir chags zhes bya ba ni gang ma'i mngal du dbang po gsum thob par gyur pa ste/_lus kyi dbang po dang /_yid kyi dbang po dang /_tshor ba'i dbang po la bya'o/_/ched du bsams te zhes bya ba ni sems kyis dpyad cing brtags pa'o/_/lag dar zhes bya ba ni bdag rang gi lag gis
[\[35b.6\]]bsnun cing brgyab pa'o/_/srog bcad ces bya ba ni de srog dang bral ba'o/_/mtshon 'byin tam zhes bya ba ni ral gri 'am chu gri 'am spu gri la bya ste/_sngon dge slong gnyis shig 'khod pa las dge slong gcig bdag rang 'chi'o snyam nas dge slong grogs po la gri brnyas te
[\[35b.7\]]rang gi gnas khang du zhugs te sgo bcad nas gnas khang du skyil mo krung du tsog tsog por 'dug nas rang gi srol sgo gris bcad de gri thogs bzhin du dus las 'das so/_/de bas na mtshon ma byin cig pa'o/_/de la mtshon thogs pa gnyer tam zhes bya ba ni gang la
[\[36a\]]
[\[36a.1\]]gnyer zhe na/_skyes pa dang bud med dang ma ning rnams la'o/_/de la 'chir 'jug ces bya ba ni tshul khrims dang /_tshul khrims ngan pa can dang /_nad pa rnams la'o/_/ji ltar tshul khrims ngan pa can la zhe na/_dge slong gis tshul khrims
[\[36a.2\]]ngan pa can gyi dge slong gi chos gos dang /_lhung bzed dang yo byad rnams 'dod de tshul khrims ngan pa can ring du gnas na bdag gi yo byad rnams mi 'thob kyi 'di 'chir gzhug go snyam nas tshe dang ldan pa tshul khrims ngan pa can sdig pa'i chos can ji tsam du yun ring du
[\[36a.3\]]gnas pa de tsam du lus ngag yid gsum gyi sgo nas bsod nams ma yin pa sdig pa mang du skyes pas sems can dmyal bar skye bar 'gyur ro/_/de bas na tshe dang ldan pa rang gis rang sod cig rang gis rang srog chod cig ces bsgo nas/_rang gis rang bsad na dge
[\[36a.4\]]slong smra smra ba phas pham par 'gyur ro/_/rang gis ma bsad na nyes pa sbom por 'gyur ro/_/de ste slar 'gyod nas tshe dang ldan pa ngas gyi nar smras kyi/_rang gis rang ma bsad cig ces slar bsgo na/_dang po nyid kyis nyes pa sbom por 'gyur ro/_/ji ltar na tshul
[\[36a.5\]]khrims dang ldan pa rnams zhe na tshul khrims dang ldan pa 'di ji srid du yun rin du 'tsho ba de srid du yo byad bdag la mi ster gyi de 'chir gzhug go snyam nas tshe dang ldan pa tshul khrims phun sum tshogs pa khyod yul na gnas lo legs pa dang 'dra ba la/_mtho ris ni ras lta
[\[36a.6\]]bus chod/_thar pa ni yol ba lta bus chod de khyod lus dang bral na lha'i nang du skye bar 'gyur gyi rang gis rang la sod cig rang gis rang la srog chod cig ces bsgo nas rang gis rang bsad na dge slong smra smra ba phas pham par 'gyur ro/_/rang gis rang ma bsad na nyes pa sbom
[\[36a.7\]]bor 'gyur ro/_/ji ltar na nad pa la zhe na/_dge slong gis nad pa'i chos gos dang yo byad 'dod pa'i phyir ji srid du nad pa ring du gnas pa de srid du bdag gis yo byad mi thob po snyam nas/_tshe dang ldan pa nad pa ji srid ring du gnas pa/_de srid du nad pa sdug bsngal bas gzir
[\[36b\]]
[\[36b.1\]]cing tshor ba myong bar 'gyur gyi/_rang gis rang srog chod cig ces smras pa las rang gis rang bsad na 'debs 'debs pa phas pham par 'gyur ro/_/rang gis rang ma bsad na nyes pa sbom por 'gyur ro/_/de ltar na 'chir 'jug pa zhes bya'o/_/'chi ba'i bsngags
[\[36b.2\]]pa brjod ces bya ba ni/_'chir 'dod pa'i mdun du 'chi ba'i yon tan dang bsngags pa brjod pa'o/_/mi khyod ces bya ba de ni 'bod pa'i tshig bla dgas so/_/sdig pa dang mi gtsang ba 'tsho ba ngan pas ji zhig bya kye mi khyod gson pa bas 'chi ba bla'o/_/'chir 'dod pa'i mdun
[\[36b.3\]]du smad pa'i tshig go/_/skyed la 'di skad kyang zer zhes bya ba ni smra ba'o/_/sems kyis brtags zhes bya ba ni sems kyis mngon par 'dod pa'o/_/brtags zhes bya ba ni 'di shi na yo byad bdag gis thob par 'gyur ro snyam du sems kyis brtags pa'o/_/rnam grangs du mar
[\[36b.4\]]'chir gzhug ces bya ba ni rnam grangs mang po du ma'i sgo nas 'chir bstabs shing 'chi bar 'gyur ba'o/_/'chi ba'i bsngags pa brjod ces bya ba ni 'chi ba'i mdun du rnam grangs du mar 'chi ba'i bsngags pa brjod cing yang dang yang du snon cing mi zlogs par byed pa'i don
[\[36b.5\]]to/_/de yang thabs des 'chi ba'i dus byas zhes bya ba ni thabs de nyid kyis yin gyi gzhan gyis ma yin no/_/de zhes bya ba ni yang dag par bstan pa'am nye bar bstan pa'i tshig go/_/dge slong zhes bya ba ni gang la dge slong gi dngos po yod pa'o/_/dngos po gang zhe na gsol ba dang
[\[36b.6\]]bzhi'i las kyis bsnyen par rdzogs shing gang zag nyid kyis kyang mngon sum du khas blangs shing mi 'dor mi spong ba'o/_/phas pham pa zhes bya ba ni ltung ba tha shal ngan pa mi cha ba'i nyes pa can mi mtshungs pa ste gang la ltung ba byung na byung ma thag tu dge slong ma yin/_dge sbyong ma yin
[\[36b.7\]]shAkya'i sras ma yin te/_dper na shing ta la'i mgo bcad na rgyas shing 'phel bar mi 'gyur ba de bzhin du dge slong la ltung ba de byung na/_dge slong ma yin/_phas pham par bshig pa ltung ba zhes gsungs so gnas par mi bya zhes bya ba ni dge slong dag gso sbyong bya ba'am
[\[37a\]]
[\[37a.1\]]tshul nas byung ba'am/_gsol pa'am gsol ba dang gnyis sam/_gsol ba dang bzhi'i las la mi gnas pa ste/_gang zag bcu gnyis kyi las la mi chud pas na gnas par mi bya'o zhes gsungs/_gzhan yang mi gsod pa'i sgo nas 'dul ba la gnas
[\[37a.2\]]bcas pa'i rnam grangs la/_gleng gzhi ni bcom ldan 'das 'brog skyes kyi 'brog dgon pa na bzhugs so/_/de'i tshe dge slong bsod snyoms pa cig gis/_khyim bdag cig dad pa skyes nas/_khyim bdag des dge 'dun gyi phyir gtsug lag khang rtsig par khas blangs
[\[37a.3\]]nas/_dge slong dag gtsug lag khang rtsig pa'i grogs byed de de'i tshe dge slong dag pha gu gcig nas gcig tu dor bas dge slong gcig pha gus klad du phog nas dus las 'das so/_/de ltar gyur pa snyan du bdas nas bka' stsal pa/_gcig nas gcig tu pha
[\[37a.4\]]gu ma 'dor bar gcig nas gcig tu brgyud de byin cig ces 'dul ba la bslab pa'i gnas bcas so/_/gleng gzhi ni mnyan du yod pa na ste/_bcom ldan 'das kyis bka' stsal pa/_bsro khang dang me khang rtsigs shig ces bka' stsal nas/_/dge slong dag
[\[37a.5\]]gdung phyam phan tshun bskyod cing bsgul ba las shing shor nas shing mkhan gyi klad du bsnun te dus las 'das so/_/de ltar gyur pa snyan du bdas nas/_dge slong khyim pa dang bsdebs shing shing gdeg par bya'i mi theg par bteg na 'das pa dang bcas par 'gyur ro zhes
[\[37a.6\]]bslab pa la gnas bcas so/_gleng gzhi ni mnyan du yod pa na ste/_de'i tshe tshe dang ldan pa 'char bas/_khyim bdag gi bu mo gtum mo zhes bya ba zhig btul nas/_bslab pa'i gnas la bzhag go/_/gtum mos 'char ba la yo byad thams cad kyis bstab na len du
[\[37a.7\]]ma btub nas yul gzhan du song ngo /_/de nas dus gzhan zhig na gtum mo la bu khye'u zhig btsas so/_/de nas bsgo ba khye'u 'di chus khrus la gos dkar pos g.yogs te drang srong gi stan la zhog shig ces bsgo ba dang /_des kyang stan gyi steng du bsnyal lo/_/de'i tshe
[\[37b\]]
[\[37b.1\]]'char bas snga dro yang bsod snyoms blangs nas mo'i sgor 'ongs/_stan la ma brtags par 'dug pas/_gtum mos 'phags pa bu bu zhes smras bzhin na ma slebs nas 'char ba langs te bltas na bu dus las 'das so/_/de'i gnyen rnams dus pa dang /_kye ma'o bcom
[\[37b.2\]]ldan 'das kyis 'dus byas thams cad mi rtag ces gsungs pa re mad kyi/_bcom ldan 'das kyis gsungs pa dang mi 'gal bas nyes med do/_/de ltar gyur pa snyan du bdas nas bka' stsal pa/_slan chad stan la ma brtags par ma 'dug shig ces 'dul ba la bslab
[\[37b.3\]]pa'i gnas bcas so/_/gleng gzhi ni mnyan du yod pa na ste/_de'i tshe na khyim bdag gnyis shig rab tu byung nas gcig na ste/_gcig gi nad g.yog gcig gis byed do/_/khyod sngon na ba'i tshe na sman jis gsos zhes smras pa dang /_lan tshwas so/_/des kyang rtsab mo'i nang du
[\[37b.4\]]lan tshwa btab nas byin pa dang de dus las 'das so/_/de ltar gyur pa snyan du bdas nas bka' stsal pa/_sngon ni nad bad kan gyur pas lan tshwas phan gyi/_da ni mkhris pa dang rlung du gyur pas gang sngon phan pa da lta dug tu gyur to/_/des na dge slong gis sman thug thu ba tu ma sbyin par
[\[37b.5\]]sman pa la dris shig_/sman pa med na nad bu can nam rgan po la dris shig_/ma dris par sman byin na 'das pa dang bcas par 'gyur ro zhes 'dul ba la bslab pa'i gnas su bcas so/_/gleng gzhi ni mnyan du yod pa na ste/_tshe dang ldan pa maud gal gyi bus u pA li la sogs
[\[37b.6\]]pa bcu bdun sde rab tu phyung nas/_bcu bdun sde rnams las gang gi res la bab kyang rung ste/_thams cad kyis byed do/_/dus gcig na gcig ni gtsug lag khang skyong byed de dus kyi mchod pa la bab ste/_gtsug lag khang rgyan gyis brgyan nas mtshan thog thag
[\[37b.7\]]mel tshe byed do/_/grogs rnams gcig gi snying lam na gcig byed snyam nas gcig gis kyang ma bltas par nang bar gtsug lag khang skyong khros shing 'dug pa mthong nas/_kha cig gis rkang pa nas bzung kha cig gis lag pa nas bzung nas bzod par gsol zhes
[\[38a\]]
[\[38a.1\]]byas na ma btub po/_/gcig gis ga ga tshil byas pa dang kho dgod par gyur pa dang /_thabs de rung ngo zhes kun gyis byas pa dang /_de rlung gis 'tshub ste shi'o/_/de ltar gyur pa snyan du bdas nas bka' stsal pa/_da slan chad gcig
[\[38a.2\]]la gag tshil ma byed cig ces 'dul ba la bslab pa'i gnas bcas so/_/gleng gzhi ni mnyan du yod pa na ste/_de'i tshe khyim bdag cig gis dgon pa'i gnas su dge 'dun gyi phyir gtsug lag khang zhig brtsigs te/_dge slong ma zhig gnas der dbyar tshul du bzhugs
[\[38a.3\]]pa dang /_'dir g.yon can rnams kyis bcom mo snyan du bdas nas bka' stsal pa/_da slan chad g.yon can dag rkur lhags pa dang /_sgra cha gaN+DI de khyer te shog_/lhung bzed dang sbyar ma khyer te shog ces bos shig dang g.yon can rnams 'bros par 'gyur ro zhes bka'
[\[38a.4\]]stsal to/_/dus phyi zhig na gtsug lag khang 'dir g.yon can rnams slar rkur lhags so/_/de'i tshe dge slong rgan zhugs shig mel tshe byed pas mthong nas/_de dag sgo steng du 'dzeg cing 'khod pa dang /_des bsams pa cung zhig ma bsdigs na yo byad rnams 'phrog tu 'ong
[\[38a.5\]]snyam nas sgo'i steng du 'dzegs te gaN+DI zhig tshod tsam du 'phangs pa dang nang par bltas nas g.yon can zhig mgor phog ste shi zhing 'dug go/_/de ltar gyur pa snyan du bdas nas bka' stsal pa/_phog par mi 'phen par pha zad tsam nas bsdigs shig ces 'dul ba la bslab
[\[38a.6\]]pa'i gnas bcas so/_/gleng gzhi ni mnyan du yod pa na ste/_de'i tshe khyim bdag pha spad gnyis shig sngon longs spyod che ba las slad kyis longs spyod kyang 'gribs gnyen bshes dag kyang zad de pha spad gnyis kyang rab tu byung nas gtsug lag khang du 'khod do/_/de nas
[\[38a.7\]]dge slong dag gis rtag par las la bsko zhing brtse bas pha spad gnyis kyang ljongs rgyu zhing dong dong ba dang gtsug lag khang du phyin du nye ste/_gdugs tshod kyi gaN+DI brdung ba mthong nas phan chad de 'gro ma nus pa dang bus rgyab nas phul ba dang pha dus las 'das so/_/de ltar
[\[38b\]]
[\[38b.1\]]gyur pa snyan du bdas nas da slan chad phul bar mi bya'i/_sngar song ste pha'i zan skal dag mnos te slar lam du bsdu bar bya'o zhes 'dul ba la bslab pa'i gnas bcas so/_/gleng gzhi ni mnyan du yod pa na ste/_de'i tshe dge slong bran can dang skyong pa po zhes bya ba gnyis
[\[38b.2\]]shin tu mdza' ba gnyis shig 'khod de skyong ba po nad kyis btab nas mtshan gcig rangs 'bod 'grogs so/_/bran can gyis smras pa/_ngas sngar langs te/_sman pa la sman bslangs nas 'ong gis kha zas cang ma za bar sdod cig ces bsgo ste song ba dang /_de nang par khyim
[\[38b.3\]]mtshes rnams kyis mdang khyod 'bod 'grogs te ci nyes byas pa dang /_bkres so/_/khyim mtshes rnams kyis sha dang khur ba dang thug pa mang zhig byin te zos so/_/slad kyis bran can sman khyer te 'ongs nas/_skyong ba sman zo/_/de na re ngas ni zan zos zin te mi 'dod do/_/de
[\[38b.4\]]na re nga ni dge ba'i phyogs nyams nyams khyod kyi grogs byed na/_khyod ni nad dang mi mthun pa'i kha zas za bas dug za yang bla'o zhes byas pa dang /_de yang snod kyi nang nas dug rdog ma gcig rnyed de zos pa dang de dus las 'das so/_/de ltar gyur pa snyan du bdas nas
[\[38b.5\]]bka' stsal pa/_phyin chad nad pa 'chi bar sems pa'i gtam ma zer cig ces bslab pa bcas so/_/gleng gzhi ni mnyan du yod pa na ste/_de'i tshe dge slong gnyis shig ni lhung bzed btsas khyer te slong du mi rung gcig ni chos gos rul nas bgor mi rung nas tshe dang
[\[38b.6\]]ldan pa dag chos gos dang lhung bzed med par spyad du mi rung gi chos gos drubs shig lhung bzed tshol cig ces byas pa dang /_de gnyis kyis smras pa gnas 'di zhes bya ba na dge slong nad kyis bzhus pa de shi ba dang bdag cag gir 'gyur ro zhes byas pa dang dge slong dag
[\[38b.7\]]gis snyan du gsol to/_/bka' stsal pa/_gdol pa lta bu'i sems ma bskyed par lhung bzed ni mig bzhin du glan pa dang bsreg par bya'o/_/chos gos ni pags pa bzhin du btsem zhing drub par bya'o zhes bslab pa'i gnas su bcas so/_/nyes pa ji lta bu zhe
[\[39a\]]
[\[39a.1\]]na/_dge slong gis bud med dang skyes pa dang ma ning rnams la bsad pa'i sems kyis sor mo gcig gis bsnun te/_thabs des 'chi bar gyur na yang phas pham par 'gyur ro/_/dge slong gis mi la dug byin pa'am/_g.yang sar btang ba'am/_
[\[39a.2\]]stag gzig mang po'i yul du btang ba'am/_lhags pa che ba dang tshad khungs su btang ba'am/_sngags dang sman gyi sbyor bas kyang rung ste/_gsod sems dang ldan na mthar na yungs kar 'brum bu gcig gis brgyab ste shi yang phas pham par 'gyur ro/_/dge
[\[39a.3\]]slong gis sman dang sngags kyis btab bam pha rol gnyis ka byol song gi skye gnas su bsgyur te mi bsad na yang phas pham par 'gyur ro/_/dge slong gis mi gzhan pas bsad par bsams pa las gzhan shi na nyes pa sbom por 'gyur ro/_/dge slong gis mi bsad na phas
[\[39a.4\]]pham par 'gyur ro/_/mi ma lags pa bsad na sbom por 'gyur ro/_/'di yin nam ma yin snyam du the tshom za bzhin du bsad na phas pham par 'gyur ro/_/rang gis rang bsad na nyes pa sbom por 'gyur ro/_/dgra bcom pa bsad pa las so so'i skye bo bsad pa dang /_
[\[39a.5\]]so so'i skye bo bsad par byas pa las dgra bcom pa ni gnyis ka yang 'dra ste nyes pa sbom por 'gyur ro/_/mi gcig bsad par byas pa las bros te dge slong dang phrad de bsnyegs ma phyi bzhin du 'ong ste/_dge slong gis bsad sems nye bar bzhag nas bsnyegs ma la bstan
[\[39a.6\]]bsnyegs ma dang phrad de bsad na phas pham par 'gyur ro/_/ji ltar dge slong la phas pham par 'gyur ba de bzhin du dge slong ma dang bslab pa byin pa la yang phas pham par 'gyur ro/_/dge sbyong pha dang /_dge sbyong ma dang /_dge slong ma la ni nyes byas su 'gyur ro/_/
[\[39a.7\]]khyim pa la ni sdig pa mang du 'gyur ro/_/chu bo dga' skyed can gyi 'gram na 'khod pa'i dge slong rnams kyis bsams pa/_las dang po pa nyes pa med do zhes byung na/_bslab pa'i gnas ma bcas na dge slong mang zhig bdag cag gis 'chi bar bstabs na bdag
[\[39b\]]
[\[39b.1\]]cag gis las dang po pa gang yin snyam du the tshom za ba dang /_bcom ldan 'das kyis bka' stsal pa/_chu bo dga' skyed can gyi 'gram na dge slong dag gis nyes pa spyad pa thams cad kyang las dang po pa yin te/_de la nyes pa med do/_/yan lag ni rnam pa bdun te/_
[\[39b.2\]]dngos po ma yin pa dang /_gsod sems nye bar gnas pa dang /_sbyor ba gcig pa dang /_srog dang bral ba dang /_mir 'du shes pa dang /_bslab pa blangs pa dang /_bslab pa phul ba'o/_/de la mi gsod pa'i gleng gzhi ni yul bri dzi'i chu bo dga' skyed can gyi 'gram
[\[39b.3\]]na'o/_/gang zag ni dge slong mang po mi gtsang ba bsgom pa rnams so/_/dngos po ni gsod pa'o/_/nyon mongs pa ni mi bzod pa'o/_/mtshan ma ni phas pham pa'o/_/las dang po pa dang /_sems 'khrugs pa dang /_nad kyis gzir ba dang /_smyos pa la ltung ba med do/_/
[\[39b.4\]]phas pham pa gsum pa ni mi brjed pa'i tshig go//_//de la mi'i chos las bla mar gyur pa'i brdzun du smra ba'i gleng gzhi ni bcom ldan 'das yul yangs pa can na bzhugs shing 'od ma'i grong phan tshun ljongs rgyu zhing 'od ma'i grong gi byang phyogs na shing sha pa zhes bya ba'i
[\[39b.5\]]gnas na bzhugs so/_/de'i lo la mu ge byung nas mi kun kyang sdug bsngal te/_mi mang po shi bar gyur nas zas dkon khyad ni pha ma yang rang gi bu la zas mi ster ba tsam du dkon te/_bcom ldan 'das kyis nya ba lnga brgya po las rab tu byung ba'i dge slong rnams la 'di ltar
[\[39b.6\]]zas dkon pas na khyed kyang yul yangs pa can dang /_bri dzi'i grong phyogs su dbyar tshul du zhugs shing /_nga yang g.yog dge slong kun dga' bo dang lhan cig tu 'od ma'i grong 'dir tshul du 'jug go/_/de ltar ma byas na bsod snyoms kyis brel par 'gyur ro zhes byas pa
[\[39b.7\]]dang /_btsun pa de bzhin no zhes pa nas/_yangs pa can du so sor bshes gnyen dag dang bsnyen nas 'khod pa las phan tshun smras pa/_bcom ldan 'das kyis 'dir 'khod dang bde'o zhes gsungs na/_'di na ni bdag cag gi gnyen yang med na/_bdag cag gi gnyen ni
[\[40a\]]
[\[40a.1\]]nya ba'i grong na yod kyi/_der dong la gnyen dag bltas te der 'khod dang bde'o zhes nas der dong ste lhags nas dbyar tshul du zhugs te/_de dag gis gros byas pa/_bdag cag ni thos pa nyung bas chos bshad du ni kun gyis kyang mi nus kyi/_
[\[40a.2\]]gnyen rnams lhags pa dang bdag cag phan tshun yon tan brjod par bya'o zhes nas de dag lhags pa dang /_kye khyod kyis grong phyogs 'dir dge 'dun sbyin gnas 'di lta bu dbyar tshul du zhugs pa ni khyod kyis rnyed pa rab tu rnyed do/_/dge slong 'di ni mi rtag pa'i 'du shes
[\[40a.3\]]thob pa'o/_/'di ni bsam gtan dang po'o/_/'di ni dgra bcom pa'o zhes de bzhin du kun la yon tan re re bsgrags nas de dag gis smras pa 'phags pa'i yon tan gyi 'bras bu brnyes sam zhes pa dang /_'jig rten pa ni yon tan la dga' bas de dag rang rang
[\[40a.4\]]gi bu'i kha nas kyang phri zhing bsod snyoms 'bul lo/_/de nas dbyar zla gsum 'das pa dang /_bcom ldan 'das kyi chos nyid kyis nyan thos kyi dge 'dun rnams 'dun ma chen po rnam pa gnyis yod de/_gcig ni dbyar zla 'bring po nya la 'dun ma 'dus nas lung
[\[40a.5\]]mnos nas tshul du 'jug go/_/'dun ma gcig ni ston zla 'bring po nya la tshul nas 'byung ba'i tshe 'dun ma 'du ba'o/_/dge slong gzhan de dag kyang bcom ldan 'das la phyag 'tshal zhing 'od ma'i grong na bcom ldan 'das bzhugs pa'i phyogs su dong ngo /_/'ong ba
[\[40a.6\]]dang kun dga' bos mthong ste/_bsu nas tshur spyon tshe dang ldan pa dag bde bar byon tam/_bsod snyoms kyis brel bar ma gyur tam zhes byas te bsu na de dbang shin tu rid cing nyam chung ste lhags nas bdag cag yul bri dzi na dbyar bde bar gnas mod
[\[40a.7\]]kyi/_bsod snyoms kyis ni rtag tu brel to zhes 'dzer te lhags/_de nas dge slong lnga brgya po de dag kyang lhags/_de bzhin du kun dga' bos bsu ste dris nas/_de dag shin tu tsho mdog bzang ste lhags nas kun dga' bo mad par bdag cag nya ba'i grong na
[\[40b\]]
[\[40b.1\]]shin tu bde bar 'khod 'khod de bsod snyoms kyis brel kyang ma myong ngo /_/'di ltar zas dkon pa na khyod kyis rgyu rkyen cis cis na 'brel par ma gyur/_de dag gis smras pa/_bdag cag gis yon tan brjod par bgyis te'o/_/ci yang dag par ram 'on te brdzun du smras
[\[40b.2\]]pa/_bdag cag gis brdzun bgyis mod/_des smras pa/_khyed kha zas cung zad kyi phyir brdzun du smrar dbang ngam zhes byas pa dang /_de dag gis dbang yang rung mi dbang yang rung /_bdag cag gis smras so/_/de nas don nyung du ba'i dge slong rnams 'phya ste/_zang zing cung
[\[40b.3\]]zad kyi phyir mi'i chos las bla mar gyur pa med la/_med bzhin du ci'i phyir smra zhes smod cing mi snyan par 'dzer ba/_bcom ldan 'das kyi snyan du bdas nas 'dul ba la bslab pa'i gnas bcas so/_/de ltar bcas nas phyis dge slong pha mang zhing dgon pa dang nags
[\[40b.4\]]'dab dang /_bas mtha'i dgon pa na rnal 'byor la brtson par gnas pa las 'dod pa'i 'dod chags dang gnod sems mi spyod cing 'jig rten pa'i lam gyis zhi gnas kyi mtshan ma 'ga' zhig yid la yod pa la brten nas gnas gnas pa las phan tshun du smras te/_
[\[40b.5\]]tshe dang ldan pa dag bdag cag gi skye ba ni zad/_tshangs par spyod pa ni spyad byas pa ni byas kyis gnas 'di spangs te grong 'dab du dong ngo zhes te der grong du lhags pa dang /_bud med dang /_kun dga'i ra ba dang /_dge tshul bar 'dres shing gnas pas yang nyon mongs pa
[\[40b.6\]]skyes nas bdag cag phas pham par ma gyur yang grong snyam du sems te/_tshe dang ldan pa kun dga' bo la/_bcom ldan 'das la zhu bar ci gnang zhes gsol to/_/kun dga' bos bcom ldan 'das la gsol pa dang /_bka' stsal pa/_mngon pa'i nga rgyal ma gtogs
[\[40b.7\]]so zhes gsungs nas de nas bcom ldan 'das kyis bslab pa la 'dod pa dang bslab pa la gtso bor byed pa'i bslab pa brjod de/_yang dge slong mngon pa'i nga rgyal ma gtogs te/_snga ma ni bcas pa'o/_/de ni gnang ba'o/_/zhes gsungs so/_/yang dge slong gang zhes bya ba
[\[41a\]]
[\[41a.1\]]ni gsol ba dang bzhi'i las kyis bsnyen par rdzogs pa la bya'o/_/mngon par mi shes zhes bya ba ni ci mngon par mi shes she na/_tshor ba dang /_'du shes dang /_'du byed rnams dang /_rnam par shes pa la sogs te yod par mi shes shing bdag tu lta ba'o/_/yongs
[\[41a.2\]]su mi shes zhes bya ba ni gzugs dang /_tshor ba dang /_'du shes dang /_'du byed dang /_rnam par shes pa rnams mi rtag pa dang /_sdug bsngal ba dang /_bdag med pa dang /_stong pas yongs su mi shes pa'o/_/mi'i chos ni de dag gis thob pa yin gyi/_ngan song
[\[41a.3\]]gsum dang /_ma ning dang mtshan gnyis pas mi thob po/_/bla mar gyur ces bya ba ni 'dod pa'i khams pas gzugs kyi bla mar/_gzugs kyi khams pas gzugs med pa'i bla mar/_yang gcig tu na mi'i chos ni sgrib pa lnga la bya ste/_gang de dag spangs pa de ni bla mar
[\[41a.4\]]gyur pa zhes bya ba'o/_/mtha' zhes bya ba ni mya ngan las 'das pa la mtha' zhes bya ba'o/_/'phags pa zhes bya ba ni sangs rgyas dang /_rang sangs rgyas rnams kyi nyan thos rnams la 'phags pa zhes bya'o/_/bye brag thob ces bya ba ni dge sbyong gi 'bras bu bzhi la bya ste/_rgyun du zhugs pa'i
[\[41a.5\]]'bras bu dang /_lan cig phyir 'ong ba'i 'bras bu dang /_phyir mi 'ong ba'i 'bras bu dang /_dgra bcom pa'i 'bras bu rnams te bye brag thob pa zhes bya'o/_/shes pa zhes bya ba ni shes pa bzhi ste/_sdug bsngal shes pa dang /_kun 'byung shes pa dang /_'gog pa shes pa
[\[41a.6\]]dang /_lam shes pa'o/_/mthong zhes bya ba ni mthong ba bzhi ste/_sdug bsngal mthong ba dang /_kun 'byung mthong ba dang /_'gog pa mthong ba dang /_lam mthong ba'o/_/reg par byed ces bya ba ni/_bsam gtan bzhi la reg par spyod ces bya ba ste/_snyoms par 'jug
[\[41a.7\]]pa la bya'i sgrub pa la ni ma yin no/_/med ces bya ba ni de'i dngos po med pa'o/_/med bzhin du zhes bya ba ni bdag la med pa'o/_/med bzhin du 'di shes zhes bya ba ci shes she na/_sdug bsngal la sogs pa bden pa bzhi shes pa la bya'o/_/mthong zhes bya ba ni lha dang /_klu dang
[\[41b\]]
[\[41b.1\]]gnod sbyin dang /_nam mkha' lding dang /_dri za dang /_yi dwags dang /_sha za dang /_grul bum dang /_lus srul po dang /_lto 'phye chen po mthong ngo zhes zer ba dang /_de dag gi sgra thos so zhes smras pa dang /_de dag nga'i gan du 'ongs so zhes zer ba dang /_
[\[41b.2\]]de dag gi gan du bdag rtag tu 'grogs shing 'gro'o zhes smras pa dang /_'gog pa'i 'du shes dang /_'dod chags dang bral ba'i 'du shes dang /_mi sdug pa'i 'du shes dang /_rnam par bsngos pa'i 'du shes dang /_mi rtag pa'i 'du shes pa dang /_sdug bsngal ba'i
[\[41b.3\]]'du shes dang /_stong pa nyid la so sor rtog pa'i 'du shes ma thob par ngas thob po zhes zer ba dang /_bsam gtan dang po nas bsam gtan bzhi'i bar du thob po zhes brjod pa dang /_tshad med pa bzhi dang /_nam mkha' mtha' yas skye mched la snyoms par 'jug pa bzhi
[\[41b.4\]]thob bo zhes brjod pa dang /_dge sbyong gi 'bras bu bzhi dang /_rdzu 'phrul gyi yul dang /_lha'i rna ba dang /_sems kyi rnam grangs dang /_sngon gyi gnas dang /_'chi 'pho dang /_skye ba dang /_zag pa zad pa ma thob par thob po zhes zer ba dang /_dgra bcom pa la sogs te
[\[41b.5\]]thob zhes zer ba'o/_/khas 'ches zhes bya ba ni khas len pa'o nyes pa 'byung zhes bya ba ni de'i dngos po byung ba'o/_/tshangs par 'dod ces bya ba ni bral bar 'dod pa'o/_/des dus gzhan zhig na zhes bya ba ni dus de ma yin pa'o/_/dris kyang rung zhes bya ba ni gzhan dag gis
[\[41b.6\]]so/_/ma dris kyang rung zhes bya ba ni bdag nyid kyang 'gyod pa skyes nas dogs shing rnam par dogs te yid la gcags pa'o/_/tshe dang ldan pa dag bdag gis ni mi shes par shes so zhes smras pa ni yid kyi rnam par shes pa'o/_/ma mthong bar mthong ngo zhes bya ba ni mig gi rnam par
[\[41b.7\]]shes pas so/_/gsob ces bya ba ni bsgrub pa'i don med pa la bya'o/_/zang zing cung zad kyi phyir dgos pa'i dngos po dang don med pas na gsog go/_/yang dag pa'i 'du shes bcabs nas don gzhan la sgra bzhin du tshig smra ba ni brdzun zhes bya'o/_/mngon pa'i nga rgyal ma
[\[42a\]]
[\[42a.1\]]gtogs zhes bya ba ni gnas dben pa na gnas shing nyon mongs pa mngon du mi spyod pas yang dag pa'i don chud do snyam du sems pa'i phyir na ma gtogs so/_/de yang zhes bya ba ni nye bar bstan pa'o/_/kun tu yang dag par bstan pa'i tshig go/_/dge
[\[42a.2\]]slong zhes bya ba ni gang la dge slong gi dngos po yod pa la bya'o/_/dge slong gi dngos po gang zhe na/_bsnyen par rdzogs pa skyon med cing bshol bar mi 'os pa la bya'o/_/phas pham pa zhes bya ba ni ltung ba nyes pa can mi mtshungs pa tha shal de la bya ste/_de byung na byung ma
[\[42a.3\]]thag tu dge slong ma yin/_shAkya'i sras po yin phas pham pa'o zhes gsungs so/_/gnas par mi bya'o zhes bya ba ni gang la nyes pa de lta bu byung ba'i gang zag dge 'dun gyi nang du mi chud cing gso sbyong dang tshul du 'jug pa dang gang zag bcu gnyis kyi las la mi chud
[\[42a.4\]]pas na gnas par mi bya'o zhes gsungs so/_/dge slong gis chos bzhi po de dag la zhes bya ba ni gang du phas pham pa bzhi po de gang yang rung ba'o/_/dang po ji lta bu bzhin zhes bya ba ni khyim pa la bya'o/_/gnas par mi bya ba ni dge slong rnams dang chos dang /_zang zing gi
[\[42a.5\]]longs spyod la mi chud cing gnas khang gcig tu mi gnas pa la bya'o/_/phas pham pa'i rim pa yang de ltar gzhag pa yang ci'i phyir gzhag snyam pa la yang rtsa ba bzhi la sdig pa ni srog gcod pa dang ma byin par len pa che ba yin zhes mdo sde dag las 'byung mod kyi 'dir dang po
[\[42a.6\]]gang sngar byung ba de'i rim pa bzhin du bshad de/_de'i phyir na dang po kho nar mi tshangs par spyod pa'i chos 'jig rten du byung ngo /_/de'i 'og tu ma byin par len pa'i chos byung ngo /_/de'i phyi nas mi gsod pa dang brdzun du smra ba byung ste/_de ltar na mi tshangs par spyod pa'i rgyus ma byin par len
[\[42a.7\]]to/_/ma byin par len pa de'i rgyus na nor gyi bdag po gsod do/_/de ltar gsod pa'i rgyus na brdzun du smra ba byung ngo /_/de ltar gcig gi rgyus gcig byung bas na rim pa de ltar sbyar te bzhag go/_/gzhan yang brdzun du smra ba las bslab pa bcas pa'i rnam grangs la gleng gzhi ni
[\[42b\]]
[\[42b.1\]]sangs rgyas bcom ldan 'das yul yangs pa can gyi spre'u rdzing gi khang pa brtsigs pa na bzhugs so/_/de'i tshe yul mnyam ka'i rgyal po ma skyes dgra dang /_yul yangs pa can gyi lits+tsha bI rnams su 'thab cing 'khrugs par gyur to/_/ma skyes dgras yan lag bzhi
[\[42b.2\]]pa'i dpung gi tshogs dang /_rta'i tshogs dang /_shing rta'i tshogs dang /_dpung bu chung gi tshogs kun go bskon te/_yul bri dzi gzhom par bshams pa dang /_yul bri dzi na gnas pa'i skye bo mang po rnams kyis ma skyes dgra'i dpung gi tshogs dag mthong nas
[\[42b.3\]]yangs pa can gyi lits+tsha bI rnams la sbran te/_yangs pa can pa yang dpung bzhi dang chas te dong ngo /_lits+tsha bI rnams kyis 'phags pa maud gal la bdag gang rgyal bar 'gyur zhes dris pa dang /_lits+tsha bI rnams rgyal bar 'gyur ro zhes bya ba lung bstan to/_/de dag kyang
[\[42b.4\]]g.yul sprad pa dang /_sngar ni lits+tsha bI rnams rgyal/_slad kyis ni ma skyes dgra rgyal bar gyur to/_/'phags pa maud gal gyi bus ma rtogs zhes skye bo rnams 'phya bar gyur te/_drug sde rnams kyis ltung ba byung gi gaN+DI de brdungs te bskrad pa'i las byas pa dang /_snyan du bdas
[\[42b.5\]]te nyes pa med de/_sngar ni lits+tsha bI rgyal bar gyur pas na/_phyis gang rgyal zhes ma smras pas ma nyes so zhes bka' stsal to/_/gleng gzhi ni yangs pa can na ste/_de'i tshe mu stegs can gyis lo bcu gnyis kyi bar du char mi 'bab po zhes lung bstan pa dang /_maud gal
[\[42b.6\]]gyi bus zhag bdun na char 'bab po zhes lung bstan pas so so rang rang gi bang mdzod nas 'bru sna tshogs phyung ste sa bon btab po/_/zhag drug lon pa dang phyogs bzhi nas sprin yang langs/_/char yang cung zad cig 'bab pa dang /_de nas sems can gyi las kyis char med par
[\[42b.7\]]gyur to/_/zhag bdun gyi tshe lung bstan pa bzhin du 'bab la phyis 'bab par 'gyur ram mi 'gyur ma dris pas nyes pa med do/_/gleng gzhi ni yangs pa can na ste/_de'i tshe gcer bu pa'i chung ma zhig rum na bu yod par gyur te/_mu stegs can gyi ltas mkhan gyis ni bu mor
[\[43a\]]
[\[43a.1\]84 ]lung bstan/_maud gal gyi bus ni khye'ur lung bstan to/_/slad kyis bu mo zhig btsas pa dang /_mu stegs can rnams kyis 'phyas te/_drug sde rnams kyis bskrad pa'i las byas pa dang /_bka' stsal pa/_nyes pa med do/_/sems can gyi las
[\[43a.2\]]bsam gyis mi khyab pas mngal gyi nang na khye'u yin te/_phyis nas mtshan gyur te bu mor gyur pas na nyes pa med do/_/gleng gzhi ni rgyal po'i khab na ste/_de'i tshe khyim bdag cig gis thos pa/_dge slong gi dge 'dun rnams mi re bar bshos gsol na longs spyod chen por
[\[43a.3\]]'gyur ro zhes thos nas dge 'dun kun spyan drangs te/_zangs khal tshad mar gyis bkang ste/_de'i nang du sha btsos nas sha khu lhung bzed re re phul lo/_/de'i nyin par yul ngan byung nas lhung bzed rnams sha khus snum pas chu dron gyi gan du phyin nas 'khru zhing 'khod pa
[\[43a.4\]]dang /_dge slong des tshe dang ldan pa maud gal gyi bu la chu dron 'di gang nas 'bab ces smras pa dang /_maud gal gyi bus mtsho chen po ma dros pa nas 'bab po zhes byas pa dang /_bsnyen dga' bos mtsho ma dros pa ni yan lag brgyad dang ldan te/_grang ba yin na ci ste chu tsha bar
[\[43a.5\]]gyur/_brdzun du smras pa yin no zhes bskrad pa'i las byas pa dang /_sangs rgyas kyis bka' stsal pa/_maud gal gyi bu la ltung ba med de/_chu de ni tsha ba'i sems can dmyal ba brgyad kyi steng na 'bab pas dro ba yin no/_/gleng gzhi ni mnyan du yod pa na ste/_de'i tshe
[\[43a.6\]]na tshe dang ldan pa maud gal gyi bus dge slong dag la smras pa/_bdag cung zad med pa'i skye mched la bdag snyoms par zhugs pa'i tshe rdzing bu sgra bskyung gi 'gram na glang po che brgya stong mang po sgra grag pa bdag gis thos zhes smras pa dang /_bsnyen dga' bos chos kyi tshul
[\[43a.7\]]bshig par ma byed cig_/cung zad med pa'i skye mched la snyoms par 'jug pa na gzugs kyi 'du shes med cing sgra'i 'du shes dang bral ba yin na/_de ltar bral ba la gzugs mthong zhing sgra thos par ji ltar 'gyur/_ltung ba byung ngo zhes bskrad pa'i las byas pa
[\[43b\]]
[\[43b.1\]]dang /_bka' stsal pa/_maud gal gyi bu bsam gtan dang po dang /_rnam par thar pa la snyoms par 'jug pa'i tshe myur du snyoms par 'jug cing myur du ldang ngo /_/de langs pa'i tshe thos pas na maud gal gyi bu la nyes pa med do/_/nyes pa de ji lta bu zhe na/_dge slong
[\[43b.2\]]gis 'du shes dang bzod pa dang /_blo gros sbas nas lha dang klu mthong ngo /_/gnod sbyin dang lus srul po rnams mthong ngo zhes smras na phas pham par 'gyur ro/_/ji ltar mthong ba bzhin du thos pa la yang ngo /_/tha na rdul khrod kyi sha za mthong ngo zhes zer ba yang nyes pa
[\[43b.3\]]sbom por 'gyur ro/_/dge slong gis grogs med pa'i dgon pa na mi ma yin pas dge slong rnams gtses so/_/de na dgra bcom pa rnams la mi gtse ste/_nga la yang mi gtse'o zhes zer na phas pham par 'gyur ro/_/stan khra bo la dgra bcom pa rnams 'dug ste/_nga yang
[\[43b.4\]]'dug go zhes zer na phas pham par 'gyur ro/_/bdag bla mar 'gyur ro zhe 'am/_bdag ston pa'o zhe na nyes pa sbom por 'gyur ro/_/bdag sangs rgyas thams cad la skyabs su song ngo zhe na/_snga ma'i rnam par gzigs pa la skyabs su song ngo zhe na phas pham par 'gyur
[\[43b.5\]]ro/_/'on te shAkya thub pa la skyabs su song bas na/_sangs rgyas thams cad la skyabs su song ba 'dra'o zhe na sbom por 'gyur ro/_/bdag mi slob pa'o zhe na mi slob pa'i 'phags pa lung bstan na phas pham par 'gyur ro/_/'on te 'jig rten bya ba mi slob po zhe na/_sbom por
[\[43b.6\]]'gyur ro/_/bdag la cung zad kyang med do zhe na nyon mongs pa med par ston na ni phas pham par 'gyur ro/_/de ma yin na ni sbom por 'gyur ro/_/bdag ni 'phos pa'o/_/bdag ni grol ba'o/_/bdag ni 'jig rten pas mi 'jigs pa'o zhes smra na/_'phags pa'i
[\[43b.7\]]sar bsams te smras na phas pham par 'gyur ro/_/'on te gzhan du na ni sbom por 'gyur ro/_/bdag gi ming 'di ni dgra bcom pa'o zhes bris la 'di sus bris zhes zer ba dang /_gzhan gyis khyed 'bras bu thob bam zhes dris pa la/_shing thog gi 'bras bu mang zhig lag pa na
[\[44a\]]
[\[44a.1\]]bcangs la/_da dung ma smin no zhes smras na nyes pa sbom por 'gyur ro/_/bdag ni nyams pa'o zhes zer ba dang bdag ni rgyun du zhugs pa dang /_lan cig phyir 'ong ba dang phyir mi 'ong ba dang /_dgra bcom pa ma yin no zhe na/_nyes pa sbom
[\[44a.2\]]por 'gyur ro/_/mi la mi ma lags par 'du shes te/_brdzun du smra ba dang /_mi ma yin pa la mir 'du shes te smra ba dang /_mi ma yin pa la mi ma yin par 'du shes te smra ba ni nyes pa sbom por 'gyur ro/_/dge slong gis pho nya las mi las bla mar gyur pa'i chos smra ba
[\[44a.3\]]dang /_phrin yig dang /_lag brda dang /_gcig nas gcig tu brgyud de mi las bla mar gyur pa'i chos smra na nyes pa sbom por 'gyur ro/_/de bzhin smyos pa dang /_sems 'khrugs pa dang nad kyis gzir ba dang /_'on pa dang /_glen pa rnams la dge slong gis
[\[44a.4\]]mi las bla mar gyur pa'i chos smra na nyes pa sbom por 'gyur ro/_/de bzhin du ra ro ba dang /_'gro ba gzhan du gnas pa dang /_mi dben pa la dben par 'du shes pa dang /_sman dang sngags kyis mi snang bar smra ba dang /_'phags pa'i skad kyis mtha' 'khob pa la
[\[44a.5\]]mtha' 'khob pa'i skad kyis 'phags pa la yang rung ste/_mi'i chos las bla mar gyur pa smras na thams cad kyang nyes pa sbom por 'gyur ro/_/ji ltar dge slong la phas pham par 'gyur ba de bzhin du bslab pa byin pa dang /_dge slong ma rnams la yang phas pham par
[\[44a.6\]]'gyur ro/_/dge slong ma dang /_dge tshul ma dang /_dge sbyong la ni nyes byas su 'gyur ro/_/las dang po pa dang /_smyos pa dang /_sems 'khrugs pa dang /_nad kyis gzir ba la ltung ba med do/_/gleng gzhi ni yul yangs pa can na'o/_/gang zag ni nya ba lnga brgya
[\[44a.7\]]po'o/_/nyes pa ni ngag gis so/_/nyon mongs pa ni khe dang bkur stis so/_/mtshan ma ni phas pham pa'o/_/yan lag ni rnam pa bdun te/_mi'i chos las bla mar gyur pa dang /_der yang 'du shes pa dang /_pha rol ma yin pa dang mi yin par 'du shes pa dang /_tshig
[\[44b\]]
[\[44b.1\]]tu smras pa dang /_pha rol gyi don go ba dang /_'du shes bcabs pa'o/_/phas pham pa bzhi'i mi brjed pa'i tshig ste/_so sor thar pa'i mdo gdon pa gnyis pa rdzogs so//_//so sor thar pa'i mdo gdon pa gsum pa las brtsams te mdo zhes bya ba la
[\[44b.2\]]sogs pa smos so/_/gleng gzhi ni sangs rgyas bcom ldan 'das mnyan du yod pa na dze ta'i tshal mgon med zas sbyin gyi kun dga' ra ba na bzhugs so/_/de'i tshe tshe dang ldan pa 'char ba rang bzhin gyis grong khyer ram grong rdal gang na gnas kyang rung ste/_de nang par
[\[44b.3\]]sngar langs nas gtsug lag khang chag chag btab/_phyag dar byas/_skyang nul byugs nas de gtsug lag khang gi phyi logs su byung ste rkang lag bkrus/_so shing 'chos nas de snga dro chos gos gyon lhung bzed thogs te grong dang grong khyer du bsod snyoms la 'jug
[\[44b.4\]]go/_/de de ltar bsod snyoms la zhugs pa'i tshe lus ma bsrungs/_dbang po ma bsdams/_dran pa nye bar ma bzhag pas/_bsod snyoms las slar phyin nas zas kyi bya ba byas te/_nang du yang dag 'jog la zhugs pa'i tshe 'gro ba'i bzang mo dag mthong bas 'dod pa'i
[\[44b.5\]]'dod chags kun tu bskor ba'i sems su gyur nas/_de rang gi yan lag skyes las su rung bas lag pa gnyis kyis bzung ste bskyod nas khu ba 'byin to/_/de nas dge slong gnas nyul ba dag_/tshe dang ldan pa 'char ba'i gnas ga la ba der dong ste/_tshe dang
[\[44b.6\]]ldan pa khyod ci bzod cing nyams bde 'am/_bde ba la reg par gnas sam/_bsod snyoms kyis brel ba lta med dam zhes smras pa dang /_tshe dang ldan pa bdag ni bsod snyoms kyis brel ba yang med la bdag nyams bde zhing bde ba la reg par gnas so zhes
[\[44b.7\]]smras pa dang /_dge slong dag gis tshe dang ldan pa khyod ji ltar nyams bde zhing bde ba la reg par gnas zhes smras pa dang /_bdag 'dod pa'i 'dod chags kyis kun tu bskor ba'i tshe na bdag gi yan lag skyes bskyod de spyad pas na 'dod pa'i 'dod chags dang bral
[\[45a\]]
[\[45a.1\]]rims nad dang gdung ba dang bral bar gyur te/_bud med la chags pa'i blo mi skye bas bde ba la reg par gnas so zhes smras pa dang /_dge slong gis de ltar gyur pa bcom ldan 'das la gsol to/_/de nas bcom ldan 'das kyis 'char ba la
[\[45a.2\]]khyod kyis de lta bu byas pa bden nam zhes smras pa dang /_btsun pa mad do zhes gsol nas 'dul ba la bslab pa'i gnas bcas so/_/rmi lam gyi ma gtogs zhes bya ba'i gleng gzhi ni mnyan du yod pa na ste/_mtshan mo dge slong dag cig nyal ba'i rmi lam na mi gtsang
[\[45a.3\]]ba khu ba byung bar rmi nas de dag 'gyod pa skyes nas bcom ldan 'das kyis khu ba phyung na lhag mar 'gyur ro zhes bslab pa bcas na/_bdag cag la ltung bar ma gyur tam zhes 'gyod pa skyes nas/_dge slong 'di dag gis kun dga' bo la gsol te/_kun dga'
[\[45a.4\]]bos snyan du zhus pa dang /_bka' stsal pa/_dge slong 'di la bslab par 'dod pa dang /_bslab pa la nan tan byed pa bsngags pa brjod nas dge slong de dag la dga' bar tshor ba'i 'du shes kyang yod mod kyi/_de ni nyams par gyur pas rmi lam gyi ltung ba med
[\[45a.5\]]de ma gtogs so/_/yang dge slong zhes bya ba ni 'char ba'o/_/bsams nas zhes bya ba ni sems kyis brtags pa la bya'o/_/khu ba zhes bya ba ni rnam pa lnga lta bu yod de/_sngon po dang /_dmar po dang /_ser po dang /_gar ba dang /_sla ba'o/_/sngon po ni 'khor
[\[45a.6\]]los sgyur ba'i rgyal po 'am/_de'i bu thu bo'i'o/_/ser po ni bu gzhan rnams kyi'o/_/dmar po ni blon po rnams kyi'o/_/dbang po smin pa rnams kyi ni gar ba'o/_/dbang po ma smin pa rnams kyi dang /_khur dang lam gyis dub pa dang mtshon gyis dub pa la sogs pa ni sla
[\[45a.7\]]ba'o/_/rmi lam gyi ma gtogs zhes bya ba ni rmi lam gyi bkol ba'o/_/phyung zhes bya ba ni phyung ma thag pa'o/_/dge 'dun gyi lhag ma zhes bya ba ni ltung ba de dge 'dun la dbang yod la/_dge 'dun la rag las la dge 'dun la brten pa ste/_ltung ba de dge 'dun gyis
[\[45b\]]
[\[45b.1\]]dbyung gi/_gang zag gis ni ma yin no/_/lhag ma zhes bya ba ni phas pham pa bzhi la lhag ma med kyi ltung ba de lhag ma dang bcas pas na dge 'dun gyi lhag ma zhes bshad do/_/nyes pa ji lta bu zhe na nyes pa lnga ste/_bde bar bya ba dang sa bon dang /_rig sngags
[\[45b.2\]]dang /_sman dang /_brtag pa'i phyir ro/_dge slong gis rnam pa lnga lta bu'i tshul gyis khu ba phyung na lhag mar 'gyur ro/_/ma phyin na lhag ma'i sbom por 'gyur ro/_/rman dang g.yan pa dang mdze dang /_sha bkra dang /_rngo dang /_sgo'i them pa la 'gong ba dang /_'obs
[\[45b.3\]]la mchong ba dang /_gos la reg pa dang /_bud med sdu gu mthong ba dang /_sngon gyi spyod pa rjes su dran pa dang /_gcig gi brla la gcig reg ste dga' bar tshor ba ni nyes pa med do/_/las dang po pa dang /_sems 'khrugs pa dang /_nad kyis gzigs ba la nyes pa med
[\[45b.4\]]do/_/dang po 'dzin pa'i gleng gzhi ni bcom ldan 'das mnyan du yod pa na bzhugs so/_/de'i tshe drug sde po rang bzhin gyis dze ta'i gtsug lag khang gi sgo stong par mi 'jog ste/_de'i tshe tshe dang ldan pa 'char ba'i res la bab pa na dze ta'i gtsug khang gi sgo na sgo srung zhing
[\[45b.5\]]'chag cing 'dug pa dang /_tshe dang ldan pa 'char ba ni grong khyer chen po drug gi mi rnams kyi mi'i rus dang /_rigs dang /_gzugs dang /_bzo'i las dang /_'tsho ba la sogs te mi shes pa'am/_mi mthong ba gcig kyang med pas/_de'i tshe grong gi bud med
[\[45b.6\]]mang zhig gtsug lag khang du lta zhing phyag 'tshal du lhags pa dang /_'char bas 'di zhes bya ba'i bu mo/_'di zhes bya ba'i chung ma/_'di zhes bya ba'i mna' ma/_'di zhes bya ba'i sring mo khyed cag bde bar lhags sam/_khyed cag gar 'gro zhes smras pa dang /_
[\[45b.7\]]'phags pa 'char ba bdag cag ni mi khom pa dgu dang ldan pas/_gzhan la ni mi khom pa brgyad gsungs na bdag cag khyim gyi bya bas brel ba na rtag tu mchir ni mi khom ste/_de bdag cag lha khang du lta zhing phyag 'tshal du 'ongs so zhes smras pa dang /_'char bas
[\[46a\]]
[\[46a.1\]]smras pa shin tu legs te/_gser srang khri yon du phul ba bas mchod rten la phyag 'tshal ba bsod nams che zhing dge'o zhe'o/_/gom pa re re bor yang 'khor los sgyur ba'i rgyal por 'gyur ro/_/khyed cag 'phags pa rnams kyi gnas khang la phyag
[\[46a.2\]]'tshal bar 'dod dam/_phyag 'tshal bar 'tshal lo/_/'o na sus bstan par bya/_mar me yod bzhin du sgron ma gud du mi tshol te/_'phags pa nyid kyis bstan du gsol/_'char bas bsams pa/_gtsug lag khang bstan na ni dge ba'i bar chad du yang 'gyur/_ma
[\[46a.3\]]bstan na ni ma rungs pa 'di dag gis bsod snyoms kyang mi ster ba'i stengs su/_bcom ldan 'das kyis kyang ma dad pa dang ma dul ba rnams dul ba dang /_dad pa dang ba phun sum tshogs par gyis shig ces bka' stsal pas na bdag gis bstan dgos so snyam nas/_de ni sangs rgyas kyi
[\[46a.4\]]gnas khang ngo /_/de ni cang shes kauN+Di n+ya'i'o/_/de ni 'od srungs chen po'i'o/_/de ni shA ri'i sras po'i'o/_/de ni 'phags pa maud gal gyi'o/_/de ni 'phags pa ma 'gags pa'i'o/_/de ni tshe dang ldan pa kun dga' bo'i'o/_/de ni sgra gcan gyi'o/_/de ni drug sde rnams
[\[46a.5\]]kyi'o/_/de ni nga'i gnas khang ngo /_/de ltar thar chags kyis kyang phyag 'tshal du bcug go/_/de ltar phyag 'tshal nas bud med rnams kyis 'char ba la chos bshad du gsol to/_/'char bas kyang che zhe dag legs kyi/_chos bshad kyi gdan bting la 'khod cig
[\[46a.6\]]ces byas pa dang /_de dag gis 'char ba'i rkang pa la phyag 'tshal nas 'khod de/_de dag la 'char ba chos ston pa la zhugs te/_ji lta ji lta bur chos ston pa de lta de lta bur kun du chags so/_/ci ltar chags pa de ltar zhen to/_/ci ltar zhen pa de lta bur lag
[\[46a.7\]]nas 'dzin cing /_yan lag dang nying lag nas nom mo/_/de la gang dag dga' bar tshor ba de dag ni kun du rtse gad rgyangs byed 'dzem snyes lus kyis snyogs so/_/gang dag dga' bar ma tshor ba de dag ni de nas byung ste/_'chag sa dang sgo khang dag na 'phya ste bdag cag
[\[46b\]]
[\[46b.1\]]gi skyabs las kyang /_gnod pa dang 'khrugs pa de lta bu byung ba lta zhes mi snyan par zer zhing dong ba dang /_dge slong dag cig mdun nas 'ong ba thos te/_khyed su la kha zer 'phags pa khyod la'o/_/nged kyis ci zhig byas 'phags pa 'char bas bdag cag gi
[\[46b.2\]]yan lag dang nying lag khyim thab kyis kyang ma mnam ma reg pa'i gnas thams cad du reg ste mnams pas na gal te bdag cag gi pha ma dang ming pos thos na yang dze ta'i gtsug lag khang du mig gis kyang ltar mi ster na 'gro ba lta ci smos zhes 'dzer to/_/dge slong dag
[\[46b.3\]]gis che zhes 'char ba ni tshul khrims dang ldan pa yin te/_nye 'phen gyi bu las rab tu byung bas na/_'dod chags shas che bas na/_thabs de nyid kyis 'dod chags sel to/_/'char ba la slan chad de lta bu ma byed cig ces bsgos che zhe dag de lta bu ma zer bar dengs shig
[\[46b.4\]]'phags pa dag bsgo yang rung ma bsgo yang rung ste/_bdag cag ni slan chad dze ta'i gtsug lag khang du mi mchi'o zhes 'phya bzhin du dong ngo /_/'char ba yang gtsug lag khang nas dgod bzhin du phyi bzhin du 'ong ngo /_/tshe dang ldan pa khyod de lta bu mi mdzes pa byas kyang bgad du
[\[46b.5\]]ci yod ces smras pa dang /_ci ngas chang 'thungs sam 'on te sgog pa zos/_khyim bdag gi bud med rnams ni khyod la 'phya bzhin du dong ngo /_/'char bas smras pa/_lhung bzed nag po can rnams kyi rang bzhin gyis de 'dra ste/_ser sna che bas na chos tshig bzhi'i le'u gcig kyang
[\[46b.6\]]su la yang mi ston pa'i steng du gzhan ston cing sems can gyi don byed pa la yang 'phya'o/_/ci khyod kyis bden pa la bkod dam/_'char bas smras pa/_de dag re zhig dbang po smin par byas la mthar gyis bden pa thob par 'gyur ro zhes smras pa dang /_dge slong rnams 'phya ste
[\[46b.7\]]gang gis ngo tsha ba de nyid kyis nga rgyal bskyed dam zhes mi snyan par zer ro/_/de ltar gyur pa snyan du bdas nas 'char ba bkug ste/_bka' stsal pa/_de ltar gyur pa bden nam zhes smras pa dang /_btsun pa mad do zhes gsol to/_/bcom ldan 'das kyis dge slong gi bya ba ma yin
[\[47a\]]
[\[47a.1\]]mthun pa ma yin zhes rnam grangs du ma'i sgo nas smad nas 'dul ba la bslab pa'i gnas bcas te yang dge slong gang zhes rtsa ba'i tshig rnams so/_/dge slong zhes bya ba ni 'char ba ste/_gang gzhan yang de 'dra'o/_/chags shing brtul ba'i sems
[\[47a.2\]]kyis zhes bya ba ni chags pa'i sems yod la brtul ba'i sems med pa dang /_brtul ba'i sems yod la chags pa'i sems med pa dang /_chags pa yang yod la brtul ba yang yod pa dang /_chags pa yang med la brtul ba yang med pa'o/_/chags pa zhes bya
[\[47a.3\]]ba ni brtul ba ma yin te/_sems gang la chags pa'i dngos po la kun du bskor ba la gnas pa'o/_/brtul ba ni chags pa ma yin te/_sems gang gis sdug pa la zhen pa'i sems so/_/chags pa yang yod la brtul ba yang yod pa ni sems gang chags shing chags
[\[47a.4\]]pas kun nas bskor ba dang /_sdug pa la zhen pa'i sems so/_/chags pa yang ma yin brtul ba yang ma yin pa ni de lta bu med pa'o/_/bud med dang lhan cig ces bya ba ni bud med gang gzhon nu ma mi tshangs par spyad par rung ba'o/_/reg ces bya ba ni lus kyis sprad pa'o/_/
[\[47a.5\]]gyur tam zhes pa ni byed pa'o/_/lag pa nas bzung zhes bya ba ni mkhrig ma man chad do/_/lan bu nas bzung zhes bya ba ni skra ste/_de dang lhan cig ldan pa cod pan yang ngo /_/yan lag dang nying lag kyang rung ba zhes bya ba ni lag pa'am dpung pa nas gzung ba ma
[\[47a.6\]]gtogs pa gzhan nas bzung ba'o/_/nom kun du nom pa dga' bar tshor zhes bya ba ni nyams su myong ba'o/_/dge 'dun gyi lhag ma zhes bya ba ni ltung ba nyid lhag ma dang bcas pa dang dge 'dun la rag lus pas na dge 'dun gyi lhag ma zhes bshad do/_/de la nyes pa gang zhe na/_
[\[47a.7\]]rnam pa dgu ste/_nom pa dang /_kun du nom pa dang /_'khyud pa dang /_'dzin pa dang /_'dren pa dang /_kun du 'dren pa dang /_'degs pa dang /_'bebs pa dang /_mngon du btsir ba'o/_/nom pa ji lta bu zhe na/_dge slong 'dod chags kyis brtul ba'i sems kyis bud med gzhon
[\[47b\]]
[\[47b.1\]]nu ma mi tshangs par spyad du bzod pa de la spyi bo nas mnams te gos kyis ma chod na lhag mar 'gyur ro/_/chod na nyes pa spom por 'gyur ro/_/ji ltar spyi bor nom pa de bzhin du 'phral ba dang mkhur tshos dang /_mchu dang /_kosko dang /_rna ba dang /_mgrin pa dang /_dpung
[\[47b.2\]]mgo dang /_rgyab dang /_tha na rkang pa'i mthe bong yang rung ste/_thams cad du lhag mar 'gyur ro/_/ji ltar kun du nom pa la ji ltar nyes pa'i dmigs su 'gyur ba de bzhin du kun du nom pa dang /_'khyud pa dang /_'dzin pa dang /_'dren pa dang /_'degs pa dang /_/
[\[47b.3\]]'bebs pa dang /_btsir ba la yang kun du nom pa bzhin sbyar ro/_/gang spyad du rung ba la dge 'dun gyi lhag mar sbyar ro/_/spyad du mi bzod pa la sbom por 'gyur ro/_/skyes pa dang /_ma ning dang /_za ma dang /_mtshan gnyis pa spyad du bzod pa la sbom po'o/_/spyad du mi
[\[47b.4\]]bzod pa la nyes byas/_byol song la yang nyes byas su 'gyur ro/_/ma dang sring mo dang /_bu mor 'du shes pa la ltung ba med do/_/me'am chur ltung ba dang /_dug zos pa dang /_mtshon gyis 'debs pa dang /_g.yang du lhung ba dang /_thag pas 'geg pa dang /_'chir
[\[47b.5\]]chas pa la zlog pa ni bud med la reg kyang nyes pa med do/_/bud med lus kyi dbang po nyams pa 'am/_dge slong gi lus kyi dbang po nyams kyang rung ste/_reg na gnyis ka yang 'dra ste sbom por 'gyur ro/_/gnyis ka yang nyams la gcig la gcig reg na nyes byas su 'gyur
[\[47b.6\]]ro/_/bud med yin nam ma yin snyam du the tshom za bzhin du reg na spom por 'gyur ro/_/sos so la reg pa dang /_spus spu la reg pa dang /_rma la reg pa dang /_sen mo la reg pa ni sbom por 'gyur ro/_/bud med ma lags par 'du shes pa dang /_bud med ma lags pa la
[\[47b.7\]]bud med du 'du shes pa dang /_gos kyis g.yogs pa dang /_ma g.yogs pa la g.yogs par 'du shes pa ni thams cad kyang sbom por 'gyur ro/_/bud med gzhan la reg par byas pa las bud med gzhan la reg pa dang /_bud med kyi ro la reg pa dang /_'gro ba gzhan
[\[48a\]]
[\[48a.1\]]du gnas pa la reg pa dang /_ma ning la reg pa la sogs te thams cad kyang sbom por 'gyur ro/_/gos kyis ma g.yogs pa la bud med kyang yin la spyad kyang bzod pa dang /_lus kyang ma nyams lus kyis kyang reg ste dga' bar tshor na yan lag tshang ba zhes bya'o/_/yan lag ma
[\[48a.2\]]tshang na thams cad kyang sbom por 'gyur ro/_/las dang po pa la sogs pa la nyes pa med do/_/'khrig tshig gleng gzhi ni sangs rgyas bcom ldan 'das mnyan du yod pa na bzhugs so/_/drug sde po rnams rang bzhin gyis dze ta'i tshal gyi gtsug lag khang gi sgo stong par mi 'jog ste/_
[\[48a.3\]]de'i tshe na tshe dang ldan pa 'char ba gtsug lag khang gi sgo na 'chag cing 'dug pa dang /_grong mi'i bud med rnams gtsug lag khang du phyag 'tshal du lhags pa rnams la so so'i rgyus la mkhas pas na/_so so'i ming nas phyung zhing bde bar 'ongs sam zhes dris nas gtsug
[\[48a.4\]]lag khang dang /_gnas khang rim gyis bstan pa'i bar du snga ma bzhin no/_/des de ltar chos ston pa na/_sdig pa can dbyung bar mi 'os pa 'khrig pa dang ldan pa'i tshig smras pa la zhugs pas na khyim mi mo de dag mi snyan par 'phya zhing dong ba dang /_dge slong dag gis che
[\[48a.5\]]zhe khyed cag su la 'phya/_khyod la'o/_/nged kyis ci zhig byas/_bdag cag gis dwa dang /_rgyan po pa dang /_nal gyi bu las ma thos par khyed 'phags pa 'char ba las thos so/_/khyod cag ma zer cig_/nged kyis 'char ba la bsgo bar bya'o/_/bsgo yang rung ma bsgo
[\[48a.6\]]yang rung /_slan chad dze ta'i gtsug lag khang du mig kyang mi lta'o/_/de ltar gyur pa dge slong dag gis snyan du gsol ba dang /_bka' stsal pa 'char ba bkug ste rmas pa na/_btsun pa mad do zhes gsol nas/_dge sbyong gi bya ba ma yin zhes bya ba nas/_yang dge slong
[\[48a.7\]]zhes bya ba'i bar du rtsa ba'i tshig rnams so/_/yang dge slong zhes bya ba ni 'char ba ste/_gzhan yang de dang 'dra ba ste/_chags pa zhes bya ba ni chags pas kun nas bskor ba'o/_/brtul ba zhes bya ba ni chags pa'i dngos po la yang dang yang du zhen pa'o/_/bud med ces
[\[48b\]]
[\[48b.1\]]bya ba ni gang legs par smras pa dang /_nyes par smras pa'i don shes pa'o/_/gnas ngan len ces bya ba ni phas pham pa dang /_dge 'dun gyi lhag ma'o/_/'khrig pa dang ldan pa zhes bya ba ni mi tshangs par spyod pa dang ldan pa'o/_/skyes bus na chung la ji lta ba bzhin zhes bya ba
[\[48b.2\]]ni 'di lta ste skyes pas bud med la'o/_/dge 'dun gyi lhag ma zhes bya ba ni dge 'dun la rag las pa'o/_/nyes pa gang zhe na/_dgu ste/_bsngags par byed pa dang /_bsngags par mi byed pa dang /_bkug pa dang /_nye bar bkug pa dang /_'dri ba dang /_kun du 'dri ba dang /_
[\[48b.3\]]smra ba dang /_brjod pa dang /_gshe ba'o/_/bsngags par byed pa la ji lta bu zhe na/_dge slong gis chags shing brtul ba'i sems kyis bud med legs par smras pa dang /_nyes par smras pa'i don go bar nus pa la/_che zhe khyod kyi rma'i sgo gsum bzad byung la shin tu
[\[48b.4\]]spyod du rung ba'o zhe na/_bden nam zhes smras te/_'khrig pa dang ldan pa rgya'i rna ru zhes bya ba smras na lhag mar 'gyur ro/_/rgya'i rna ru zhes ma smras na sbom por 'gyur ro/_/bsngags par mi byed pa gang zhe na/_khyod kyi sgo gsum mi bzang /_dbyibs kyang mi bzang
[\[48b.5\]]ste shin tu ngan na rgya'i rna ru zhes smras na gong ma bzhin du nyes pa'o/_/bkug pa ji lta bu zhe na/_che zhe tshur shog 'di dang 'di lta bu zhig bya ba zhes smras te/_'khrig pa dang ldan pa rgya'i rna ru zhes bya ba nas gong ma bzhin du nyes pa'o/_/nye bar bkug pa gang zhe na/_sring mo
[\[48b.6\]]bud med gang skyes pa dang 'di dang 'di byed pa 'di ni su la yid du 'ong ba'o/_/sring mo yang nga dang 'di lta bu byas na yid du 'ong ngo zhes rgya'i rna ru zhes smras na gong ma bzhin no/_/'dri ba ni sring mo skyes pa gang bud med la de dang 'di byed pa la/_de de la sdug pa dang yid du 'ong bar
[\[48b.7\]]'gyur na bdag cag kyang 'di byas na yid du 'ong bar 'gyur ro zhes rgya'i rna ru smras na gong ma bzhin no/_/kun du 'dri ba ni sring mo skyes pa gang bud med dang 'di dang 'di byed na yid du 'ong ngo zhe na/_de ltar yin nam ma yin zhes smra la rgya'i rna ru zhes smra na gong ma bzhin no/_/smra
[\[49a\]]
[\[49a.1\]]ba ci lta bu zhe na/_sring mo bdag cag skyed mos tshal ga ge mo zhes bya ba na bza' ba dang btung ba dang bgo ba 'di 'dra ba zhig bgo ste/_bdag cag 'di dang 'di lta bu zhig byas so/_/khyod kyang 'dir 'ongs na 'di lta bu zhig bya'o zhes zer la
[\[49a.2\]]rgya'i rna ru zhes smras na gong ma bzhin no/_/brjod pa ni lhan cig de lta bu zhig byas na mtho ris su son pa dang 'dra'o zhes zer la rgya'i rna ru zhes smras na gong ma bzhin no/_/spyo ba ni ro lta bu'o zhes spyo zhing rgya'i rna ru zhes smras na gong ma bzhin no/_/bud med legs nyes kyi don
[\[49a.3\]]go ba de dge slong gi gan du song nas 'phags pa bdag gi rma'i sgo gsum shin tu bzang ste/_do la bab po zhes zer te/_dga' bar tshor ba dge 'dun gyi lhag mar 'gyur te/_dngos po lhag ma brgyad po yang de bzhin du sbyar te/_bud med spyad mi bzod pa dang /_skyes
[\[49a.4\]]pa dang /_ma ning dang /_mtshan gnyis pa dang /_za ma la yang nyes pa sbom por 'gyur ro/_/spyad mi bzod pa dang byol song la yang nyes byas su 'gyur ro/_/skad nges pa'i tshig dang /_yul gyi nges pa'i tshig dang /_skad zur ma phyin pa na nyes pa med do/_/mtha'
[\[49a.5\]]'khob pa'i skad dang bdag nyid mi snang bar byas te smras pa dang /_bud med la gzhan smrar gzhug pa dang /_gzhan gyi slad du smras pa dang /_sprul pa'i bud med dang /_phrin yig dang /_lag brda dang /_gcig nas gcig tu brgyud pa thams cad kyang nyes pa sbom
[\[49a.6\]]por 'gyur ro/_/smyo ba dang /_ra ro ba dang /_sems 'khrugs pa dang /_glen ma dang /_gnyid log pa la dge slong gis gnas ngan len gyi tshig smras na thams cad kyang sbom por 'gyur ro/_/yan lag ni rgya'i rna ru zhes smras pa dang /_dbyibs shin tu bzang
[\[49a.7\]]po'o zhes smras pa dang /_bud med spyad du bzod pa dang /_don go ba ste rnam pa de rnams dang ldan na lhag ma'o/_/de rnams gcig dang mi ldan na sbom po'o/_/bsnyen par ma rdzogs pa rnams ni thams cad kyang nyes byas su 'gyur ro/_/kun spyod kyi gleng gzhi ni
[\[49b\]]
[\[49b.1\]]bcom ldan 'das mnyan du yod pa na mgon med zas sbyin gyi kun dga' ra ba na bzhugs so/_/de'i tshe tshe dang ldan pa 'char bas gtsug lag khang du ltar lhags pa'i bud med rnams la bdag gi lus kyis kun du spyad pa'i phyir bsod nams su 'gyur ba'i sgo
[\[49b.2\]]nas bstod cing bsgo ba'o/_/de la bye brag ni dang po'i lus la bzung ngo /_/lus la bzung du ma btub nas phyi nas 'khrig tshig tu smra zhing brjod pa'o/_/'khrig tshig kyang mnyan du ma btub nas bsod nams su 'gyur ba'i tshig gi sgo nas brjod pa'o/_/yang dge slong gang
[\[49b.3\]]zhes bya ba ni 'char ba ste/_gzhan yang de dang 'dra ba'o/_/chags shing brtul ba ni gong ma bzhin no/_/rang gi lus kyis kun du spyod pa'i phyir zhes bya ba ni bdag gi lus kyis g.yog bya ba'o/_/bud med ces bya ba ni legs pa dang nyes par smra ba'i don go bar nus pa'o/_/
[\[49b.4\]]nga lta bu dge slong zhes bya ba ni yang dag par bstan pa'o/_/tshul khrims dang ldan pa zhes bya ba ni tshul khrims kyi phung po'o/_/dge ba'i chos can zhes bya ba ni ting nge 'dzin gyi phung po'o/_/tshangs par spyad pa zhes bya ba ni shes rab kyi phung po'o/_/de ltar na phung po gsum
[\[49b.5\]]dang ldan pa na yon tan dang ldan pa yin pas na de lta bu'i g.yog byed cing mi tshangs par spyad na bsod nams su 'gyur ro zhes bstan pa'o/_/kun du spyad na zhes bya ba ni g.yog bya ba'o/_/che zhe de ni kun du spyad pa'i mchog go zhes bya ba ni 'khrig pa'i chos kyi
[\[49b.6\]]mchog ni 'di zhes bya'o/_/bsngags pa zhes bya ba ni bstod pa'o/_/lhag ma zhes bya ba ni snga ma bzhin no/_/nyes pa ji lta bu zhe na/_dngos po ni bco brgyad de/_mchog dang /_gtso bo dang /_bye brag tu 'phags pa dang /_bzang po dang /_mdzes pa dang /_dge
[\[49b.7\]]ba dang /_mchod par 'os pa dang /_bstod par 'os pa dang /_rgya che ba dang /_ches mchog pa dang /_ches gtso bo dang /_ches bye brag tu 'phags pa dang /_ches bzang po dang /_ches bzang po mdzes pa dang /_ches dge ba dang /_ches mchod par 'os pa dang /_
[\[50a\]]
[\[50a.1\]]ches bstod par 'os pa dang /_ches rgya che ba'o/_/dge slong chags brtul ba'i sems kyis bud med legs pa dang nyes pa'i don go la/_che zhe 'di lta ste/_nga lta bu'i dge slong tshul khrims dang ldan pa la/_chos 'di lta bu kun du spyad na de ni mchog
[\[50a.2\]]go zhes zer na lhag ma'o/_/tshul khrims dang ldan pa dang /_dge ba'i chos can nga lta bu dang sbyar na yang lhag mar 'gyur ro/_/dge ba'i chos can tshangs par spyad pa nga lta bu dang /_'khrig pa'i chos 'di lta bu sbyar na yang lhag mar 'gyur ro/_/ji ltar tshul khrims dang ldan
[\[50a.3\]]pa nga lta bu zhe 'am tshangs par spyad pa nga lta bu zhe'am/_dge ba'i chos can nga lta bu zhes smos pa'i tshig gsum po de re re dang /_dngos po bco brgyad po de gang yang rung ste bsnor zhing sbyar ro/_/yan lag ni nga lta bu zhes pa dang /_tshul khrims dang ldan pa zhes smras pa dang /_
[\[50a.4\]]'khrig pa'i chos de lta bu byas na bsod nams che'o zhes smras pa dang /_bud med kyis don go ba'o/_/de dag dang ldan na lhag mar 'gyur ro/_/de dag gcig dang mi ldan na sbom por 'gyur ro/_/dge sbyong dang /_dge sbyong ma dang /_dge bsnyen pha dang /_dge slob
[\[50a.5\]]ma dang /_dge bsnyen ma la ni thams cad kyang nyes byas su 'gyur ro/_/las dang po pa la nyes pa med do/_/nyes par 'gyur mi 'gyur gyi lci yang gong ma dang 'dra'o/_/smyan byed pa bshad par bya ste/_gleng gzhi ni bcom ldan 'das mnyan du yod pa na bzhugs so/_/de'i tshe
[\[50a.6\]]ri dwags dgra'i bu nag po zhes bya ba de ltas shes pas bag ma len pa dang bag ma gtong ba'i tshe kun kyang 'di la dris te/_lung bstan pa bzhin du byas pas bag ma blangs so cog kun bkra shis nas kun gyis de la zas dang 'tsho ba'i yo byad sbyin no/_/ri dwags dgra'i bu
[\[50a.7\]]nag po rab tu byung nas yang sngon gyi las sdig pa smyan byed pa la zhugs te/_'tsho ba'i yo byad sbyor ba sogs pa gzhan gyis sbyar bas na/_drug sde rnams kyis kyang de'i khe mthong nas drug sde yang smyan byed pa la zhugs so/_/de na mu stegs can rnams dge sbyong shAkya'i bu de
[\[50b\]]
[\[50b.1\]]rnams bslab pa bzung yang khyim pa skye bo bzhin du smyan byed na/_skye bo dang bsam pa dang bye brag tha dad ci yod ces mi snyan pa 'dzer to/_/de ltar gyur pa dge slong rnams kyis bcom ldan 'das la gsol to/_/bcom ldan 'das kyis drug sde rnams bkug ste rmas na/_btsun
[\[50b.2\]]pa mad do zhes gsol to/_/bcom ldan 'das kyis byung ba de dang /_gleng gzhi de dang /_de ltar gyur pa de'i phyir dge slong gi dge 'dun rnams bsdus nas/_yang dge slong gang zhes bya ba la sogs pa smos so/_/yang dge slong gang zhes bya ba ni drug sde rnams te/_gzhan
[\[50b.3\]]yang de dang 'dra ba'o/_/bud med las skyes pa'i tshig ces bya ba ni bud med gang la skyes pas kun du spyad par sems pa'o/_/skyes pa la bud med kyi tshig ces bya ba ni gang skyes pa la bud med yongs su sems pa'o/_/chung ma 'am mdza' na mo zhes bya ba ni chung ma bdun dang
[\[50b.4\]]mdza' na mo bcu'o/_/chung ma bdun gang zhe na/_chu sbyin pa'i chung ma dang /_nor gyis nyos pa'i chung ma dang /_rgyal mtshan gyis phrogs pa'i chung ma dang /_dga' bas gnas par bya ba'i chung ma dang /_bsgo bas gnas par bya ba'i chung ma dang /_mnyam du 'tsho ba'i
[\[50b.5\]]chung ma dang /_de skad cig ma'i chung ma'o/_/chu byin pa'i chung ma gang zhe na/_skyes pa gang pha mas chu blud de 'di ni khyod kyi chung ma'o zhes bsgrags nas de la gzhan gyis spyad du dogs nas shin du rtse zhing srung ba'o/_/ci ltar chus nyes pa bzhin du slad ma drug po rnams la yang
[\[50b.6\]]de bzhin du srung zhing sba bar sbyar ro/_/mdza' na mo bcu gang zhe na/_phas bsrungs pa dang /_mas bsrungs pa dang /_ming pos bsrungs pa dang /_phu nu mos bsrungs pa dang /_sgyug mos bsrungs pa dang /_gyos pos bsrungs pa dang /_gnyen gyis bsrungs pa dang
[\[50b.7\]]rigs kyis bsrungs pa dang /_rus kyis bsrungs pa dang /_'khrug pa med pa dang bcu'o/_/mas bsrungs pa gang zhe na/_bud med gzhon nu ma khyim thab yul gzhan du song ngam dmag la song na/_de'i chung ma gzhon nu ma mi gzhan gyis yongs su spyad du dogs nas shin
[\[51a\]]
[\[51a.1\]]tu sba zhing bsrung ba'o/_/mdza' na mo gzhan rnams kyang de bzhin du sbyar ro/_/smyan zhes bya ba ni phrin no/_/byed ces bya ba ni sbyor ba'o/_/skad cig pa zhes bya ba ni thang cig pa yang rung ngo /_/dge 'dun lhag ma zhes bya ba ni snga ma bzhin no/_/dge slong
[\[51a.2\]]bdag nyid kyis bzlugs la/_bdag nyid kyis lan bskyal na lhag mar 'gyur ro/_/de bzhin du gnyis bdag gis/_gcig than gyis sam/_gcig bdag gis/_gnyis than phrin gyis kyang rung ste/_lhag mar 'gyur ro/_/lan gsum du ma bskyal la/_lan gnyis su
[\[51a.3\]]blangs pa ni spom por 'gyur ro/_/dge slong gis chung ma dang po gsum pa las 'thabs ma thag ste/_'thabs nas cung zad cig lon la rtswa bcad pa dang rdo gsum bor ba dang /_chung ma yin no zhes ma bsgrags pa bsdums na nyes byas su 'gyur ro/_/dge slong gis chung
[\[51a.4\]]ma dang po gsum po 'thabs par yang gyur/_rtswa bcad pa lta bu dang /_rdo gsum bor ba lta bu dang /_brtsad de spangs pa dang /_chung ma ma yin no zhes bsgrags pa slar bsdums na dge 'dun gyi lhag mar 'gyur ro/_/dge slong gis de las gzhan pa bud med bcu bzhi las
[\[51a.5\]]'thabs par yang gyur/_chung ma ma yin no zhes bsgrags pa las slar bsdums na dge 'dun lhag mar 'gyur ro/_/lhag ma mdza' na mo bcu 'thabs par gyur nas slar bsdums na dge 'dun gyi lhag mar 'gyur ro/_/dge slong gis khye'u chung ma blangs pa'i rigs
[\[51a.6\]]she'am/_bu mo 'di bag mar ci phyir mi btang zhes byas na nyes byas su 'gyur ro/_/smyon pa las phrin blangs te rang bzhin du gnas pa la bskyal tam/_rang bzhin du gnas pa las blangs te/_smyon pa la bskyal na sbom por 'gyur ro/_/de bzhin du sems
[\[51a.7\]]'khrugs pa dang /_nad kyis gzir ba la yang ngo /_/dbang po yod pa las phrin blangs te dbang po med pa la yang ngam/_mi dbang ba las phrin blangs te/_dbang po la yang thams cad la sbom por 'gyur ro/_/mi ma yin pa las phrin blangs te/_bud med
[\[51b\]]
[\[51b.1\]]la yang ngam/_bud med shin du gzhon nu ma'am/_bud med mngal na gnas pa la smyan byas na thams cad nyes pa sbom por 'gyur ro/_/las dang po pa dang sems 'khrugs pa la ltung ba med do/_/yan lag ni mi yang yin la/_bud med las phrin blangs pa dang /_skyes
[\[51b.2\]]pa dbang po yod pa la bzlugs pa dang /_de'i lan slar bskyal ba ste/_lan gsum du yang bskyal la/_dngos po grub na lhag mar 'gyur ro/_/khang pa'i gleng gzhi ni sangs rgyas bcom ldan 'das mnyan du yod pa na bzhugs so/_/de'i tshe na dge slong rnams yon
[\[51b.3\]]bdag gis gnas khang du brtsigs te byin pa dang /_dge slong dag gis 'di ni khang pa ring ches/_'di ni ha cang yang thung 'di ni kun du grums pa gso zhing bcos dka'o zhes de dag bor ba nas/_khang pa bcos shing gsar du khang pa gzhan brtsigs pa dang /_rtswa shing
[\[51b.4\]]dang mi blas khyim pa rnams la slong bas na/_khyim pa dag kyang 'phya nas/_dge slong yang bya ba mang bas lung dbog pa dang /_chos klag pa dang /_kha don bya ba dang /_rnal 'byor yid la byed pa rnams spangs te bar chad du gyur pas/_khyim pa dag 'phya ba 'od srungs
[\[51b.5\]]chen pos thos nas 'od srungs chen pos bcom ldan 'das la gsol to/_/bcom ldan 'das kyis dge slong rnams bkug ste/_de ltar gyur pa bden nam zhes rmas pa dang /_btsun pa mad do zhes gsol nas/_bcom ldan 'das kyis mgu dka' ba chog mi shes pa zhes rnam
[\[51b.6\]]grangs du ma'i sgo nas smad nas dge slong gi dge 'dun rnams bsdus nas 'dul ba la bslab pa'i gnas bcas so/_/dge slong zhes bya ba ni chos 'di la zhugs pa'o/_/bdag gis bslangs zhes bya ba ni shing dang rtswa dang mi'i blas so/_/khang pa zhes bya ba ni spyod lam bzhi dang
[\[51b.7\]]ldan pa ste/_'chag pa dang /_'greng ba dang /_'dug pa dang /_nyal ba shong ba'o/_/byed ces bya ba ni bdag dang gzhan gyis so/_/bdag po med ces bya ba ni bdag po gzhan med de/_bdag gi phyir rtsig pa'o/_/tshad bzhin du brtsigs shing zhes bya ba ni khang pa
[\[52a\]]
[\[52a.1\]]de'i tshad ni nang srid du bde bar gshegs pa'i mtho bcu gnyis te/_bcu gnyis la mi tha mal pa'i khru bco brgyad do/_/bde bar gshegs pa'i mtho gang la tha mal pa'i khru phyed dang do'o/_/zheng du bde bar gshegs pa'i mtho bdun zhes bya ba ni mi tha
[\[52a.2\]]mal ba'i khru phyed dang bcu gcig go/_/nang zhes bya ba ni gal te lhag par byas pa'o/_/dge slong de zhes bya ba ni khang pa brtsig par 'dod pa'i dge slong su yang rung pa'o/_/dge slong dag khrid cig ces bya ba ni de na dge slong dag su yod pa dag khrid par bya'o/_/bdag gi
[\[52a.3\]]mig gis ma brtags kyi bar du dge slong dag ma khrid cig_/bdag gis sngar brtag par bya ba ni sa gzhi 'di na sems can sbrul gdug pa dang sems can sha zan dang /_sdig pa dag kyang med pa dang /_sa gzhi rgyal po'i gces pa dang /_mchod rten gyi gzhir dgos
[\[52a.4\]]pa dang /_lam ka dang /_khyim bdag gi sa gzhi'am/_mu stegs can gyi gzhi'am/_dge slong ma'i dbyar mo khang ngam/_shing chen po bcad dgos pa'i sa gzhi zhig yin na rtsed dgos pa der yang ma gsol cig_/sa gzhi de nye 'khor khron pa'am/_g.yang sa'am/_lam
[\[52a.5\]]srang lta bu yong na de yangs pa'i gnas ma yin gyi ma gsol cig_/de lta bu mi rung ba dang /_rtsod pa dang /_mi yangs pa ma yin pa'i gnas su khang pa brtsig pa zhes bya ste/_dge 'dun la gsol bar bya'o/_/des dge 'dun la gsol ba dang las byas nas dge
[\[52a.6\]]'dun rnams kyis kyang dge slong de la yid ches par ma byed par yang na dge 'dun thams cad der deng la ltos shig_/yang na dge slong gcig cig skos shig_/dge slong des kyang dmigs kyis legs par brtags nas gnas rtsod pa yang med/_dog pa yang
[\[52a.7\]]med/_mi rung ba yang ma yin na/_gdod gsol ba dang zhu ba'i las kyis dge 'dun la gsol nas gdod khang pa brtsig par bya'o/_/dge slong khrid pa'i dge slong dag gis zhes bya ba ni dge slong de na su 'khod pa'o/_/sa gzhi zhes bya ba ni khang pa brtsigs
[\[52b\]]
[\[52b.1\]]pa'o/_/ltos shig ces bya ba ni so sor brtags pa'o/_/rung ba zhes bya ba ni sbrul dang sdig pa la sogs pa med pa'o/_/mi rtsod ces bya ba ni 'thab mo dang mtshang 'dru ba la sogs pa dang bral ba'o/_/yangs pa zhes bya ba ni de'i khor khor yug 'dom gang tshun chad khron
[\[52b.2\]]pa la sogs pa med pa'o/_/gal te mi rung bar dge slong des zhes bya ba ni sbrul dang sdig pa la sogs pa gnas pa'o/_/rtsod pa zhes bya ba ni 'thab pa dang mtshang 'dru ba dang 'khrug pa dang bcas pa'o/_/mi yangs zhes bya ba ni gtsug lag khang gi 'dom gang kho ra
[\[52b.3\]]khor yug nye bar spyod du med pa'o/_/bdag gis bslangs pa bdag po med pa zhes bya ba ni/_bdag po gzhan med pa'o/_/gzhi bstan pa'i phyir/_dge slong dag ma khrid dam zhes bya ba ni gzhi rtog pa'i dge slong ma khrid pa'o/_khrid pa dag la ma bstan
[\[52b.4\]]tam zhes bya ba ni/_dge slong 'gas gnas brtags pa de dge 'dun la ma bzlugs ma gsol ba'o/_/tshad las 'das zhes bya ba ni tshad gsungs pa las lhag par byas pa'o/_/dge 'dun lhag ma zhes bya ba ni dge 'dun la rag lus pas na dge 'dun lhag ma
[\[52b.5\]]zhes bshad do/_/nyes par 'gyur ba gang zhe na/_mi rung ba'i gnas su brtsigs na nyes pa sbom por 'gyur ro/_/rtsod pa dang bcas par brtsigs na nyes pa sbom por 'gyur ro/_/mi yangs par brtsigs na nyes par sbom por 'gyur ro/_/lung med par
[\[52b.6\]]brtsigs na nyes pa sbom por 'gyur ro/_/tshad las 'das par brtsigs na nyes pa sbom por 'gyur ro/_/thams cad dang 'gal bar brtsigs na dge 'dun lhag mar 'gyur ro/_/dge slong gis dge slong gzhan zhig la skyon rnam pa lnga po med pas rtsigs
[\[52b.7\]]shig ces bsgo ba las thams cad dang 'gal bar brtsigs na rtsig rtsig pa la nyes par 'gyur ro/_/thams cad dang 'gal bar brtsigs pa las ma zin pa dang /_phyed tsam bgyis nas bor ba ni nyes pa sbom por 'gyur ro/_/bslab pa byin pa la yang dge 'dun
[\[53a\]]
[\[53a.1\]]lhag mar 'gyur ro/_/yan lag ni mi yangs pa dang /_rung ba ma yin pa dang /_rtsod pa can dang /_lung med pas ma yin pa dang /_tshad las 'das na lhag mar 'gyur ro/_/gtsug lag khang gi gleng gzhi ni sangs rgyas bcom ldan 'das yul kau shAm bI dgra zin gyi kun
[\[53a.2\]]dga'i ra ba na bzhugs so/_/de'i tshe dge slong drug sde po rnams gzhan gyis brtsigs pa'i gtsug lag khang na 'khod pa bzhin du dga' bo bsnyen dga' bo ltos/_'di ni gogs/_'di ni ral/_'di rtsig pa ma legs so zhes gzhan gyis brtsigs pa'i gtsug lag khang la 'phyas 'dogs pa
[\[53a.3\]]zhugs pa dang /_de na dge slong rnams kyis khyed cag nyid kyis pha gu gcig bslang yang mi nus na/_gzhan gyis brtsigs pa la 'phyar ci yod/_drug sde po nang bgros pa/_lhung bzed nag po can de dag bdag cag la shin tu brnyas kyi/_de dag gis sngon ma brtsigs pa'i khang pa gcig bdag
[\[53a.4\]]cag gis rtsigs shig_/bdag cag kun gyis brtsigs na ni kho yang 'phya na ma legs kyi/_bdag cag gi nang na gang khab kyi rjes su gnya' shing chud par nus pa gcig gis bya'o zhes nas de dag gis tshe dang ldan pa mos pa can dad par byas so/_/mos pa can gyis bsams pa/_gzhan ni med na grong
[\[53a.5\]]khyer 'di na bram ze phyug po ser sna can bya rog la yang gtor ma mi ster ba ma dad cing su'i yon bdag tu yang ma byas pa zhig yod pa de la 'brid do snyam du bsams nas mos pa can gyis grong khyer gzhan nas bslangs pa'i phye zhig khyer te/_bram ze de'i sgor phyin pa dang /_sgo bsam ster to/_/de'i sgo ba yang rol mo
[\[53a.6\]]zhig la g.yeng ba'i bar du nang du song nas bram ze la phye 'tshag tu bcol ba dang /_des bran mo phye 'tshag tu bcug pa dang /_bdag gi drung du tshogs shig ces byas so/_/de drung na 'tshag pa'i tshe yang de la rab tu rtog nas/_bram zes khyed ci la rtog ces dris na/_de la srog chags yod dam med rtog go/_/yod na ci
[\[53a.7\]]bya zhes smras pa dang /_de las gleng nas srog bcad du mi rung ba dge ba bcu bshad pas bram ze dad par byas so/_/de nas bram ze des dge slong de la zas dang gos kyis bstabs na des phyin chad sgo bcad du dogs nas len du ma btub po/_/de nas dge slong des bsod nams su bya ba'i legs pa bshad pa dang /_des
[\[53b\]]
[\[53b.1\]]'o na ngas ci bya ba'i rigs zhes byas pa dang /_dge 'dun gyi phyir gtsug lag khang brtsig pa'i rigs so zhes byas so/_/'o na rgyu ni bdag gis sbyor nas gzhi med do zhes byas pa dang sa gzhi ngas rgyal po la bslang ngo /_/zhal ta sus bgyi zhes dris na ngas bya'o zhes khas blangs so/_/de nas rgyal po la
[\[53b.2\]]sa gzhi gsol ba dang /_rgyal po'i pho brang 'khor ma gtogs pa gzhan gar dga' bar brtsigs shig ces byas so/_/de nas kau shAm+bI dang /_dgra zin gyi bar na bram ze'i bu lnga brgya tsam yod pa rtag par smrang klog pa'i grib shing chen po gcig yod de/_bram ze'i bu de dag rtag tu drug sde yan man 'gro
[\[53b.3\]]ba la 'phya bas na/_de dag la ku re bya ba'i phyir mtshan mo grib shing chen po bcad de mi mngon par byas nas/_de nyin gcig gis lha khang zin par byas te/_skar khung ma btod pa de'i phyi de nyin char chen po bab ste/_khang pa 'jig par 'gyur bas na bram ze mi dga' zhing khrag gis skyugs par bcom ldan
[\[53b.4\]]'das kyis mkhyen nas de mtshan gcig lha'i 'khor dang srod kyi bar du chos bshad nas/_phyi de nyin bram ze phas 'ongs pa la mdun nas bsu ste/_mdang de ltar khang pa'i nang du chos bshad do zhes bka' stsal pas na/_de yang dga' bar gyur to/_/grib shing chen po bcad pas na bram ze'i bu
[\[53b.5\]]rnams dge sbyong shAkya'i bu rnams mi srun pa'i tshig pa can gzhan la gnod par byed pa zhes mi snyan par 'dzer pa dge slong dag gis snyan du gsol to/_/bcom ldan 'das kyis dge slong drug sde po rnams la rung ba ma yin mthun pa ma yin zhes rnam grangs du ma'i sgo nas smad nas/_dge slong gi dge
[\[53b.6\]]'dun rnams bsdus nas 'dul ba la bslab pa'i gnas bcas so/_/yang dge slong gang zhes bya ba ni drug sde po rnams te gzhan yang de dang 'dra ba'o/_/gtsug lag khang zhes bya ba ni spyod lam bzhi dang ldan pa'o/_/bdag po yod ces bya ba ni skyes pa dang bud med dang /_ma ning dang /_mtshan
[\[53b.7\]]gnyis rnams so/_/dge 'dun gyi phyir zhes bya ba ni de bzhin gshegs pa'i dge 'dun no/_/dge slong 'di zhes bya ba ni chos 'di dang ldan pa'o/_/dge slong dag khrid cig ces bya ba ni de na dge slong su yod pa'o/_/bdag nyid kyis ma brtags kyi bar du dge slong dag sngar ma khrid cig bdag gis
[\[54a\]]
[\[54a.1\]]brtags te gnas rung ba dang /_yangs pa dang mi rtsod pa yin na dge 'dun la gsol nas dge slong gcig gis blta bar bya'o/_/dge 'dun rnams kyis rab tu brtags nas gsol ba dang zhu ba'i las kyis dge 'dun la gsol nas gzhi rung ba dang /_mi rtsod pa dang /_lung byin
[\[54a.2\]]pa yin na the tshom med pa yin gyis rtsigs shig_/dge 'dun lhag ma zhes bya ba ni ltung ba de dge 'dun la rag las pas na dge 'dun lhag ma'o zhes so/_/nyes pa ji lta bu zhe na/_gnas mi rung bar brtsigs na nyes pa sbom por 'gyur ro/_/rtsod pa can du brtsigs na nyes pa sbom por 'gyur
[\[54a.3\]]ro/_/mi yangs par brtsigs na nyes pa sbom por 'gyur ro/_/lung med par brtsigs na nyes pa sbom por 'gyur ro/_/thams cad dang 'gal bar brtsigs na dge 'dun lhag mar 'gyur ro/_/dge slong gis gzhan la rtsig tu bcol na yang gnyis kas dga' bar brtsigs na gnyis ka la nyes pa sbom
[\[54a.4\]]po'o/_/dge slong la ji ltar nyes par 'gyur ba bslab pa byin pa dang /_dge slong ma la yang de bzhin no/_/las dang po la yang nyes pa med do/_/rung ba ma yin pa dang /_yangs pa dang /_rtsod pa'i sgras ni khang pa gong ma bzhin no/_/rtsa ba med pa'i gleng gzhi ni bcom ldan 'das rgyal po'i khab 'od ma'i tshal bya
[\[54a.5\]]ka lan da ka gnas pa na bzhugs so/_/de'i tshe na grong khyer sdig pa can zhes bya ba na/_gyad sde rgyal zhes bya ba zhig yod de/_/yang rigs mnyam pa las chung ma blangs nas yongs su spyad pa las bu gcig cig btsas te/_khye'u de yang mal stan chen po'i sting du bshang gci dag mi byed pas na nor dang
[\[54a.6\]]'dra'o zhes grags te/_de'i phyir yang ming gyad bu nor du btags so/_/gyad bu nor yang sngon dge ba'i rtsa bas bskul bas na 'di snyam du sems te/_lha dang mir bcas pa dge sbyong dang bram zer bcas pa'i 'jig rten na rkang gcig pa dang /_rkang gnyis pa dang /_rkang bzhi'i nang na/_sman dang sngags dang
[\[54a.7\]]rigs pa'i tshig 'dzin pa gang gis bdag 'khor ba'i 'brog dgon pa de nas rab tu thar bar byed snyam sems so/_/des mu stegs kyi mkhan po drug la lung mnos na/_de dag la mi mgu nas rab tu sems shing 'dug pa dang /_bar skabs 'dir bcom ldan 'das kyis kyang mi mkhyen pa'am mi gzigs pa
[\[54b\]]
[\[54b.1\]]med pas gyad bu nor yang sngon gyi sangs rgyas la bya ba byas la rgyud yongs su smin spyod lam gyis 'dul bar gzigs nas dge slong rta thul gyis gyad bu nor rab tu phyung shig par bka' stsal nas/_des kyang rab tu phyung ngo /_/gyad bu nor gyis kha don bslab pas ni sde snod gsum lobs/_bsam gtan byas
[\[54b.2\]]pas ni gong nas gong du 'phar ba'i khyad par thob bo/_/de nas gyad bu nor bcom ldan 'das la phyag 'tshal du bcom ldan 'das kyi gan du phyin to/_/bka' stsal pa/_gyad bu nor bde bar 'ongs sam tshur shog_/khyod sus phyin to zhes bka' stsal to/_/de'i tshe na rgyal po'i khab na dge 'dun gyi gnas khang
[\[54b.3\]]dang mal stan dag mi mthun par 'gyed de/_mdo sde 'dzin pa dang 'dul ba 'dzin par/_mdo sde 'dzin pa dang ni ma mo 'dzin par/_ma mo 'dzin pa dang ni dge slong bsam gtan par/_de ltar nang mi mthun par mal stan dang gnas khang bgos pas na/_gcig la gcig sems mi srung zhing mi mdzem
[\[54b.4\]]pas na dge ba mi 'phel te mi bde bar gnas pa las/_bcom ldan 'das kyis tshe dang ldan pa gyad bu nor mal stan 'ding bar bskos te/_gyad bu nor gyis mdo sde 'dzin pa dang mdo sde 'dzin par/_'dul ba 'dzin pa dang 'dul ba 'dzin par/_chos smra ba dang chos smra bar/_bsam gtan pa dang
[\[54b.5\]]bsam gtan par/_rgan rims su thob rgyal med par gnas khang dang mthun mthun du bgos pas na/_dge slong rnams dge ba'i chos mngon par 'phel ba ni chu can gyi ut+pa la bzhin no/_/glo bur du mtshan mo lhag pa rnams la yang rdzu 'phrul gyis rang gi mdzub mo las me 'bar bar byas nas
[\[54b.6\]]mal stan mtshan mo bting bas na/_dge slong de dag kyang de ltar 'di 'dra ba'i ston pa dang mtshungs pas bdag cag gis lam stan bting bas na bdag cag nyal ba'i mi rigs zhes nam gyi cha stod dang cha smad la brtson par dge bar byed do/_/slad kyis dge slong drug sde po rnams kyis khyim bdag
[\[54b.7\]]dad pas mgron du gnyer ba'i tshe/_khyim bdag phyug po dang zas zhim po dag gam tha shal dag tu bsres pas gyad bu nor zas 'gyed par yang bskos so/_/gyad bu nor gyis zas rnam pa gsum du bskos te zas zhim rab dang /_bar ma dang tha ma'o/_/dge slong rgan rims kyis dang po ni der zas
[\[55a\]]
[\[55a.1\]]zhim por bsko/_phyi de nyin ni 'bring por bsko'o/_/de'i yang phyi de nyin ni thar mar ro/_/de'i tshe lho'i ri bo zhes bya ba nas dge slong mdza' bo dang sa can zhes bya ba gnyis ljongs rgyu zhing rgyal po'i khab tu phyin to/_/de gnyis kyis dge 'dun gyi zas 'gyed pa dang /_mal
[\[55a.2\]]stan 'gyed pa su yin zhes smras pa dang /_gyad bu nor yin no/_/de nas gyad bu nor gyi gan du song nas mal stan dang zas la skos shig ces smras pa dang /_de'i tshe mal stan dang zas bskos zin pas nang gi ngan pa tha mar mal stan thob po/_/bram ze phyug po zhig gis der nga zas la bskos pa dang
[\[55a.3\]]bram ze de yang bu shi ste brel ba dang /_bdag gis der su 'ong zhes dris na mdza' bo dang sa can 'ong zhes thos nas gnas ngan len du spyod pas zhal ta dang rim gro cher ma byas te zas ngan pa zhig byin no/_/de'i phyi de nyin zas 'bring por bskos pa dang /_de dag gis kyang zhal ta ma byas te zas ngan pa byin
[\[55a.4\]]no/_/de'i yang phyi de nyin zas ngan pa bskos pas zas ngan pa thob po/_/de nas de gnyis kyis bsams pa/_kye ma'o bdag cag la gyad bu nor gyis zas ngan pa dang gos ngan pas lan du mar mnar te/_lus kyang dmas par gyur na/_bdag cag gnyis kyis de la gnod pa zhig bya'o snyam nas/_de'i
[\[55a.5\]]mdza' mo sring mo zhes bya ba la sring mo khyod gyad bu nor dang nyal gyis gyad bu nor ni phas pham pa byung ngo zhes bcom ldan 'das la gsol cig dang nged kyis kyang che bzhi bya'o/_/dge slong ma des kyang bcom ldan 'das la gsol to/_/de nas bcom ldan 'das kyis gyad bu nor la bka' stsal pa/_gyad
[\[55a.6\]]bu nor khyod kyis thos sam dran nam/_btsun pa bdag gis mi dran nam/_khyod kyis nyes sam btsun pa bdag gis nongs sam ma nongs pa bcom ldan 'das kyis mkhyen to/_/de nas bcom ldan 'das kyis dge slong rnams la bka' stsal pa/_gyad bu nor ni nyes pa med cing dran pa dang ldan
[\[55a.7\]]par zung shig_/dge slong ma mdza' mo ni bdag rang gis khas len pa sma phob shig_/dge slong mdza' bo dang sa can gnyis shin tu legs par smros la/_gang du mthong ji ltar mthong /_khyod gnyis der ji la dong dong ba las mthong zhes zhib tu smros shig_/de nas dge slong rnams kyis bka'
[\[55b\]]
[\[55b.1\]]stsal pa bzhin du zhib tu rmas pa dang /_mdza' bo dang sa can gnyis kyi mching nas tshe dang ldan pa gyad bu nor gyis mi tshangs par spyod cing phas pham par gyur pa ni ma mchis kyi gdugs gsum gyi bar du bdag la zas kyis mnar bas na bdag cag zhe sdang gi dbang gis smras so zhes byas pa dang /_
[\[55b.2\]]de ltar gyur pa dge slong dag gis bcom ldan 'das la gsol to/_/bcom ldan 'das kyis mdza' bo dang sa can gnyis bkug nas/_skyes bu gti mug khyed gnyis kyis zas chung ngu'i phyir shes bzhin du brdzun du smra zhes rnam grangs du ma'i sgo nas smad nas yang dge slong gang zhes 'dul ba la
[\[55b.3\]]bslab pa'i gnas bcas so/_/yang dge slong gang zhes bya ba ni mdza' bo dang sa can gnyis te/_gzhan yang de dang 'dra'o/_/zhe sdang can zhes bya ba ni khros pa'o/_/zhe sdang gis gnod par byed ces bya ba ni yi ma rangs nas gnod par byed pa'o/_/dge slong gtsang ma zhes bya ba ni gyad bu nor te/_
[\[55b.4\]]gzhan yang de dang 'dra'o/_/nyes pa med ces bya ba ni rtsa ba'i nyes pa med pas na dngos po med pa'o/_/rtsa ba med ces bya ba yang gsum ste/_mthong ba'i rtsa ba dang /_dogs pa'i rtsa ba dang /_thos pa'i rtsa ba gsum med pa'o/_/phas pham pa zhes bya ba ni phas pham pa bzhi po gang yang rung ba'o/_/skur zhes
[\[55b.5\]]bya ba ni klang btab pa'o/_/ci nas 'di tshangs par spyod pa dang dbral lo snyam zhes bya ba ni ci nas dge sbyong gi dngos po dang dbral lo snyam pa'o/_/de yang dus gzhan zhig na zhes bya ba ni phyi zhig na'o/_/dris kyang rung zhes bya ba ni gzhan gyis so/_/ma dris kyang rung zhes bya ba ni bdag nyid kyis 'gyod
[\[55b.6\]]de mthol ba'o/_/rtsod pa de yang rtsa ba med par gyur zhes bya ba ni rtsod pa'i dngos po med par gyur pa'o/_/rtsod pa rnam pa bzhi ste/_rtsod pas rtsod pa dang /_mi 'doms pas rtsod pa dang /_ltung ba la rtsod pa dang /_bya ba la rtsod pa'o/_/dge slong yang zhe sdang la gnas pa zhes bya ba ni bdag gis
[\[55b.7\]]skur ba gdab par 'dod pa'o/_/khros te smras so zhes bya ba ni skur ba 'debs pa yin no/_/dge 'dun lhag ma zhes bya ba ni dge 'dun la rag las shing nyes pa lhag ma dang bcas pa'i phyir ro/_/de la nyes pa gang zhe na/_nyes pa bcus lhag mar 'gyur ba dang /_nyes pa lngas lhag ma med par
[\[56a\]]
[\[56a.1\]]'gyur ro/_/gang zag gtsang ma la skur na'o/_/ma mthong ma thos mi dogs par 'du shes dang blo gros sbas nas mthong ngo thos so dogs so zhes smras na lhag ma re rer 'gyur ro/_/thos dogs la de yang brjed par 'gyur la/_bzod pa dang blo gros dang 'du shes sbas nas ma
[\[56a.2\]]brjed do zhes smras na lhag ma re rer 'gyur ro/_/thos nas yid ches te ngas mthong ngo zhe'am thos nas yid ma ches par mthong ngo zhes smras sam thos la mi dogs par ngas mthong ngo zhe 'am/_thos la dogs par ngas mthong ngo zhe 'am/_dogs la dogs bzhin du ngas mthong ngo zhes smra na tshig re re zhing
[\[56a.3\]]lhag ma re rer 'gyur ro/_/rnam pa lngas ltung ba med pa gang zhe na/_mthong ba dang thos pa dang /_dogs pa dang /_dogs pa yang med la/_'du shes kyang ma sbas pa'o/_/ngas dogs te de yang brjed thos te de yang brjed ces smras na ltung ba med do/_/gang zag nyes pa byung ba dril brdungs pa bzhin du/_
[\[56a.4\]]kun gyis shes pa dang /_ri mo bris pa dang /_bdag gis shes pa bzhin du 'jig rten kun gyis shes pa ni nyes pa med do/_/dge slong gis dge slong la phrin dang phrin yig dang lag brda dang gcig nas gcig du brgyud de skur na sbom por 'gyur ro/_/dge slong gis dge slong smyon pa dang sems 'khrugs pa
[\[56a.5\]]dang /_nad kyis gzir ba dang /_glan pa dang /_lkugs pa dang /_'on pa dang /_ra ro ba la skur na nyes pa sbom por 'gyur ro/_/mtha' 'khob pa'i skad dam dben pa la mi dben pa'i 'du shes sam/_sngags dang sman gyis lus mi snang bar byas te smras sam/_lus kyis dmigs te skur na nyes pa sbom por 'gyur
[\[56a.6\]]ro/_/dge sbyong dang mu stegs can dang /_khyim pa skye bo dang bram ze la skur na thams cad kyang nyes byas su 'gyur ro/_/mi ma yin pa dang /_ma ning dang /_dge slong ma sun phyung ba dang /_pha ma dang /_dgra bcom pa bsad pa dang /_de bzhin gshegs pa la ngan sems kyis khrag phyung ba dang /_mu stegs can dang /_
[\[56a.7\]]mu stegs can du song ba dang /_rkun gnas su gyur pa dang sngar 'khrugs pa la skur na nyes pa sbom por 'gyur ro/_/dge slong gis dge 'dun la skur pa dang /_dge 'dun bye ba dang /_mi gnas pa dang /_rjes su phyogs pa dang /_bslab pa byin pa la skur na thams cad kyang lhag mar 'gyur ro/_/ltung ba 'og ma la
[\[56b\]]
[\[56b.1\]]yang de bzhin du sbyar ro/_/bag tsam gyi gling gzhi ni sangs rgyas bcom ldan 'das rgyal po'i khab 'od ma'i tshal bya ka lan da ka gnas pa na bzhugs so/_/de'i tshe na tshe dang ldan pa gyad bu nor rgyal po'i khab kyi bya rgod spungs pa'i ri la rdzing bu rdos bskor zhes bya ba zhig yod de/_de'i 'gram yan man gyad bu nor nyin
[\[56b.2\]]par der gnas shing bsgom mo/_/de'i tshe dge slong ma ut+pa la'i mdog dge ba'i bshes gnyen 'phags pa maud gal gyi bus rab tu phyung ngo /_/tshe dang ldan ma ut+pa la'i mdog sangs rgyas dang /_'phags pa maud gal gyi bu dang /_'phags pa gyad bu nor la sogs pa la rtag tu bsnyen bkur byed cing
[\[56b.3\]]phyag 'tshal du 'gro'o/_/de'i nyin par 'phags pa maud gal la sogs pa la phyag byas nas/_tshe dang ldan pa gyad bu nor la yang phyag 'tshal te chos nyan pa'i phyir mdun na 'dug go/_/de'i tshe na dge slong mdza' bo dang sa can gnyis kyang rtag tu klan ka tshol ba nan tan byed pas nang par de gnyis phyag dar
[\[56b.4\]]khrod pa mang zhig btus nas rdzing bu rdos bskor du 'khrur lhags pa dang /_de'i tshe ri dwags khyu mang po zhig rdzing bu der chu 'thung du lhags nas/_chu 'thungs zin pa'i 'og tu ri dwags rnams gcig la gcig zhon zhing mi tshangs par spyod pa dang mdza' bo dang sa can gnyis kyis mthong nas gcig la
[\[56b.5\]]gcig smras pa/_dge slong ut+pa la'i mdog dang gyad bu nor gnyis mi tshangs par spyod kyi/_dge slong dag la bsnyad du 'dong zhes byas pa dang /_tshe dang ldan pa khar nyin yang bdag cag ang por do spangs nas/_da yang spang ba'i las byed 'dod dam zhes sa can gyis smras pa dang /_des khar nyin
[\[56b.6\]]ni'u bu cag brdzun gyi/_da ni bag tsam gyi cha las blangs pas rung gis dge slong dag la bsnyad du 'dong ngo zhes byas nas/_de dag dge slong dag la gyad bu nor dang dge slong ma ut+pa la'i mdog mi tshangs par spyod do zhes smras pa dang /_dge slong dag gis tshe dang ldan pa khyod gnyis lha dang mi ni shin tu spangs
[\[56b.7\]]kyi/_byol song dang sems can dmyal ba dang /_yi dwags ni mngon par bsnyen to zhes bya ba dang /_dge slong dag gis yang gong ma bzhin du ci'i phyir mthong /_gang du mthong khyed cag ci la dong dong ste mthong zhes smras pa dang /_de gnyis kyis ci ltar gyur pa zhib tu smras pa dang /_don nyung ba'i
[\[57a\]]
[\[57a.1\]]dge slong rnams 'phya ste/_dge slong gtsang ma nyes pa med pa la gzhan gyi cha ma yin pa la phas pham par skur ces smod cing mi snyan par 'dzer to/_/de ltar gyur pa snyan du bdas nas/_legs pa rnam pa bcu la gzigs nas/_yang dge slong gang zhes 'dul ba la bslab
[\[57a.2\]]pa'i gnas bcas te rtsa ba'i tshig rnams so/_/yang dge slong gang zhes bya ba ni mdza' bo dang sa can te gzhan yang de dang 'dra'o/_/zhe sdang can zhes bya ba ni zhe sdang gis kun nas bskor ba'o/_/khros nas gnod par byed ces bya ba ni yi ma rangs te/_'khrugs pa ma btang ba'o/_/dge slong gtsang ma zhes
[\[57a.3\]]bya ba ni gyad bu nor ram gzhan yang de dang 'dra'o/_/ma nyes zhes bya ba ni nyes pa de'i dngos po med pa'o/_/gzhan gyi cha ma yin zhes bya ba gzhan gyi mya ngan las 'das pa ste/_de'i cha ma yin pa ni bzhi ste/_phas pham pa'i chos so phas pham pa zhes bya ba ni bzhi po las gang gis kyang rung ngo /_/chos zhes bya
[\[57a.4\]]ba ni rang gi mtshan nyid 'dzin pas so/_/skur zhes bya ba ni klang btab ba'o/_/de ci nas kyang tshangs par spyod pa dang dbral lo snyam pa ni de ci nas kyang dge slong gi dngos po dang dbral lo snyam du sems pa'o/_/dus gzhan zhig na zhes bya ba ni dus phyi zhig na'o/_/dris kyang rung zhes bya ba ni gzhan
[\[57a.5\]]gyis so/_/ma dris kyang rung zhes bya ba ni bdag nyid kyis te/_rab tu 'gyod cing rnam par 'gyed pa'o/_/gzhan gyi cha ma yin zhes bya ba ni mya ngan las 'das pa las gzhan pa phas pham par smras pa'o/_/rtsod pa ni rnam pa bzhi ste/_rnam par rtsod pas rtsod pa dang /_mi 'doms pas rtsod pa dang /_ltung
[\[57a.6\]]bas rtsod pa dang bya bas rtsod pa'o/_/gzhan gyi cha ma yin pas rtsod pa yang bag tsam gyi cha las 'ga' zhig ces bya ba ni ri dwags pho mos 'khrig pa'i cha las blangs pa'o/_/chos zhes bya ba ni chos ma yin par chos kyi sgrar gsungs so/_/blangs pa yin zhes bya ba ni gzung ba yin no/_/dge slong
[\[57a.7\]]yang zhe sdang la gnas pa zhes bya ba ni klang gdab par 'dod pa'o/_/khros te smras so zhes bya ba ni klang 'debs pa'o/_/dge 'dun gyi lhag ma zhes bya ba ni snga ma bzhin no/_/nyes pa gang zhe na/_dge slong gis dge slong la phas pham pa'i thong ba byung ba mthong nas des de la ltung ba ma yin no snyam du bltas la 'du
[\[57b\]]
[\[57b.1\]]shes dang blo gros sbas nas phas pham pa byung ba mthong ngo zhes smras na lhag mar 'gyur ro/_/dge slong gis dge slong la phas pham pa byung ba mthong na des dge 'dun gyi lhag ma'o snyam du bltas la 'du shes dang bzod pa sbas na phas pham pa'i ltung ba byung ngo zhes smras na lhag mar 'gyur ro/_/de bzhin du ltung ba
[\[57b.2\]]rigs lnga la yang sbyar ro/_/dge 'dun gyi lhag ma mthong ba dang /_spangs pa dang /_ltung ba dang /_so sor bshags pa dang /_nyes byas byung ba mthong ba la nges 'du shes sbas na blo gros sbas nas phas pham pa byung ngo zhes bya ba smras na thams cad du lhag mar 'gyur ba de re rer sbyor cig_/kun gyis shes
[\[57b.3\]]pa dang /_ri mo bris pa 'dra ba dang /_las dang po pa la nyes pa med do/_/dge 'dun gyi dbyen gyi gleng gzhi ni sangs rgyas bcom ldan 'das rgyal po'i khab 'od ma'i tshal bya ka lan da ka gnas pa na bzhugs so/_/de'i tshe dge slong lha sbyin dang /_de'i grogs rjes su phyogs pa dge slong ko ka li
[\[57b.4\]]ka dang /_khaN+Da dra ba bya dang /_ka Da mo ra ka ti Sh+ya dang /_rgya mtshos byin la sogs pa dge 'dun 'dum pa dbye ba la zhugs nas gsol ba dang zhu ba'i las kyis lan gsum gyi bar du bzlog kyang ma btub nas/_de bzhin gshegs pa'i bka' bcag pas nyon mongs pas na dge 'dun
[\[57b.5\]]gyi lhag ma bcu pa dang bcu gcig pa bcas pa'o/_/de'i tshe rgyal po'i khab na mu ge chen po byung nas/_kha zas rab tu dkon te rnyed par dka' nas dge slong rdzu 'phrul thob pa rnams gyis 'dzam bu'i gling nas shing 'dzam bu'i 'bru dang skyu ru ra'i 'bras bu la sogs len/_dge slong kha cig
[\[57b.6\]]gis byang gi sgra mi snyan gyi gling nas ma btab ma rmos pa'i 'bras len/_kha cig rgyal chen bzhi dang sum cu rtsa gsum du dong nas lha'i zas kyis lhung bzed bkang ste khyer te 'ongs nas bdag kyang za dge slong gzhan rnams la yang sbyin no/_/de nas lha sbyin gyis bsams pa/_da ltar kha
[\[57b.7\]]zas dkon zhing sdug bsngal che na bdag gis kyang rdzu 'phrul mngon par bsgrubs la bdag kyang zas gzhan la yang sbyin no snyam nas bcom ldan 'das la rdzu 'phrul gyi lam zhig dri'i snyam du bsams pa dang /_bcom ldan 'das kyis lha sbyin la rdzu 'phrul bstan na de lta bu'i sdig pa'i 'dod
[\[58a\]]
[\[58a.1\]]chen skyed par mkhyen nas phung po lnga la rtog tu bcug nas rdzu 'phrul ma bstan to/_/de bzhin du gnas brtan lnga brgya po la dris pa dang /_sems kyis brtags nas rdzu 'phrul ma bstan to/_/de nas 'od srungs stobs bcu la dris pa dang /_des rdzu 'phrul gyi lam bstan te/lha sbyin
[\[58a.2\]]gyis rnal 'byor la brtson par gnas pas rdzu 'phrul mngon par thob ste/_lus sna tshogs su bsgyur nas nam mkha' la ni bya bzhin/_chu la ni nya bzhin du rgyal po ma skyes dgra yang mgu bar byas te/_de'i mchil ma yang 'thungs nas ma skyes dgras kyang lha sbyin gyi 'tsho ba yang sbyar ro/_/de nas lha sbyin gyis
[\[58a.3\]]bcom ldan 'das ni rgas thug ste/_'khor rnam bzhi la ston kyang mi nus la 'o brgyal gyis 'khor rnam bzhi bdag la gtad par gsol na/_bka' stsal pa/_ngas shA ri'i bu dang maud gal gyi bu la yang ma gtad na skyes bu blun po khyod la ci smos zhes ma gnang ngo /_/de nas lha sbyin gyis dge slong grogs ka
[\[58a.4\]]Da mo ra ka la sogs pa lnga po la khe mo tshur shog_/dge sbyong gau ta ma 'dug bzhin du 'khor nyan thos rnams 'khrug par bya'o/_/'u bu cag 'das pa'i 'og tu phyogs phyogs su grags par 'gyur ro/_/zhes bgros nas/_gnas brtan dag ni longs spyod kyis kha drangs/_gzhan ni longs spyod dang bslab
[\[58a.5\]]pas kha drangs nas/_dge slong 'khor lnga brgya kha drangs so/_/bslab pa lnga bcas te/_'o ma mi btung ba dang /_sha mi bza' ba dang /_lan tshwa mi bza' ba dang /_skyes bu'i mthu rtsal la gnod pas ras kha tshar bcas pa mi gon pa dang /_byin pa'i chos longs spyod bkag pas dgon par mi gnas so
[\[58a.6\]]zhes bya ba bcas so/_/de ltar gyur pa dge slong gis bcom ldan 'das la gsol to/_/bcom ldan 'das kyis lha sbyin bkug nas lha sbyin de ltar byed pa bden nam zhes smras pa dang /_mad do zhes gsol to/_/de ltar gyur pa de'i phyir 'dul ba la bslab pa'i gnas bcas te/_yang dge slong gang zhes
[\[58a.7\]]bya ba ni rtsa ba'i tshig rnams so/_/de nas bcom ldan 'das kyis dge slong rnams la bka' stsal pa/_lha sbyin dang rjes su phyogs pa'i dge slong dang gzhan yang 'di 'dra ba'i tshig bzhams te bsgo bar bya'o/_/de ste yang gtong du yang ma btub na gsol ba dang bzhi'i las kyis lan gnyis lan gsum
[\[58b\]]
[\[58b.1\]]du bsgo bar bya'o/_/yang dge slong gang zhes bya ba ni lha sbyin te gzhan yang de dang 'dra'o/_/mthun pa zhes bya ba ni rnam pa drug ste/_cha lugs dang /_las dang /_tshul khrims dang /_lta ba dang /_'tsho ba dang /_spyod lam mthun pa de lta bu drug ces bya'o/_/dge 'dun zhes bya ba ni de bzhin gshegs
[\[58b.2\]]pa'i nyan thos kyi dge 'dun no/_/dbyen byed ces bya ba ni ston pa dang lam gzhan du gzud cing rnam pa gnyis su 'byed pa'o/_/de'i phyir zhugs zhes bya ba ni rtsod par zhugs pa ste/_tshul khrims sam gsol ba byed pa'o/_/dbye ba'i phyir yang zhes bya ba ni zas la sogs pa byin pa dang /_grogs
[\[58b.3\]]po la sogs pa'o/_/rtsod ces bya ba ni 'khrug pa'i rtsod pa'o/_/dge slong rnams zhes bya ba ni las ma byas par bzhams te bsgo zhing slar bzlog par bya'o/_/yang dag par bzung ste zhes bya ba ni sems kyis so/_/rab tu 'dzin ces bya ba ni mngon par chags pas na mi 'gyur ba'o/_/mnyam du
[\[58b.4\]]zhes bya ba ni chos dang zang zing gi longs spyod la mtshungs pa'am/_phan tshun dad pa la sogs pas sbyin pa la mnyam du 'tsho ba'o/_/kun du dga' zhes bya ba ni dge ba'i tshogs 'phel bar dga' ba'am/_ting nge 'dzin bsgrub pa la dga' ba'o/_/rtsod pa zhes bya ba ni lta ba log par gyur pa la spang
[\[58b.5\]]bar bya'o/_/rtse gcig ces bya ba ni sems gzhan du mi 'gyur bar thub par bya'o/_/'don ces bya ba ni so sor thar pa'i mdo 'don pa tha dad du mi 'byed pas ni gcig pa'o/_/chu dang 'o ma gcig tu 'des zhes bya ba ni gcig la gcig rim gro byed cing ston pa'i phyir ro/_/ston pa'i bstan
[\[58b.6\]]pa rgyas par bya ba'i phyir zhes bya ba ni gzhan gyis 'gran par mi byed pas na/_bcom ldan 'das kyis gsung rab bshad cing ston tam bshad cing phye na rgyas par 'gyur ro zhe'o/_/de ltar gsung rab rgyas dang slob ma'i 'khor dge 'dun rnams tshe 'di la bde bar gnas par gyis shig
[\[58b.7\]]pa'o/_/de yang ji ltar bde zhe na/_lus ni bde ba'o/_/sems ni reg pa'o/_/bzhams te bsgo ba'i tshe ma mnyan na nyes byas su 'gyur ro/_/gsol ba dang zhu ba'i las kyis bsgo ste ldog tu ma btub na nyes pa sbom po gsum dang dge 'dun gyi lhag ma gcig go/_/lan gnyis lan gsum zhes
[\[59a\]]
[\[59a.1\]]bya ba ni ha cang nyung na yang g.yengs pa kha cig gis mi go la ha cang mang na yang ring du thogs pa'i phyir ro/_/yang dag par bsgo ba zhes bya ba ni dge ba la gzhug par bya ba'o/_/yang dag par bstan zhes bya ba ni mi dge ba las bzlog par bya'o/_/'khor 'gyed par bsams nas
[\[59a.2\]]gzhan gyi 'khor kha drangs na nyes pa sbom por 'gyur ro/_/gal te dge 'dun 'dus nas chos bzhin du ma byas na smra ba rdzogs kyang nyes pa med do/_/chos bzhin du byas kyang tshogs na ltung ba med do/_/'dus kyang chos kyi gzugs brnyan gyis bsgo na yang nyes pa med do/_/dge 'dun yang tshogs la ston
[\[59a.3\]]pa'i bstan pa ji lta ba dang /_'dul ba ji lta ba bzhin du bsgo na dge 'dun lhag mar 'gyur ro/_/nyes pa rab tu ma bshags ma mthol bar dge 'dun gyi nang du 'jug cing gnas na thams cad du nyes byas su 'gyur ro/_/rjes su phyogs pa'i gleng gzhi ni gong ma dang gcig go/_/de nas bcom ldan 'das gdan
[\[59a.4\]]de nyid la bzhugs bzhin du rjes su phyogs pa'i bslab pa bca' bar dgongs nas dge slong rnams la bka' stsal pa/_dge slong dag dge 'dun gyi bya ba cung zad cig yod kyi skad cig sdod cig ces bka' stsal pa/_bcom ldan 'das kyis mkhyen bzhin du 'dri bas na/_ko ka li ka dang /_ka Da mo ra
[\[59a.5\]]ka la sogs pa la de lta bur rjes su phyogs pa bden nam zhes smras pa dang /_mad do zhes gsol nas/_dge sbyong gi bya ba ma yin na zhes rnam grangs du ma'i sgo nas smad nas/_yang dge slong zhes bya ba rtsa ba'i tshig rnams so/_/dge slong rjes su phyogs pa rnams la dge 'dun rnams kyis chos dang mthun pa
[\[59a.6\]]'dul ba dang mthun pa'i tshig gis lan gnyis lan gsum du bsgo bar bya/_bstan par bya yang dge slong zhes bya ba ni lha sbyin no/_/grogs su gyur ces bya ba ni ko ka li ka la sogs pa'o/_/dbyen byed par phyogs zhes bya ba ni lta ba dang /_de'i 'don pa dang /_de'i bsam pa'o/_/gcig gam gnyis sam
[\[59a.7\]]mang po zhes bya ba ni dge 'dun ma longs pa dbyen mi srid pas bzhi yan chad la bya'o/_/gal te de dag dge slong rnams la zhes bya ba ni chos 'di la zhugs pa'o/_/de skad kyang zer zhes bya ba ni smra ba'o/_/tshe dang ldan pa dag dge slong 'di la zhes bya ba ni lha sbyin la bya'o/_/dge yang rung zhes bya ba
[\[59b\]]
[\[59b.1\]]ni dge ba la ma sbyor cig pa'o/_/sdig kyang rung zhes bya ba ni sdig pa las ma bzlog cig la'o/_dge slong 'di ni chos smra ba 'dul ba smra ba zhes bya ba ni de dag gi don dang mthun pa'o/_/mi shes pa ma yin zhes bya ba ni don rtogs pa'i dge slong de gang la dad pa bdag cag kyang dad do zhes bya ba ni dge slong rjes su
[\[59b.2\]]phyogs pa lnga po rnams/_lha sbyin gyi bsam pa dang mthun pa'o/_/yang dag par bstan yang dag par bsgo zhes bya ba ni snga ma bzhin no/_/rjes su phyogs pa la zhugs na thams cad du nyes byas su 'gyur ro/_/tshig bzhams te bsgo nas ma btub na nyes pa sbom por 'gyur ro/_/gsol ba dang zhu ba'i
[\[59b.3\]]las kyis lan gsum du bsko ste/_gtong du ma btub na nyes byas gcig dang sbom po gsum dang lhag ma gcig tu 'gyur ro/_/bsdum par bzhams te ma bsgo bar gsol ba dang /_bzhi'i las kyis sngar bsgo na bsgo bar yang mi chud la dge 'dun yang nyes byas so/_/bsdum par bzhams te sngar
[\[59b.4\]]bsgo nas gsol ba dang bzhi'i las kyis bsgo na bsgo bar yang chud de nyes pa med do/_/las dang po pa la sogs pa la nyes pa med do/_/rigs sun pa'i gleng gzhi ni sangs rgyas bcom ldan 'das mnyan du yod pa na bzhugs so/_/de'i tshe na yul srin bu ri zhes bya ba na dge slong tha skar skyes dang /_nab
[\[59b.5\]]so dang /_dge slong dur kha dang dmar zhes bya ba'i dge slong rnams 'khod do/_/de dag rigs sun pa'i sdig pa'i chos kun du spyod pa ni 'di lta ste/_gnas dang longs spyod gnyis kyi sgo nas rigs sun par byed do/_/de dag la gnas kyi sgo nas rigs sun pa ni bud med dang stegs gad rgyangs byed/_
[\[59b.6\]]'dzum snyegs lus kyis snyogs shing stan gcig la 'dug pa'o/_/de la longs spyod kyi sgo nas rigs sun pa ni bud med dang snod gcig gi nang du za/_phor bu gcig gi nang du 'thung /_glu len/_rnga rdung /_gar byed/_'jong mo dang /_glang po che dang /_rta dang /_bya gag dang /_ngur ba lta bu'i skad 'byin de
[\[59b.7\]]dag 'thab tu gzud/_de ltar rtsed mo sna tshogs byed pas na/_de na gnas pa'i skye bo rnams mi dga' zhing rigs rnams sun pas na skye bo de dag kyang ma dad nas de na gnas pa'i dge slong rnams la yang bsod snyoms mi ster zhing yul gzhan du spong bar byed na glo bur du lhags pa la lta zhig ci smos/_de
[\[60a\]]
[\[60a.1\]]nas dus gzhan zhig na tshe dang ldan pa kun dga' bo yul snang ba can du ljongs rgyu zhing 'gro ba las de'i nub mo srin bu'i ri'i nags na gnas/_nang par grong khyer du bsod snyoms la zhugs pa dang /_bsod snyoms kyang ma rnyed lan kyang ma thob nas kun dga' bos
[\[60a.2\]]bsams pa nyan thos byis pa mi mkhas pa mi gsal ba 'ga' zhig gis rigs kyi bu mo dag la kha ngan nam lus kyis kun du reg pa zhig byas so snyam du sems so/_/de nas tshe dang ldan pa kun dga' bos sngon chad srin bu ri'i grong khyer de 'byor pa dang rgyas pa dang /_lo legs pa dang /_skye bo dad pa mang po
[\[60a.3\]]dag dang ldan pas bsod snyoms dag kyang rnyed sla na da ci nyes zhes skye bo'i tshogs mdun ma pa lnga brgya tsam gyi nang du dris pa dang de'i nang na dge bsnyen chur 'jug ces bya bas dge slong tha skar la sogs pas rigs sun pa'i chos mang du byas so zhes kun dga' bo la rgyas par gsol to/_/kun dga' bos snyan
[\[60a.4\]]du gsol nas bka' stsal ba/_dge slong gnas brtan dag dang /_kun dga' bo nyid song la/_dge slong tha skar skyes dang /_nab so gnyis la/_dge sbyong gi chos ma yin pa rnam pa sna tshogs kyi sgo nas gling ba po'i dge slong gsol ba dang zhu ba'i las kyis lam du bskos te/_de rnams bskrad par gyis shig
[\[60a.5\]]ces bka' stsal nas de nas dge slong tha skar skyes dang /_nab so gnyis po la spang ba'i las byas pa dang /_ngur kha dang dmar gyi dge slong bdag cag la yang bskrad pa'i las byed par 'ong gis mnyan du yod par bros te dong ngo zhes mnyan du yod par dong nas nyes pa rnams bshags shing mthol/_
[\[60a.6\]]sems kyi rnam par rtog pa rnam pa sna tshogs kyang yongs su bsdams nas dge slong rang bzhin du gnas pa dang 'dra bar gnas so/_/tha skar skyes dang nam so gnyis kyang spang ba'i las byas pa dang /_bdag cag kyang sa la bsgyel na slar yang sa la brten te ldang ba bzhin du bcom ldan 'das nyid la
[\[60a.7\]]mthol zhing bshags na legs so snyam nas mthar gyis rgyu zhing mnyan du yod par phyin te/_dge slong gnas brtan dag dang ngur kha dang dmar gyi dge slong dag dang phrad nas de na gnas pa'i dge slong gcig gis kyang bltar yang mi btub phyag kyang mi 'tshal lo/_/de gnyis kyis smras pa/_dge slong
[\[60b\]]
[\[60b.1\]]gzhan ni yus na ngur kha dang dmar gyi dge slong gnyis bdag cag dang 'dra bar nyes pa byed byed na ci ste bdag cag la mi smra zhes byas pa dang /_bdag cag ni bshags shing mthol zin pas so zhes byas pa dang /_de gnyis khros te bdag cag nyes pa 'dra ba kho na las kha cig ni bskrad kha cig ni ma bskrad pa las
[\[60b.2\]]dge slong kun dga' bo la sogs pa kha cig ni 'dod chags kyi dbang du 'gro/_kha cig ni zhe sdang gi dbang du 'gro/_gti mug gi dbang du 'gro'o zhes 'dzer ba dang /_dge slong rnams bdag cag gis nyes pa sna tshogs byas te/_kun dga' bo dang /_gnas brtan dag gis gsol ba dang /_zhu
[\[60b.3\]]ba'i las kyis bskrad par shes bzhin du de skad 'dzer ces 'phya bzhin du snyan du gsal to/_/de nas bcom ldan 'das kyis 'di skad du smra ba dang gzhan yang 'di 'dra ba la dge 'dun rnams kyis tshig 'jam pos sgo shig ces rtsa ba'i tshig rnams so/_/rtsa ba'i tshig rnams kyis bzhams te bsgo
[\[60b.4\]]yang gtong du ma btub na/_gsol ba dang zhu ba'i las kyis lan gnyis lan gsum du bsgo bar bya'o zhes bka' stsal pa dang /_lan gnyis lan gsum du bsgo yang gtong du ma btub pa dang /_de ltar gyur pa de'i phyir yang dge slong gang rigs sun pa'i chos byas na dge slong lhag mar 'gyur ro zhes
[\[60b.5\]]'dul ba la bslab pa'i gnas bcas so/_/dge slong dag ces bya ba ni tha skar skyes dang nab so gnyis te/_gzhan yang de dang 'dra'o/_/mang po zhes bya ba ni dge slong gnyis yan chad la mang po zhes bya'o/_/grong ngam grong rdal zhes bya ba ni srin bu ri'o/_/de dag kyang rigs sun par byed ces bya ba ni
[\[60b.6\]]rigs ni bram ze dang /_khyim bdag gi rigs te/_de yang rnam pa gnyis kyis sun par byed de gnas dang longs spyod do/_/snang ba zhes bya ba ni mig gi rnam par shes pas so/_/thos so zhes bya ba ni rna ba'i rnam par shes pas so/_/rab tu shes zhes bya ba ni de las gzhan pa'i rnam par shes pas so/_/
[\[60b.7\]]sdig pa'i chos kun du spyod ces bya ba ni nyes pa sna tshogs byed pa'o/_/dge slong rnams kyis zhes bya ba ni chos 'di pa la zhugs pas so/_/tshig 'di skad smros shig ces bya ba ni tshig 'jam pos bsgo ba'o/_/ji skad bsgo ba ni snga ma bzhin no/_/tshig 'jam pos bsgo na dngos po de gtong ba lta na ni zhes
[\[61a\]]
[\[61a.1\]]bya ba de ltar lta ba yongs su gtong ba'o/_/gal te mi gtong zhes bya ba ni yongs su mi 'dor ba'o/_/lan gnyis lan gsum du yang dag par bstan par bya ba ni gsol ba dang zhu ba'i las kyis bstan cing bsgo ba'o/_/nyes pa ji lta bu zhe na/_dge slong rnams kyis spangs pa'i
[\[61a.2\]]las byas par shes bzhin du de dag la 'dod pas zhe sdang gis gti mug gis 'jigs pas 'gro zhes zer na thams cad du nyes byas su 'gyur ro/_/tshig 'jam pos bsgo ste ma btub na nyes byas su 'gyur ro/_/gsol ba dang zhu ba'i las kyis bsgo ste ma btub na sbom po gsum dang lhag mar 'gyur ro/_/
[\[61a.3\]]bzhams te ma bsgo bar gsol ba dang zhu ba'i las kyis sngar bsgo na dge 'dun la yang nyes byas su 'gyur la bsgo bar yang mi chud do/_/bzhams te yang bsgo la gsol ba'i las kyang byas na bsgo bar yang chud de nyes pa med do/_/bskrad pa'i las ma byas par bzhams te sngar bsgo bar mi chud de dge 'dun
[\[61a.4\]]la nyes byas so/_/bskrad pa'i las bgyis shing bzhams te bsgo na bsgo bar yang chud la nyes pa yang med de/_bskrad pa'i las ma bgyis par gsol ba dang bzhi'i las kyis bsgo na bsgo bar yang mi chud de dge 'dun la nyes byas so/_/bskrad pa yang byas la gsol ba dang bzhi'i las kyis bsgo na bsgo bar
[\[61a.5\]]yang chud de nyes pa med do/_/las dang po pa la sogs pa la nyes pa med do/_/bka' blo mi bde ba'i gleng gzhi ni sangs rgyas bcom ldan 'das yul kau shAm+bI dgra zin gyi kun dga' ra ba na bzhugs so/_/de'i tshe kau shAm+bI na dge slong mos pa can la ltung ba byung nas chos bzhin du slar mi byed de/_de ltung ba
[\[61a.6\]]byung ba grogs po kha cig gis mthong nas grogs po phan par 'dod rnams kyis de la bskul zhing ltung ba shogs shig ces byas na/_su la ltung ba byung ba de slar byed grang ngas ni ltung ba ma mthong ngo /_/khyed la ltung ba byung na gzhan du bshags te/_su mthong ba de ltung ba chos bzhin du bshags shing byed
[\[61a.7\]]grang /_tshe dang ldan pa dag dge yang rung /_sdig kyang rung cung zad kyang nga la ma smra shig_/dge yang rung zhes bya ba ni dge ba la ma gzhug cig pa'o/_/sdig kyang rung zhes bya ba ni sdig pa las ma bzlog cig pa'o/_/khyed rigs dang rus tha dad pa las rab tu byung ba 'dab ma rlung gis brdabs nas gcig tu
[\[61b\]]
[\[61b.1\]]spungs pa dang 'dra ba khyed cag yin na/_nged kyi rigs las ni byang chub thob po zhes zer ba don nyung ba'i dge slong rnams 'phya ste bde bar gshegs pa'i mdor gtogs pa rnams kyis bsgo na/_ngag mi nyan to zhes snyan du gsol to/_/bka' stsal pa/_dge slong mos pa can dang gzhan yang de dag dang 'dra ba la
[\[61b.2\]]bslab pa'i mdor gtogs pa rnams kyis bzhams te bsgo bar bya'o/_/zhes rtsa ba'i tshig rnams so/_/de ste yang ltung ba bshags su ma btub na gsol ba dang bzhi'i las kyis lan gnyis lan gsum du bsgo bar bya'o/_/lan gnyis lan gsum du bsgo ste ma btub na nyes byas gcig dang /_sbom po
[\[61b.3\]]gsum dang dge 'dun gyi lhag mar 'gyur ro zhes 'dul ba la bslab pa'i gnas bcas so/_/dge slong 'ga' zhig ces bya ba ni mos pa can te gzhan yang de 'dra ba'o/_/bka' blo mi bde ba'i rang bzhin zhes bya ba ni mthun pa dang rigs pa dang legs su dga' ste smras pa la nyan du mi btub cing log par 'dzin
[\[61b.4\]]pa ni bka' blo mi bde ba zhes bya'o/_/bstan par gtogs zhes bya ba ni phas pham pa bzhi nas rtsod pa zhi ba bdun gyi bar du ste/_ltung ba'i ris lnga la bya'o/_/bde bar gshegs pa'i mdor gtogs zhes bya ba ni mdo sde'am mngon pa'i chos la bya'o/_/dge yang rung zhes bya ba ni phan pa can no/_/dge slong
[\[61b.5\]]rnams zhes bya ba ni chos 'di la zhugs pa'o/_/chos dang mthun zhes bya ba ni mdo sde dang ma mo la bya'o/_/'dul ba dang mthun zhes bya ba ni 'dul ba de nyid do/_/bsgo zhes bya ba ni chos dang 'dul ba ji lta ba bzhin du bsgo ba'o/_/khyed kyis bdag la bsgo bas chog gis zhes zer ba ni bka' blo mi bde ba la gnas
[\[61b.6\]]pa'o/_/dngos po de spang ba'i phyir tshig 'jam pos sgo shig ces bya ba ni gsol ba dang zhu ba'i las ni gong ma dag dang 'dra'o/_/bstan pa'i mdor gtogs pa rnams kyis bsgo ste ma btub na thams cad du nyes byas su 'gyur ro/_/gsol ba dang zhu ba re re la yang sbom po re rer 'gyur ro/_/chos bzhin la ma tshogs
[\[61b.7\]]pa dang /_tshogs pa las chos kyi gzugs brnyan dang /_chos ji lta ba dang /_'dul ba ji lta ba bzhin du ma bsgo na nyes pa med do/_/dgu ni dang po dag nyid kyis so zhes bya ba ni byung ma thag tu lhag mar 'gyur ro/_/lan gnyis lan gsum bsgo nas lhag mar 'gyur ba ni dbyen dang rjes su phyogs pa dang /_rigs sun pa
[\[62a\]]
[\[62a.1\]]dang bka' blo mi bde ba'o/_/de dag las gang yang rung zhes bya ba ni lhag ma bcu gsum po dag byung ba la bya'o/_/ji srid du zhes bya ba ni dge 'dun gyi lhag ma byung nas ji srid du bcas pa'o/_/ji srid du bcas pa de srid du chad pa byed du chug shig pa'o/_/sems 'khrugs pa dang /_nad kyis
[\[62a.2\]]gzir ba dang /_mi dran pa la nyes pa med do/_/gang zag de'i chad pa ni dge slong rang bzhin du gnas pa dang /_stan gcig la mi 'dug lhan cig mi 'chag khyim gcig na mi nyal/_dge slong thams cad kyi 'jug tu gzhag_/bsil yab g.yob pa dang lhung bzed bkru bar bya/_chad pa byas nas zhag drug
[\[62a.3\]]gi bar du dge 'dun la mgu ba'i las bya'o/_/ma bcabs na chad pa mi dgos te mgu bar zad do/_/chad pa byed du gzhug pa ni nga rgyal med pa dang bcas pa'i nyes pa med pa'i phyir ro/_/nang sbyang bar bya ba'i phyir yid mgu bar byed du gzhug go/_/ltung ba las 'byin pa'i phyir 'byung bar gsol lo/_/dge
[\[62a.4\]]'dun la rag las zhes bya ba ni dbang yod pa'i don to/_/dge slong nyi shu med ces bya ba ni grangs ma tshang na mi phyin zhes bya ba'i don to/_/de ni 'du shes zhes bya ba ni nges pa'o/_/yang na phyin pa'i dus 'dis zhes bya ba'i rgyu ste gzhung 'di la bya'o/_/glengs shing dran par byas pa la bdag nyid bka' blo mi bde ba la
[\[62a.5\]]gnas na nyes byas so/_/ma glengs shing dran par ma bgyis par bdag nyid bka' blo mi bde ba la gnas na bsgo ba mi 'chags so/_/mtshams kyi nang rol nas bsgo'am/_phyi rol nas bsgo 'am sa la 'dug ste nam mkha' la 'jug pa'am/_dge 'dun gyis dge 'dun longs pa la bsgo na bsgo bar mi
[\[62a.6\]]chud do/_/dge 'dun lhag ma bcu gsum mi brjed pa'i tshig go/_/gnyis mi mngon pa'i gleng gzhi ni sangs rgyas bcom ldan 'das mnyan du yod pa na bzhugs so/_/de'i tshe mnyan du yod pa na tshe dang ldan pa 'char ba po bsod snyoms las 'khor te/_khyim bdag gi chung ma sbed ma'i khyim du song ngo /_/de stan
[\[62a.7\]]bting ba la 'dug pa dang /_sbed ma yang 'char ba la chos nyan pa'i phyir 'char ba dang stan gcig la pus mo sprad de skyabs yod pa na 'dug cing chos 'chad pa dge bsnyen ma sa gas mthong nas/_de ltar ma dad pa rnams kyis mthong na ni dge sbyong gi chos ma yin pa zhig byed du gdon mi za'o zhes sgur par yang
[\[62b\]]
[\[62b.1\]]'gyur na de lta bu mi mdzes pa nyan thos rnams la spangs pa'i phyir dge bsnyen ma des snyan du gsol to/_/legs pa bcu gzigs nas bka' stsal pa/rnam grangs du ma'i sgo nas smad nas/_yang dge slong gang zhes 'dul ba la bslab pa'i gnas bcas so/_/dge slong gang zhes bya ba ni 'char ba
[\[62b.2\]]ste/_gzhan yang de dang 'dra'o/_/bud med ces bya ba ni mi tshangs par spyad pa'i chos bzod pa'o/_/lhan cig ces bya ba ni de dang lhan cig pa'o/_/gnyis zhes bya ba ni skyes pa dang bud med gnyis so/_/dben pa zhes bya ba ni gang na skyes pa'am/_bud med dam/_ma ning gzhan su yang med
[\[62b.3\]]pa'o/_/skyabs yod pa zhes bya ba ni rtsig pa 'am sab mo'am/_yol bas bskyabs pa'o/_/stan la zhes bya ba ni stan gyi rnam grangs su gtogs pa gang yang rung ba'o/_/'dug ces bya ba ni 'dom gang gis 'khor ba na rkub bzhag cing 'dug pa'o/_/'dod pa chog pa zhes bya ba ni mi tshangs par spyod du
[\[62b.4\]]khom pa'i phyir chog pa'o/_/dge bsnyen ma'i tshig gis nges par bya ba ni bden pa bzhi la the tshom med cing rtogs la dkon mchog gsum la skyabs su song ba mngon par btul ba srog gi phyir yang brdzun du mi smra ba ni dge bsnyen ma yid ches pas zhes bya ba'o/_/chos gsum las gang yang rung zhes bya
[\[62b.5\]]ba ni phas pham pa dang lhag ma dang ltung ba ste/_de dag las gang yang rung ba'o/_/dge slong bud med dang stan gcig la 'dug pa'am/_chang 'thung ba'am/_gong du smos pa gsum las gang yang rung ste/_sdig pa'i las su byed pa cung zad cig mthong ngo zhes dge bsnyen ma smra na de dag las gang dge slong gis
[\[62b.6\]]khas len pa byed du chug shig ces byed du bcug pa ni ltung ba bshags shing byed du gzhug pa'o/_/'di ni ma nges pa'i chos so zhes bya ba ni chos de dag gtan la ma phebs pa'o/_/de la nyes pa ni dge bsnyen yid ches pa'i tshig gis gang dang gang glengs pa de dang de byed du gzhug go/_/de ste khas mi len na gsol
[\[62b.7\]]ba dang zhu ba'i las kyis nyes pa'i ngo bo nyid tshol du gsol cig_/nyes pa mthong na khas mi len na nyes pa'i ngo bo nyid tshol ba'i dge slong gis chad pa rab tu dbyung bar mi bya/_bsnyen par rdzogs par mi bya/_dge tshul g.yog byed du mi gzhug_/mtshams kyi nang na dge slong tshul khrims nyams sam/_lta ba nyams
[\[63a\]]
[\[63a.1\]]pa'am/_'tsho ba nyams pa'am/_spyod lam nyams pa la ma gleng shig_/dran par ma byed cig_/lung ston pa'am 'doms su ma gzhug shig_/'dul ba 'dzin pa'i dge slong yod na dge 'dun gyi dbus su 'dul ba ma 'chad cig_/gso sbyong dang tshul nas 'byung ba'i tshe/_gsol ba dang
[\[63a.2\]]las kyi nang du ma gzhug cig_/de kun byas na nyes byas su 'gyur ro/_/ma nges pa gnyis pa'i gleng gzhi ni bcom ldan 'das rgyal po'i khab na bzhugs so/_/de'i tshe dge slong ri bo dang khyim bdag gi chung ma nyes sman gnyis 'dod pa ni mi chog par stan la 'dug pa dge bsnyen ma legs skyes mas mthong ste/_de ltar
[\[63a.3\]]gyur pa snyan du gsol nas 'dul ba la bslab pa'i gnas bcas so/_/'dod pa chog par bya ba'i nyes pa de med de phas pham par mi 'gyur bas na/_chos gnyis zhes bya ba smos te/_gnyis ni dge 'dun gyi lhag ma dang ltung ba ste/_de dag gang gis gleng ba de byed du gzhug go/_/ma nges pa ni snga ma gcig
[\[63a.4\]]pur ma zad kyi 'di yang ma nges pa'i chos yin pas na gtan la ma phab pa'i don to/_/so sor thar pa'i mdo gdon pa bzhi pa mi brjed pa'i tshig go/_/spang ba'i ltung byed las brtsams te 'chang ba'i gleng gzhi ni bcom ldan 'das mnyan du yod pa na bzhugs so/_/de'i tshe dge slong dag de lta bu'i gos mang por
[\[63a.5\]]gyur te gos la longs spyod de/_gtsug lag khang chag chag gdab pa la sogs pa las sna re byed kyang gos lan re brje zhing gon nas kha ton dang lung dbog pa dang /_bsam gtan byed pa'i bar chad du gyur nas/_dge slong rnams kyis snyan du gsol to/_/de'i tshe sman pa'i rgyal po 'tsho byed kyis ras bzang
[\[63a.6\]]po gcig sangs rgyas la yon du phul nas kun dga' bo la chos gos su drubs shig ces bka' stsal nas/_sangs rgyas kyi chos gos gsum du drubs pa dang lhag ste kun dga' bo nyid dang /_sras rA hu la gnyis kyi yang stod g.yogs gnyis dang lnga longs so/_/de nas bcom ldan 'das lo sar gyi
[\[63a.7\]]lhags pa che ba'i yul a la byir zhes bya bar gshegs nas de'i nub mo srod la ni chos gos lnga pa gsol to/_/des kyang mi thub ste grang bar gyur nas gung la chos gos bdun pa gsol to/_/des kyang mi thub nas tho rangs chos gos sbyar ma gsol na lhags pa thub pa dang /_nga lta bu sha mdangs 'jam
[\[63b\]]
[\[63b.1\]]zhing gzhon pa yang chos gos gsum gyis chog na/_khyed la des cis mi chog ces 'dod pa chung ba dang mgu sla ba dang /_yo byad nyung ngus chog pa dang /_nyung ngu la sogs pa'i bsngags pa brjod de/_dge slong gos mang du 'chang zhing yo byad mang po la chags pa la rnam grangs du ma'i sgo nas smad nas/_yang
[\[63b.2\]]dge slong chos gos zin te gtan pa phyung nas chos gos gsum bcos shig ces 'dul ba la bslab pa'i gnas bcas so/_/de ltar bslab pa bcas pa dang /_khyim bdag gcig gis kun dga' bo la bdag gis snga mo zhig nas btsun pa 'od srungs chen po lha dang mi'i mchod pa'i gnas de la bdag
[\[63b.3\]]gis bshos dang gos shig gsol bar bgyi ba las bdag cag khyim pa las kyis brel te phyag tu ma phul na 'di tsam zhig kun dga' bos 'od srungs chen po la dbul bar gsol zhes byas pa dang /_kun dga' bos bsams pa dang /_bdag gis blangs na ni bslab pa dang yang 'gal/_ma blangs na
[\[63b.4\]]ni 'od srungs chen po'i rnyed pa yang nyams la khyim bdag kyang bsod nams mi thob na bdag gis blangs te snyan du gsol lo snyam du bsams nas/_blangs te gsol ba dang rjes su gnang ngo /_/de nas bcom ldan 'das kyis bslab pa la nan tan byed pa dang /_gus pa'i yon tan brjod nas yang dge slong gang
[\[63b.5\]]chos gos zin ces bya ba la sogs pa rtsa ba'i tshig rnams so/_/chos gos zin ces bya ba ni dge slong gi chos gos bkru ba dang dra ba dang drub pa dang kha dog bsgyur ba la sogs pa zin pa la bya'o/_/gtan pa phyung zhes bya ba ni tshul du zhugs pa'i dge 'dun rnams tshul nas 'byung ste tshul nas 'byung ba'i yon
[\[63b.6\]]tan gtan pa drub pa yin pas na gtan pa drubs dang /_zhag bcu las 'das kyang spang ba'i ltung bar mi 'gyur te/_gtan pa ma drubs sam gtan pa phyung ba'i tshe zhag bcu las 'das na spang ba'i ltung bar 'gyur ro zhes bshad do/_/dge slong zhes bya ba ni dge slong mang po ste gzhan yang de dang 'dra'o/_/zhag
[\[63b.7\]]bcu las 'das te/_zhag bcu gcig gi skya rengs shar na spang bar 'gyur ro/_/gos lhag ces bya ba ni byin gyis brlabs pa las lhag pa'o/_/rung ba ma yin zhes bya ba ni rung bar ma byas pa'o/_/chongs shig ces bya ba ni bdag gir bya ba'o/_/de las 'das par bcangs na ni zhes bya ba ni zhag bcu las thal
[\[64a\]]
[\[64a.1\]]ba'o/_/spang ba'i ltung ba zhes bya ba ni dngos po spangs nas ltung ba bshags par bya'o/_/de la nyes pa ni dge slong gis gos shig rnyed na zhag bcu tshun chad du byin gyis brlab par bya/_spang bar bya/_rung bar bya/_gzhan la sbyin par bya/_de ltar ma byas na zhag bcu gcig gi skya rengs shar na
[\[64a.2\]]ltung bar 'gyur ro/_/ltung bar 'gyur ba'i dngos po ma bshags sam/_bral bar ma byas sam ma spangs na de tshun chad dge slong gis yo byad ji snyed rnyed pa de thams cad spang ba'i ltung bar 'gyur ro/_/zhag bcu ma lon yang spang ba'i ltung bar 'gyur ba yod de/_snga ma zhag bcu 'das pa'i rgyun gyis spang bar 'gyur
[\[64a.3\]]ba'o/_/spang bar bya ba'i gos de chus khyer ram mes tshig na spang du med pas nyes pa bshags par bya'o/_/gos rnyed ma thag tu dge slong sems 'khrugs sam/_nad kyis gzir nas mi dran par gyur nas/_nam de'i sems rnyed pa nas zhag bcu ba grang bar bya'o/_/gos mang po zhig sngags kyis ma btab byin gyis
[\[64a.4\]]ma brlabs par nam 'tsho ba'i bar du 'chang yang ltung bar mi 'gyur ba yang yod do/_/nyi ma re re zhing gos las slar phyung zhing gzhan la byin gyis rlob pa'o/_/zhag bcu las 'das kyang ltung bar mi 'gyur ba yang yod de/_gos kyi rgyu rung la spun mi rung ba'am/_rgyu dang spun gnyis ka mi rung ba ste/_mi rung ba ni
[\[64a.5\]]rnga mo'i bal dang /_ba lang dang /_ra dang /_ri dwags kyi bal dang 'dres pa ni zhag bcu las 'das kyang ltung ba med de nyes byas su 'gyur ro/_/zhag bcus ltung bar 'gyur ba'i tshe gcig tu bcangs kyang ltung bar mi 'gyur ba yod do/_/zhag bcu tshun chad kyis dus las 'das pa'o/_/zhag bcu ma lon pa la zhag
[\[64a.6\]]bcu lon par 'du shes sam/_zhag bcu lon pa na ma lon par 'du shes pa ni thams cad kyang nyes byas so/_/gtan pa ni bting yang zhag bcu las 'das pa'i nyes pa yod de/_dge slong gis gos spang bar bya ba ma spangs ma bshags par dge 'dun gyi gtan pa bting ba'o/_/dge slong la ltung bar 'gyur
[\[64a.7\]]ba de bzhin du dge slong ma dang bslab pa byin pa la yang de bzhin no/_/'bral ba'i gleng gzhi ni sangs rgyas bcom ldan 'das mnyan du yod pa na bzhugs so/_/de'i tshe na dge slong dag mang zhig rnyed par gyur nas/_gos 'khru ba dang /_dra ba dang /_drub pa dang /_kha dog bsgyur ba la sogs pa'i las byas nas
[\[64b\]]
[\[64b.1\]]tshang thur gyi nang du bcug ste/_dge slong gzhi na gnas pa rnams la bcol nas/_gzhi na gnas pa rnams kyang gos skem pa dang /_sdud cing sbed pa dag byed pas lung dbog pa dang klog pa'i bar chad du yang gyur la bdag cag ljongs rgyur dong ba rnams kyang stod g.yogs dang smad g.yogs nyi tshe gyon zhing
[\[64b.2\]]'gro bas na/_gos kyis ma g.yogs pa snang zhing mi mdzes par gyur pas/_yang dge slong gang dag chos gos dang 'bral du mi rung ngo zhes 'dul ba la bslab pa'i gnas bcas so/_/de la rjes su gnang ba ni bcom ldan 'das rgyal po'i khab na bzhugs te de'i tshe rgyal po'i khab kyi sde chen po'i phug na
[\[64b.3\]]'od srungs chen po gnas te/_bco lnga dang bcu bzhi'i gso sbyong rgyal po'i khab kyi dge 'dun dang lhan cig byed do/_/de nas bco lnga'i gso sbyong gi dus kyi tshe/_'od srungs chen po gso sbyong la song song ba dang /_chu bo dbyar bzangs 'brub nas chos gos sbyar ma la sogs pa yang gsher te/_de'i
[\[64b.4\]]skam srad la ring mo zhig thogs pas gso sbyong sar phyis par gyur to/_/de ltar gyur pa snyan du bdas nas/_'od srungs rgas thug pa dang /_shA ri'i sras po rlung nad can la sogs pa chos gos dang 'bral bar mi 'gyur bar dge 'dun gyi sdom pa byin cig ces sdom pa gnang ngo /_/chos gos
[\[64b.5\]]zin gtan pa phyung zhes bya ba ni gong ma bzhin no/_/nub gcig ces bya ba ni zhag gcig skya rengs shar na ltung bar 'gyur ro/_/chos gos gsum zhes bya ba ni sbyar ma dang /_bdun pa dang lnga pa'o/_/chos gos gzhan na 'dug la dge slong mtshams kyi nang na 'dug na skya rengs shar na spang ba'i ltung
[\[64b.6\]]bar 'gyur ro/_/dge 'dun gyis chos gos byin gyis brlabs te/_nub gcig mtshams kyi phyi rol du 'bral na nyes pa bshags par bya'o/_/gos kyi dngos po ni spang mi dgos so/_/mtshams kyi phyi rol na chos gos bzhag ste/_dge slong mtshams kyi nang na 'dug gam/_dge slong nam mkha' la
[\[64b.7\]]gnas te/_chos gos sa la 'dug ste/_bar du skya rengs kyis chod na spang ba'i ltung bar 'gyur ro/_/dge slong khyim gcig pa'i gnas shig na gnas nas chos gos nang na kun bzhag pa'am/_khyim gyi phyi rol du 'dom gang tshun chad mi dag 'dug pa ni spang bar mi 'gyur ro/_/yang na khyim de'i yos rngo ba dang phye
[\[65a\]]
[\[65a.1\]]'thag pa dang /_khye'u sus za ba dang /_skom 'thung ba'i gnas de dag ni bdag gi 'dug gnas te nang du skya rengs shar na yang spang ba'i ltung bar mi 'gyur ro/_/nang ngam 'dug gnas su chos gos bzhag ste/_bdag nyid gzhan na 'dug na ltung bar 'gyur ro/_/grong gnyis pa la
[\[65a.2\]]yang de bzhin du sbyar ro/_/shing thags kyis bskor ba'i grong na 'dug na ni nang kun dang phyi rol 'dom gang tshun chad chos gos bzhag la bdag kyang nang na ltung bar mi 'gyur ro/_/de las 'das na nyes pa nyid do/_/grong rtsig pas bskor ba'i 'dug gnas na kun dang phyi rol 'dom gang tshun chad dam/_ba lang
[\[65a.3\]]'gro ba'i mig rdul grar reg pa'am/_mi rang bzhin gyis ngo tsha shes pa'i bshang gci tshun chad ni 'dug gnas te 'bral bar mi 'gyur ro/_/de las 'das na 'bral bar 'gyur ro/_/'obs kyis bskor ba ni de nyid 'dug gnas te/_bral bar mi 'gyur ro/_/grong gcig pa'i 'dug gnas gcig gang zhe na/_lha
[\[65a.4\]]khang ngam/_'dun sa 'am/_skyed mos tshal lam/_'dug gnas su chos gos bzhag gam lha khang du chos gos bzhag na ltung bar mi 'gyur ro/_/gzhan du gnas na ltung bar 'gyur ro/_/spun mang po'i khyim sgo gcig pa zhig na sgo nyid 'dug gnas yin te grong du gnas sam 'dug na spang bar mi 'gyur ro/_/
[\[65a.5\]]lam du zhugs pa'i dge slong gis 'dom bzhi bcu rtsa dgu tshun chad 'bral bar mi 'gyur ro/_/'greng ba dang 'dug pa dang nyal ba'i 'dom gang kho ra khor yug tshun chad mtshams so/_/mtshams kyi bar du nyal na lus dang bral ma thag tu nyes par 'gyur ro/_/dge slong pha la nyes par 'gyur ba de bzhin du dge
[\[65a.6\]]slong ma dang bslab pa byin pa la yang de bzhin no/_/dge slong dang /_dge slong ma dang /_dge sbyong ma ni nyes byas su 'gyur ro/_/gos kha sogs 'jog pa'i gleng gzhi ni sangs rgyas bcom ldan 'das mnyan du yod pa na bzhugs so/_/de'i tshe na dge slong rnams de lta bu'i gos mang du rnyed de sngon po dang /_ser po dang /_
[\[65a.7\]]dmar po dang /_srab mo stug po la sogs pa rnyed kyang gos su ma langs nas nam de lta bu zhig rnyed na bya'o snyan nas re ba dang bcas pas sogs shing zla ba gcig las 'das par bzhag pas na dge slong dag gis snyan du gsol te/_'dod pa mang ba mgu mi myong ba gso dka' ba zhes smad nas sbyangs pa'i yon
[\[65b\]]
[\[65b.1\]]tan la dga' ba dang 'dod pa nyung ba'i bsngags pa brjod nas bslab pa bcas te/_yang dge slong zhes bya ba ni rtsa ba'i tshig rnams so/_/dge slong chos gos zin te gtan pa phyung zhes bya ba ni gong ma bzhin no/_/gos rnyed ces bya ba ni gzhan las so/_/dus ma yin pa'i gos zhes bya ba ni dge slong gis gos
[\[65b.2\]]rnyed pa'i dus ni gang zhe na/_gnas su gtan pa drubs te/_ston zla tha chungs nas dpyid zla ra ba'i bar du ste/_de ni gos slong ba'i dus so/_/de phan chad ni dus ma yin no/_/gnas su gtan pa ma drubs na thams cad kyang gos kyi dus ma yin no/_/'dod ces bya ba ni dgos par gyur pa'o/_/zla ba gcig gi
[\[65b.3\]]bar du zhog ces bya ba ni zla ba gcig tshun chad do/_/gos rnyed du re ba yod na zhes bya ba ni dge slong gis gos re ba gang zhe na/_pha ma dang /_phu nu dang /_mkhan po dang /_slob dpon gyis byin grang snyam du sems pa'am/_lo lnga la rnyed pa'am/_lo drug la rnyed pa'am/_gtsug phud kyi dus ston dang /_
[\[65b.4\]]khang pa'i ston mo'am/_dus ston chen po la rnyed grang snyam du sems pa'o/_/kha ma longs pa zhes bya ba ni sbyar ma dang stod g.yogs kyi kha ma longs pa longs par bya ba'i phyir ro/_/de las 'das par bzhag na zhes bya ba ni thal ba'o/_/spang ba'i ltung ba zhes bya ba ni dngos po spangs nas ltung ba bshags
[\[65b.5\]]par bya'o/_/dge slong gis tshes gcig la gos sngon po'am/_dmar po'am ser po zhig rnyed na de zhag bcu tshun chad du byin gyis brlab par bya'o/_/gzhan la bskur bar byas de ltar rung bar ma byas na spang ba'i ltung bar 'gyur ro/_/de ste dge slong gis gos sngon po'am/_dmar po dang ser po zhig
[\[65b.6\]]tshes gcig la rnyed nas de kha ma longs na rnyed du re ba yin na zla ba gcig tu gzhag par bya'o/_/de ste tshes gcig gi nyin par kha sogs rnyed na zhag bcu tshun chad du byin gyis brlab par bya'o/_gzhan la bskur bar bya sbyin par bya/_de ltar ma byas na spang ba'i ltung bar 'gyur ro/_/ji ltar gos sngon po
[\[65b.7\]]la spang ba'i ltung bar 'gyur ba de bzhin du sbyar te/_gos longs ba zhig na zhag bcu 'das nas spang ba'i ltung bar 'gyur ro/_/gos kha ma longs pa kha sogs na ma rnyed pa nas zhag bcu las 'das na spang bar 'gyur ro/_/kha sogs ma rnyed na zla ba gcig las 'das na ltung bar 'gyur ro/_/gos tha na lhag khru
[\[66a\]]
[\[66a.1\]]gang yan chad la ltung bar 'gyur ro/_/dge slong gis chos gos bkru ba dang /_brkyang ba dang /_dra ba dang /_drubs pa dang /_kha dog bsgyur bar bya/_sbyar ma dang /_bting ba ni nyis rim du gyis shig_/stod g.yogs dang mthang gos ni chig rim du gyis shig_/sbyar ma nyis rim las sum rim du
[\[66a.2\]]sbyar na byed pa'i tshe nyes byas so/_/zhag bcu las 'das na spang bar 'gyur ro/_/nyis rim las phye ste zhag bcu las 'das na spang bar 'gyur ro/_/stod g.yogs dang mthang gos chig rim las nyis rim du sbyar na spang ba'i ltung bar 'gyur ro/_/zla ba gcig las gos lhag pa bcangs na spang bar 'gyur ro/_/zhes 'byung ba/_
[\[66a.3\]]gos rnyed nas dge slong sems 'khrugs na/_nam rang gi sems rnyed tshun chad zla ba gcig tu brtsi'o/_/zla ba gcig 'das par nyes par 'gyur la/_tshe gcig tu bcangs kyang nyes par mi 'gyur ba yod de/_zla ba gcig tshun chad dus byas pa'o/_/gos lhag zla ba drug tu bcangs kyang nyes par mi 'gyur ba yang yod
[\[66a.4\]]do/_/gos rnyed nas zla gcig lon pa dang /_dge 'dun gyi gtan pa bting bar gyur pa'o/_/kha sogs zla ba gcig tu zhog shig ces bya ba yang /_chos gos gsum la gcig ma chog pa la chos gos gsum tshang ba la gos lhag pa thams cad ni kha sogs su mi chud de/_zhag bcu las 'das na spang bar 'gyur ba ni bcom
[\[66a.5\]]ldan 'das kyis gnang ba'i gos rnam pa bdun po la bya'o/_/mi gnang ba'i gos la zla ba gcig las 'das kyang spang bar mi 'gyur te/_mi gnang ba gang zhe na/_rgyu rung la spun mi rung ba'am/_spun rung la rgyu mi rung ba dang /_gnyis ka mi rung ba ste/_rnga mo'i bal dang /_ra'i bal dang /_ri dgas kyi bal dang 'dres pa ni
[\[66a.6\]]zla ba gcig las 'das kyang nyes par mi 'gyur ro/_/de la chos gos sbyar ma ni rnam pa dgu ste/_snam bu dgu pa dang /_bcu gcig pa dang /_bcu gsum pa dang /_bco lnga pa dang /_bcu bdun pa dang /_bcu dgu pa dang /_nyi shu rtsa gcig pa dang /_nyi shu gsum pa dang /_nyi shu lnga pa'o/_/ci'i phyir tshar bu
[\[66a.7\]]can du bya zhe na/_khyim bdag mgon med kyis dge slong la phyag 'tshal ba las mur 'dug dang nor bas de dang bye brag tu bya ba'i phyir yul mnyam ka'i 'bras zhing rnang la gzigs nas chos gos snam bu can du gyis shig ces bka' stsal to/_/'khru ba'i gleng gzhi ni sangs rgyas bcom ldan 'das
[\[66b\]]
[\[66b.1\]]mnyan du yod pa na bzhugs so/_/de'i tshe mnyan du yod pa na tshe dang ldan pa 'char ba po yang rab tu phyung ste/_chung ma sbed ma yang skye dgu'i bdag mo gau ta mI sa rab tu phyung nas gau ta mI'i gan nas tshe dang ldan pa 'char ba po 'ongs pa thos nas de [(]bltar [,]ltar [)]'gro'o zhes song ba dang 'char ba po'i gnas khang na gnyis su chos
[\[66b.2\]]'chad pa las/_'dod chags skyes pa mos tshor ba dang bros nas phyi bzhin du bsnyags pa dang /_lam du khu ba byung nas 'dod chags zhi ba mthong ba dang /_mo yang slar log go/_/de nas gos de mo la 'khru bcol ba dang /_mos kyang khu ba blangs nas mtshan gyi nang du blugs pa dang phyis bur chags te bu byung
[\[66b.3\]]ba las/_ma dad pa rnams 'phya zhing mi snyan par 'dzer te/_'char ba bkug ste rmas na mad do zhes gsol nas rigs pa ma yin tshul ma yin zhes smad nas/_yang dge slong zhes bya ba ni 'char ba ste gzhan yang de dang 'dra ba'o/_/gnyen ma yin zhes bya ba ni pha dang ma'i zung bdun tshun chad ni gnyen/_de phan
[\[66b.4\]]chad gnyen ma yin no/_/dge slong ma zhes bya ba ni chos de la zhugs pa'o/_/gos rnying pa zhes bya ba ni sar pa la nyes par mi 'gyur bas rnying pa zhes smos so/_/gos zhes bya ba ni bal las byas pa dang /_sha na ka'i shun pa dang /_zar ma'i shun pa dang /_shing bal gyi dang /_rtswa du gu la'i dang /_rtswa ko pa la'i
[\[66b.5\]]bal dang /_srin bal te rnam pa bdun po las gang yang rung ba'o/_/'khru zhes bya ba ni tha na chu'i nang du gcal ba tsam yang ngo /_/'tshed ces bya ba ni tha na tshon gyi nang du bsubs pa tsam mo/_/'chag ces bya ba ni thal mo brdabs pa tsam mo/_/spang ba'i ltung ba zhes bya ba ni dngos po spangs nas ltung ba bshags
[\[66b.6\]]par bya'o/_/gnyen yin nam ma yin zhes the tshom za bzhin du bcol na nyes byas su 'gyur ro/_/gnyen ma yin pa'i dge slong ma la bcol kyang ltung bar mi 'gyur ba yang yod do/_/phrin dang phrin yig dang /_lag brda dang gcig nas gcig tu brgyud de bcol ba dang /_dge slong ma smyon ma dang /_
[\[66b.7\]]sems 'khrugs pa dang /_nad kyis gzir ba dang /_glen ma dang /_lkugs ma dang /_'on ma rnams la 'khrur bcol na thams cad kyang nyes byas su 'gyur ro/_/ma ning ngam/_pha ma dang /_dgra bcom pa bsad pa dang /_sangs rgyas la ngan sems kyis khrag phyung ba dang /_mu stegs can dang /_rkun gnas su gnas
[\[67a\]]
[\[67a.1\]]pa dang /_mi gnas pa dang /_sngar 'khrugs pa dang /_sngar nyes pa byung ba rnams la bcol na thams cad la nyes byas su 'gyur ro/_/dge 'dun gyi gos sam/_bkrus zin pa'am/_thun mong du dbang ba'am/_gzhan gyi phyir bcol ba ni thams cad du nyes byas su 'gyur ro/_/dge 'dun gyi dbyen byed
[\[67a.2\]]pa dang /_rjes su phyogs pa dang /_bslab pa byin pa la 'khrur bcol na spang ba'i ltung bar 'gyur ro/_/'gro ba gzhan du gnas pa'i bud med dang /_dge sbyong ma dang /_mu stegs ma dang /_khyim mi mo la bcol na thams cad du nyes byas su 'gyur ro/_/len pa'i gleng gzhi ni sangs rgyas bcom ldan 'das mnyan du yod
[\[67a.3\]]pa'i dze ta'i tshal na bzhugs so/_/de'i tshe na dge slong ma rnams dgon pa na gnas su gnang ste/_dge slong ma ut+pa la'i kha dog ma 'khor dge slong ma lnga brgya tsam dang langs pa tshal du nyin par bsgom du dong ba las dge slong ma'i 'khor rnams ni mkhan mo lta rdzu 'phrul gyis byon grang zhes der bzhag nas rang rang gi gnas
[\[67a.4\]]su slar log go/_/mo 'ba' zhig 'gog pa'i snyoms par zhugs shing 'dug pa dang /_de'i nub mo mi rgod dag cig lhags pa dang /_de dag kyang dad pa skyes nas ras bzang po yug gcig spyan gzigs kyis bkang ste/_de'i drung du bzhag ste dong ngo /_/phyi de nyin mo ras dang spyan gzigs khyer te dze ta'i gtsug lag
[\[67a.5\]]khang du dbul bar byas pa dang /_bsnyen dga' bo gtsug lag khang gi sgo na 'chag cing 'dug pas spyan gzigs ni gtsang sbyor la gtad nas rang bslangs so/_/phyis ut+pa la'i kha dog can bcom ldan 'das kyi zhabs la phyag 'tshal du song ba dang /_bcom ldan 'das kyis gos ngan na 'dir dbyar gnas pa'i
[\[67a.6\]]dge slong ma rnams gos kyi rnyed pa ma grub bam zhes kun dga' bo la smras pa dang /_btsun pa rnyed mod kyi sring mo 'di ni rang bzhin gyis bsam pa dge ba cung zad ci rnyed kyang dkon mchog gsum la dbul la/_de ring yang ras bzang po gcig rnyed na bsnyen dga' bos blangs so zhes gsol pa dang /_ci dge
[\[67a.7\]]slong ma gnyen ma yin pa las gos len tam zhes smras pa dang /_btsun pa de bzhin no zhes gsol nas/_gnyen yin kyang de la sbyin pa'i 'du shes bskyed kyi/_gnyen ma yin pa la chos gos lnga tshang ngam mi tshang mi rtog par thob thob len to/_/grong khyer yangs pa'i mdzod nas chos gos phyung ste/_dge slong
[\[67b\]]
[\[67b.1\]]ma ut+pa la'i kha dog la byin cig ces bka' stsal to/_/de ltar gyur pa de'i phyir yang dge slong gang gnyen ma yin pa zhes 'dul ba la bslab pa'i gnas bcas te rtsa ba'i tshig rnams so/_/brjod pa ma gtogs zhes bya ba ni mnyan du yod pa na khyim bdag dad pa khyo shug gnyis shig gnas te/_'jig rten phyi
[\[67b.2\]]ma'i lam brgyags sogs pa'i khyim bdag gis ni dge 'dun pha rnams spyan drangs te/_gos re re yon du phul/_khyim bdag gi chung mas bshos dang na bza' phrugs re re gsol ba dang /_dge slong ma rnams gos rin chen po rnams len du mi gnang bas snyan du zhus te bka' stsal pa/_long la dge slong pha
[\[67b.3\]]dang brjer gnang ngo /_/yang dge slong gang zhes bya ba ni bsnyen dga' bo ste/_gzhan yang de 'dra ba'o/_/gnyen ma yin zhes bya ba ni pha ma'i bdun rgyud tshun chad de phan chad ma gtogs pa'o/_/dge slong ma zhes bya ba ni gang la dge slong ma'i dngos po yod pa'o/_/gos zhes bya ba ni gong du rnam pa bdun smos
[\[67b.4\]]pa'o/_/brje ba ma gtogs zhes bya ba ni bkol ba'o/_/dngos po spangs nas ltung ba bshags par bya'o zhes gsungs so/_/gnyen ma yin pa la the tshom za bzhin du blangs na nyes byas so/_/dge 'dun la phul ba'i nang du bdag gtogs pa dang /_snyan tshig tu smras pa la byin pa dang /_bsnyen
[\[67b.5\]]par rdzogs pa la byin pa dang /_rkun pos 'phrogs kyis dogs te byin pa dang /_grogs po dang brjes te byin pa dang /_grags pa dang bsod nams dang ldan pa la dge slong mas 'di 'dra ba zhig thugs brtse ba'i slad du bzhes su gsol zhes chags pa med par phul ba la nyes pa med do/_/gnyen ma yin pa'i dge
[\[67b.6\]]slong ma las gos blangs te spang bar mi 'gyur ba yang yod de phrin dang /_phrin yig dang /_lag brda dang /_gos kyi rgyu rung la spun mi rung ba dang /_gos kyi rgyu mi rung la spun rung ba dang /_gnyis ka mi rung ba dang /_dge tshul ma dang /_bsnyen par ma rdzogs pa dang /_de rnams las gos blangs na thams cad du nyes byas su
[\[67b.7\]]'gyur ro/_/bslab pa byin pa dang /_dge slong ma dbyen byed pa dang /_rjes su phyogs pa la bslabs na spang ba'i ltung bar 'gyur ro/_/slong ba'i gleng gzhi ni bcom ldan 'das mnyan du yod pa na bzhugs so/_/de'i tshe na khyim bdag khyo shug gnyis shig yod de/_longs spyod sgrub par gros byas nas des chung ma la bzang mo/_
[\[68a\]]
[\[68a.1\]]brgyags sta gon gyis shig tshong la 'gro'o/_/des kyang khyo brdzangs te btang ngo /_/de song ba'i 'og tu chung ma brgyags zong gis ras bzang po zung gcig byas nas khyim thab phyir 'ongs ma thag tu byin nas/_ras 'di su la yang ma sbyin cig ces bsgo'o/_/de de nas dze ta'i gtsug lag khang du phyag
[\[68a.2\]]'tshal du song ba dang /_dze ta'i sgo bas kyang ras bzang po zhes bstod do/_/bsnyen dga' bo yang dze ta'i gtsug lag khang gi sgo na 'chag cing 'dug pas thag ring po nas 'ong ba mthong nas/_gos de ni bdag gis kyang ma thob par mi btang ngo snyam ste/_khyim bdag zla ba tshes pa lta ste 'ongs pa legs so zhes smras nas bsnyen
[\[68a.3\]]dga' bo yang rang bzhin gyis chos 'chad mkhas pas des sbyin pa'i yon tan bshad pa dang dad pa skyes nas des 'phags pa gos shig yon du dbul lo zhes khas blangs pa dang /_khyed kyis gyon pa 'di byin zhes byas pa dang /_ras ya gcig byin no/_/byin pa'i bsod nams ni yod na spyad pa'i bsod nams
[\[68a.4\]]ni med de gos gdang la bkal bas de gsang ste song na ya gcig kyang gsang la byin khyod ni gcer bu pa dang 'dra bar phyugs rjes kyi phyi bzhin du rdul gyi nang du song shig ces nan gyis blangs te/_de yang de bzhin du song ba dang /_sgo ba dang phrad de gos bzang po ga re zhes dris na/_de na re bsnyen dga' bos chos kyi sgo
[\[68a.5\]]nas phrogs so zhes byas pa dang /_ma dad pa rnams 'phya bar gyur to/_/de nas khyim bdag mgon med zas sbyin sangs rgyas la phyag 'tshal du chas te dze ta'i sgor phyin pa dang /_sgo ba la ci mthong zhes smras na/_gzhan ni ma mthong gi/_'dir rkun po zhig byung ngo zhes smras pa dang /_bsnyen dga' bos khyim
[\[68a.6\]]bdag la chos bsgo nas khyem bdag las ras blangs so zhes byas pa dang /_khyim bdag mgon med zas sbyin gyis de lta bu mi rigs zhes sdom pa bca' bar snyan du gsol nas 'dul ba la bslab pa'i gnas bcas te/_yang dge slong gang zhe na/_rtsa ba'i tshig rnams so/_/dus ma gtogs zhes bya ba ni pa
[\[68a.7\]]ti'i dge slong bzhi bcu ljongs rgyu zhing dong ba las/_chom bos bcom nas gos med de/_bdag cag khyim pa las slong du ni mi gnang bas/_dze ta'i tshal du dge slong grogs po rnams la slong ngo /_/de ltar gyur pa snyan du bdas nas da slan chad gos rkun pos khyer ram/_rlag gam mes tshig gam chus khyer te med
[\[68b\]]
[\[68b.1\]]na slong ba'i dus yin te dus ma gtogs zhes gsungs so/_/yang dge slong gang zhes bya ba ni/_bsnyen dga' bo ste gzhan yang de dang 'dra ba'o/_/gnyen ma yin zhes bya ba dang /_gos rnam pa bdun ni gong ma bzhin no/_/khyim bdag ces bya ba ni skyes pa'o/_/chung ma ni bud med do/_/dus ma gtogs zhes bya
[\[68b.2\]]ba ni bkol ba'o/_/chos gos rkun pos khyer ba la sogs pa ni gzhan gyis khyer nas bdag la med pa'o/_/spang ba'i ltung ba ni dngos po spangs nas ltung ba bshags par bya'o/_/nyes pa ni rin thang dang kha dog dang khru'o/_/dge slong gis kAr ShA pa Na bcu ri ba dang lnga bcu ri ba'i gos bslangs te
[\[68b.3\]]grub na spang ba'i ltung bar 'gyur ro/_/kha dog sngon po dang /_ser po dang /_dmar po blangs te/_de bzhin du grub na spang bar 'gyur ro/_/khru lnga pa la lnga bcu'i bar du bslangs te grub na spang bar 'gyur ro/_/bslangs pa las lhag pa ma rnyed pa ni ltung ba med de nyes byas so/_/phrin dang phrin yig gis bslang ba dang /_khyim pa smyos
[\[68b.4\]]pa dang /_sems 'khrugs pa dang /_nad kyis zin pa dang /_glen pa dang /_lkugs pa dang /_'on pa dang /_gnyid kyis log pa dang /_phyi'i mu stegs can dang /_'gro ba gzhan du gnas pa las bslangs na nyes byas su 'gyur ro/_/gos kyi rgyu rang la spun mi rung ba dang /_spun rung la rgyu mi rung ba dang /_gnyis ka mi
[\[68b.5\]]rung ba ni nyes byas su 'gyur ro/_/stod g.yogs dang smad g.yogs slong du gnang ba'i gleng gzhi ni sangs rgyas bcom ldan 'das mnyan du yod pa na bzhugs so/_/de'i tshe bsnyen dga' bos sngon chad ni dus ma yin par gnyen ma yin pa la slong du gnang ba las/_da ni mgon med zas sbyin gyis/_khyim bdag pho la
[\[68b.6\]]slong du mi gnang bar bcas pa na rnyed pa yang rab tu nyung na yul pa ta'i dge slong mnyan du yod par 'ongs pa las lam du chom pos bcom nas stod g.yogs dang /_smad g.yogs bslang du rjes su gnang bas/_drug sde po rnams kyis pa ta'i dge slong 'di dag bslus te/_pa ta'i dge slong la sprin nas/_drug sde
[\[68b.7\]]po'i 'khor dang bcas pa drug cu dang spel te/_rgyal po dang btsun mo phreng ldan ma man chad gnyen ma yin pa'i khyim bdag gi khyim re rer yang gos phrugs bcu gsum bcu gsum bslangs so/_/de dag la yo byad bcu gsum tshang bar bslangs te 'khod pa dang /_gos bzang dgu drug sde bos bdams te khyer ro/_/
[\[69a\]]
[\[69a.1\]]ngan snyigs thams cad pa ta'i dge slong rnams la byin nas de dag 'tshem zhing 'khod pa dang dge slong dag gis gos mang du rnyed pa ga re zhes smras pa dang /_ci ltar gyur pa zhib tu smras pa las snyan du bdas nas pa ta'i dge slong rnams la bka' stsal pa/_da tshod mi zin par slong ba nyes zhes smad nas/_
[\[69a.2\]]da slan chad dus la bab kyang stod g.yogs dang smad g.yogs las lhag par blangs na spang ba'i ltung ba'o zhes bslab pa'i gnas bcas so/_/dge slong gos rkun pos khyer zhes bya ba ni g.yon can gyis phrogs par gyur pa'o/_/gos rlag ces bya ba ni rlag pa'am brjed de stor ba'o/_/me dang chu dang /_rlung ni dngos su
[\[69a.3\]]zad do/_/gnyen ma yin pa dang gos kyi rgyu rnam pa bdun ni gong ma bzhin no/_/slong zhes bya ba ni bslangs pa'o/_/'dod ces bya ba ni dgos par gyur pa'o/_/stod g.yogs dang smad g.yogs las lhag par ma len cig ces bya ba ni de las lhag par len du mi gnang ngo /_/stod g.yogs dang smad g.yogs rnam pa
[\[69a.4\]]gnyis te/_khyim pa'i dang dge slong gi'o/_/dge slong gi stod g.yogs dang smad g.yogs bslangs pa las lhag par gyur na slong ba'i tshe nyes byas so/_/thob na spang bar 'gyur ro/_/khyim pa'i stod g.yogs la yang de bzhin du sbyar ro/_/stod g.yogs smad g.yogs ma chog na yang slongs shig
[\[69a.5\]]lhag na yang slar byin cig_/ma byin na spang bar 'gyur ro/_/khyim pa'i smad g.yogs stod g.yogs bslangs pa las ma chog na yang ma slong shig_/bslangs na spang bar 'gyur ro/_/lhag na yang slar ma byin cig dge slong gis rang gi stod g.yogs dang smad g.yogs lhag par gyur pa slar ma byin nam/_lhag
[\[69a.6\]]ra bslangs na spang bar 'gyur ro/_/gos kyi rin khyim bdag gis sngar gzas pa las lhag par bslangs pa'i gleng gzhi ni bcom ldan 'das mnyan du yod pa na gzhugs so/_/de'i tshe khyim bdag khyo shug gnyis yod de/_de yang so sor 'phyo zhing bran mo la brdeg pa dang /_bsnyen dga' bos khyim bdag la
[\[69a.7\]]chos dag bshad pas de gnyis kyang snga ma'i skyon kun spangs te bran mo la yang mi rdeg pas rang gi khyim so yang tshugs so/_/de gnyis kyis bsams pa/_bdag cag 'di ltar 'khod pa yang bsnyen dga' bo'i bka' drin yin gyi 'phags pa bsnyen dga' bo la gos rin zhig dbul lo zhes sbags pa dang /_
[\[69b\]]
[\[69b.1\]]bran mo des thos nas bran mo nang gcig bsnyen dga' bo der 'ongs pa la kho'i drin slar glan pa'i phyir bsnyen dga' bo la zong spags pa sbran to/_/de nas bsnyen dga' bos khyim bdag khyo shug la/_khyed kyis nga la sbyin par gzas pa de nga la byin cig ces smras na 'phral du ma 'byor pa dang tshong pa phyug po gcig
[\[69b.2\]]la khyim bdag skyir song ba dang /_bsnyen dga' bos thabs su byas te/_tshong pa ngan pa des ras bzang po phyung ba dang /_bsnyen dga' bos nan gyis 'then te khyer ro/_/khyim bdag de la rin gzhal du bcug pa dang /_phyis de la rin ma 'khor nas/_de'i phyir tshong pas khyim bdag bzung ste/_nyi tshan la btags
[\[69b.3\]]pa dang /_de'i mdza' bo dag gis mthong nas/_khyod mar 'thungs sam/_rims nad kyis btab bam ci nyes te nyi tshan la 'dug_/bdag gis ni mar yang ma 'thungs te bu lon gyi phyir bzung ngo /_/khyod nyid kyi tshe'am pha mes kyi tshe chags/_gang yang ma yin te shAkya'i bu dag gis te gang byin pa de ni
[\[69b.4\]]mi len te lhag par slong ngo /_/de ltar gyur pa la snyan du bdas nas dge slong gi tshul ma yin zhes smad de/_gzhan gyis bshams pa las lhag par slong du mi gnang bar bcas so/_/dge slong zhes bya ba ni shAkya'i bu bsnyen dga' bo ste gzhan yang de dang 'dra ba'o/_/gnyen ma yin zhes bya ba ni pha ma'i zung
[\[69b.5\]]bdun rgyud tshun chad ni gnyen no/_/de phan chad ni gnyen ma yin no/_/khyim bdag ces bya ba ni skyes pa dang bud med do/_/gos kyi rin zhes bya ba ni gser dang dngul lo/_/bdag gi gos kyi rin des de ltar na 'di 'dra'i gos gyis shig ces bya ba ni bal las byas pa dang /_sha na ka'i shun pa las byas pa dang /_zar
[\[69b.6\]]ma'i shun pa las byas pa dang /_rtswa du gu la las byas pa dang /_rtswa ko tam pa las byas pa dang /_shing bal gyi dang /_srin bal te bdun po las gang yang rung ba'o/_/nyos la zhes bya ba ni nyo ba'o/_/dge slong ming 'di zhes bya ba ni bsnyen dga' bo ste/_de las dus su gos sbyin par sems pa'o/_/sngar ma bsgo
[\[69b.7\]]zhes bya ba ni ma sbran pa'o/_/rnam par rtog pa 'ga' zhig byung zhes bya ba ni gos tshol bar zhugs pa'o/_/gos de lta bu zhig bskos na legs so zhes bya ba ni bzang po 'dod pa'o/_/spang ba'i ltung ba zhes bya ba ni dngos po spangs nas ltung ba bshags par bya'o/_/de la nyes pa gang zhe na rin thang dang /_kha dog dang /_khru
[\[70a\]]
[\[70a.1\]]tshad do/_/kA ra ShA pa Na lnga ri ba bslangs pa las lhag par thob pa dang /_khrug lnga pa spags pa las lhag par thob pa dang /_kha dog sngon po dang /_ser po dang /_dmar po byin pa las lhag par bslangs na slong ba'i tshe nyes byas so/_/thob na spang ba'i ltung bar 'gyur ro/_/dge slong gis sngar ma
[\[70a.2\]]sbran par rnam par rtog pa skyed nas phrin dang /_phrin yig dang /_lag brda dang /_gcig nas gcig tu brgyud pas gos thob na nyes byas so/_/khyim bdag smyon pa dang /_sems 'khrugs pa dang /_nad kyis gzir ba dang /_'on pa dang /_skugs pa dang /_mu stegs can dang /_bram ze dang /_kun du rgyu ba la rnam par
[\[70a.3\]]rtog pa skyed de gos thob na nyes byas su 'gyur ro/_/khyim bdag la rnga mo'i bal dang /_ra'i bal dang /_ri dwags kyi bal dang 'dres pa/_rgyu mi rung ba bslangs na nyes byas su 'gyur ro/_/mi ma yin pa la bslangs na nyes byas su 'gyur ro/_/so so nas spags pa'i gleng gzhi ni bcom ldan 'das mnyan
[\[70a.4\]]du yod pa na bzhugs so/_/de'i tshe khyim bdag khyo shug gnyis shig yod de/_de yang so sor 'phyo zhing longs spyod kyang 'gribs/_bran mo yang brdegs pa las bsnyen dga' bos bslab pa la bzhag pa la sogs pa ltung ba gong ma dang 'dra ba'o/_/khyad par ni khyim bdag dang khyim bdag gi chung mas
[\[70a.5\]]dge slong la gos kyi rin so sor bzhag pa tsam zhig yod do/_/so sor zhes bya ba ni khyim bdag kyang bdag rang gi nor yin pa dang /_chung ma yang rang gi nor gud pa yin pa las de gnyis gcig tu bsdus nas dge slong la byin pa ni so so nas zhes bya'o/_/bdag la bskon cig ces bya ba ni gnyi gas
[\[70a.6\]]bdag dus su byin cig pa'i don to/_/gnyi gas kyang gyur pa zhes bya ba ni gos bzang po mtshungs par bya bar soms shig pa'o/_/bzang po 'dod pa zhes bya ba ni bde bar bsgrub par bya ba'i rkyen yin te/_'jam pa la sogs pa'i yon tan dang ldan par 'dod pa'o/_/phyir zhes bya ba ni rgyu la bya'o/_/nyes
[\[70a.7\]]par 'gyur ba gzhan ni gong ma bzhin no/_/bskur ba'i gleng gzhi ni bcom ldan 'das mnyan du yod pa na bzhugs so/_/de'i tshe rgyal po'i khab na bsnyen dga' bo 'dug pa'i steng du bram ze dbyar phyed kyis gos kyi rin kAr ShA pa Na drug cu sngar byin nas bsnyen dga' bo nyid ni sangs rgyas kyi zhabs 'bring du
[\[70b\]]
[\[70b.1\]]mnyan du yod par song nas/_/bram ze dbyar byed kyis gos kyi rin tshong pa zhig la phyi bzhin du yod par bskur ba las mnyan du yod par bsnyen dga' bos zong tshong ba'i gan du song ste/_zong tshong ba zhig gi lag tu bzhag go/_/phyir len par dus byas pa las bsnyen dga' bo dus su ma 'ongs nas tshong pa yang
[\[70b.2\]]bsnyen dga' bo la sdod sdod de/_mdun ma phyis pas rgyal pos chad pa kAr ShA pa Na drug cus bcad do zhes byung ba dang /_'gro khar bsnyen dga' bos zong blangs na tshong pa yang mdun ma la rings pas zong snod dang bcas te bor ba dang rgya gogs nas des klan ka btsal te tshong pa ma btang ba dang /_tshong
[\[70b.3\]]pa chad pas bcad de ma dad par gyur pa dang /_rung ba ma yin par len cing pha rol pa'i sems mi srung la thob pa la g.yeng bar byed pas ma dad par byas te/_spos 'tshong gi mas de ltar chad pa kAr ShA pa Na lnga brgya bcad pa de sus len zhes smras pa dang /_shAkya'i dge sbyong dag la dga' bas de ltar gyur
[\[70b.4\]]to zhes 'dzer ba dge slong dag gis thos te snyan du gsol to/_/de ltar gyur pa bden nam zhes bsnyen dga' bo la bkas smras na mad do zhes gsol nas rung ba ma yin rigs pa ma yin zhes bya ba bkas smad nas bslab pa'i gnas bcas te/_yang dge slong zhes rtsa ba'i tshig rnams smos so/_/dge slong gi phyir
[\[70b.5\]]zhes bya ba ni/_shAkya'i bu bsnyen dga' bo ste/_gzhan yang 'di dang 'dra ba'o/_/rgyal po zhes bya ba ni rgyal po'i rigs la sogs pa rigs rnam bzhi 'am skyes pa'am bud med rgyal por dbang bskur ba la bya'o/_/rgyal po la bka' gros dbul zhing brten pa ni blon po zhes bya'o/_/bram ze ni gtsang sbra can no/_/khyim
[\[70b.6\]]bdag ces bya ba ni phyug pa'o/_/gzhongs kyi mi zhes bya ba ni yul mi'o/_/nor can zhes bya ba ni phyug po'o/_/tshong dpon zhes bya ba ni thabs byin pa'o/_/ded dpon zhes bya ba ni 'gron pa mang po ded cing lan grangs mang du phyin pa'o/_/pho nya'i lag tu zhes bya ba ni bud med dam skyes pa'am ma ning la'o/_/gos kyi rin
[\[70b.7\]]zhes bya ba ni gser dang dngul lo/_/de nas pho nyas gos kyi rin de khyer te/_dge slong gal ba der song ste phyin pa dang /_dge slong la 'phags pa rgyal po dang bram ze la sogs pa ming 'di zhes bgyis bas khyod la gos kyi rin 'di bskur gyis 'phags pa thugs brtse ba'i slad du 'di dag bzhes su gsol zhes de skad zer ba
[\[71a\]]
[\[71a.1\]]dang /_dge slong des pho nya de la tshe dang ldan pa pho nya dge slong rnams ni gos kyi rin len du mi rung ste bdag cag dus su gos shig rnyed na ni len to zhes bya ba de skad smros shig_/rung ba zhes bya ba ni spyad par 'os pa'o/_/gal te pho nya des dge slong de la 'phags pa rnams kyi zhal ta bgyid
[\[71a.2\]]pa 'ga' mchis sam zhes de skad zer ba dang gos 'dod pa'i dge slong gis zhal ta byed pa ston cig_/gos 'dod ces bya ba ni dgos par gyur pa'o/_/kun dga'i ra ba zhes bya ba ni rung bar byed pa'o/_/dge bsnyen zhes bya ba ni skyabs su song zhing bslab tshig lnga la gnas pa'o/_/tshe dang ldan pa pho nya 'di
[\[71a.3\]]ni dge slong gi zhal ta byed pa'o/_/de nas pho nyas gos kyi rin khyer la zhal ta pa'i der song ste phyin nas zhal ta pa la tshe dang ldan pa zhal ta pa shes par gyis shig_/khyod kyis gos kyi rin 'dis 'di 'dra ba'i gos shig nyos ming 'di zhes bgyi ba'i dge slong 'ongs pa dang /_de la dus su gos rung ba skon cig
[\[71a.4\]]rung ba zhes bya ba ni spyad par 'os pa'o/_/de nas pho nyas 'phags pa zhal ta ba bdag la bstan pa la gos bdag gis phul cig par gtad pa lags kyis der long zhes bsgo shig_/de nas dge slong gis zhal ta byed pa'i gan du song ste/_tshe dang ldan pa bdag gis gos dgos so zhes lan gnyis lan
[\[71a.5\]]gsum skul cig_/byin na ni legs ma byin na lan lnga drug tu snang ba'i phyogs su 'dug shig_/snang ba'i phyogs ni bzhi'o/_/bskul ba'i sgo ni drug go/_/snang ba'i phyogs gang zhe na/_'dug gnas par khyim dang zhing dang /_las byed pa'i gnas so/_/bskul ba'i sgo drug ni khyod byon tam zhe na/_de'i phyir
[\[71a.6\]]ro zhes bya ba dang /_bde bar byon tam zhe na yang don de'i phyir ro zhes bya ba dang /_gdan 'di la bzhugs she na yang don de'i phyir ro zhes bya ba dang /_bca' ba 'cho zhe na yang don de'i phyir ro zhes bya ba dang /_bza' ba zo zhe na yang don de'i phyir ro zhes bya ba dang /_btung ba 'thung zhe na yang don de'i phyir ro zhes bya
[\[71a.7\]]ba dang /_drug po bskul ba'i sgo yin par tshig myur du smras te/_pha rol gyis ma go na sgo drug ma rdzogs pa'o/_/mi rings par dal nas smras te pha rol gyis don go na sgo drug rdzogs pa nyid do/_/gal te ma grub na de'i 'og tu stsal te thob na spang ba'i ltung ba zhes bya ba ni dngos po spangs nas ltung ba bshags
[\[71b\]]
[\[71b.1\]]par bya'o/_/de'i 'og tu gos ma grub na dang po gang nas 'ongs pa der sbron cig ces bya ba ni bdag gis slob ma mngag par bya'o/_/tshe dang ldan pa khyod kyis zong bskur ba bdag gis ci yang ma grub po zhes bya ba ni nad pa'i sman la sogs par phan ma thogs pa'o de ni 'du shes bya ba ni de dang mthun pa'i chos so /_/
[\[71b.2\]]nye bar 'gyur ba ni bdag po yang mi/_pho nya yang mi/_dge slong yang mi yin na ltung bar 'gyur ro/_/mis byin pa la mi ma yin pas pho nya byas sam/_mi ma yin pas byin la mis pho nya byas la rung bar byas na nyes byas su 'gyur ro/_/lan lnga drug tu ma thob pa las slad kyis stsal te grub na ltung bar
[\[71b.3\]]'gyur ba de la gzhan gyi sgo nas ltung bar mi 'gyur ba yang yod de/_phrin dang phrin yig gis lan lnga drug las lhag par brtsal te gos grub na nyes byas su 'gyur ro/_/de bzhin lag brda dang gcig nas gcig tu brgyud pa'ang nyes byas su 'gyur ro/_/dge slong gis khyim pa smyon pa dang /_ra ro ba dang
[\[71b.4\]]nad kyis gzir ba dang /_sems 'khrugs pa dang /_glen pa dang /_lkugs pa dang /_snyoms par zhugs pa dang /_mu stegs can dang /_'gro ba gzhan du gnas pa la/_lan drug las lhag par gos bsgrubs te thob kyang nyes byas su 'gyur ro/_/gos kyi rgyu dang spun mi gnang ba'i nang nas blangs kyang
[\[71b.5\]]nyes byas su 'gyur ro/_/spang ba'i chos gos kyi tshogs te bcu phung dang po'o//_//stan gyi tshogs las brtsams te/_srin bal las stan byed pa'i gleng gzhi ni bcom ldan 'das mnyan du yod pa dze ta'i tshal na bzhugs so/_/de'i tshe na dge slong mang po dag srin bal gyis stan sar pa byed du 'jug ste/_bya
[\[71b.6\]]ba dang byed pa mang bas kha ton dang lung 'bogs pa'i bar chad du gyur pa dang /_srin bal gyi stan bzang po la chags pas bzang po 'dod pa'i phyir rin che zhing dkon pa'i mal stan tshol zhing gzhan la slong bas na de'i phyir srog chags mang po gsod par gyur pas/_phyis mu stegs can rnams dge sbyong mgo
[\[71b.7\]]reg de la bsod snyoms sbyin par su spro zhes mi snyan par 'dzer ba dge slong dag gis snyan du gsol nas/_bkas smras pa/_mad do zhes gsol ba dang /_gso dka' dgang dka' ba zhes smras nas/_chog shes pa dang /_sbyangs pa'i yon tan la dga' ba dang yon tan bsngags nas yang dge slong gang yang zhes
[\[72a\]]
[\[72a.1\]]'dul ba la bslab pa'i gnas bcas so/_/yang dge slong zhes bya ba ni dge slong mang po ste/_gzhan yang 'di dang 'dra'o/_/stan sar pa zhes bya ba ni sar pa la rnam pa gnyis te/_sar pa nyid sar pa dang /_rnyed pa nyid sar pa'o/_/skabs 'dir sar pa nyid la bya'o/_/srin bal gyis stan
[\[72a.2\]]sar pa byed ces bya ba ni nang tshangs can dang /_bcags pa'o/_/byed ces bya ba ni bdag dang gzhan gyis so/_/spang ba'i ltung ba ni dngos po spangs nas ltung ba bshags par bya'o/_/nyes pa ni srin bal gyi phung po dang sgo nga 'byed dam 'jig gam rmel tam rmel du bcug ste/_stan ma zin bar du nyes byas so/_/zin
[\[72a.3\]]nas spang ba'i ltung ba'o/_/byas pa rnyed pa dang /_byas zin pa spyod pa dang /_rnying pa 'chos pa la nyes pa med do/_/gzhan bgyid du stsal ba dang /_gzhan gyi phyir byed pa dang /_gzhan gyis ma zin pa zin par byed pa dang /_khyim pa la du stsal ba kun nyes byas su 'gyur ro/_/bslab pa byin pa dang /_dge
[\[72a.4\]]tshul pha dang /_dge tshul ma dang /_rkun gnas kyi srin bal gyis stan byas na nyes byas su 'gyur ro/_/'gro ba gzhan du gnas pa dang /_mu stegs can dang /_kun du rgyu ba la stan byed du bcug na nyes byas so/_/rgyu dang spun gcig rung la gcig mi rung ba 'dres bar stan byed du bcug na nyes byas su 'gyur ro/_/
[\[72a.5\]]srin bal dang /_zar ma'i bal dang 'dres par byed du bcug pa dang /_srin bal dang se bo dang 'dres par byed du bcug na nyes byas su 'gyur ro/_/gding ba'i tshad bde bar gshegs pa'i tshad du byas na nyes byas su 'gyur ro/_/gding ba chen po'i tshad ni khru phyed dang lnga'o/_/chung ngu ni khru phyed dang gsum mo/_/
[\[72a.6\]]bar ma ni 'bring ngo /_/bal nag po 'ba' zhig las stan byed pa'i gleng gzhi ni bcom ldan 'das mnyan du yod pa na bzhugs so/_/de'i tshe na dge slong mang po dag lug bal nag po 'ba' zhig las stan byed de lug bal nag po yang rin che zhing rnyed dka' ste/_khyim bdag dang bram ze kun la tshol zhing
[\[72a.7\]]slong bas lung dbog pa dang bsam gtan byed pa'i bar chad du gyur pas/_don nyung ba'i dge slong rnams kyis snyan du gsol nas/_gso dka' ba dgang dka' ba zhes smad nas/_sbyangs pa'i yon tan pa dga' ba dang tshod zin pa'i legs pa bsngags nas 'dul ba la bslab pa'i gnas bcas te/_
[\[72b\]]
[\[72b.1\]]yang dge slong zhes rtsa ba'i tshig rnams so/_/yang dge slong gang zhes bya ba ni dge slong mang po ste/_gzhan yang de dang 'dra ba'o/_/bal nag po 'ba' zhig ces bya ba ni nag po la rnam pa bzhi ste/_rang bzhin gyis nag pa dang /_sngon por btsos pa dang /_sa nag gi nang du btsos pa dang /_dri ma can lta bu'o/_/skabs
[\[72b.2\]]'dir ni rang bzhin gyis nag pa la bya'o/_/lug pa la zhes bya ba ni spu'o/_/sar pa zhes bya ba ni gnyis te/_gsar du byas pa dang /_rnyed pa sar pa'o/_/skabs 'dir ni sar pa byas pa'o/_/stan zhes bya ba ni nang tshangs can dang /_bcags pa la bya'o/_/byed ces bya ba ni bdag dang gzhan gyis so/_/spang ba'i ltung ba
[\[72b.3\]]ni dngos po spangs nas ltung ba bshags par bya'o/_/nyes pa ni bal gyi phung po dang /_ke'u dang /_chun po bshig gam rmel te/_stan du byas na ltung bar 'gyur ro/_/gzhan gyis byin pa dang /_byas zin pa la spyod pa dang /_rnying pa 'chos pa la ni nyes pa med do/_/phrin dang phrin yig gis byed du bcug pa ni
[\[72b.4\]]rim pa gong ma bzhin du sbyar ro/_/cha gnyis las stan du byed pa'i gleng gzhi ni bcom ldan 'das mnyan du yod pa na bzhugs so/_/de'i tshe dge slong dag snga ma bzhin du stan nag po gcig pu byed du mi gnang ste/_de la dkar po bsres shig par bka' stsal pa dang /_de dag gis bzang po 'dod pa'i phyir dkar po cung
[\[72b.5\]]zad mtshan ma tsam zhig bsres shing byed pas don nyung ba'i dge slong rnams 'phya ste/_snyan du bdas nas rigs pa ma yin rung ba ma yin zhes smad de/_dge slong stan sar pa byed pa na phyed lug bal nag po 'ba' zhig las chug shig_/bzhi cha gcig dkar po las chug shig_/bzhi cha gcig 'khob bal las chug shig_/de
[\[72b.6\]]ltar ma byas na spang bar 'gyur ro zhes bslab pa'i gnas bcas so/_/stan sar pa zhes bya ba ni rnam pa gnyis te/_gsar du byas pa dang /_rnyed pa sar pa'o/_/skabs 'dir ni gsar du byas pa'o/_/dge slong zhes bya ba ni dge slong mang po ste/_chos 'di la zhugs pa'o/_/stan zhes bya ba ni nang tshangs can dang bcags pa la bya ste/_skabs_
[\[72b.7\]]'dir bcags pa la bya'o/_/byed ces bya ba ni bdag gis byas pa'am gzhan gyis byas pa'o/_/gnyis kyi cha nag po las chug shig ces bya ba ni bal rang bzhin gyis gnag pa'o/_/bal zhes bya ba ni spu'o/_/bzhi cha gcig dkar po las chug shig ces bya ba ni skang bal lam gnya' bal lam rtsib logs
[\[73a\]]
[\[73a.1\]]kyi bal lo/_/bzhi cha gcig 'khob bal zhes bya ba ni mgo bal dang brla bal dang lto bal la 'khob bal zhes bya'o/_/ma bcug ces bya ba ni ma bsres pa'o/_/lug bal nag po 'ba' zhig las stan byas na spang ba'i ltung ba zhes bya ba ni dngos po spangs nas ltung ba bshags par bya'o/_/
[\[73a.2\]]de la nyes pa ni dge slong gis bal srang bcu las stan gcig byed na de la lug bal nag po 'ba' zhig las srang lnga chug shig_/srang phyed dang gsum ni bal dkar po las chug shig_/srang phyed dang gsum ni 'khob bal las chug shig_/gal te dge slong gis phyed lug bal nag po las ma bcug gam/_
[\[73a.3\]]bzhi cha gcig dkar po las ma bcug gam/_bzhi cha gcig 'khob bal las ma bcug par stan sar pa byas na zin ma thag tu spang ba'i ltung bar 'gyur ro/_/de la bal nag po srang phyed dam/_srang gcig tsam gyis khyed par bcug na thams cad du ltung bar 'gyur ro/_/de la srong bcu pa'i stan ji lta ba
[\[73a.4\]]bzhin du srang nyi shu pa'am/_lnga bcu pa'am brgya pa yang rung ste/_phyed nag po bzhi cha gnyis 'khob bal dang dkar po bsre bar rig par bya'o/_/stan sar pa byas pa lo drug ma lon par stan sar pa gzhan byed du mi gnang ba'i gleng gzhi ni bcom ldan 'das mnyan du yod pa na bzhugs so/_/de'i tshe na dge slong
[\[73a.5\]]dag mal stan la longs spyod de stan de ni thung stan de ni ring stan de ni ha cang zheng chung /_de ni ha cang zheng ches zhes snga ma bor zhing stan sar pa 'ba' zhig byed pas bya ba dang byed pa mang ste/_dge ba'i phyogs nyams par gyur pas dge slong rnams kyis snyan du gsol nas/_bcom ldan 'das kyis gso dka'
[\[73a.6\]]ba zhes rnam grangs du mas smad nas chog shes pa dang /_sbyangs pa'i yon tan la dga' ba'i bsngags pa brjod de/_stan rnying pa dge slong gis lo drug gi bar du chongs shig_/lo drug ma lon par stan sar pa gzhan byed na spang ba'i ltung bar 'gyur ro zhes 'dul ba la bslab pa'i gnas bcas so/_/de la
[\[73a.7\]]lo drug ma lon par stan sar pa byed du rjes su gnang ba'i gleng gzhi ni bcom ldan 'das 'brog skyes kyi 'brog bzang po na bzhugs so/_/de'i tshe 'brog de na lhags pa dang rlung che bas las sar pa pa'i dge slong stan lo drug tu mi thub nas rdol bas las byed pa btang ngo /_/de ltar gyur pa snyan du bdas nas las sar pa
[\[73b\]]
[\[73b.1\]]pa'i dge slong gang yang rung ste/_de'i stan lo drug tu mi thub pa dang /_lo drug tshun chad stan sar pa bya bar dge 'dun la sdom pa gsol cig_/dge 'dun gyis kyang stan legs par rtog pa la mi thub pa dang /_gsol ba dang zhu ba'i las kyis lo drug tshun chad stan sar pa byed pa'i sdom pa byin cig_/stan sar pa
[\[73b.2\]]zhes bya ba la gnyis te/_gsar du byas pa dang /_rnyed pa sar pa'o/_/skabs 'dir ni gsar pa nyid la bya'o/_/dge slong zhes bya ba ni dge slong mang po ste/_gzhan yang de dang 'dra'o/_/stan zhes bya ba ni bcags pa la bya'o/_/byed ces bya ba ni bdag dang gzhan gyis byas pa'o/_/mi 'dod bzhin du zhes bya ba ni ma
[\[73b.3\]]dad par lo drug gi bar du chongs shig pa'o/_/stan rnying pa zhes bya ba ni snga ma rnying pa gang yin pa'o/_/spangs kyang rung ma spangs kyang rung ste stan sar pa byed ces bya ba ni sar pa'i gzhan gnyis pa byed pa'o/_/dge 'dun gyis gnang ba ma gtogs zhes bya ba ni bkol ba'o/_/spang ba'i ltung ba zhes bya ba ni dngos po
[\[73b.4\]]spangs nas ltung ba bshags pa'o/_/dge slong gis lo gang la stan byas nas de nyid kyi lo la stan phyi ma gnyis pa byed na nyes byas so/_/zin na spang ba'i ltung ba'o/_/stan byas pa las ma zin te de nyid bor ba ni nyes byas so/_/dge slong phrin dang phrin yig dang lag brda dang /_gzhan gyi slad du lo drug tshun chad
[\[73b.5\]]du stan byed du bcug na nyes byas so/_/rgyu rung la spun mi rung ba dang gnyis ka mi rung ba las byas na nyes byas su 'gyur ro/_/rkun gnas dang /_so sor gnas pa dang /_mu stegs can dang /_'gro ba gzhan du gnas pa la byed du bcug na nyes byas su 'gyur ro/_/gding ba sar pa la rnying pa mtho gang gis glan
[\[73b.6\]]pa'i gleng gzhi ni bcom ldan 'das mnyan du yod pa na bzhugs so/_/de'i tshe mnyan du yod pa na rgyal bo zas gtsang ma'i bu 'khor los sgyur ba'i rgyal po'i mtshan can rgyal thabs bor nas rab tu byung ste/_bdud rnam pa bzhi btul nas bla na med pa'i ye shes thob ste/_dbus kyi yul du 'byung ngo zhes sgra kun du
[\[73b.7\]]grags pa/_byang phyogs kyi tshong pas thos nas/_tshong pa de dag sangs rgyas la bsnyen bkur bya ba dang phyag 'tshal ba'i phyir der 'ongs pa dang /_de nas khyim bdag mgon med kyis tshong pa de khrid de sangs rgyas kyi gam du phyag byas nas slar 'khor te dge slong gi gnas su song ba dang /_dge slong dag nyin
[\[74a\]]
[\[74a.1\]]par bsam gtan byed pa'i gnas na dge slong dag nyin par stan la skyil mo krung bcas te 'dug 'dug pas/_de ltar rdol to zhes khyim bdag mgon med zas sbyin gyis tshong pa la byas nas tshong pa dad pa skyes nas ras yug lnga brgya stan rgyur phul lo/_/dge slong dag gis stan rnying
[\[74a.2\]]pa rnams bla gab med par phyi rol du bor te/_dge slong dag grong du chos ston la song ba'i 'og tu bcom ldan 'das mal stan byul bar bzhed de gtsug lag khang du byon pa dang phyag dar khrod na stan mang po long long por 'dug pa gzigs nas khyim bdag dad pa dang bram ze ni sha khrag zad zad du dge slong
[\[74a.3\]]dag la sbyin na/_dge slong dag ni tshod mi zin par spyod do zhes smad nas/_sbyangs pa'i yon tan la dga' ba dang /_tshod zin pa'i bsngags pa brjod nas/_stan sar pa byed na sra zhing mi rdol bar bya ba dang /_stan bzang po la chags pa mi sdug par bya ba'i phyir sar pa la rnying pa mtho gang gis glon cig
[\[74a.4\]]ces 'dul ba la bslab pa'i gnas bcas so/_/sar pa zhes bya ba la rnam pa gnyis te byas pa dang /_rnyed pa sar pa'o/_/skabs 'dir ni byas pa sar pa la bya'o/_/stan zhes bya ba ni gding ba'o/_/dge slong zhes bya ba ni chos 'di la zhugs pa'o/_/byed ces bya ba ni bdag dang gzhan gyis so/_/
[\[74a.5\]]gding ba rnying pa kun la zhes bya ba ni gal te stan sar pa gnyis pa gzhan yod na de ltar gyis shig pa'o/_/bde bar gshegs pa'i mtho gang zhes bya ba ni bde bar gshegs pa ni ston pa ste/_de'i mtho gang la mi tshad ma'i khru phyed dang do'o/_/kha dog mi sdug par bya ba'i phyir glon cig ces bya ba ni bzang po
[\[74a.6\]]la chags pa'i gnyen po dang sra bar bya ba'i phyir ro zhe'o/_/ma glan tam zhes bya ba ni ma sbyar ba la bya'o/_/kha dog mi sdug par bya ba'i phyir ma glan na spang ba'i ltung bar 'gyur ro zhes bya ba ni dngos po spangs nas ltung ba bshags par bya'o/_/gding ba sar pa la rnying pas ma glan na thams cad du spang ba'i
[\[74a.7\]]ltung bar 'gyur ro/_/gding ba rnying pa zhigs te glan du mi rung na ma glan kyang nyes pa med do/_/bde bar gshegs pa'i sor gcig gam sor phyed phri ste glan na spang bar 'gyur ro/_/gzhan la sbyin pa dang khyim pa bgyid du bcug pa ni nyes byas su 'gyur ro/_/rgyu dang spun mi rung ba phri ba'am ma phri ste/_
[\[74b\]]
[\[74b.1\]]glan na nyes byas su 'gyur ro/_/phrin dang phrin yig dang lag brdas bde bar gshegs pa'i sor gcig phri ste/_byad du bcug na nyes byas su 'gyur ro/_/lam na bal khyer ba'i gleng gzhi ni sangs rgyas bcom ldan 'das mnyan du yod pa na bzhugs so/_/de'i tshe na 'phags pa drug sde po dag nang bgros pa/_lhung
[\[74b.2\]]bzed nag po can spre'u tshil gyis rkang pa bskus pa de dag ni 'gro ba dang 'ong ba'i tshe na yang rnyed pa bsgrub cing skye bo mang po dga' bar gyur na/_bdag cag ni khron pa'i sbal ba dang 'dra ste gar yang mi 'ong bas rnyed pa yang nyung na rnyed pa sgrub cing 'phags pa 'char ba po ni gzhi na gtsug khang srung du bzhag la bdag cag
[\[74b.3\]]lnga ni bal yul du rnyed pa sgrub tu 'dong ngo zhes nas tshong pa dag yul du 'gro ba dang lhan cig tu bal yul du song ste/_slar 'khor ba'i tshe lhan cig tu dong dong ba las tshong pa dag gis shing rta bal gyis gang ba shing rta chag nas bal lam du bor ba las/_'phags pa drug sde bal bslangs te/_bzhis ni bal khur
[\[74b.4\]]re re khyer/_gcig gis ni bzhi po'i yo byad rnams khur khyer te/_tshong pa sngar gseb lam du dong dong ba las/_ri brags kyi dge slong dang grong mi dag gis mthong nas/_bal lang gis dmag 'ong ngo ri brags kyi grong mi rnams 'bros pa dang /_dge slong khur khyer ba la mu stegs can dang bal bdag 'phya zhing /_
[\[74b.5\]]ma dad pa dang /_mnyan du yod par 'ongs pa dang /_khur chen po sa la bzhag pa'i tshe sgra chen po byung bas/_dge slong rnams ma dad cing 'phya bar gyur te de ltar gyur pa snyan du bdas so/_/de nas bcom ldan 'das kyis drug sde po rnams la/_khyed kyis mi mdzes pa de lta bu byas pa bden nam zhes rmas na/_
[\[74b.6\]]btsun pa mad do zhes gsol nas dge sbyong gi bya ba ma yin dgos pa dang mthun pa dang rigs pa ma yin zhes smad nas/_dge slong gis bal lam du khyer du mi gnang bar 'dul ba la bslab pa'i gnas bcas so/_/dge slong zhes bya ba ni drug sde ste/_gzhan yang de dang 'dra ba'o/_/lam du zhugs zhes bya ba ni mya
[\[74b.7\]]ngan gyi lam mam/_skye bo mang po 'gro ba'i lam mo/_/rnyed ces bya ba ni gzhan las so/_/lug gi bal zhes bya ba ni spu'o/_/dge slong des 'dod na zhes bya ba ni gal te dgos par 'gyur ro/_/long shig ces bya ba ni blang bar bya'o/_/blangs nas dpag tshad gsum gyi bar du rang gis khyer cig ces bya ba ni
[\[75a\]]
[\[75a.1\]]dpag tshad gsum las mi 'da' bar bya'o/_/gzhan gyis khyer ba med ces bya ba ni rung bar byed pa'am g.yog med pa'o/_/de las 'das par zhes bya ba ni thal ba'o/_/spang ba'i ltung ba zhes bya ba ni dngos po spangs nas ltung ba bshags par bya'o/_/dge slong gis bal khyer nas dgon
[\[75a.2\]]pa'i lam du zhugs te/_rgyang grags phyed dam grong gcig nas gcig tu byung na nyes byas re rer 'gyur ro/_/rgyang grangs gcig tu phyin na spang ba'i ltung bar 'gyur ro/_/zhwa dang /_lham dang /_lcag pod kyi rgyu ni khyer kyang ltung ba med do/_/lug gi bal dpag tshad gsum las 'das par khyer yang ltung bar
[\[75a.3\]]mi 'gyur ba yang yod de/_phrin pa la bskur ba dang /_phrin yig dang /_lag brda dang /_gcig nas gcig tu brgyud pa dang /_smyon pa dang /_sems 'khrugs pa dang /_nad kyis gzir ba dang /_glen pa dang /_lkugs pa dang /_'on pa dang /_dmus long rnams la bskur na thams cad du nyes byas
[\[75a.4\]]su 'gyur ro/_/bal khur bcol ba las slad kyis ma gnang ba'i gleng gzhi ni bcom ldan 'das mnyan du yod pa na bzhugs so/_/de'i tshe drug sde po rnams bal yul nas rnyed pa'i bal sngar ni lngar bgo bar chad pa las slad kyis 'char bas g.yo byas nas drug tu bgos so/_/de nas 'char bas bsams
[\[75a.5\]]pa bdag gis bal gyi skal ba 'di khyim mi mo la bcol na ni khyim mi mo yang khrims med pas brkus su'ang /_dge slong ma bcu bdun sde la bcol na ni bza' ba'i rin 'og tu btang yang dag na gau ta mI skye dgu'i bdag mo ni 'khor dang bcas par 'dul ba 'dzin pa yin gyi de la bcol lo snyam du bsams
[\[75a.6\]]nas/_'char ba song song ba dang skye dgu'i bdag mo dang lam du phrad nas 'char bas smras pa bcom ldan 'das kyis bsod nams dang ldan pa ni bsams pa bzhin du 'grub bo zhes gsungs pa ni gzhan du mi 'gyur te/_bdag la yang bsod nams yod lta zhig_/bdag la bal nyung zhig mchis na skye
[\[75a.7\]]dgu'i bdag mo la bcol lo zhes byas pa dang /_mo na re de ltar rung gis da ltar sangs rgyas kyi zhabs la phyag 'tshal du 'gro yi do nod len pa btang gis skur cig ces byas so/_/de nas dge slong ma gnyis len du btang na bal chun po dam ches pas khur lci ste/_dge slong ma gnyis kyang ngal te nyal zhing 'dug
[\[75b\]]
[\[75b.1\]]pa gzhan gyis mthong nas khyed gnyis ci'i phyir nyal zhes smras na/_de'i lo rgyus zhib tu de gnyis kyis smras so/_/de nas skye dgu'i bdag mo yang bal mang po de mthong nas bal mang mod kyi skyes bu dam pa rnams ni khas blangs pa rnams la lcogs par bya dgos/_yang na ni len dgos zhes nas 'phral la slob ma
[\[75b.2\]]rnams kha bkram nas kun la bcol te byas nas zin te 'char ba'i steng du bskur te gau ta mI skye dgu'i bdag mo lag pa shin tu dmar ba ni btso blags mkhan gyi lag pa dang 'dra bar gyur pa sangs rgyas kyi zhabs la phyag 'tshal ba'i tshe/_bcom ldan 'das kyis gzigs nas bkas rmas pa ji ltar gyur/_'char
[\[75b.3\]]bas bal bgyid du stsal to zhes gsol to/_/rigs pa ma yin zhes smad nas bslab pa bcas nas yang dge slong zhes smos so dge slong zhes bya ba ni 'char ba ste/_gzhan yang de dang 'dra ba'o/_/gnyen ma yin zhes bya ba ni pha ma'i zung bdun rgyud tshun chad ni gnyen yin no/_/de phan chad ni gnyen ma yin no/_/dge
[\[75b.4\]]slong ma zhes bya ba ni chos 'di la zhugs pa'o/_/lug gi bal zhes bya ba ni spu'o/_/'khrur bcol zhes bya ba ni tha na chu'i nang du bcal ba tsam yang ngo /_/'tshed du bcol ba zhes bya ba ni tha na tshon gyi nang du bsubs pa tsam yang ngo /_/rmel du bcol zhes bya ba ni tha na tshums gcig tsam mam/_'dab ma gcig tsam
[\[75b.5\]]mo/_/spang ba'i ltung ba zhes bya ba ni dngos po spangs nas ltung ba bshags par bya'o/_/nyes pa gang zhe na/_dge slong gis gnyen ma yin pa'i dge slong ma la gnyen ma yin par 'du shes bzhin du lug gi bal 'khrur bcol na spang ba'i ltung bar 'gyur ro/_/'tshed du bcug na spang ba'i ltung bar 'gyur ro/_/rmel du
[\[75b.6\]]bcol na spang ba'i ltung bar 'gyur ro/_/gnyen ma yin pa la ma yin pa'i 'du shes sam the tshom za bzhin du bcol na nyes byas su 'gyur ro/_/dge slong ma gnyen ma lags pa la phrin dang phrin yig dang /_lag brda dang gcig nas gcig tu brgyud de bcol ba ni nyes byas su 'gyur ro/_/dge slong ma smyon ma dang /_
[\[75b.7\]]nad kyis gzir ba dang /_sems 'khrugs pa dang /_glen pa dang /_lkugs pa dang 'on pa la 'khrur bcol na nyes byas su 'gyur ro/_/mtshams med pa lnga byas pa dang /_khyim mi mo la bcol na nyes byas su 'gyur ro/_/dge 'dun gyi dbyen byed pa dang /_bslab pa byin pa la 'khrur bcol na spang ba'i ltung
[\[76a\]]
[\[76a.1\]]bar 'gyur ro/_/mi rung ba dang 'dres pa ni rnga mo'i bal dang /_ra'i bal dang ri dwags kyi bal dang 'dres pa zhig 'khrul bcol na nyes byas su 'gyur ro/_/gzhan gyi bal zhig 'khrur bcol na nyes byas su 'gyur ro/_/bsnyen par ma rdzogs pa la 'khrur bcol ba dang /_dge slong ma dang /_
[\[76a.2\]]dge tshul ma dang /_dge bsnyen ma dang /_khyim pa mo dang /_mu stegs can dang /_'gro ba gzhan du gnas pa la 'khrur bcol na nyes byas su 'gyur ro/_/sa le sbram len du mi gnang ba'i gleng gzhi ni bcom ldan 'das rgyal po'i khab bya ka lan da ka gnas pa'i 'od ma'i tshal na bzhugs so/_/de'i tshe na
[\[76a.3\]]rgyal po'i khab na blon po dang grong dpon gtsug na nor bu la sogs pa dpong sar tshogs nas rtog cing dpyod pa la zhugs te/_la la na re shAkya'i dge sbyong dag la gser rung ngo zhes zer ro/_la la ni mi rung ngo zhes zer ro/_/la la na re gser dngul su la rung ba de la ni 'dod pa'i yon tan lnga dang shing rta la sogs
[\[76a.4\]]pa yang rung ngo /_/zhes zer na de ci 'dra ba zhu ba'i phyir grong dpon gtsug na nor bus ched du song ste sangs rgyas la zhus nas/_bka' stsal pa/_gser dngul ni dge sbyong len du mi rung ngo /_/shing rta la sogs pa yon bdag gis phul ba ni len du rung ngo zhes gnang ba dang /_khyim bdag song gi 'og tu gser
[\[76a.5\]]dngul len du mi gnang ngo zhes bka' ni stsal na 'dul ba la bslab pa'i gnas ma bcas so/_/slad kyis bcom ldan 'das mnyan du yod pa na bzhugs pa'i tshe dge slong drug sde po rnams rang gi lag gis sa le sbram dang /_dngul len cing len du 'jug/_/phung po gcig dang /_phung po gnyis dang /_phung
[\[76a.6\]]po du mar byed/_stan gyi steng dang khri steng skyed cing 'jog pas na/_mu stegs can rnams kyang dge slong 'di dag khyem pa dang khyad par ci yod/_bsam pa ni ci tha dad ces 'phya zhing mi snyan par 'dzer to/_de ltar gyur pa dge slong rnams kyis snyan du gsol nas/_bkas drug sde po la rmas na/_mad
[\[76a.7\]]do zhes gsol nas rung ba ma yin zhes bya ba rnam grangs du ma'i sgo nas smad nas/_sa le sbram len du mi gnang bar bslab pa bcas so/_/yang dge slong gang zhes bya ba ni drug sde po ste gzhan yang de dang 'dra ba'o/_/rang gi lag gis zhes bya ba ni lag gis 'dzin pas so/_/sa le sbram zhes bya ba ni gser
[\[76b\]]
[\[76b.1\]]dang dngul lo/_/len zhes bya ba ni bdag nyid kyis so/_/len du bcug ces bya ba ni gzhan la'o/_/spang ba'i ltung ba zhes bya ba ni dngos po spangs nas ltung ba bshags par bya'o/_/nyes pa ni 'di nas long 'di snyed cig long /_'di snyed cig khyer shog ces bsgo ba'i tshe na ni nyes byas so/_/blang na ni spang ba'i ltung bar
[\[76b.2\]]'gyur ro/_/dge slong gis gser dang dngul la reg na spang ba'i ltung bar 'gyur ro/_/nor bu dang mu tig dang baiDUR+Ya la reg na re res kyang spang ba'i ltung bar 'gyur ro/_/zangs dang lcags dang /_ro nye dang tshon mo steng la reg na nyes pa med do/_/de la gser dngul rjes su gnang ba ni bcom ldan 'das
[\[76b.3\]]mnyan du yod pa na bzhugs pa'i tshe yul tsam pa na khyim bdag bsam pa dge ba zhig gis gtsug lag khang zhig brtsigs nas dge slong mang zhig spyan drangs te/_dbyar zla ba gsum tshul du zhugs so/_/de nas dbyar zla ba gsum 'das nas tshul nas byung ste mnyan du yod par sangs rgyas [(]gyi [,]kyi[)]zhabs
[\[76b.4\]]la phyag 'tshal du dong ba'i tshe khyim bdag la gos bslangs na gos 'phral du ma 'byor nas gos rin kAr ShA pa Na byin na ston pas ma gnang nas ma blangs so/_/ma blangs pa dge slong dag la byas pa dang /_dge slong gis snyan du gsol te/_khyim bdag dad pas byin na dge slong dag gis len du rung
[\[76b.5\]]bar thugs rjes dgongs te/_long shig blangs nas sbyin bdag gis bsngos te tshongs shig yang na kun dga' ra ba pa'am/_dge bsnyen la zhog shig/_yon bdag ma shi'i bar du yon bdag la bsngor rung ngo /_/yon bdag shi'am yon bdag med na gser dngul dge slong gcig gi mdun du zhog la dngos
[\[76b.6\]]po rung ba ma yin pa 'di bdag gis rnyed de/_rung ba ma yin pa 'dis rung ba'i gos shig bsgrub po zhes lan gnyis lan gsum du brjod par bya'o/_/dge slong gis phrin dang phrin yig dang gcig nas gcig tu brgyud de len du bcol na nyes byas su 'gyur ro/_/pha rol smyon pa dang /_nad kyis gzir ba dang /_
[\[76b.7\]]glen pa dang /_'on pa dang /_lkugs pa la gser dngul len du bcug kyang rung ste nyes byas su 'gyur ro/_/gser dngul blangs kyang nyes par mi 'gyur ba yod de/_bdag gir bya ba'i sems med de/_gzhan la sbyin par bsam pa dang mi rung bas rung ba'i dngos po gzhan btsal lo snyam mo/_/mtshan ma
[\[77a\]]
[\[77a.1\]]btab pa yo byad du mi gnang ba'i gleng gzhi ni bcom ldan 'das mnyan du yod pa na bzhugs so/_/de'i tshe byang phyogs kyi tshong pa la gcer bu pas lung bstan pa dang /_'dir ni sngar gtam thos pa'i nyan thos kyi dge 'dun yin no snyam nas de la tshong pas byang phyogs kyi shing tog dang la ba bzang po zhig
[\[77a.2\]]byin no/_/de'i grogs dag gis dze ta'i tshal du ngom du btang ba dang /_bsnyen dga' bo dze ta'i sgo na 'dug pas chos bshad de bdag gi la ba ngan pa dang brjes pa dang /_de nas gcer bu pa'i grogs po dag gis 'dug tu ma ster te nan thur cher byas nas phyir len du bcug pa dang /_ma ster nas sangs rgyas la
[\[77a.3\]]gsol pa dang /_ma byin na khrag gis sgyugs te 'chi bas slar byin cig par bkas gtad de des khyim phyags nas slar byin no de ltar mtshan ma btab pas bzang ngan brjes pa dag byung mod kyi bslab pa ma bcas so/_/slad kyis mnyan du yod pa na dge slong drug sde po rnams mtshan ma btab pa rnam pa
[\[77a.4\]]sna tshogs la spyod cing spogs byed de/_skyed gtong bun 'gyed lhag tshol gser dngul brdungs pa dang /_ma brdungs pa gnyis brje zhing spogs byed/_'bras bu dang nas gsar tog gnyis las gsum mam/_gcig las gnyis su bun 'gyed pa dang /_dung gis mu tig brje ba dang /_mu tig gis
[\[77a.5\]]nor bu rin po che brje bar lhag tshol/_de ltar byed pas na mu stegs can rnams 'phya zhing smod pas dge slong rnams kyis snyan du gsol te/_da slan chad mtshan ma btab pa rnam pa sna tshogs la spyod cing bzang ngan brjer mi gnang bar bslab pa bcas so/_/yang dge slong gang zhes bya ba ni drug sde po
[\[77a.6\]]ste gzhan yang de dang 'dra ba'o/_/rnam pa sna tshogs zhes bya ba ni rnam pa du ma'o/_/mtshan ma btab pa la spyod par byed ces bya ba ni spogs byed pa dang /_skyed gtong ba dang /_bun 'gyed pa dang /_lhag tshol ba'o/_/spang ba'i ltung ba ni dngos po spangs nas ltung ba bshags par bya'o/_/dge slong gis
[\[77a.7\]]gser dngul lam/_yul phyogs su brin pa'i rdzas gang yang rung ba dang /_nas 'bras skyed dang bun 'gyed pa'i tshe na ni nyes byas su 'gyur ro/_/spogs dang /_khe bdag gi lag par thob na spang ba'i ltung bar 'gyur ro/_/dkon mchog gsum gyi phyir ram bu lon gyi 'og tu bsab pa'am gzhan
[\[77b\]]
[\[77b.1\]]la sbyin pa ni nyes pa med do/_/phrin dang phrin yig dang lag brda dang gcig nas gcig tu brgyud de/_nor sna tshogs spogs byed pa ni nyes byas su 'gyur ro/_/sems 'khrugs pa dang /_nad kyis gzir ba dang /_glen pa dang /_'on pa dang /_lkugs pa dang 'gro ba gzhan du gnas pa dang /_lhan cig
[\[77b.2\]]tu nor lhag spogs byed na nyes byas so/_/mi la mir 'du shes na spang bar 'gyur ro/_/mi la mi ma lags par 'du shes na nyes byas so/_/mi ma yin pa la yang de bzhin no/_/bsnyen par rdzogs kha dang bsnyen par ma rdzogs pa na btang yang nyes byas so/_/nor sna tshogs la spogs byas kyang nyes par
[\[77b.3\]]mi 'gyur ba yang yod de rin thang 'dra mtshungs par brjes pa'o/_/dge slong la spang bar 'gyur ba bzhin du bslab pa byin pa dang /_dge slong ma la yang de bzhin no/_/dge slong ma dang dge tshul pho mo la yang de bzhin no/_/bslab pa'i gnas 'dir ji lta ba bzhin du nyo zhing 'tshong ba la yang de bzhin du sbyor
[\[77b.4\]]cig_/nyo tshong byed du mi gnang ba'i gleng gzhi ni bcom ldan 'das mnyan du yod pa dze ta'i tshal na bzhugs so/_/de'i tshe dge slong drug sde po rnams sngar mtshan ma btab pas spogs byed cing dngos skyed/_gnyis ka len par mi gnang bas na nyo zhing tshong byed pa la zhugs te/_dngos ni rin 'og tu thal
[\[77b.5\]]byung du gtong zhing spogs byed de ji ltar na nyo zhing 'tshong zhe na/_nam rin thang chung ba de na nyos te bzhag nas nam rin che ba de na 'tshong ba'o/_/lo legs pa'i tshe ni nyos te bzhag nas nam lo nyes shing rin che ba'i tshe ni phar 'tshong bar byed de/_de ltar nyo tshong rnam pa sna tshogs byed pas na mu stegs
[\[77b.6\]]can rnams 'phya zhing smod de/_dge slong shAkya'i bu rnams skyo zhing chog mi shes pa de dag khyim pa skya bo dang ni bye brag ni ci yod/_bsam pa ni cis tha dad ces mi snyan par zer ba de dge slong dag gis snyan du gsol to/_/drug sde rnams de ltar byed pa bden nam zhes rmas pa dang /_mad do zhes gsol
[\[77b.7\]]nas dge sbyong gi bya ba ma yin rigs pa ma yin zhes smad nas nyo tshong byed du mi gnang bar bslab pa bcas so/_/dge slong zhes bya ba ni drug sde po ste gzhan yang de dang 'dra'o/_/rnam pa mang po zhes bya ba ni rnam pa du ma'o/_/nyo ba dang 'tshong bar byed ces bya ba ni kun du spyod pa'o/_/spang ba'i ltung ba zhes bya ba
[\[78a\]]
[\[78a.1\]]ni dngos po spangs nas ltung ba bshags par bya'o/_/ltung ba ji lta bu zhe na/_dge slong gis khe'i phyir 'tshong /_khe'i phyir nyo na nyo ba'i tshe nyes byas so/_/btsongs te rin thob na spang ba'i ltung ba'o/_/khe mi 'dod pa'i phyir nyo tshong byed na ltung ba med do/_/gzhan la sbyin pa'am bu lon chags pa'i
[\[78a.2\]]phyir bsab pa la nyo tshong byas pa ni ltung ba med do/_/dge 'dun gyi phyir nyo tshong rjes su gnang ba'i gleng gzhi ni bcom ldan 'das yul yangs pa can gyi khang bu brtsegs pa na bzhugs so/_/de'i tshe na byang phyogs kyi tshong pa sngon chad gtsug lag khang dag ma mthong bas de'i gtsug lag khang chen po zhig 'dug pa gsar du
[\[78a.3\]]mthong nas de na dge slong 'khod pa dag la 'phags pa dag la bdag gis bshos gsol na bdag cag gsar du lhags pas 'bras ma mchis kyis zong gis 'bras 'jal lo zhes byas pa dang /_bcom ldan 'das kyis nyo tshong ma gnang ngo zhes ma byin pa dang snyan du bdas te dge 'dun gyi phyir 'bras tshong la rin long
[\[78a.4\]]shig ces bka' stsal to/_/de lta bu gsol ba mang ste de bzhin du sbyin pas dge 'dun bshos chad par gyur te/_bka' stsal pa/_zong gis 'bras gsar ba nyos la/_rnying pa kun tshong gyis shig ces rjes su gnang ngo /_/spang ba nyi shu pa rdzogs so//_//spang ba'i bcu phung tha ma lhung bzed lhag
[\[78a.5\]]ma bcang du mi gnang ba'i gleng gzhi ni bcom ldan 'das mnyan du yod pa na bzhugs so/_/de'i tshe bsnyen dga' bos 'di snyam du bsams so/_/mgon med zas sbyin gyis snyan du gsol nas bslab pa'i gnas bcas te/_/rnyed pa yang rab tu nyung nas mi dga' ste/_khang thog tu 'dzegs te bltas nas skyed mos
[\[78a.6\]]tshal na sun zin pa drug cu 'dus shing 'khod pa mthong nas der rnyed pa zhig ma grub na bdag gi ming bsnyen dga' bo zhes mi bya mod snyam du bsams nas der song ste de dag la chos bshad de dad par byas pa dang /_de na gcig na re 'phags pa la yon zhig 'bul na ci mkho zhes byas pa dang /_bdag la lhung bzed mkho'o
[\[78a.7\]]zhes byas so/_/lhung bzed ni ma mchis na zong zhig 'bul na ji tsam ri/_kAr ShA pa Na drug cu ri'o zhes byas pa dang /_des kAr ShA pa Na drug cu byin na gzhan la yang de'i thang du phab nas khyer ba dang /_phyis su na zin pa rnams kyis bsod snyoms pa zhig la dge slong la lhung bzed du dgos zhes smras pa dang /_
[\[78b\]]
[\[78b.1\]]gcig las mi dgos so zhes smras pa dang /_dge sbyong shAkya'i bu ni 'dod pas gzir ba zhes de dag 'phya'o/_/de byung yang de'i mod la bslab pa ma bcas so/_/slad kyis bcom ldan 'das mnyan du yod pa na bzhugs pa'i tshe/_drug sde po rnams lhung bzed mang du rnyed cing thob pa rnams bsogs te bdag
[\[78b.2\]]cag nyid kyang mi spyod gzhan yang spyod du mi ster to/_/de ltar gyur pa snyan du bdas nas/_drug sde po rnams la bkas rmad na/_mad do zhes gsol nas/_dge slong gi bya ba ma yin rigs pa ma yin zhes smad nas/_zhag bcu las lhung bzed lhag ma 'chad du ma gnang bar bcas so/_/dge slong zhes bya
[\[78b.3\]]ba ni drug sde po ste gzhan yang de dang 'dra ba'o/_/lhung bzed lhag ma zhes bya ba ni byin gyis brlabs pa las lhag pa'o/_/chongs shig ces bya ba ni zhag bcu'i bar du bdag gir bcangs pa'o/_/de las 'das par bcangs na zhes bya ba ni zhag bcu las thal ba'o/_/spang ba'i ltung ba ni dngos po spangs
[\[78b.4\]]nas ltung ba bshags par bya'o/_/ltung bar 'gyur ba gang zhe na dge slong gis tshes gcig gi nyin par lhung bzed lhag ma zhig rnyed na zhag bcu tshun chad byin gyis rlobs shig/_/yang na gzhan du skur cig/_/yang na gzhan la byin cig_/de tshun chad du ma bskur ram gzhan la ma byin nam/_
[\[78b.5\]]yang na snga ma spangs te phyi ma byin gyis ma brlabs na tshes bcu gcig gi skya rengs shar na spang ba'i ltung bar 'gyur ro/_/dge slong gis lhung bzed lhag pa de spang bar bya ba ma spangs/_nyes pa ma bshags na/_de tshun chad yo byad ci snyed pa kun snga ma'i rgyun gyis spang ba'i ltung bar 'gyur ro/_/
[\[78b.6\]]zhag bcu las lhung bzed lhag par bcangs kyang nyes pa med de/_dge slong gzhan gyis lhung bzed bskur ba'o/_/lhung bzed tshad las ches pa dang /_chung ba dang /_ma bsregs pa dang dkar po bcangs na nyes byas so/_/dge slong smyos pa'i tshe zhag thal ba nyes pa med do/_/phrin dang
[\[78b.7\]]phrin yig dang lag brda dang /_gcig nas gcig tu brgyud de lhung bzed lhag pa zhag bcu las 'das par bcangs kyang nyes byas su 'gyur ro/_/lhung bzed gcig las lhag pa med kyang spang bar 'gyur ba yod de/_lhung bzed byin gyis ma brlabs pa bcangs pa'o/_/tshes gcig la bcangs kyang
[\[79a\]]
[\[79a.1\]]nyes pa med de zhag bcu tshun chad kyis shi ba'o/_/lhung bzed spyad bzod pa yod bzhin du lhag par bzang po tshol du mi gnang ba'i gleng gzhi ni bcom ldan 'das mnyan du yod pa na bzhugs so/_/de'i tshe na mnyan du yod pa na spos 'tshong ba'i khye'u zhig gnas te/_de'i tshod 'dus na lhung bzed spyad
[\[79a.2\]]bzod pa bzang po zhig yod de/_khye'u des nang par sngar dge slong bsod snyoms pa zhig der 'ongs pa la lhung bzed btsongs na ma 'dod do/_/dze ta'i tshal na dge slong gnas pa lhung bzed nyo ba lta yod na der btang du bcol zhes gsol to/_/dge slong des kyang dge slong dag la lhung bzed de 'dra ba zhig yod ces
[\[79a.3\]]gtam byas pa dang /_bsnyen dga' bos thos nas des gzhan la byas su dogs nas gzhan gyis mi thos par bya ba'i phyir/_khyod de lta bu'i bya ba 'ba' zhig byed cing than skyel tam zhes byas nas de'i 'og tu gzhan med pa dang de la bzhams te khyim gang tsam na yod pa zhib tu dris nas tshong dus su bsnyen dga'
[\[79a.4\]]bo gom pa brgyangs te song ba dang /_spos 'tshong ba'i khye'us kyang drug sde bo yin par shes nas lhung bzed sbas so/_/bsnyen dga' bos mthong nas lhung bzed blangs nas bzhin bzangs nad med cing sbyin pa 'dis khyed kyi sems kyi rgyan dang sems kyi yo byad dang rnal 'byor kyi tshogs dang don gyi mchog grub cing
[\[79a.5\]]lha dang mi'i don du gyur cig ces byas pa dang 'phags pa khyod kyis mang zhig smras mod kyi rin med kyi bar du mi gsol lo zhes ma ster ba dang /_bsnyen dga' bo dang bshes pa'i tshong dpon zhig der phyin de bsnyen dga' bo la phyag 'tshal lo zhes byas pa dang /_khyed kyi phyag skam pos nga la ci bya/_nga'i ci dag
[\[79a.6\]]bsgrubs te phyin na phan mod ces byas pa dang /_'o na ngas ci bya lhung bzed de nyos te nga la byin na phan mod/_des kyang nyos nas byin no/_/bsnyen dga' bos lhung bzed de khyer nas lhung bzed bzang po gzhan la spyoms shing ngom pa dang /_dge slong gzhon nu zhig gis smras pa gnas brtan lhung bzed bzang
[\[79a.7\]]po yod bzhin du gzhan la bslang ba'i rigs sam zhes byas pa dang /_dge slong gzhan gyis kyang de ni bden no zhes 'phya bar gyur ba snyan du bdas nas/_lhung bzed bzang po tshol du mi gnang bar bcas so/_/de ltar lhung bzed bzang po tshol du mi gnang ba dang /_dge slong bsod snyoms pa zhig lhung
[\[79b\]]
[\[79b.1\]]bzed rdol te 'bras khu dag zags te/_sbrang ma mang po 'du bar gyur pa bram ze'i bu dag gis tshong dpon dang ded dpon 'dra bar 'khor mang pos bskor to zhes 'phya bas bka' stsal pa/_lhung bzed rdol ba glon cig drubs shig_/lhan pa lngar ma tshang gi bar du gzhan tshol du mi gnang bar bcas so/_/
[\[79b.2\]]yang dge slong zhes bya ba ni bsnyen dga' bo ste/_/gzhan yang de dang 'dra ba'o/_/lhung bzed lhan pa lnga las nyung ba zhes bya ba ni lngar ma tshang ba'o/_/spyad bzod par yod bzhin du zhes bya ba ni spyad du rung ba'o/_/lhung bzed sar pa gzhan tshol zhes bya ba ni lhung bzed gzhan gnyis pa tshol ba'o/_/sar pa
[\[79b.3\]]zhes bya ba ni rnam pa gnyis sar pas sar pa dang /_thob pas sar pa'o/_/skabs 'dir sar pa gnyi ga la bya'o/_/tshol zhes bya ba ni tshol bar byed pa'o/_/bzang po 'dod pa'i phyir zhes bya ba ni snga ma las lhag par bzang po 'dod pa'o/_/lhung bzed de grub na zhes bya ba ni rnyed pa'o/_/dge slong des
[\[79b.4\]]zhes bya ba ni dge slong de nyid do/_/lhung bzed de dge 'dun gyi 'khor la dbul bar bya zhes bya ba ni de na dge slong 'khod pa'i 'khor der lhung bzed su ngan pa la phrogs te sbyin par bya'o/_/lhung bzed bzang po lhag pa 'drim pa'i dge slong pha gsol ba dang las kyis bskos shig_/dge slong des lhung bzed
[\[79b.5\]]thogs la rgan rims su gnas brten dang gsar bu'i bar du lhung bzed kyi yon tan bsngags shing 'di bzhed na snoms shig ces gnas brtan dang po la dbul bar bya'o/_/des ma 'dod na dang 'og dang gsum la dbul bar bya'o/_/gang gis lhung bzed bzang po khyer ba de'i lhung bzed ngan pa gnas brtan
[\[79b.6\]]nas gcig tu brjes la nan gyis dge slong gsar bu la byin cig_/dge slong lhung bzed lhag pa 'chang ba'i chad pa yang dge slong gi 'khor thams cad kyi lhung bzed ngan par gyur pa dge slong de la byin te/_lhung bzed de byin gyis kyang ma brlabs gzhan la yang ma bskur/_gzhan la yang ma byin par tha ma chag pa
[\[79b.7\]]la thug gi bar du dal bus bags kyis spyad cig ces sgo shig_/de'i chad pa dang mthun pa ni de yin no/_/dge slong des kyang lhung bzed snod gnyis gyis la snod gang bzang ba'i nang du ni lhung bzed ma glan pa chug shig_/ngan pa'i nang du ni byin gyis brlabs pa chug shig_/zas bsod snyoms dang 'gro
[\[80a\]]
[\[80a.1\]]ba'i tshe ya gnyis ka thogs la kha zas skam po zhig rnyed na ma glan pa'i nang du ldugs shig_/kha zas gsher ba zhig rnyed na byin gyis brlabs pa'i nang du ldugs shig_/lhung bzed de yang ji srid 'tsho ba'i bar du bcang bar bya ste/_de ni chad pa'o/_/spang ba'i ltung ba ni dngos po spangs
[\[80a.2\]]nas ltung ba bshags par bya'o/_/dge slong gis lhung bzed spyad bzod pa yod la lhan pa lngas ma btab pa las lhung bzed lhag pa gzhan zhig tshol na tshol ba'i tshe nyes byas so/_/grub na spang ba'i ltung ba'o/_/gnyen ma yin pa'i tha ga pa la gos 'thag tu bcug pa'i gleng gzhi ni bcom ldan 'das mnyan du yod pa
[\[80a.3\]]na bzhugs so/_/de'i tshe bsnyen dga' bos bsams pa khyim bdag mgon med zas sbyin gyis slong du mi gnang ba'i sdom pa bcas pas rnyed pa yang rab tu nyung na da cung zad rnyed pa dag sgrub po snyam nas khang thog tu 'dzegs te bltas na/_yugs sa mo bal 'khal ba lnga brgya tsam zhig dze ta'i tshal gyi shar sgo na
[\[80a.4\]]'dug pa mthong nas bsnyen dga' bo de dag gi gan du song ba dang /_bud med gcig gis ni phyag byas kyi gzhan gyis ni ma byas so/_/bsnyen dga' bos bud med gzhan gyis ni tshe phyi ma'i sa bon ma btab kyi bu mo 'di gcig pus tshe phyi ma'i sa bon btab po zhes smras pa dang /_de ji lta bu zhes bud med rnams
[\[80a.5\]]kyis dris pa dang /_der chos bshad pas dad pa skyes te bud med rnams kyis 'phags pa yon zhig 'bul lo zhes pa dang /_bsnyen dga' bos smras pa/_sangs rgyas 'khor dang bcas pa bshos gsol cig_/de ni mi nus so/_/'o na drug sde po rnams spyan drongs shig_/de yang mi nus so zhes smras
[\[80a.6\]]pa dang /_'o na nga la skud pa srang phyed phyed tsam zhig dbul mi nus sam zhes smras pa dang /_de ni nus so zhes nas kun gyis bsdus te byin pa dang de'i nang nas gnyis 'khal mkhas pas na de gnyis ka la bkal du bcol to/_/de nas skud pa bkal zin pa dang /_de de khyer te tha ga pa spyi cer la 'thag tu bcol
[\[80a.7\]]na de ma btub pa dang /_des chos bshad de byas na de'i chung mas len du bcug ste byas pa dang /_phyis rngan pa bdas na ma ster to/_/phyis yang skud pa rnyed nas spyi cer la bcol ba dang snga ma'i rngan pa ma ster bas phyi ma yang ma btub nas de bzo dpon gyi gan du song ste/_de bzo dpon la byas na tha ga pa gzhan la bcol
[\[80b\]]
[\[80b.1\]]du mi rung ngam zhes dris pa dang /_bsnyen dga' bos bsams pa spyi cer yang shin tu mkhas la sngar 'thag tu ma btub pas 'khon yang yod pas spyi cer la mi bcol du mi rung ngo zhes lan du mar nan gyis bzo dpon la gsol nas/_tha mar skud pa skyel ba'i rang rta mnos nas rang rtas bzo dpon gyi tshig gis thogs shig par
[\[80b.2\]]bsgo na/_ma btub nas lan du mar mthus bsdigs shing nan thur gyis 'thag tu bcug pas na tha ga pas btags zin pa'i 'og tu 'phags pa bdag cag gis chang rin zhig 'phags pa la gsol lo zhes byas na bkren pa khyod ci bcang ba nga'i yin nam dug 'thung na ci nyes zhes bsgo ba dang /_khyim bdag
[\[80b.3\]]de yang ma dad par gyur nas dge sbyong shAkya'i bu de dag ni chos kyis bsgo nas/_rgyal po dang blon po'i mthus 'thag tu bcug go zhes mi snyan par 'dzer to/_/de ltar gyur pa snyan du bdas nas bkas rmas na/_bsnyen dga' bos mad do zhes gsol te/_dge sbyong gi bya ba ma yin zhes rnam grangs du ma'i sgo
[\[80b.4\]]nas smad nas/_gnyen ma yin pa la 'thag tu mi gnang bar bcas so/_/yang dge slong gang zhes bya ba ni bsnyen dga' bo ste/_gzhan yang de dang 'dra ba'o/_/bdag gis bslangs pa'i skud pa zhes bya ba ni ji tsam du dad pa ste/_la las srang phyed la las [(]sreng [,]srang [)]gnyis/_kha cig las ni zho gcig_/kha gcig gis ni zho phyed
[\[80b.5\]]phyed sbyin pa'o/_/gnyen ma yin zhes bya ba ni gong ma dag dang 'dra'o/_/tha ga pa zhes bya ba ni gos 'thag pa'o/_/'thag tu bcug ces bya ba ni bal gyi dang sha na'i shun pa dang /_du gu la'i dang /_shing bal gyi dang /_rtswa ko tam dang /_srin bal gyi dang de dag las gang yang rung ba 'thag tu bcol ba'o/_/grub ces bya
[\[80b.6\]]ba ni lag tu thob pa'o/_/spang ba'i ltung ba zhes bya ba ni dngos po spangs nas ltung ba bshags par bya'o/_/gnyen ma yin pa la skud pa dang bal slong ba'i tshe nyes byas so/_/gnyen ma yin pa la 'thag tu bcol na spang ba'i ltung bar 'gyur ro/_/gnyen ma yin pa las skud pa bslangs te bdag nyid kyis btags na nyes byas su
[\[80b.7\]]'gyur/_gnyen las skud pa bslangs te gnyen la 'thag tu bcug pa ni nyes pa med do/_/gla byin pa yang de bzhin no/_/phrin dang phrin yig dang lag brda dang /_gcig nas gcig tu brgyud de bcol ba dang /_gzhan gyi phyir bcol ba ni nyes byas su 'gyur ro/_/tha ga pa smyon pa dang sems 'khrugs pa dang /_nad kyis
[\[81a\]]
[\[81a.1\]]gzir ba dang /_glen pa dang /_'on pa dang /_lkugs pa dang /_mi ma yin pa la 'thag tu bcug na nyes byas su 'gyur ro/_/rgyu dang spun mi rung ba dang /_gnyis ka mi rung dang 'dres pa 'thag tu bcug na nyes byas so/_/'thag pa gnyis pa'i gleng gzhi ni bcom ldan 'das mnyan
[\[81a.2\]]du yod pa na bzhugs so/_/de'i tshe na khyim bdag khyo shug gnyis so sor 'phyo zhing nyal po byed pas nor kun 'thor zhing 'gribs par gyur te/_khyo shug gnyis kyis len du mar bran mor brdegs so/_/de ltar gyur pa bsnyen dga' bos rig nas de dag la chos bshad de khrims phog go/_/khrims phog
[\[81a.3\]]pa'i 'og tu yang bran mo brdegs pa dang /_de chung mas bdag cag sngon chad dang mi 'dra bar da bdag cag bden pa mthong na ci'i phyir brdeg ces smras pa dang /_khos de ni bden no zhes nas bran mo la gos shig byin no/_/khyim bdag pho mo gnyis kyis bsams pa bdag cag bden pa mthong zhing sdig pa'i dri
[\[81a.4\]]ma dang bral ba ni 'phags pa bsnyen dga' bo'i drin yin gyis de la gos shig sbyin no zhes sngar 'tham zhing 'khod pa bran mos thos nas bran mos bsams pa/_bdag la sngan chad de bzhin mi brdeg pa dang gos byin pa yang bsnyen dga' bo'i bka' drin yin na/_bdag gis len gzhan ni mi nus kyis
[\[81a.5\]]gtam snyan pa tsam bskyal lo snyam nas gtam 'di bsnyen dga' bo la sbran no snyam nas bsnyen dga' bo der 'ongs pa la 'phags pa dga' ba skyed cig ces byas nas/_de yang yid ma ches te phyir bsdigs na 'phags pa mang du smra mi 'tshal gyis tha ga pa'i gan du bzhud cig ces byas nas tha ga pa dang phrad
[\[81a.6\]]nas gos de nga'i phyir 'thag pa yin gyis/_thag ran bzang ba dang yug khyim che bar gyis shig ces bsgo nas/_btsun mo phred ldan ma la bsod snyoms blangs pa'i la du lhung bzed gang tha ga pa la gra rngan du byin no/_/de nas tha ga pas skud pa ma chog nas chung ma dang khyo las so sor lan re blangs te bsnan
[\[81a.7\]]no/_slad kyis gnyis ka tshogs pa la yang blangs pa dang /_de rnyed gyi rgyu zhig khyer na ci 'dra ba zhig ces khyim bdag gis bltas na/_gos bzang po zhig nas de ni sbyin du mi rung gzhan zhig sbyin no zhes khyim bdag khyo shug gnyis kyis bgros pa tha ga pas thos nas bsnyen dga' bo la sbran no/_/bsnyen
[\[81b\]]
[\[81b.1\]]dga' bo dang tha ga pa gnyis kyis thabs byas nas/_bsnyen dga' bo khyim bdag gi der chos bshad pa'i tshe tha ga pas snam bu khyer te 'ongs nas sngon du tshogs pa la phul lo/_/bsnyen dga' bos sbyin pa'i tshigs bcad sngar blangs te thal byung du khyer ro/_/de nas phyis tha ga bas khyim bdag la gla rngan bdas na khyod kyis
[\[81b.2\]]nga'i gos dngos kyang stor bar byas na/_phyis gla sbyin pa lta ci smos zhes ma ster ro/_/bsnyen dga' bo la gla rngan bdas na khyod khyim bdag las long shig ces nas lan du mar bdas na yang ma ster nas slad kyis bdas na nga'i la du'i mar dang sbrang rtsi dang spod tshun chad brtsis na yang gla lhag par gyur nas tha ga pa bzung ste nyi tshan
[\[81b.3\]]la gzhag go/_/de yang gla ma byin pa'i steng du dngos kyang bzung bas 'phya zhing mi snyan par 'dzer bas de ltar gyur pa snyan du bdas so/_/bkas rmas na/_mad do zhes gsol nas/_rnam grangs du ma'i sgo nas smad de/_bzang po 'dod pa'i phyir zas cung zad tsam gyis gos bsgrubs te grub na spang ba'i ltung ba'o zhes
[\[81b.4\]]bslab pa bcas so/_/dge slong zhes bya ba ni bsnyen dga' bo ste gzhan yang de dang 'dra ba'o/_/gnyen zhes bya ba dang /_gos zhes bya ba ni rnam pa bdun po gong ma dang 'dra'o/_/khyim bdag ces bya ba ni skyes pa'o/_/chung ma zhes bya ba ni bud med do/_/'thag tu bcol zhes bya ba ni bal rnam pa bdun gyi skud pa
[\[81b.5\]]las gang yang rung ba'o/_/sngar ma bsgo zhes bya ba ni sngar gos sbyin no/_/zhes mgron du ma byas pa'o/_/rnam par rtog pa 'ga' zhig byung zhes bya ba ni gzhan las thos pa'o/_/da'i phyir zhes bya ba ni bdag nye bar ston pa'o/_/thag ran bzang zhing yug khyim che ba dang 'jur mdud med pa ni srid dang zheng 'di tsam du
[\[81b.6\]]gyis la bzang por gyis shig pa'o/_/bca' ba cung zad cig byin nas gos grub ces bya ba ni lag par thob pa'o/_/dngos po spangs nas ltung ba bshags par bya'o/_/gos grub pa'i phyir 'thag pa la bsgo ba'i tshe ni nyes byas so/_/thob na ni spang ba'i ltung ba'o/_/'di lta bu zhig long shig par bsgo ba
[\[81b.7\]]ni nyes pa med do/_/byin phrog mi gnang ba'i gleng gzhi ni bcom ldan 'das mnyan du yod pa na bzhugs so/_/sangs rgyas bcom ldan 'das mnyan du yod pa nas yul ko sa lar ljongs rgyu zhing gshegs pa'i tshe dge slong drug sde po'i nang nas dga' bo dang bsnyen dga' bo gnyis sangs rgyas dang chos kyi
[\[82a\]]
[\[82a.1\]]yon tan sgrogs shing sngar 'gro bar dad de grogs med nas dga' bo'i slob ma chos can mkhan po la ma dad de kun dga' bo'i gan na 'dug pa chos gos sbyar ma'i rgyu zhig khyer te mkhan po la zhus te sbyar mar drub po zhes byas pa dang /_de bsod snyoms pa zhig dang phrad de khyod
[\[82a.2\]]chos gos drub zin pa dang /_nga la rnying pa slong ngo zhes byas pa dang /_rung ngo zhes nas chos can kyis mkhan po la chos gos drub bo zhes zhus pa dang /_dga' bo dang bsnyen dga' bo gnyis gros byas nas chos can la chos gos byin nas grogs su sngar khrid par bya ste/_khyod kyi chos gos drub mi dgos
[\[82a.3\]]kyis zhes nas chos gos gcig byin no/_/chos kyi chos gos rnying pa ni bsod snyoms pa la byin no/_/chos gos kyi rgyu ras sar pa ni dge 'dun la yon du phul lo/_/chos can yang grogs su sngar khrid par byas pa dang slad kyis sangs rgyas kyi zha 'bring du 'gro zhes ma btub pa dang sbyar ma phyir phrogs so/_/
[\[82a.4\]]de nas yul ko sa lar gshegs te nyan thos kyi 'khor rnams la chos gos dang sham thabs legs par bgos sam ma bgos pa g.yas phyogs su sku thams cad kyis glang po che lta bu'i tshul du gzigs pa dang /_tshe dang ldan pa chos can stod g.yogs dang smad g.yogs gnyis phyogs su dang ljongs rgyu
[\[82a.5\]]zhing 'gro bar gzigs nas dbyar gnas pa'i dge slong gis gos ma rnyed dam zhes kun dga' bo la rmas pa dang /_chos gos kyang rnyed de de ltar phrogs so zhes snyan du gsol to/_/dge slong gi bya ba ma yin tshul ma yin zhes rnam grangs du mas smad nas slan chad byin phrogs mi gnang bar bslab pa bcas so/_/
[\[82a.6\]]yang dge slong gang zhes bya ba ni dga' bo dang /_bsnyen dga' bo ste gzhan yang de dang 'dra ba'o/_/dge slong zhes bya ba ni chos can no/_/gos zhes bya ba ni bal la sogs pa rnam pa bdun no/_/byin zhes bya ba ni sngar byin pa'o/_/de'i 'og tu zhes bya ba ni dus gzhan na'o/_/khros zhes bya ba ni 'khrugs pa ma zhi
[\[82a.7\]]ba'o/_/phrogs zhes bya ba ni bdag gis so/_/'phrog tu bcug ces bya ba ni gzhan gyis so/_/gos kyi lhag ma yod pa zhes bya ba ni de'i tshe lhag ma tsam lus pa'o/_/byin cig ces bya ba ni slar btang ba'o/_/sbyin nas spang ba'i ltung ba zhes bya ba ni slar blangs ma thag tu dngos po spangs nas ltung ba bshags par
[\[82b\]]
[\[82b.1\]]bya'o/_/nyes pa ni lus dang ngag gi sgo nas byin zin pa'i 'og tu khyer la shog ces smras sam/_lus kyis phrogs kyang rung ste spang ba'i ltung bar 'gyur ro/_/de la don gzhan nam gdul ba'i phyir nyes pa med de ji ltar na gzhan gyi phyir zhe na/_bdag la gnas bca' ba'am/_/bdag gi slob ma yul 'jigs pa'i
[\[82b.2\]]phyogs su 'gro ba la rkun po dang mi rgod kyis phrogs su dogs pa'i phyir phrogs pa 'am/_chus khyer du dogs pa'i phyir phrogs pa'o/_/ji lta na slob ma 'dul ba'i phyir zhe na/_slob ma dang nye gnas sdig pa can gyi lta bar gyur te bdag gi ngag mi nyan tam/_dge ba la mi 'grus sam/_grogs po ngan pa sdig pa can
[\[82b.3\]]la brten cing mkhan po slob dpon spong ba la 'dul ba'i phyir phrogs kyang nyes pa med do/_/phrin yig dang lag brda dang gcig nas gcig tu brgyud pa dang /_dge slong sems 'khrugs pa dang /_nad kyis gzir ba dang /_smyon pa dang /_glen pa dang /_'on pa dang /_lkugs pa dang /_mu stegs can dang /_dge slong
[\[82b.4\]]ma dang /_dge sbyong dang /_dge slob ma dang /_dge bsnyen ma la gos byin te phrogs kyang thams cad du nyes byas su 'gyur ro/_/ston zla tha chungs kyi gleng gzhi ni bcom ldan 'das mnyan du yod pa na bzhugs so/_/de'i tshe khyim bdag cig gis ri brags shig gi grong zhig tu btsug lag khang zhig
[\[82b.5\]]brtsigs te dge slong drug cu'i 'tsho ba'i yo byad cig sbyar nas gtsug lag khang du bkod de/_khyim bdag de yang slad kyis dus las 'das te/_de'i bus kyang dge slong dag gi 'tsho ba ma 'byor nas dge slong gzhan ni so sor gyes so/_/de la rgan zhugs gnyis shig bsod snyoms spyod cing gtsug lag
[\[82b.6\]]khang na gnas pa dang /_de'i tshe byang phyogs kyi tshong pa dag cig yul de'i phyogs su lhags te/_tshong pa rnams kyis dge slong gnyis la 'dir ji lta bu zhes dris pa dang /_de gnyis kyang yon bdag shi ba dang bus 'tsho ba ma sbyor ba zhib tu smras so/_/de nas tshong pa dad pa dag gis dge slong drug cu dbyar
[\[82b.7\]]zla ba gsum gyi 'tsho ba'i zong de gnyis la byin te dge slong spyan drongs shig ces tshong pa dag gis bsgo ba dang /_rgan po gcig ni mnyan du yod par spyan 'dren du song na bsnyen dga' bo dang sgor phrad nas der dge slong gis de ltar yon bdag gis 'tsho ba sbyar te spyan 'dren to zhes byas pa dang /_bsnyen dga' bos
[\[83a\]]
[\[83a.1\]]gzhan dag der dong du dogs nas thabs shig byas te/_'di na dge slong gnas pa ni rgyal pos yon bdag byas te 'tsho ba shin tu 'byor ba dang ldan pa sha stag gnas pas khyod kyi der su zhig 'gro/_khyod ni dge slong rkur 'ongs pas gzhan gyis thos na spang ba'i las byas sa re zhes
[\[83a.2\]]bsdigs nas 'on kyang ded drug sde po 'khor bcu bcu ste drug cu zhig 'ong gis sngar song la zhal ta gyis shig ces sangs rgyas la phyag byed du yang ma ster bar myur du phyir btang ngo /_phyis drug sde po 'khor dang bcas te lhags nas dbyar phyi mar tshul du zhugs te/_dbyar zla ba gsum gyi yo byad bgos nas zla ba
[\[83a.3\]]gcig tu zad par byas te phyir dong bas na phyis tshong pa dag gtsug lag khang du 'ongs te/_dge slong rgan po gnyis la 'dir dge slong su dag spyan drangs zhes smras na drug sde po zhes byas pa dang /_'phags pa rgya mtsho chen po'i nang du dong ste/_nor bu do zan khyer te 'ongs sam/_dge slong gzhan de na med
[\[83a.4\]]dam zhes drug sde po la ma dad pa dang /_zla ba gsum gyi yo byad zla ba gcig tu bgos pa na ma dad cing 'phya bar gyur pa las snyan du bdas nas slan chad zla ba gsum ma lon par dbyar gyi rnyed pa dus ma yin par len cing 'gyed du mi gnang bar bcas so/_/de nas rgyal po gsal rgyal gyis blon po dmag
[\[83a.5\]]dpon kha 'da' shag ti dmag dpon du bka' stsal nas/_yul gzhan du 'gro bar lam du zhugs te/_des dge 'dun la tshul gyi tshe yon mang po zhig phul ba dang /_dge slong dag gis len cing 'gyed pa'i dus ma yin no zhes ma blangs pa dang /_snyan du bdas te bslab pa la gus pa dang /_bslab
[\[83a.6\]]pa la nan tan byed pa'i bsngags pa brjod pas zhag bcus tshul nas ma byung ba la gtad pa'i gos len du rjes su gnang ste/_de las sngar len zhing 'gyed du mi gnang ba dang /_dge slong dag gis gos sngar blangs nas mdzod kyi nang du sbas pas gos dag rul bar gyur to/_/de ltar gyur pa snyan du bdas
[\[83a.7\]]nas/_gos sbed pa'i dge slong yon tan lnga dang ldan pa'i dge slong zhig bskos la dbyar gyi nang logs su len du yang mi gnang /_gos 'gyed pa'i dus las yol bar yang len du mi gnang ngo zhes 'dul ba la bslab pa'i gnas bcas so/_/ston zla tha chungs nyar zhag bcus ma tshang ba zhes bya ba ni zhag bcu nas
[\[83b\]]
[\[83b.1\]]tshul nas byung bar gyur pa'o/_/dge slong zhes bya ba ni drug sde ste chos 'di la zhugs pa'o/_/rnyed ces bya ba ni gzhan las so/_gtad pa'i gos zhes bya ba ni gtod pa'i gos la rnam pa lnga ste/_nad pas byin pa dang /_na ba'i phyir byin pa dang /_'chi ba'i tshe byin pa dang /_shi ba'i phyir byin pa dang /_'gro ba'i phyir byin pa'o/_/'dod
[\[83b.2\]]na ni zhes bya ba ni gos bgos pa zhes bya'o/_/gos zhes bya ba ni rnam pa bdun las gang yang rung ba'o/_/long shig ces bya ba ni bdag gi phyir ro/_/blangs nas chos gos 'gyed pa'i dus la ma bab kyi bar du chongs shig ces bya ba ni gtad pa'i gos de gos sbed pa'i lag par gzhag par bya'o/_/gos kyi dus ni gang dus ma
[\[83b.3\]]yin pa ni gang zhe na gnas su gtan pa ma drub pa zhig ni ston zla tha chungs nyal tshul nas byung ste/_de'i phyi de nyin gos 'gyed pa'i dus yin no/_/lhag ma rnams ni dus ma yin no/_/gnas su gtan pa zhig drub pa zhig na ston zla tha chungs nya nas dpyid zla tha chungs nya'i bar du gos len pa'i dus yin no/_/lhag ma rnams ni
[\[83b.4\]]dus ma yin no/_/de las 'das par bcangs na zhes bya ba ni thal ba'o/_/spang ba zhes bya ba ni dngos po spangs nas ltung ba bshags par bya'o/_/dbyar ma zad pa'i skabs su dbyar gyi rnyed pa bgos sam 'god pa'i dus las 'das par bcangs na thams cad du spang ba'i ltung bar 'gyur ro/_/sbyin bdag gis sngar phul ba
[\[83b.5\]]slad kyis bdag rang gis so sor dbul lo zhes dus las 'das kyang ltung ba med do/_/gtad pa'i gos 'gyed pa'i dus las 'das par bcangs kyang nyes par mi 'gyur ba yang yod de/_dge slong gos rnyed ma thag tu smyos sam sems 'khrugs sam/_gos kyi rgyu dang spun mi rung ba dang zhag bcu tshun chad dus
[\[83b.6\]]las 'das pa'o/_/dgon par chos gos dang bral du gnang ba'i gleng gzhi ni bcom ldan 'das mnyan du yod pa na bzhugs so/_/de'i tshe ri brags kyi grong na khyim bdag dad pa can zhig gnas pa des dgon pa'i gnas su gtsug lag khang bzang po zhig brtsigs nas dge slong mang po zhig spyan drangs te/_yo byad
[\[83b.7\]]dag sbyar nas bkod pa dang dge slong dag kyang yul gzhan du dang ngo /_/yul gzhan nas dge slong dag cig gtsug lag khang der lhags so/_/de dag kyang yul gud du rgyu zhing sangs rgyas la phyag 'tshal zhing 'dong bar byas nas yon bdag gis gsol ba/_gtsug lag khang 'di bdag gis pha'i phyir yang ma brtsigs
[\[84a\]]
[\[84a.1\]]ma'i phyir yang ma brtsigs 'phags pa khyed kyi phyir brtsigs na gud du mi gshegs shing 'dir tshul du 'jug par ci gnang zhes gsol nas de'i sems bsrung ba'i phyir dge slong de dag kyang der gnas so/_/yul de phyogs na lha khang gzhan med de yul gyi mi dad pa kun gyis kyang lha khang
[\[84a.2\]]der yon phul bas dge slong dag kyang rnyed pa shin du mang ngo /_/ston zla tha chungs g.yon can gyi rkun po dag gis bgros pa/_de dag gi nang na dge slong gi rgyus shes pa gcig na re sgo'i them pa brgya rgal zhing lto 'gengs pa de dag la cang med pa'i rigs na zhes byas na de bas kyang rgyus mkhas pa gcig
[\[84a.3\]]na re de dag rnyed pa rab tu mang ngo zhes nas de na yod dam med pa brtags pa'i phyir gnyis shig lha khang gi nang du zhugs te/_phyag byas nas bskor zhing dad dad ltar byas te dge slong gzhan ni med rgan zhugs shig de na 'dug pa de la 'di gtsug lag khang 'byor pa'am brel pa'i gnas zhes dris na dge slong des
[\[84a.4\]]ma go nas gtsug lag khang ni 'byor pa'o zhes smras nas rgan zhugs des 'di na brel ba ma yin gyi yo byad dang ldan zhing 'byor pa'i gnas yin te/_gos kyi thum po kun kyang spyoms pa'i phyir bstan to/_/rkun po de dag gis kyang shin tu rtog nas nam tshul nas byung ba'i dus dang sbyar te/_de'i tshe dge slong
[\[84a.5\]]dag mtshan thog thag chos 'chad cing kha ton byed pa'i tshe g.yon can dag chos nyan pa 'dra bar sgo brdungs te g.yon can dag nad du lhags nas dge sbyong dag gi gos dang yo byad ma lus par phrogs so/_/de nas dge slong 'di dag kyang yon bdag la ni ba bzhos pa bzhin du bya dgos kyi dong ngo zhes nas gcer bus
[\[84a.6\]]mnyan du yod par phyin te/_de nas dge slong mnyan du yod pa na 'khod pa rnams kyis chos gos la sogs te yo byad bcu gsum byin nas de ltar gyur pa snyan du bdas nas da slan chad 'jigs shing dogs pa'i gnas su chos gos gsum las gang yang rung ste gcig zhag drug gi bar du grong du khyim pa'i der zhog
[\[84a.7\]]cig ces gnang ba dang /_dge slong chos gos dang bral du dogs nas mtshan mo khyim rgyab dag na nyal ba dang /_khyim pa dang bud med dag mtshan mo gcer par gcin rkyag dag 'dor ba dang phrad nas 'di na ci'i phyir nyal zhes byas na chos gos kyi phyir ro zhes nas khyod kyis chos gos nged kyis rkus re skan zhes de
[\[84b\]]
[\[84b.1\]]lta bu la 'phya bar gyur nas snyan du bdas te/_de slan chad zhag drug tshun chad du dgon pa bas chos gos grong du bzhag la mtshams kyi phyi rol na 'dug kyang rung nyes pa med do zhes gnang ba dang drug sde po rnams bsams bzhin du zhag bdun las 'das par byed/_de ltar byed pa bden nam zhes smras na mad do zhes gsol
[\[84b.2\]]nas da slan chad zhag bdun las 'dar mi gnang bar bslab pa bcas so/_/dge slong zhes bya ba ni drug sde po ste gzhan yang chos 'di la zhugs pa'o/_/mang po zhes bya ba ni gnyis yan chad do/_/dgon pa zhes bya ba ni grong nas gzhu lnga brgya ste/_rgyang grags gcig phan chad do/_/gnas zhes bya ba ni gtsug lag
[\[84b.3\]]khang ngo /_/dbyar tha ma zhes bya ba ni dbyar phyi mar tshul du zhugs so/_/dogs pa dang 'jigs pa dang bcas zhes bya ba ni rkun po dang gcan gzan dang sbrang bus 'jigs pa'o/_/chos gos gsum zhes bya ba ni sbyar ma dang bdun pa dang lnga pa'o/_/zhog cig ces bya ba ni gtams pa'o/_/rkyen 'di 'dra ba byung zhes
[\[84b.4\]]bya ba ni dge 'dun gyi 'am mchod rten dang gang zag gi don gyi phyir ro/_/mtshams kyi phyi rol du 'gro zhes bya ba ni chos gos kyi mtshams kyi nye 'khor las 'das pa'o/_/zhag drug ces bya ba ni zhag drug tshun chad ni nyes pa med do/_/mtshams kyi phyi rol du bral zhes bya ba ni chos gos gang der gzhag
[\[84b.5\]]pa'o/_/de las 'das par bral na zhes bya ba ni skya rengs kyis chod pa'o/_/spang ba'i ltung ba ni dngos po spangs nas ltung ba bshags par bya'o/_/zhag drug las mtshams kyi phyi rol du 'das nas chos gos dang bral na spang ba'i ltung bar 'gyur ro/_/bar chad brgyad byung na chos gos dang bral yang ltung ba med
[\[84b.6\]]do/_/gos rgyu dang spun mi rung ba dang /_chos gos mi 'bral ba'i sdom pa byin pa dang /_chos gos sa la bzhag la mi nam mkha' la gnas pa ni zhag drug las 'das kyang ltung bar mi 'gyur ro/_/dbyar gyi ras chen dus las sngon rol du btsal tam dbyar 'das par 'chad du mi gnang ba'i gleng gzhi ni bcom
[\[84b.7\]]ldan 'das mnyan du yod pa na bzhugs so/_/de'i tshe dge slong dag rdzing bu dang khron pa dag na khrus byed pa'i tshe skyabs med par khrus byed pas ni shin tu mi mdzes pa ri dwags dgra'i ma sa gas mthong nas de lta bu mi mdzes pa khyim pa dag gis mthong na 'phya na khrus byed pa'i yol ba gnang ba'i rigs so
[\[85a\]]
[\[85a.1\]]zhes snyan du gsol nas dbyar gyi ras chongs shig par bkas gnang ngo /_/dge slong ras chen 'phral la ma 'byor nas dbyar tshul du 'jug pa'i zla ba gcig gi sngon rol du tshol gcig par gnang /_dbyar phyi ma yang ras chen sngar tshol zhing snga ma la zla ba bltas te ring du bcangs
[\[85a.2\]]pa dang /_dus ma yin par ras chen tshol zhing byed pas na bya ba dang /_byed pa mang bas lung 'bogs pa dang klog pa'i bar chad du gyur nas dbyar sngon rol du yang tshol la/_dbyar zad nas yang bcangs pas don nyung ba'i dge slong 'phya ba las snyan du bdas te/_gso dka' ba dgang dka' ba zhes smad nas sngon rol du
[\[85a.3\]]tshol du mi gnang ba dang /_dbyar zad nas zla ba phyed las 'das par 'chad du mi gnang bar bslab pa bcas so/_/dpyid zla ba gcig lus zhes bya ba ni zla ba gcig nas dbyar tshul du 'jug pa'o/_/dge slong zhes bya ba ni chos 'di la zhugs pa'o/_/dbyar gyi ras chen zhes bya ba ni dbyar gyi char chen gyi skyabs byed pa'i
[\[85a.4\]]gos so/_/tshol zhes bya ba ni gzhan las so/_/dbyar zad nas zla ba phyed kyi bar du chongs shig ces bya ba ni tshul nas phyung nas zla ba phyed kyi bar du'o/_/dge slong gis dpyid zla ba gcig gi sngon logs zhes bya ba ni de'i sngon logs su ras chen tshol ba'o/_/dbyar zad nas zla ba phyed kyi bar du chongs shig ces bya ba ni de
[\[85a.5\]]las 'das par ro/_/spang zhes bya ba ni dngos po spangs nas ltung ba bshags par bya'o/_/sngar tshul du zhugs pa dang dbyar phyi mar tshul du zhugs pa ste/_de dag gis yun ring du bcangs na spang bar 'gyur ro/_/gang phyis tshul du zhugs pa de dag gis kyang sngar btsal tam ha cang ring du bcangs na spang ba'i ltung bar 'gyur
[\[85a.6\]]ro/_/dbyar gyi ras chen phrin dang phrin yig dang lag brda dang gcig nas gcig tu brgyud pas ring du bcangs na nyes byas su 'gyur ro/_/khyim pa smyon pa dang sems 'khrugs pa dang /_nad kyis gzir ba dang /_lkugs pa dang /_'on pa dang /_glen pa dang /_'gro ba gzhan du gnas pa la de bas sngon rol du btsal
[\[85a.7\]]tam de dag las rnyed pa ring du bcangs kyang nyes byas su 'gyur ro/_/spyir rnyed pa gang zag gi phyir bsngos pa'i gleng gzhi ni bcom ldan 'das mnyan du yod pa na bzhugs so/_/mnyan du yod pa na bsod snyoms pa zhig gis khyim bdag cig la chos bshad nas dad par byas te/_bsod snyoms spyir bshos gsol
[\[85b\]]
[\[85b.1\]]te ras yug gcig cig yon du phul lo zhes nas khyim bdag gis khas blangs so/_/bsod snyoms pas dge 'dun spyan drangs par byas nas dge 'dun spyir phrin gyis gsol ba dang /_bsnyen dga' bos gsol te nang bar sngar khyim bdag gi der song ste phyin pa dang khyod kyis ras spyir phul ba'i bsod nams ni yod
[\[85b.2\]]na spyad pa'i bsod nams ni med do/_/ci'i phyir zhe na dge 'dun la kha zas phul ba ni zegs ma re rer yang gos shig_/gos ni mar me'i snying po tsam du yang gos shig ces byung bas na khyod kyis de yang spyad pa'i bsod nams med kyi cig car shAkya'i rigs las rab tu byung bas na sde snod gsum dang ldan pa chos smra
[\[85b.3\]]ba la phul ba'i rigs so zhes smras pa dang /_khyim bdag na re 'o na 'phags pa bzhes su gsol/_de ltar byas na do nod sus khyer zhes rmed par gyur na ma legs kyis dge 'dun tshogs pa'i mdun du rim gyis ston la de'i 'og tu nga la byin cig ces byas nas khyim bdag gis kyang kun la rjes su yi rang
[\[85b.4\]]bar byas shig ces bstan te mjug tu bsnyen dga' bo la byin no/_/de nas khang skyong la yang bsnyen dga' bos ma ster to/_/de nas bsod snyoms pas khyim bdag la khyed kyis 'brug gzhan du bsgrags la/_char gzhan du phab po zhes khyim bdag la gyod btab pa dang /_khyim bdag gis de'i rgyus zhib tu smras
[\[85b.5\]]so/_/dge slong gzhan gyis bsod snyoms pa la gyod btab pa dang /_bsod snyoms pas kyang bdag dang khyim bdag gis ni ma nongs te/_bsnyen dga' bos nyes so zhes byas pa dang /_dge slong dag 'phya ba la zhugs pa snyan du bdas so/_/bkas bsnyen dga' bo la rmas na/_btsun pa mad do zhes gsol nas/_
[\[85b.6\]]gso dka' ba dgang dka' ba chog mi shes pa dge sbyong gi bya ba ma yin zhes rnam grangs du mar smad nas/_spyir bsngos pa gang zag bdag gir byas na mi gnang bar bslab pa bcas so/_/dge slong zhes bya ba ni bsnyen dga' bo ste/_gzhan yang chos 'di la zhugs pa'o/_/shes bzhin zhes bya ba ni bdag nyid kyis
[\[85b.7\]]rig pa 'am gzhan gyis bsgo ba'o/_/dge 'dun zhes bya ba ni bcom ldan 'das kyi nyan thos so/_/rnyed pa zhes bya ba ni rnam pa gnyis te/_gos kyi rnyed pa dang /_kha zas kyi rnyed pa'o/_/skabs 'dir ni gos kyi rnyed pa la bya'o/_/gang zag bdag gir bsngos zhes bya ba ni bdag rang gi ched du bsngos pa'o/_/spang
[\[86a\]]
[\[86a.1\]]ba'i ltung ba ni dngos po spangs nas ltung ba bshags par bya ba'o/_/nyes pa ni gang zag gcig gi rnyed pa bdag gir bsngos sam/_gcig gam gnyis sam gsum mam mang po yang rung ste/_bsdos pa'i tshe ni nyes byas so/_/thob na spang ba'i ltung bar 'gyur ro/_/dge slong gis
[\[86a.2\]]gang zag gcig gi rnyed pa pha rol gnyis la bsngos sam mang po yang rung ste/_'god pa'i tshe ni nyes byas so/_/gang zag gi rnyed pa dge 'dun gyir bsngos na 'god pa'i tshe nyes byas so/_/thob na yang nyes byas so/_/de bzhin du gtsug lag khang gi yo byad dang /_gtsug lag khang gi rgyan gyi yo byad
[\[86a.3\]]dang mchod rten gyi phang lo rim bzhin du 'dug pa las ltag 'og bsnor na nyes byas so/_/dge 'dun gyi rnyed pa gang zag bdag gir bsngos na nyes par mi 'gyur ba yang yod de phrin pa dang phrin yig pa dang lag brda dang /_gcig nas gcig tu brgyud pa dang /_rgyu dang spun mi rung ba rnams ni ltung ba med de nyes byas
[\[86a.4\]]so/_/sman gzhag pa'i gleng gzhi ni bcom ldan 'das rgyal po'i khab 'od ma'i tshal bya ka len da ka gnas pa na bzhugs so/_/de'i tshe na tshe dang ldan pa srung ba po'i bu la brten cing gnas bca' ba'i nye gnas lhan cig spyod pa'i dge slong dag gis sman byin len byas pa dang /_byin len ma byas pa dang snga dro ba dang
[\[86a.5\]]zhag bdun par 'dres shing mi mngon par de lta bur dus dang dus ma yin par za zhing rang gi lag gis blangs nas za bas na sman zhag bdun gyi bar du byin gyis brlabs la gzhag par bya/_de las 'das par bcang bar mi gnang ste de ltar gyur pa la dge slong dag 'phya ba snyan du bdas nas/_bkas rmas na mad do
[\[86a.6\]]zhes gsol ba dang /_chog mi shes pa gso dka' ba dgang dka' ba'o zhes smad nas/_sman zhag bdun gyi bar du dril zhing bza' bar bya/_de las 'das par bzhag na spang ba'i ltung bar 'gyur ro zhes bslab pa bcas so/_/na ba zhes bya ba ni mi bde ba'o/_/dge slong zhes bya ba ni chos 'di la zhugs pa'o/_/phan
[\[86a.7\]]pa gang byed pa'i zhes bya ba ni de dang mthun pa'o/_/sman du gsungs zhes bya ba ni bsgrags pa'o/_/mar dang til dang sbrang rtsi dang bu ram zhes bya ba ni dngos su bas so/_/'dod ces bya ba ni gal te 'dod par gyur pa'o/_/zhag bdun gyi bar du zhes bya ba ni zhag bdun tshun chad do/_/rang gis byin gyis rlobs shig ces bya ba ni
[\[86b\]]
[\[86b.1\]]bdag gis so/_/gzhag par bya ba'i bza' ba'o zhes bya ba ni rang gis blangs nas bza' bar bya ba'o/_/de las 'das par bzhag na zhes bya ba ni de las 'das par ro/_/spang ba'i ltung ba zhes bya ba ni dngos po spangs nas ltung ba bshags pa'o/_/nyes pa ni dge slong gis tshes gcig la sman zhig rnyed na zhag bdun tshun chad
[\[86b.2\]]du byin gyis rlobs shig_/yang na gzhan la skur cig_/yang na byin cig_/de ltar ma byas na tshes brgyad kyi skya rengs shar nas spang ba'i ltung bar 'gyur ro/_/sman zhag bdun du byin gyis rlob pa ni bdag lag bkrus te sman byin len byas nas tshangs pa mtshungs par spyod pa'i mdun du tsog tsog por 'dug la 'di skad du
[\[86b.3\]]rjod cig dgongs shig_/bdag ming 'di zhes bgyi ba rung ba'i sman 'di zhag bdun tshun chad du bdag dang tshangs pa mtshungs par spyod pa'i phyir byin gyis brlab par bgyi'o/_/de bzhin du lan gnyis lan gsum du smros shig_/ji lta bur zos pa yang nyin gcig bzhin du de ni bdag gis nyi ma gcig zos lhag ma
[\[86b.4\]]yang bza'o zhes tshangs pa mtshungs par spyod pa'i mdun du zhag bdun gyi bar du rjod cig_/de ste yang sman lhag ste ma zad na dge sbyong ngam kun dga'i ra ba la sbyin par bya'o/_/sman spang bar bya ba de ma spangs sam bral bar ma byas sam ltung ba ma bshags par gzhan zhig rnyed na yang snga ma'i rgyun gyis phyi ma rnyed
[\[86b.5\]]pa thams cad spang ba'i ltung bar 'gyur ro/_/zhag bdun las 'das kyang spang bar mi 'gyur ba yang yod de/_sman dge slong 'chad du mi rung ba ni zhag bdun las 'das kyang spang ba'i ltung bar mi 'gyur ro/_/dge slong nad kyis gzir ba dang smyos pa dang sems stor ba ni nam sems 'khrugs pa rnyed pa nas zhag bdun
[\[86b.6\]]bgrang bar bya'o/_/snga dro ba'i sman ni snga dro spyad par bya phyi dro ba'i sman ni phyi dro spyad par bya/_zhag bdun pa yang zhag bdun tshun chad du spyad par bya/_tshes gcig pa'i sman yang tshes gcig tshun chad du bcad par bya/_de las 'das par bcangs na thams cad du spang ba'i ltung bar 'gyur bar rig par bya'o/_/spang ba'i
[\[86b.7\]]ltung ba sum cu'i bslab pa'i gnas rdzogs so//_//shes bzhin du brdzun du smra ba'i gleng gzhi ni bcom ldan 'das rgyal po'i khab na bzhugs so/_/de'i tshe tshe dang ldan pa sgra gcan zin la dad pa'i bram ze dang khyim bdag rnams kyis bcom ldan 'das ga la bzhugs zhes dris na/_bcom ldan_
[\[87a\]]
[\[87a.1\]]'das 'od ma'i tshal na bzhugs na ni bya rgod phung po'i ri la bzhugs so zhes zer/_pi pi li'i shing drung gi phug na bzhugs na ni sde chen ma'i phug na'o zhes zer te/_de bzhin du khyim bdag gis btsal kyang ma rnyed do/_/de dag gis sgra gcan zin la khyod kyis ched du bsams te/_bdag
[\[87a.2\]]cag la tho 'tshams sam de bzhin no zhes byas pa dang /_de dag 'phya bar gyur ba snyan du bdas nas lcags kyi thu lu ma za ba ni bla'i/_'di lta bu ni ma yin no zhes bkas smad kyang bslab pa ma bcas so/_/slad kyis bcom ldan 'das mnyan du yod pa na bzhugs pa'i tshe mnyan du yod pa na shAkya'i bu dge slong me bzhi skyes zhes bya ba
[\[87a.3\]]zhig gnas te/_de yang phyi rol gyi gzhung gzhan la rab tu mkhas shing gzhan dang rab tu 'gyed pa la brtson pa zhig 'dug go/_/de'i tshe lho'i phyogs nas bram ze'i bu zhig sngags tshol zhing mnyan du yod par phyin te/_sngar gnas pa'i bram ze dang cung zad 'gyed par byas pa las/_bram ze dag gis g.yo byas nas
[\[87a.4\]]shAkya'i dge slong me bzhi skyes la/_gtsug lag gis rgol cig ces byas nas/_de gnyis kyang skyed mos tshal zhig tu dus byas nas/_bram ze ni de'i mtshan thog thag bdag gi phyogs dang gzhan gyi phyogs la sems sems te nam nangs nas dus sar phyin pa dang /_dge slong me bzhi skyes ni de'i nyin mo bsod
[\[87a.5\]]snyoms la song song ste slar log pa dang /_bram ze dang phrad nas nga ni brjed do zhes byas so/_/phyi de nyin dus byas pa dang /_dge slong de yang dus der ma 'ongs nas grang gzhan na 'gro ba bram ze des mthong nas/_dge slong khyod ci'i phyir 'dir mi 'ong zhes byas pa dang /_don de gcig pur zad dam/_bdag ni ston pa
[\[87a.6\]]dang /_bla ma la bsnyen bkur bya dgos/_khyim bdag dang bram ze lhags pa rnams la chos bstan dgos so zhes smras pa dang /_bram zes khyod nga la ched du bsams te tho 'tshams sam ci zhes byas pa dang de bzhin no zhes smras pa dang /_bram ze'i bu dag dge sbyong de dag ni shes bzhin du brdzun zer ro zhes mi snyan par
[\[87a.7\]]zer ba snyan du bdas nas rnam grangs du mas smad nas 'dul ba la bslab pa bcas so/_/shes bzhin zhes bya ba ni brtags pa'o/_/brdzun zhes bya ba ni rnam pa dgu ste/_phas pham par 'gyur ba dang lhag mar 'gyur ba dang /_ltung bar 'gyur ba dang /_nyes byas su 'gyur ba dang /_rtsa ba med pa dang /_tshul khrims
[\[87b\]]
[\[87b.1\]]log par zhugs pa dang /_lta ba log par zhugs pa dang /_cho ga log par zhugs pa dang /_'tsho ba log par zhugs pa'o/_/ltung ba zhes bya ba ni sems can dmyal ba dang byol song dang yi dwags ngan 'gro log par bsregs pa dang btso bar ltung ba'o/_/de la dge slong gi 'du shes sbas nas mthong ngo /_/dogs
[\[87b.2\]]so zhes smras na ltung ba'o/_/dge slong gis mi'i skyon nas 'bod pa'i gleng gzhi ni bcom ldan 'das mnyan du yod pa na bzhugs so/_/de'i tshe na dge slong drug sde po gzhan gyi skyon nas 'bod pa ni 'di lta ste zhar ba dang rkang dos dang gyol po dang sor mo 'jas pa dang /_rgur po dang lkog glon can dang /_mchu
[\[87b.3\]]'phyang dang mgo bo che la sogs pa'i skyon nas bos pas dge slong dag bag 'khums pa dang /_mi spobs pa dang /_spa gong bar gyur nas dge ba'i bar chad du 'gyur bas snyan du bdas nas/_bkas drug sde la rmas na mad do zhes gsol nas/_dge sbyong gi bya ba ma yin/_rigs pa ma yin zhes rnam grangs du
[\[87b.4\]]mas smad nas bslab pa bcas so/_/ltung ba zhes bya ba ni ngan song gsum du ltung bar byed pas na ltung ba'o/_/ltung ba de ma bshags na dge ba'i chos rnams sgrib par byed pas na ltung ba zhes gsungs so/_/dge slong gis mi'i skyon nas 'bod par bsams te/_dge slong la tshe dang ldan pa khyod rgyal
[\[87b.5\]]rigs dang bram ze'i rigs las rab tu byung bas khyod la dge sbyong dang tshangs pa med do zhes byas na dge sbyong spa gong yang rung la ma gong yang rung ste nyes byas su 'gyur ro/_/lham mkhan dang skud ris mkhan dang shing mkhan dang tha ga pa dang /_'dreg mkhan dang /_theng po dang /_lag sor 'khums pa dang /_
[\[87b.6\]]lkog glon can dang /_skrangs pa la sogs pa las khyod rab tu byung bas na dge sbyong dang tshangs pa med do zhes smras na/_dge slong spa gong yang rung ma gong yang rung ste ltung ba re rer 'gyur ro/_/phrin dang phrin yig dang lag brda dang gcig nas gcig tu brgyud pa dang /_dge slong smyon pa dang /_sems
[\[87b.7\]]'khrugs pa dang ra ro ba las mi'i skyon nas bos na nyes byas su 'gyur ro/_/'gro ba gzhan du gnas pa dang mtha' 'khob pa dang /_'phags pa'i skad kyis gcig la gcig brda mi 'jal ba dang /_dge sbyong dang /_khyim pa dang /_de bzhin du pha bsad pa dang ma bsad pa dang dgra bcom pa bsad pa dang /_mu
[\[88a\]]
[\[88a.1\]]stegs can la sogs pa la skyon nas bos na nyes byas su 'gyur ro/_/phra ma'i gleng gzhi ni bcom ldan 'das mnyan du yod pa na bzhugs so/_/de'i tshe na dge slong drug sde po rnams phra ma smra ba la zhugs nas/_de ltar phra ma smra bas na dge slong dag kyang 'khums shing bag tsha bar gyur nas
[\[88a.2\]]lung 'bogs pa dang kha ton byed pa la sems bag tsha bas dge ba dag btang bas mdza' zhing sdug pa chos bzhin du 'khod par yang ma gyur nas don nyung ngu ba'i dge slong dag 'phya bar gyur pa snyan du bdas nas/_dge sbyong gi bya ba ma yin zhes smad nas/_'dul ba la bslab pa bcas so/_/dge slong zhes bya ba ni drug sde
[\[88a.3\]]po'o/_/ltung ba ni snga ma bzhin no/_/dge slong gis phra ma bya bar bsams nas tha ga pa dang /_shing mkhan dang 'dreg mkhan la sogs pa las rab tu byung nas dge sbyong dang tshangs pa ga la yod ces zer ro zhes smras na ltung bar 'gyur ro/_/gzhan ni skyon gyi skabs dang sbyar ro/_/phrin dang lag brda yang gong ma bzhin du sbyar ro/_
[\[88a.4\]]skyo sngogs kyi gleng gzhi ni bcom ldan 'das mnyan du yod pa na bzhugs so/_/de'i tshe na dge slong drug sde po rnams dge slong mkhas pa dge 'dun 'dus pas ches bzhin du rtsod pa zhi bar byas te/_spangs par shes bzhin du slar yang de las su mi rung ste ma byas legs par ma sbyangs pas slar sbyang dgos so zhes
[\[88a.5\]]yang nas yang du skyo sngogs byas te/_bya ba mang byed pa mang du gyur pas dge slong dag 'phya ba las snyan du bdas nas/_dge slong mkhas pa tshogs pas chos bzhin du las byas shing rtsod pa spangs pa slar skyor du mi gnang bar 'dul ba la bslab pa bcas so/_/dge slong gang zhes bya ba ni drug sde ste/_gzhan yang
[\[88a.6\]]chos 'di la zhugs pa'o/_/shes bzhin zhes bya ba ni bdag nyid kyis rig pa'am/_gzhan gyis bsgo bar gyur pa'o/_/'du shes zhes bya ba ni dge 'dun tshogs shing mthun pa'o/_/dge 'dun zhes bya ba ni de bzhin gshegs pa'i nyan thos kyi dge 'dun la bya'o/_/chos ji lta ba bzhin du zhes bya ba ni 'dul ba
[\[88a.7\]]dang mi 'gal ba ste/_ston pas bstan pa ji lta ba bzhin no/_/rtsod pa zhes bya ba ni rtsod pa rnam pa bzhi ste/_'thabs nas rtsod pa dang ma 'thabs ma bcos par rtsod pa dang /_ltung ba'i phyir rtsod pa dang /_bya ba'i phyir rtsod pa'o/_/spangs pa zhes bya ba ni rtsod pa rnam pa bzhi po gang yang rung ste zhi bar
[\[88b\]]
[\[88b.1\]]byas so/_/yang bya bar skyo sngogs byed ces bya ba ni phyi phyir byed du gzhug pa'o/_/ltung ba zhes bya ba ni sems can dmyal bar ltung ba la sogs te snga ma bzhin no/_/nyes pa ji lta bu zhen dge slong gis 'thab pa'i rtsod par 'du shes shing spangs pa la spangs pa'i 'du shes kyis yang bya bar skyo sngogs byed na ltung bar
[\[88b.2\]]'gyur ro/_/the tshom za na yang ltung bar 'gyur ro/_/ma spangs pa la yang spangs pa'i 'du shes kyis skyo sngogs byed na nyes byas su 'gyur ro/_/the tshom za na yang nyes byas su 'gyur ro/_/ji ltar 'thab pa la rnam pa bzhir sbyar ba bzhin du mi gdams pa dang /_ltung ba dang bya ba'i rtsod pa la yang de bzhin
[\[88b.3\]]du sbyor cig_/bud med la/_chos tshig lnga drug las lhag par 'chad du mi gnang zhing rig pa'i skyes pa med par tshig lnga drug las lhag par bshad pa'i gleng gzhi ni mnyan du yod pa na ste/_de'i tshe na tshe dang ldan pa 'char ba rig pa'i nor bu zhes bya ba yod de/_de'i mthus mtshan gyi rig pa shes
[\[88b.4\]]te/_snga dro bram ze dang khyim bdag dag gi rigs kyi der bsod snyoms la 'jug cing chos bstan pa'i 'og tu khyim bdag gi mna' ma la khyod kyi sgyug mo ci 'dra zhes dris so/_/des smras pa/_ji ltar bung bu mdas phog pa bzhin no/_/de ni de nyid kyi nyes pa ma yin te/_de la ma rungs pa'i mtshan yod de/_sme
[\[88b.5\]]ba nag po dang dmar po dang /_sbrang ma dang 'dra ba dang mdzer pa ste/_nu ma dang rkub dang /_gsang ba'i bar na yod pa'i gun no zhes smras so/_/de'i 'og tu sgyug mo'i gan du song nas khyod kyi mna' ma ci 'dra zhes dris na de ni bdar gyis sbyangs pa ste/_le lo che spro thung zhing kha drag la kha ngan zer ro zhes smras pa dang /_
[\[88b.6\]]de ni de nyid kyi nyes pa ma yin te/_de la mtshan ma ni 'di lta bu yod do zhes gsang ba'i bar du mtshan ma bstan to/_/de nas dus gzhan zhig na mna' ma dang sgyug mo dag gcig la gcig lus mnyed cing khrus byed pa'i tshe de gnyis gcig la gcig gsang ba'i gnas dag tu mtshan brtags na 'char bas smras
[\[88b.7\]]pa bzhin du yod do/_/nam phan tshun du rtsod pa'i tshe gcig la gcig mtshang 'dru ste/_khyod kyang 'thab mo rgol zhing bsngo'am/_skyes pa 'di lta bu dang 'di 'drar byed pa na ci zhes byas pa dang /_de lta bu ni yong ma byas so/_/'o na khyod kyi gsang ba'i bar na mtshan yod pa gzhan gyis ji ltar shes zhes byas pa dang /_
[\[89a\]]
[\[89a.1\]]'o na khyod kyis kyang skyes pa gzhan gyis shes so/_/nam phan tshun du bzod par byas te mdza' bar gyur pa de na khyod la 'di lta bu sus bstan ces gcig la gcig dris na/_gnyi ga yang mthun te 'char bas bstan to zhes byas pa dang /_de gnyis 'phya ste/_bdag cag ni 'char bas ched du
[\[89a.2\]]bsams te 'thab tu bcug ste zhes smod cing mi snyan pa 'dzer to/_/khyim bdag gis dge slong 'char ba ji lta bu zhes dris na 'char ba ni tshul khrims dang ldan pa ste rig pa'i mthus bud med dag gi mtshan shes so zhes byas pa dang /_ci 'phags pa de ltar shes su zin gyis kyang bud med kyi gsang ba'i gnas ngan len
[\[89a.3\]]smra bar mi rigs so/_/zhes 'phya bar snyan du bangs nas 'di snyam du dgongs te/_cung zad nyes pa'i dmigs su gyur pa yang dge slong bud med la chos bshad pa las byung ngo snyam du dogs nas/_dge slong bud med la chos ma 'chad cig ces bkag go/_/slad kyis dge slong dag bsod snyoms la zhugs pa dang /_
[\[89a.4\]]bud med dag gis chos bshad par gsol ba dang /_dge slong dag gis chos ma bshad pas zan ma ster to/_/de lta bu snyan du bdas nas bka' stsal pa/_chos tshig lnga ste/_phung po lnga bshad par gnang ngo /_/slad kyis de bzhin du nyung zhes gsol nas/_dbang po drug ste tshig drug bshad par gnang ngo /_/
[\[89a.5\]]tshig drug gis kyang mi chog gis da rung ston cig ces bskul ba dang /_slad kyis rig pa'i skyes pa zhog la chos shod cig ces bka' stsal pa dang /_drug sdes rig pa'i skyes pa med bzhin du spre'u dang bya bzhag nas tshig lnga drug las 'das par bshad pas na de ltar gyur pa la snyan du bdas nas 'dul ba la
[\[89a.6\]]bslab pa bcas so/_/yang dge slong zhes bya ba ni drug sde ste/_gang gzhan yang chos 'di la zhugs pa'o/_/bud med ces bya ba ni legs nyes kyi don khong du chud cing don go bar nus pa'o/_/tshig lnga drug las 'das zhes bya ba ni chos tshig lnga bshad par gnang ba las bsams bzhin du drug tu 'das
[\[89a.7\]]sam/_chos tshig drug 'chad du gnang ba las bsams bzhin du tshig bdun du 'das pa'o/_/chos zhes bya ba ni sangs rgyas kyis bshad pa'o/_/ston ces bya ba ni 'chad pa'o/_/rig pa'i skyes pa ma gtogs zhes bya ba ni skyes pa gan na yod pa'o/_/ltung ba ni snga ma bzhin no/_/nyes pa ni bsams bzhin du
[\[89b\]]
[\[89b.1\]]tshig lnga drug las 'das sam rig pa'i skyes pa med par bshad na ltung bar 'gyur ro/_/mkhas pa phyi phyir dri ba la lan ldon pa dang khrims dbog pa dang kha don la sogs pa ni ma gtogs te rig pa'i skyes pa med par bshad kyang ltung bar mi 'gyur ro/_/ha cang myur ches te tshig thal ba la ltung ba med do/_/bsnyen
[\[89b.2\]]par ma rdzogs pa'i gang zag dang /_cig car chos kyi tshig gis glog tu mi gnang ba'i gleng gzhi ni bcom ldan 'das mnyan du yod pa na ste/_de'i tshe dge slong drug sde rnams bsnyen par ma rdzogs pa'i gang zag dang gtsug lag khang gi phyogs gcig na chos kyi tshig cig car klog pas skye bo mang po'i
[\[89b.3\]]sgra mang po tsha tshig bton pa ni dper na bram ze smrang klog pa'am skar mkhan grangs bgrang ba bzhin du sgra chen po grag pa snyan du bdas te/_cig car gdon du mi gnang bar bslab pa bcas so/_/yang dge slong gang zhes bya ba ni drug sde ste/_gang gzhan yang chos 'di la zhugs pa'o/_/bsnyen par ma rdzogs pa'i
[\[89b.4\]]gang zag ces bya ba ni dge slong pha dang dge slong ma zhes bya ba ma gtogs pa gzhan thams cad do/_/tshig ces bya ba ni tshig 'dra ba dang thal ba dang /_yi ge mnyam pa dang thal ba'o/_/tshig mnyam pa ji lta bu zhe na/_slob dpon gyis sdig pa thams cad mi bya'o zhes byas pa dang /_slob mas kyang de bzhin du smras pa ni tshig
[\[89b.5\]]mnyam pa'o/_/tshig thal ba ni slob dpon gyis sdig pa thams cad mi bya'o zhes ma rdzogs par slob mas dge ba phun sum tshogs par bya'o zhes bya ba ni thal ba'o/_/yi ge mnyam pa ni a zhes bya ba tshig mnyam du ston pa'o/_/yi ge thal ba ni a zhes ma rdzogs par a zhes sngar rdzogs pa'o/_/chos zhes bya ba ni
[\[89b.6\]]sde snod gsum gang yang rung ba'o/_/slob dpon gyis sngar byas nas slob mas phyis byas pa dang kha ton du bton pa la ltung ba med do/_/nyes pa ni bsnyen par ma rdzogs par 'du shes bzhin du klog na ltung bar 'gyur ro/_/the tshom yang de bzhin no/_/bsnyen par rdzogs pa la ma rdzogs par 'du shes na nyes byas so/_/
[\[89b.7\]]bsnyen par ma rdzogs pa'i gang zag la gnas ngan len gyis nyes pa brjod du mi gnang ba'i gleng gzhi ni mnyan du yod pa na ste/_dge slong 'dod chags dang ma bral ba nyon mongs pa ma spangs pa dag nyes pa rtag tu 'byung ba dang slad kyis dge slong mdo sde dang 'dul ba dang ma mo 'dzin pa dag las ltung ba'i chos rnams
[\[90a\]]
[\[90a.1\]]mnyan nas de dag ltung ba chos bzhin du slar byed du bcugs pa dang /_de dag kyang de bzhin gshegs pa'i dbu skra dang /_sen mo'i mchod rten la zhal zhal dang dkyil 'khor byed pa dang /_dge slong gnas brtan dag la yang chu 'drim zhing bsil yab g.yob pa'i tshe dge slong drug sde dang
[\[90a.2\]]gzhon nu dag de lta bu'i las mi byed cing 'khod pa dang /_khyim bdag dang bram ze rnams dge slong gnas brtan dag ni khyed dang mi 'dra ste/_dad pa che zhing dge ba la brtson no zhes byas pa dang /_drug sde po na re de dag ni dad pa ma yin gyi chad pa'i las byed de/_de dag gis nyes pa 'di lta bu 'di dag byas so zhes
[\[90a.3\]]lag brda bstan pa dang /_khyim bdag gis dge slong gnas brtan rgan po dag kyang 'di lta bu'i nyes pa byung zhing 'dod chags skye na dge slong gsar bu gzhan lta zhig ci smos zhes 'phya ba dang dge slong drug sde dag dge slong gsar bu dag la khyed kyi mkhan po ga re zhes dris na/_de dag na re khyed dang mi 'dra ste/_
[\[90a.4\]]mchod rten dang gnas brtan dag la mchod pa byed du song ngo zhes byas pa dang drug sde dag na re de dag ni dad pa'i phyir mchod pa byed pa ma yin gyi chad pas bcad de chad pa'i las byed pa'o zhes smras pa dang /_de dag gis mkhan po dag la ma dad cing spang bar 'gyur ba dang mkhan pos khyed su las thos zhes smras pa dang
[\[90a.5\]]drug sde las so zhes smras pas/_de dag mi dga' bar gyur pa snyan du bdas nas bslab pa'i gnas bcas so/_/dge slong zhes bya ba ni drug sde ste gzhan yang de dang 'dra ba'o/_/bsnyen par ma rdzogs par zhes bya ba ni dge slong pha dang dge slong ma gnyis ma gtogs par gzhan thams cad do/_/gnas ngan len ces
[\[90a.6\]]bya ba ni phas pham pa las byung ba dang lhag ma las byung ba'o/_/dge 'dun gyis gnang ba ma gtogs zhes bya ba ni dge 'dun gyis gnang ba bkol ba'o/_/mnyan du yod pa na dge slong 'phral po che dang dge slong ma drang mo grong de dag tu log par spyad pas skye bo de dag mi dga' bar gyur pas na de dag gi nyes pa rigs so
[\[90a.7\]]sor rig par byed cing bsgo ba ni ma gtogs zhes gsungs so/_/ltung ba ni snga ma bzhin no/_/nyes pa gang zhe na dge slong gis so sor rig par mi bya bar 'du shes bzhin du so sor rig par ma byas na ltung bar 'gyur ro/_/the tshom na yang ngo /_/dge slong gis yang so sor rig par bya ba'i rigs rnams la so sor rig
[\[90b\]]
[\[90b.1\]]par bya ba ma yin par 'du shes sam/_the tshom bzhin du so sor rig par byas na nyes byas su 'gyur ro/_/dge slong gis nyes pa dril brdungs pa bzhin du kun gyis shes pa'am ri mor bris pa lta bu'am/_bdag gis shes pa bzhin du 'jig rten gzhan gyis shes pa la ni brjod kyang nyes pa med do/_/mi'i chos las bla mar
[\[90b.2\]]gyur pa'i bden pa smrar mi gnang ba'i gleng gzhi ni yul yangs pa can spre'u rdzing gi 'gram na'o/_/de na gnas pa'i nya pa lnga brgya po rnams 'bad brtson rtsol bas nyon mongs pa thams cad spangs te dgra bcom par gyur to/_/de dag sngon mu ge byung ba'i tshe na ni yon tan med bzhin du smras pas phas pham par bslab
[\[90b.3\]]pa bcas so/_/'dir ni bden pa mthong bas na mi'i chos las gyur pa'i bden pa bsnyen par ma rdzogs pa las smras na ltung bar bcas te/_brdzun gyi pham pa ji skad zer ba bzhin du sbyor cig_/dge slong zhes bya ba ni nya pa lnga brgya ste/_gzhan yang chos 'di la zhugs pa'o/_/bsnyen par ma rdzogs pa
[\[90b.4\]]ni snga ma bzhin no/_/bla ma zhes bya ba ni 'dod pa'i khams las gzugs kyi khams bla ma'o/_/'di ltar sgrib pa lnga ni mi'i chos zhes bya'o/_/de lnga spangs pa bla ma zhes bya'o/_/smras zhes bya ba ni bsgo ba'o/_/bden pa zhes bya ba ni de'i dngos po bden pa'o/_/ltung ba ni snga ma bzhin no/_/nyes pa ni dge slong
[\[90b.5\]]gi 'du shes pa dang /_bzod pa dang lta ba ma sbas par lha mthong klu mthong de dag gi sgra thos te/_sgra bcom pa nas lha'i bar du ste/_de dag mthong ngo zhe'am 'grogs so zhe na ltung bar 'gyur ro/_/dge 'dun gyi rnyed pa gang zag mdza' ba'i phyir bsngos so zhes zer ba'i gleng gzhi ni rgyal po'i khab na'o/_/de'i tshe
[\[90b.6\]]na tshe dang ldan pa gyad bu nor dge 'dun gyi mal stan 'gyed pa dang zas la bsko bar bskos te/_gyad bu nor yang dag la bsams pa dge bas na dge 'dun la chos bzhin du zhal ta gus par byed nas/_dkon mchog gsum mam grogs po mdza' ba la ma byin pa cung zad kyang med de/_de ltar dbul
[\[90b.7\]]zhing sbyin pas na rang gi chos gos smad gsum ngan zhing zhig par gyur to/_/de nas dge 'dun rnams kyis bgros pa/_nam dge 'dun gyis rnyed pa gos shig grub na gyad bu nor la sbyin no zhes snyan du zhus nas bka' stsal pa/_phyis rtsod cing 'khrug par mi 'gyur bar dge 'dun spyir gsol ba byos
[\[91a\]]
[\[91a.1\]]shig ces 'byung ste/_de bzhin du dge 'dun mthun pas gsol ba byas te byin na phyis mdza' bo dang sa can na re dge 'dun gyi rnyed pa khyed cag gi slob ma mdza' ba la byin no zhes zer nas/_dge slong dag gis de gnyis la khyed gnyis de'i tshe na der ma gtogs sam zhes byas na/_nged
[\[91a.2\]]kyang der 'dus so/_/'o na khyed ci'i phyir 'phya/_ci nged cag kyang mya ngan byed du yang mi gnang ngam zhes byas pa dang /_dge slong dag 'phya ba las snyan du bdas nas 'dul ba la bslab pa bcas so/_/yang dge slong zhes bya ba ni mdza' bo dang sa can te gzhan yang de dang 'dra ba'o/_/sngar mthun te rung bar byas zhes bya
[\[91a.3\]]ba ni sngar tshogs pas mthun par byin pa'o/_/de'i 'og tu zhes bya ba ni dus phyi zhig na'o/_/'di ltar mdza' ba'i phyir zhes bya ba ni mdza' ba gang zhe na/_mkhan po dang slob dpon gnas 'cha' ba'o/_/lhan cig gnas pa ni mkhan po'o/_/slob dpon gcig pa yang de bzhin du sbyar ro/_/rnyed pa ni gnyis te
[\[91a.4\]]gos dang zas te/_'dir gos la bya'o/_/ltung ba ni snga ma bzhin no/_/nyes pa ni dge slong gis sngar mthun te rung bar byas la de'i 'og tu tshe dang ldan pa dag gis 'di ltar mdza' ba'i phyir dge 'dun gyi rnyed par bsngos pa gang zag bdag gir bsngos so zhes zer na thams cad du ltung bar 'gyur ro/_/
[\[91a.5\]]mdza' ba'i phyir bsngos pa bden na nyes pa med do/_/bslab pa khyad du gsod pa'i gleng gzhi ni mnyan du yod pa na'o/_/dge slong drug sde rnams zla ba phyed phyed cing so sor thar pa'i mdo bstan pa 'don pa'i tshe phas pham pa yan chad 'don pa'i tshe na ni cang mi smra bar 'khod cing dge 'dun gyi lhag ma rtag
[\[91a.6\]]tu byung bas na lhag ma man chad gdon pa 'don pa'i tshe 'di skad zer te/_tshe dang ldan pa dag bslab pa'i gnas phran tshegs 'di lta bu zla ba phyed phyed cing gdon ci dgos dge slong rnams zhum pa dang bag 'khums par gyur te/_rma rub pa kun phyis gzhig ci dgos/_nyes pa kha cig ni bshags
[\[91a.7\]]kha cig ma bshags pa yang yod de/_khyod kyis de dag glengs pas na bdag cag the tshom du gyur to zhes bslab pa la smod cing khyad du gsod pa dge slong dag gis snyan du gsol nas 'dul ba la bslab pa bcas so/_/yang dge slong gang zhes bya ba ni drug sde ste gzhan yang 'di la zhugs pa'o/_/zla ba
[\[91b\]]
[\[91b.1\]]phyed phyed cing so sor thar pa'i mdo gdon pa zhes bya ba ni phas pham pa nas rtsod pa zhi ba'i bar du gdon pa lnga la bya'o/_/bslab pa'i tshig phran tshegs gdon ci dgos zhes zer ba ni bslab pa spong ba'i rtags sna tshogs smra ba'o/_/ltung ba ni snga ma bzhin no/_/phas pham pa bzhi 'don pa'i tshe gdon
[\[91b.2\]]ci dgos zhes zer na ltung bar 'gyur ro/_/lhag ma dang nyes byas kyi bar du gdon ci dgos zhes zer na ltung bar 'gyur ro/_/de bzhin du 'dul ba dngos po dang phran tshegs dang /_gzhung bla ma dang /_'dul ba snga ma dang /_bcu drug pa dang /_'grel pa dang /_gleng gzhi dang /_'dul ba lta bu'i rnams
[\[91b.3\]]gdon pa'i tshe gdon ci dgos zhes zer na ltung bar 'gyur ro/_/'dul ba dang mi ldan pa mdo sde la khyad du gsod na nyes byas su 'gyur ro/_/brdzun gyi tshogs bcu phung dang po rdzogs so//_//shing gcod du mi gnang ba'i gleng gzhi ni mnyan du yod pa na ste/_de'i tshe na sngon shing mkhan las
[\[91b.4\]]rab tu byung ba'i dge slong rgan zhugs blun po mi mkhas mi gsal ba gcig gis lha gnas pa'i shing zhig bcad de gtsug lag khang bgyis pa dang /_lha de yang rang gi gnas dang rten ma mchis pas srod la bcom ldan 'das kyi snyan du gsol te/_btsun pa deng song dgun gyi dus la bab ste
[\[91b.5\]]shing gi yal ga yang gas pa tsam du rlung ldang ste/_bdag gi byis pa ni phra bas gnas kyang ma mchis na ji ltar bgyi zhes gsol ba dang /_bcom ldan 'das kyis lha gzhan zhig la lha de'i gnas byin cig par gtad nas de'i phyi de nyin mo dge slong gi dge 'dun bsdus te de'i rgyus zhib tu smras
[\[91b.6\]]nas shing gcod du mi gnang bar stsal ba dang /_'brog skyes kyi 'brog dgon pa na dge slong las sar pa bdag las mi byed de snyan du bdas nas da slan chad las sar pa'i dge slong gis zhag bdun nam brgyad kyi sngon rol nas shing gi drung du dkyil 'khor dang gtor ma dang mchod pa byas nas chos
[\[91b.7\]]bshad de gdod shing gcad par bya'o/_/mtshan ma lta bu byung na gcod du mi gnang zhes gsungs te de'i tshe bslab pa ma bcas so/_/phyis mnyan du yod pa na dge slong drug sde rnams rang gi lag gis shing dang rtswa dang me tog rnams rnga'am rngar 'jug_/gcod dam gcod du 'jug pas na phyi'i mu stegs rnams 'phya bas
[\[92a\]]
[\[92a.1\]]snyan du bdas te/_sa bon gyi tshogs nas 'byung po'i gnas 'jig tu mi gnang bar bcas/_dge slong zhes bya ba ni drug sde ste/_gzhan yang de dang 'dra ba'o/_/sa bon la rnam pa lnga ste/_rtsa ba'i sa bon dang /_sdong po'i sa bon dang /_mgo thogs kyi sa bon dang /_'gas pa'i sa bon
[\[92a.2\]]dang /_sa bon gyi sa bon dang lnga'o/_/rtsa ba'i sa bon ni gla sgang dang shu dag dang yung ba dang rong dang sge'u gsher dang gzhan yang rtsa ba btsugs pa las skye ba'o/_/sdong po'i sa bon ni bu ram shing 'od ma dang /_lcang ma dang /_gzhan yang sdong bu las skyes pa rnams so/_/mgo thogs kyi sa bon btab
[\[92a.3\]]pa las skyes par gyur pa'o/_/bkas pa'i sa bon ni 'jam byi ra dang ga gon dang /_kham rtseg la sogs pa'o/_/sa bon gyi sa bon ni nas 'bras dang khre la sogs pa'o/_/'byung po'i gnas zhes bya ba ni srin bu dang /_phye ma leb dang sbrul dang trai la ta ka la sogs pa ni 'byung po zhes bya ste/_
[\[92a.4\]]de dag shing la gnas pas na de dag gi gnas bshig gam phyung ngam bcad na ltung bar 'gyur ro zhe'o/_/de la gong ma'i sa bon rnam pa lnga po las rtsa ba'i sa bon du 'du shes la/_sngo la sngon por 'du shes de bcad dam bcad du bcug na ltung bar 'gyur ro/_/sngo ba la the tshom du gyur na yang
[\[92a.5\]]ltung bar 'gyur ro/_/skam po la sngo bar 'du shes te bcad na nyes byas su 'gyur ro/_/the tshom la yang ngo /_/ji ltar rtsa ba'i sa bon la rnam pa bzhir sbyar ba bzhin du sa bon lhag ma bzhi po la yang rnam pa bzhir sbyor cig_/dge slong gis sa bon rnam pa bzhi po la mer bsregs te ma rung bar gyur tam/_chur bor
[\[92a.6\]]te ma rung ngam gtun gyi nang du brdungs te ma rung bar gyur na yang ltung ba lnga dang nyes byas lngar 'gyur ro/_/sa bon rnam pa lnga po sa skam po la gzhag gam khu ba tsha bas blugs sam shing gis drud de snad par byas na yang snga ma bzhin no/_/dge slong gis thabs gcig gis shing gcig bcad na nyes
[\[92a.7\]]byas kyang gcig ltung ba yang gcig tu 'gyur ro/_/thabs gcig gis shing mang du bcad na nyes byas gcig dang ltung ba mang du 'gyur ro/_/ji ltar thabs gcig dang gnyis sam gsum pa'am thabs mang po yang de bzhin du sbyar ro/_/me tog dang lo ma dang shing gi yal ga yang gong ma bzhin du sbyar
[\[92b\]]
[\[92b.1\]]te sngon po bcad na ltung ba'o/_/skom po ni nyes byas so/_/chu'i nang nas skam po phyi rol du phyung ngam/_sha mo dang phab dgo dgo phyung na ltung bar 'gyur ro/_/'phya zhing gzhogs 'phyas byed pa'i gleng gzhi ni rgyal po'i khab na'o/_/de'i tshe na tshe dang ldan pa gyad bu nor dge 'dun lam la stan dang zas 'gyed de/_de'i tshe
[\[92b.2\]]na mdza' bo dang sa can gnyis mi sdug pas zas dang gnas khang ma thob bo/_/slad kyis gyad bu nor gyis nged gnyis mnar to zhes byas so/_/phyis bsnyen dga' bo'i mdun du khyod kyang mal stan 'gyed par bskos na/_gyad bu nor bzhin nged la mnar bar byed do zhes smras pa dang /_bsnyen dga' bo na re khyod
[\[92b.3\]]gnyis de skad ma zer cig tshe dang ldan pa gyad bu nor ni mal stan 'ding ba'i mchog tu sangs rgyas kyis bsngags so zhes byas pa dang /_de ltar gyur pa snyan du bdas nas/_gsol ba dang las gnyis kyis 'phya bar grangs su chug shig ces bka' stsal nas/_de bzhin du 'phya ba'i grangs su bcug kyang phyi
[\[92b.4\]]phyir gyad bu nor gyi ming nas ni mi smos kyi dge slong kha cig ni de bzhin du nged la ma nar bar byed grang zhes lkog na gzhogs 'phyas byed pa dang mngon sum du 'phya bas snyan du bdas te/_'phya bar mi gnang bar bcas 'phya zhing gzhogs 'phyas byed ces bya ba ni 'phya bar bsams nas tshig tu smras na ltung bar 'gyur
[\[92b.5\]]ro/_/nyes pa ni dge 'dun gyis dge slong 'phya ba'i grangs su bcug kyang dge slong de gang zag bcu gnyis kyi las byed pa la 'phya'am gzhogs 'phyas byed na ltung ba re rer 'gyur ro/_/las kyi grangs su bcug kyang dge slong gang zag bcu gnyis kyi las su bskos pa las mi byed pa rnams la 'phya na
[\[92b.6\]]ltung bar 'gyur ro/_/dge 'dun gyis 'phya ba'i grangs su bcug kyang dge slong gang zag bcu gnyis kyi las su ma bskos la las byed pa rnams la 'phya na ltung bar 'gyur ro/_/dge slong de 'phya ba'i grangs su ma bcug na dge slong las byed kyang rung mi byed pa rnams la 'phya na thams cad du ltung bar
[\[92b.7\]]'gyur ro/_/bsgo ba'i lan log par 'don pa'i gleng gzhi ni kau shAm+bI'i dgra zin gyi kun dga' ra ba na'o/_/de'i tshe na tshe dang ldan pa mos pa can la ltung ba byung nas chos bzhin du slar mi byed pas na/_dge slong phan par 'dod pa bde bar 'dod pa dag gis tshe dang ldan pa ltung ba slar shogs shig ces byas na/_
[\[93a\]]
[\[93a.1\]]ltung ba su la byung ba de 'chags grangs ngas ni ltung ba mthong ngo /_/khyed kyis mthong bas na khyed la ltung ba byung grang /_nged kyi rigs las ni byang chub thob pa yod kyi/_khyed kyi rigs tha dad pa las rab tu byung bas na khyed la ni byang chub thob pa su yod des rlom zhing lan log par ldon pas na gsol ba dang las gnyis
[\[93a.2\]]kyis bsgo ba'i lan log par ldon pa'i grangs su bcug go/_/de nas kyang ngas ni smras pas nyams pa lnga ste/_dper na nags kyi bya yang rang gi skad phyung bas tshig zin pa dang 'dra ste/_da slan chad su ci zer yang mi smra'o zhes zer nas gzhan tshangs par spyod pa phan pa dang bde bar 'dod pa rnams kyis ltung ba shogs shig ces phyi
[\[93a.3\]]phyir glengs na bdag nyid mi smra bas na lan mi ldon pa'i grangs su bcug go/_/'on kyang phyi phyir mi smra ba dang /_log par lan ldon pa gnyis byed byed pas snyan du bdas te/_lan log par ldon du mi gnang bar 'dul ba la bslab pa bcas so/_/bsgo ba'i len log par ldon zhes bya ba ni bsgo ba'i len log par
[\[93a.4\]]glan par bsams nas gzhan la tshig gis rig par byed pa'o/_/nyes pa ni dge slong rab tu byung ba'o zhes dris pa dang rab tu ma byung ba'o zhes zer na ltung ba'o dge slong lhung bzed thogs pa dag mthong ngam zhes zer ba las rkang pas 'gro ba mthong ngam zhes zer na ltung bar 'gyur ro/_/bu ram shing dang
[\[93a.5\]]rtsa khur khyer ba mthong ngam zhes dris na gzhan du brgyud na yang ltung bar 'gyur ro/_/gshed mas gsong bar khrid pa la snying rje'i bsam pas 'dus byas bdag med par bsams nas ma mthong ngo zhes smras pa ni nyes pa med do/_/dge 'dun gyi khri bla gab med pa na gding du mi gnang ba'i gleng gzhi ni
[\[93a.6\]]mnyan du yod pa na ste/_dge slong rnams kyis bla gab med pa la dge 'dun gyi khri dang mal stan rnams bting ste bzhag pa de ma bsdus par khyim bdag gcig gis dge slong rnams spyan drangs na bcom ldan 'das ni mal stan nyul bar bzhed nas der ma gshegs te dge slong dag dong ba'i 'og tu sprin
[\[93a.7\]]kha dog tha dad pa dag 'dus shing char bab tu nye bas mal stan byul ba dang /_kye ma'o yon bdag dad pa ni sha khrag zad zad du sbyor zhing sbyin na dge slong rnams ni tshod mi zin par spyod do zhes nas/_mal stan dang khri rnams bcom ldan 'das phyag dar te nang du bsdus so/_/phyis dge slong dag lhags pa dang /_
[\[93b\]]
[\[93b.1\]]slan chad mal stan ma bsdus par grong du 'gror mi gnang bar bslab pa bcas so/_/dge 'dun zhes bya ba ni phyogs bzhi'i dge 'dun no/_/khri'am khri'u zhes bya ba ni dngos su zad do/_/stan nang tshangs can ni shing bal gyis bkang ba'o/_/gor bu zhes bya ba ni khri'u g.yogs pa'o/_/bla gab med pa zhes bya ba
[\[93b.2\]]ni steng ma g.yogs pa'o/_/gding ngam zhes bya ni bdag gis so/_/gding du bcug ces bya ba ni gzhan la'o/_/ma brtul zhes bya ba ni bdag gis so/_/brtul du ma bcug ces bya ba ni gzhan la'o/_/de nas song zhes bya ba ni nye 'khor las song ba'o/_/de 'dra'i rkyen ma gtogs zhes bya ba ni khyim pa gnyis shig kho na
[\[93b.3\]]yod pa las mthu chung ba de rab tu byung ste ljongs rgyu zhing bros te song ba las nub mo lha khang zhig tu dgongs der mal stan dag brnyas nas nyal lo/_/nang par bdag ni 'gro zhes mal stan dag gtad pa las ring du thogs nas/_khyim bdag des bsnyags pas sleb pa dang brdegs pa snyan du bdas te de lta
[\[93b.4\]]bu'i nyes pa byung ba dang bar chad chen po brgyad la sogs pa byung na ma brtul bar song yang nyes med ce'o/_/mal stan ma rung bar gyur pa rnam pa gnyis te/_rlung dang char dang nyi ma'o/_/dge slong gis gang zag lnga la stan bcol bar mi bya ste/_ngo tsha med pa dang khon yod pa dang /_rgas pa dang
[\[93b.5\]]nad pa dang /_bsnyen par ma rdzogs pa thams cad la'o/_/gding ba ma bsdus par 'gro ba'i gleng gzhi ni mnyan du yod pa na ste/_lho phyogs nas dge slong gnyis shig bcom ldan 'das kyi zhabs la phyag 'tshal du 'gro ba mnyan du yod par phyin te/_der dge rgan po ni mal stan dang gnas khang yang
[\[93b.6\]]thob po/_/dge slong gsar bu ni mal stan 'gyed pa'i tshe ma thob nas gzhon nu de yang nus pa zhig pas rtswa brngas te/_pus mo tsam nub par byas te nyal lo/_/rgan pos kyang rtswa bting ngo /_/de gnyis kas rtswa ma bsdus/_dge slong grogs po la yang ma bcol bar dong ba'i 'og tu dge slong dag ni
[\[93b.7\]]khyim bdag dag gi steng du mgron du gnyer to/_/bcom ldan 'das ni mal stan nyul bar bzhed nas bshos gtsug lag khang du 'dren to/_/gnas khang de yang tshan yod cing sa snyi bas rtswa de la srin bu zhugs nas khang pa phyi nang du srin bus gang ste ma rung bar gyur to/_/de nas bcom ldan 'das kyis
[\[94a\]]
[\[94a.1\]]phyag dar te rtswa de bsdus nas dge 'dun kun bsogs te/_da slan chad rtswa bting ba ma brtul tam brtul tu ma bcug par 'gror mi gnang bar bslab pa bcas so/_/rkyen ma gtogs zhes bya ba ni de nas slad kyis dge slong ma zhig 'gron pa mang po dang ljongs rgyu zhing dong ba las nub mo
[\[94a.2\]]gtsug lag khang zhig tu phyin nas rtswa mang zhig bsdus nas bting ste nyal lo/_/de dag nang par rtswa sdud cing 'khod pa las ring du thogs nas 'gron pa mang po dang bral te lam du rkun pos bcom pa snyan du bdas te/_snga ma ni bcas pa'o/_/'di ni gnang ba'o zhes 'dul ba la bslab pa'i gnas
[\[94a.3\]]bcas so/_/yang dge slong zhes bya ba ni rgan gzhon gnyis te/_gzhan yang de dang 'dra ba'o/_/dge 'dun zhes bya ba ni nyan thos kyi dge 'dun no/_/gnas khang ni gang na spyod lam bzhi dang ldan pa ste/_'gro ba dang 'greng ba dang /_'dug pa dang /_nyal ba dang ldan pa'o/_/rtswa dang lo ma zhes bya ba
[\[94a.4\]]ni dngos su zad do/_/gding ma 'ding du bcug gam zhes bya ba ni bdag dang gzhan gyis so/_/ma brtul tam brtul tu ma bcol zhes bya ba ni bdag dang gzhan la'o/_/song zhes bya ba ni nye 'khor las 'das pa'o/_/dge 'dun lam bcol zhes bya ba ni nye 'khor na yod pa'i dge slong la'o/_/nyes pa ni bdag
[\[94a.5\]]gis ma bsdus sam bsdur ma bcol bar song na nye 'khor las ma 'das kyi bar du nyes byas so/_/'das na ltung bar 'gyur ro/_/dge slong skrod du mi gnang ba'i gleng gzhi ni mnyan du yod pa na ste/_de'i tshe tshe dang ldan pa 'char bas dge slong gzhan dag gi slob ma gsar bu rnams spro bar byas te/_kha drangs nas
[\[94a.6\]]bdag cag ljongs rgyu zhing bdag cag gis grags pa ni bsgrags/_/rgol ba ni tshar bcad/_rnyed pa ni sgrub po/_/khyed la yang lung dbog pa dang klog pas mi bral bar bya'o zhes bsgo ba dang /_de dag so so'i mi mkhan po dang slob dpon la gsol te bkag kyang ma btub nas 'char ba'i phyi bzhin du dong ngo /_/de dag kyang
[\[94a.7\]]nye 'khor las 'das pa dang yo byad sna re re bskur te dong ba dang /_'char ba ni lam du khyim bdag dang gtam byed cing 'dug pa dang /_lha khang zhig tu gaN+DI brdungs te 'char ba la 'dong zhes byas na de ni las kyi gaN+DI zhig gis bdag cag ngal bsos la dong ngo /_/sngar dong du zin gyis kyang khong gis las byed du bcug
[\[94b\]]
[\[94b.1\]]tu 'ong ngo zhes smras pa dang /_slob dpon 'di ni rnyed pa'i gaN+DI zhig kyang srid kyis 'dong zhes byas na khyed sngar deng la nga'i skal ba yang nos shig ces byas nas sngar dong ngo /_/'char ba ni phyi na gtam la g.yengs te slob ma dag gis stan dang gnas mnos te bsdad na nam sros kyang ring zhig tu ma 'ongs nas sgo bcad
[\[94b.2\]]pa'i 'og tu 'ongs te 'bod nas nang du 'ongs te/_slob dpon kun sta gon bgyis lags kyis gzims zhes byas pa dang /_khyed cag su zhig la zhus te nyal/_bdag cag ni slob dpon ring du ma byon nas gcig la gcig zhus te nyal lo/_/zhes smras pa dang /_de khros te rim gro med pa khyed la lung mi sbyin
[\[94b.3\]]gyis phyir deng shig ces slob ma rnams mtshan mo phyi rol du lhags pa la gzhug go/_/de nas phyi de nyin slob ma rnams kyis bdag cag phyi phyag 'tshal te mchi'o zhes smras pa dang /_khyed ma 'dong bar 'dug shig dang /_khyed na na yang ngas nad g.yog bya'o zhes byas na/_bdag cag nad med pa las kyang
[\[94b.4\]]nad yod par byas na da ni mi na re'o/_/zhes nas ma btub par mnyan du yod par dong ste lhags pa dang /_dge slong dag gis de dag la bde bar 'ongs sam zhes byas na/_de ltar gyur pa zhib tu dge slong dag la byas pa snyan du bdas pa dang /_phyis 'char ba nyid slar 'khor ba la rmas nas skrod du mi gnang bar
[\[94b.5\]]bslab pa bcas so/_/de 'dra ba'i rkyen ma gtogs zhes bya ba ni mnyan du yod pa nas phug gi gtsug lag khang zhig na dge slong mang zhig 'khod pa las sprin kha dog lnga pa 'dus te char bab tu nye nas dge slong gzhan ni rdib kyis dogs te phyung ngo /_/nad pa gcig rang 'byung ma nus te/_char gyis sa gas
[\[94b.6\]]rdib nas dus las 'das te de lta bu'i rkyen zhig gis ma dad bzhin du phyi rol du phyung zhing bskrad pa ni nyes pa med do zhes gnang ngo /_/dge slong zhes bya ba ni 'char ba ste/_gzhan yang de dang 'dra ba'o/_/khros 'khrugs zhes bya ba ni khros pa'i zil gyis non pa'o/_/gtsug lag khang ngam gnas khang zhes bya ba ni
[\[94b.7\]]spyod lam bzhir ldan pa ste snga ma bzhin no/_/skrod dam skrod du bcug ces bya ba ni bdag dang gzhan gyis so/_/rkyen ces bya ba ni bkal ba'o/_/dge slong snga na gnas shing 'khod pa la phyis 'ongs shing gnon du mi gnang ba'i gleng gzhi ni mnyan du yod pa na ste/_tshe dang ldan pa 'char bas gzhan gyi slob
[\[95a\]]
[\[95a.1\]]ma la drangs te ljongs rgyu zhing dong ba las gtsug lag khang gzhan zhig tu gaN+DI brdungs pa la sogs pa'i gtam brgyud ni gong ma bzhin du sbyar ro/_/bye brag ni 'char bas thabs kyis sgo phye ste nang du 'ongs pas slob ma nyal ba'i steng du mnan cing brdzis pa dang /_de dag shir dogs
[\[95a.2\]]nas phyir phyung ste mtshan thog thag phyi rol na nyal bar grang bas nyen nas nang par bdag cag mchi'o zhes phyi phyag 'tshal nas mnyan du yod par phyin te dge slong rnams la smras nas snyan du bdas nas phyis gnon du mi gnang bar bcas so/_/yang dge slong gang zhes bya ba ni 'char ba ste/_gzhan yang de dang 'dra ba'o/_/
[\[95a.3\]]shes bzhin du zhes bya ba ni bdag gis sam gzhan gyis bdag rim par byas pa'o/_/gtsug lag khang zhes bya ba ni spyod lam bzhi dang ldan pa'o/_/snga na 'khod ces bya ba ni snga na gnas pa'o/_/gnod par byed ces bya ba ni mi bde bar byas pa'o/_/'di 'gro zhes bya ba ni gzhan ma yin par de nyid kyis byas pa'o/_/ci
[\[95a.4\]]tsam du dge slong gis su la gnod pa de 'gro bar 'gyur ba'i rkyen de nyid kyis dge 'dun gyi gtsug lag khang na dge slong snga na 'khod par shes bzhin du phyis 'ongs te nyal lam 'dug na ltung bar 'gyur ro/_/gnod par bya'o snyam nas ched du bsams te gnod pa'i bag byas na ci'i sgo nas kyang rung ste thams cad du
[\[95a.5\]]ltung bar 'gyur ro/_/khri'i rtsa ba byung sla ba steng gi yang thog tu bzhag nas lcid kyis phab ste 'dug tu mi gnang ba'i gleng gzhi ni mnyan du yod pa na ste/_'char ba pos sngan chad gzhan gyi slob ma rnams kha drangs shing gtses pas slad kyis tshe dang ldan pa bsnyen dga' bo ljongs rgyu zhing 'gro bar dad de gzhan gyi
[\[95a.6\]]slob ma rnams kha drangs na gcig kyang ma btub nas bsnyen dga' bos bsod snyoms pa rgan zhugs zhig dang 'gro bar byas nas/_bsod snyoms pas kyang bsnyen dga' bo gnas ngan len kun du spyod par grags mod kyi/_bdag gnas 'cha' zhing lung dbog mi dgos te des byar ci yod snyam du bsams
[\[95a.7\]]so/_/bsnyen dga' bos bdag cag gnyis kyi thos pa ni bsgrags rnyed pa ni bsgrubs/_rgol ba ni tshar bcad du 'dong ngo zhes nas de gnyis kyang 'grogs te dong nas nye 'khor las 'das pa dang bsnyen dga' bos rgan po la gnas 'char gzhug cing yo byad dag bskur bar byas na ma btub ste bdag ni gnas
[\[95b\]]
[\[95b.1\]]dben pa 'cha'o/_/yo byad 'chang ba ni ston pas smad la/_bden pa mthong ba la sgrib pas mi bskur ro zhes ma btub pa dang /_mi bskur ba ni rigs na khyod kyis nga la gsher ci yod ces bsnyen dga' bo yang khros so/_/de nas bsnyen dga' bo yang lam na mi 'phrad do cog dang gtam zla yod kyi bar du 'khyal
[\[95b.2\]]zhing 'dug go/_/de nas gtsug lag khang du phyin du nye ste gaN+DI brdungs pa dang /_gtam sna tshogs la dga' ba ni ston pas smad pa yin gyis gaN+DI brdungs pa yang rnyed pa'i gaN+DI srid na 'dong ngo zhes byas na de ni las kyi gaN+DI te/_bdag cag ngal gyi steng du las kyis bsnan du 'ong ngo /_/zhes ma btub nas
[\[95b.3\]]bsod snyoms pa sngar song ba las bsnyen dga' bo'i gnas dang mal cha yang nod du bcol lo/_/des kyang bsnyen dga' bo'i gnas ni yang thog tu mnos/_bdag gi 'og tu mnos nas/_ring zhig bsdad kyang ma 'ongs nas sgo bcad de nyal lo/_/de yang nam sros te 'ongs nas 'bod bzhin du thabs
[\[95b.4\]]kyis sgo phye ste rgan zhugs la mal gar byas zhes dris nas de yang rang gi gnas su song ngo /_/de yang rgan zhugs la gnod par bsams nas yang thog nas rgan zhugs la bos pa dang de gang na zer ba'i thad kar khri'i rtsa ba gzer bu med pa 'byung sla ba'i steng du lcid kyis drag tu phab ste 'dug pas
[\[95b.5\]]khri'i rtsa ba ltung nas rgan po'i 'phral pa la phog ste/_/gnad nas nad par phyi phyag 'tshal te song nas phyir phyin pa dang /_de ltar gyur pa dge slong dag la byas pa snyan du bdas nas khri rtsa ba 'byung sla ba la 'dug tu mi gnang bar bslab pa bcas so/_/dge slong zhes bya ba ni bsnyen dga' bo ste gzhan
[\[95b.6\]]yang nyes pa de dang 'dra ba'o/_/dge 'dun dang gtsug lag khang ni snga ma bzhin no/_/lcid kyis phab pa ni rkub kyis bcir ba'o/_/nyal zhes bya ba ni lus kyis 'phres pa'o/_/ltung ba ni snga ma bzhin no/_/dge slong gis ci tsam du gtsug lag khang gi khang bur khri'am khri'u rtsa ba 'byung sla bar shes bzhin du
[\[95b.7\]]lus kyi lcid kyis phab ste 'dug na thams cad du ltung bar 'gyur ro/_/spang leb kyis g.yogs pa'am/_/pha gus g.yogs pa dang khri'i 'og tu rkang rten bcug pa dang /_khri bkan te 'dug pa la lcid kyis phab kyang nyes pa med do/_/srog chags dang bcas pa'i chu 'debs su mi gnang ba'i gleng gzhi ni
[\[96a\]]
[\[96a.1\]]ko shAm+bI'i dgra zin gyi kun dga' ra ba na ste/_de'i tshe na tshe dang ldan pa mos pa can gyis shes bzhin du srog chags dang bcas pa'i chus rtswa dang lci ba dang sa la chag chag 'debs shing 'debs su bcug pa dang /_de la dge slong dag gis tshe dang ldan pa mos pa can de ltar ma byed cig ces bsgo
[\[96a.2\]]ba dang nga la ni sus kyang grangs kyis ma gtad na/_khong nyid lho dang byang dang nub kyi rgya mtsho dang lteng ka dag tu dong na ci nyes zhes zer ba dge slong dag 'phya nas snyan du bdas te/_dge sbyong gi bya ba ma yin no/_/zhes 'dul ba la bslab pa'i gnas bcas so/_/yang dge slong zhes bya ba ni mos pa can te/_gzhan yang de
[\[96a.3\]]dang 'dra ba'o/_/shes bzhin zhes bya ba ni sems can yod par bdag gam gzhan gyis bsgo ba'o/_/srog chags zhes bya ba ni rnam pa gnyis te mig gis sod pa dang chu tshags la chags pa'o/_/chu dang rtswa zhes bya ba la sogs pa ni chus spyad par bya ba'i gnas thams cad la bya'o/_/'debs sam
[\[96a.4\]]'debs su gzhug ces bya ba ni bdag gis sam gzhan la 'debs su bcug pa'o/_/nyes pa ni srog chags yod pa'i chu la srog chags yod par 'du shes sam the tshom bzhin du 'debs sam spyod na ltung ba re rer 'gyur ro/_/srog chags med pa la yod par 'du shes sam the tsom na nyes byas re rer
[\[96a.5\]]'gyur ro/_/srog chags yod pa'i yur ba'i chu kha bsgyur na sems can ji snyed yod pa shi na ltung ba yang de snyed du 'gyur ro/_/ma shi na nyes byas re rer 'gyur ro/_/chu la ji lta ba bzhin du sa dang rtswa dang srog chags dang ldan pa la yang de bzhin du sbyar ro/_/gtsug lag khang rim pa gnyis las rtsig
[\[96a.6\]]tu mi gnang ba'i gleng gzhi ni kau shAm+bI'i dgra zin gyi kun dga' ra ba na ste/_de'i tshe dge slong drug sde rnams gzhan gyis brtsigs pa'i khang pa la 'phya ba la zhugs pa dang /_de na dge slong gnas pa rnams kyis khyed nyid rdo gcig bsgreng yang mi nus par gzhan gyis brtsigs pa'i khang pa la 'phya ba'i
[\[96a.7\]]rigs sam zhes byas pa dang /_de dag kyang mos pa can spro bar byas nas mos pa can gyis kau shAm+bI na khyim bdag ser sna can phyug po zhig 'dug pa btul nas gtsug lag khang rtsig pa'i nor sbyar nas gla can kun bsogs te/_gtsug lag khang zlum po stor khung la sogs pa ma btod pa cig nyin gcig
[\[96b\]]
[\[96b.1\]]gis zin par brtsigs so/_/rgyas par lhag ma'i skabs su gtsug lag khang gi gleng gzhi bzhin du rgyas par sbyor cig gtsug lag khang 'di yang 'jig par thugs su chud nas sangs rgyas kyis lha rnams la srod la chos bshad do/_/nam phyed na char bab nas zhig ste sa'i phung por gyur nas drug sde rnams
[\[96b.2\]]kyang 'bros pa dang /_yon bdag zas dang bcas te gtsug lag khang du 'ongs par bcom ldan 'das kyis mi dga' ba med par spro bar chos bshad do/_/de nas yon bdag dga' bar gyur pa dang /_drug sde yang slar lhags so/_/yon bdag gis de dag la gos phrugs re re zhig bskon pa dang /_drug
[\[96b.3\]]sde rnams kyang ngom pa dge slong rnams kyis 'phya ba snyan du bdas nas gtsug lag khang brtsigs na pha gu dang 'jim pa rim pa gnyis gsum las lhag par rtsig tu mi gnang bar bslab pa bcas so/_/yang dge slong gang zhes bya ba ni drug sde ste/_gzhan yang de dang 'dra ba'o/_/gtsug lag khang
[\[96b.4\]]zhes bya ba ni spyod lam bzhi dang ldan pa'o/_/chen po zhes bya ba ni rnam pa gnyis te/_sbyin pa dang /_tshad che ba'o/_/brtsigs pa ni bdag dang gzhan gyis so/_/sgo khang dang gtan pa'i gnas zhes bya ba ni sgo khang dang gtan pa'i gnas snga nas gdod pa'o/_/snang ba gdod pa'i 'du shes bya ba ni
[\[96b.5\]]skar khung dang chu khung gdod pa'o/_/rmang nas bzung ste rim pa gnyis sam gsum rtsigs shig ces bya ba ni pha gu dang 'jim pa nyis rim dang gsum rim las rtsig tu mi gnang ba'o/_/'das na ltung bar rig par bya'o/_/spel zhes bya ba ni 'ji ba dang /_pha gu che chung dgon pa'i rnam
[\[96b.6\]]grangs so/_/rtsa ba la sogs pa'i gtsug lag khang ngam so phag dang rdo las byas pa'am gtsug lag khang gi bdag pos myur du byos shig pa ni ltung ba med do/_/sa bon gyi tshogs kyi ltung ba'i bcu phung gnyis pa rdzogs so//_//ma bskos par dge slong ma rnams la chos ston pa'i gleng gzhi
[\[96b.7\]]ni mnyan du yod pa na ste/_de'i tshe dge slong gnas brtan rnams la bcom ldan 'das kyis dge slong ma rnams la res kyis lung ston cig ces bka' stsal pa dang /_drug sde rnams kyis res mos la bab ste de dag cung zad cig lung bstan nas/_dge slong ma rnams la rtse 'dzin snyogs pa snyan du
[\[97a\]]
[\[97a.1\]]bdas nas slan chad drug sde bskor mi gnang ste/_ma bskos bzhin du rang dge slong ma rnams la 'chad nas slan chad gsol ba dang gnyis kyis skos shig ces 'byung ba dang /_drug sde nyi tshe mtshams kyi phyi rol du gsol ba byas nas gcig la gcig bskos nas dge slong ma rnams la chos 'chad
[\[97a.2\]]do/_/de yang ma gnang ba dang mtshams kyi nang du nad pa rnams la ni dad pa blangs gzhan ni brel ba'i nang du bcug ste/_dge slong ma rnams la chos 'chad pas nad phyin chad dge 'dun tshogs pas mtshams kyi nang du gsol ba dang las kyis dge slong ma'i ston par ma bskos par ston du mi gnang bar bcas pa dang /_
[\[97a.3\]]dge slong rnams kyis dge slong ma'i ston par dge slong mi mkhas mi gsal ba dag bskos pas bdag mi shes bdag ma dul bas na gzhan zhi bar bya ba'i gnas med pas na de nyid nyes pa'i dmigs su gyur nas bka' stsal pa/_chos lnga dang ldan par skos shig ces bka' stsal to/_/lnga gang zhe na/_tshul khrims
[\[97a.4\]]dang ldan pa dang /_mang du thos pa dang /_gnas brtan rgyal po lta bu dang /_grong khyer gyi skad shes pa dang /_dge slong ma rnams la lus mi sprod cing sun mi 'byin pa'o/_/tshul khrims dang ldan pa ni phas pham pa ma byung ba'o/_/mang du thos pa ni so sor thar pa rgyas pa 'chad nus shing kha ton du shes pa'o/_/
[\[97a.5\]]gnas brtan rgyal po lta bu ni bsnyen par rdzogs nas lo nyi shu lon pa'am de las 'das pa'o/_/grong khyer gyi skad shes zhes bya ba ni mi mang po'i skad shes pa'o/_/dge slong ma sun ma phyung ba ni lus kyis mi sprod pa yin te/_chos lnga po de dag dang ldan na ston par bsko'o/_/chos de lta bu dang ldan na ma gtogs
[\[97a.6\]]zhes bya ba ni tshe dang ldan pa lam bstan bcom ldan 'das kyis rdul phyag go/_/zhe sdang gi rdul phyag go zhes chos tshig gnyis zla ba gsum gyi bar du bslabs kyang ma lobs pa las phyis bcom ldan 'das kyis lam bstan yongs su sbyangs nas dgra bcom pa mngon sum du byas so/_/lam bstan dge slong
[\[97a.7\]]ma'i ston par bskos pas dge slong ma rnams bden pa la bkod do/_/'khor rnams kyang dgra bcom pa nas rgyun du zhugs pa yan chad du thob par byas pas na snga ma ni bcas pa'o/_/'di ni rjes su gnang ba'o/_/dge slong zhes bya ba ni drug sde ste gzhan yang de dang 'dra ba'o/_/ma bskos zhes bya ba ni dge 'dun
[\[97b\]]
[\[97b.1\]]gyis gsol ba dang zhu ba'i las kyis ma bskos pa'o/_/dge slong ma zhes bya ba ni chos 'di la zhugs pa'o/_/'doms zhes bya ba ni lhag pa'i tshul khrims dang lhag pa'i ting nge 'dzin dang lhag pa'i shes rab kyis chos ston pa'o/_/chos de lta bu ma gtogs zhes bya ba ni bden pa mthong zhing 'bras bu yod
[\[97b.2\]]par bstan pa ni lam bstan lta bu ste ma bskos kyang gnang ba'o/_/stung ba ni snga ma bzhin no/_/nyes pa ni gang zhe na dge slong dge 'dun gyi mtshams kyi phyi rol du bskos kyi mtshams kyi nang du ma bskos na dge 'dun la nyes byas su 'gyur ro/_/ston pa ni ltung bar 'gyur ro/_/mtshams la ji lta ba
[\[97b.3\]]bzhin du dge 'dun ma tshogs pa dang gang zag yon tan lnga dang mi ldan pa bskos nas gang zag la ni rnam pa lnga po re re dang mi ldan par bskos na ltung ba re rer 'gyur ro/_/dge 'dun la ni re re zhing yang nyes byas su 'gyur ro/_/nyi ma nub kyi bar du chos 'chad du mi gnang ba ni mnyan du yod pa na ste/_
[\[97b.4\]]sngon chad dge slong ma rnams la chos ston pa ni bcom ldan 'das nyid kyis 'chad do/_/phyis ni dge slong gnas brtan dag la dge slong ma dag la chos ston cig ces bka' stsal to/_/tshe dang ldan pa dga' byed la chos 'chad pa'i res la bab nas chos shod cig ces bsgo na/_bcom ldan 'das zhal bzhugs
[\[97b.5\]]so zhes nas ma btub bo/_/bcom ldan 'das kyis zhal gyi sgo nas dge slong ma rnams la chos 'chad du bcug pa dang /_dge slong ma ut+pa la'i mdog chos mkhas pas slar dri ba mang ste nam sros nas slar 'khor ba dang /_lha khang gi sgo bcad de ma thar nas mnyan du yod pa dang mi ring ba zhig na kun dga' ra ba
[\[97b.6\]]zhig yod de mtshan mo phyi rol gyi shing khung der dge slong ma gnas shing 'khod pa dang rkun po lnga brgyas kyang glags bltas pa dge slong ma ut+pa la'i mdog gis brtags te tshor nas 'phags skyes po'i dmag tu sprul pa dang /_g.yon can rnams kyis skabs ma rnyed de slar dong ngo /_/phyi de nyin par nang du song
[\[97b.7\]]ba dang /_mu stegs can la sogs pa dag dge slong ma rnams chos dge ba dang mi dge ba 'dren mar spyod de/_'phyon ma la dong dong ngo /_/zhes 'phya ba las snyan du bdas nas nyi ma nub kyi bar du dge slong ma rnams la ston du mi gnang bar bslab pa bcas so/_/dge slong zhes bya ba ni tshe dang ldan pa dga' byed do/_/
[\[98a\]]
[\[98a.1\]]dge 'dun gyi bskos zhes bya ba ni gsol ba dang las kyis dge slong ma'i ston par bskos pa'o/_/nyi ma nub ces bya ba ni de ltar bskos kyang nyi ma nub kyi bar du ston na ltung bar 'gyur ro/_/dge slong ma la 'doms zhes bya ba ni bslab pa gsum bshad pa'o/_/ltung ba ni snga ma bzhin no/_/
[\[98a.2\]]nyi ma nub pa ni nyi ma nub par 'du shes sam the tshom za bzhin du 'chad na ltung bar 'gyur ro/_/nyi ma nub pa la ma nub par 'du shes sam the tshom za na smad de nyes byas su 'gyur ro/_/mtshan thog thag chos ston tam gtsug lag khang gi sgo drung na 'dug gam grong khyer gyi dbus na 'dug ste/_sgom
[\[98a.3\]]bcad pa la nyes pa med do/_/kha zas cung zad tsam gyi phyir dge slong ma rnams la ston to zhes smrar mi gnang ba'i gleng gzhi ni mnyan du yod pa na ste/_bcom ldan 'das kyis tshe dang ldan pa dga' byed la khyod kyis dge slong ma rnams la chos shod cig ces bka' stsal nas gau ta ma'i skye dgu'i bdag mo
[\[98a.4\]]'khor lnga brgya dang bcas pa dga' byed las chos mnyan pa dang /_de nas dga' byed kyis chos zab pa'i tshig dang yi ge rnams kyis chos bshad de/_bud med ni yong gis kyang shes rab chung bas khong du ma chud kyang slar 'dri ma [(]sbobs [,]spobs [)]so/_/de nas skye dgu'i bdag mo bcom ldan 'das kyi gan
[\[98a.5\]]du song nas phyag 'tshal na bkas rmas pa dang bdag cag ma 'dris pas na 'dri ma spobs te/_chos bshad pa khong du ma chud do zhes gsol pa dang /_'dris par bya ba'i phyir mtshan mar zas sam rdzas cung zad byin cig ces bka' stsal nas tshe dang ldan pa dga' byed kyi gan du skye dgu'i bdag mos dge
[\[98a.6\]]slong ma zhig 'o thug skyel du btang ba dang /_dze ta'i tshal gtsug lag khang gi sgo na tshe dang ldan pa bsnyen dga' bo 'chag cing 'dug pa mthong nas ci yin zhes dris na 'o thug yin te/_tshe dang ldan pa dga' byed la 'bul lo zhes byas pa dang /_bsnyen dga' bo na re tshe dang ldan pa dga' byed ni
[\[98a.7\]]zas cung zad tsam gyi phyir dge slong ma la chos ston to zhes smras pa dang /_don nyung ba'i dge slong rnams 'phya ba las snyan du bdas nas/_de skad smrar mi gnang bar 'dul ba la bslab pa'i gnas bcas so/_/yang dge slong zhes bya ba ni bsten dga' bo ste gzhan yang de dang 'dra ba'o/_/kha
[\[98b\]]
[\[98b.1\]]zas cung zad tsam gyi phyir zhes bya ba ni bza' ba lnga dang bca' ba lnga ste gang yang rung ba'o/_/bshad ces bya ba ni lhag pa'i tshul khrims dang lhag pa'i shes rab la bya'o/_/ltung zhes bya ba ni snga ma bzhin no/_/nyes pa ni dge slong rnams la kha zas cung zad tsam gyi phyir dge slong ma rnams la chos ston to zhes zer
[\[98b.2\]]na thams cad du ltung bar 'gyur ro/_/kha zas cung zad kyi dbang du byas te bshad pa bden na smras kyang nyes pa med do/_/gnyen ma yin pa'i dge slong ma la chos gos sbyin du mi gnang ba'i gleng gzhi ni mnyen du yod pa na ste/_de'i tshe khyim bdag rgan rgon khyo shug gnyis shig nor phyugs dang ldan zhing longs
[\[98b.3\]]spyod dag che ba las phyis longs spyod dang nor phyugs dag kyang 'grib par gyur nas khyo shug gnyi ga yang legs par gsungs pa'i chos 'dul ba la rab tu byung ngo /_/khyim bdag ni yo byad dag dang ldan te 'byor par gyur/_chung ma dge slong ma ni chos gos dang yo byad dang mi ldan te chos gos kyang med do/_/
[\[98b.4\]]dge slong ma des kyang bdag ni rnyed pa chung ste chos gos kyang med do zhes smras pa dang /_dge slong des kyang chos gos sbyar ma dmar ser zhig dge slong ma de la byin nas/_de'i 'og tu de bzhin gshegs pa 'khor rnams dang yul rgyu zhing gshegs pa'i tshe 'khor gyi nyan thos rnams la slar gzigs nas dge
[\[98b.5\]]slong de stod g.yogs dang smad g.yogs nyi tshe dang 'ong bar gzigs nas ci 'di'i dbyar 'di na gnas pa'i tshe dge slong rnams rnyed pa med dam zhes rmas pa dang /_btsun pa mchis so/_/zhes kun dga' bos gsol te/_'o na ci'i phyir dge slong 'di gos sbyar ma med/_dge slong ma sngon gyi chung ma rnyid pa
[\[98b.6\]]la stsal to zhes byas pa dang /_ci gnyen ma yin pa'i dge slong ma la byin zhing phas kyang len tam/_stsal zhing len to zhes gsol ba dang /_gnyen ma yin pa'i dge slong ma la sbyin du ma gnang bar 'dul ba la bslab pa bcas so/_/yang dge slong gang zhes bya ba ni chos 'di la zhugs pa ste/_rgan
[\[98b.7\]]zhugs so/_/gnyen zhes bya ba ni pha ma'i zung bdun rgyud tshun chad do/_/dge slong ma ni chos 'di la zhugs pa'o/_/gos ni rgyu rnam bdun no/_/sbyin zhes bya ba ni gtan du byin pa'o/_/ltung ba ni snga ma bzhin no/_/nyes pa ni gnyen ma yin pa la ma yin par 'du shes dang the tshom na ltung bar 'gyur ro/_/yin
[\[99a\]]
[\[99a.1\]]pa la ma yin par 'du shes dang /_the tshom na nyes byas su 'gyur ro/_/gos rkun pos khyer ba dang bsnyen par rdzogs pa na byin pa na rin 'og tu byin pa dang /_chos legs par bshad pa la byin pa dang /_dge slong ma'i dge 'dun la spyir byin pa la ltung ba med do/_/gnyen ma yin pa'i chos
[\[99a.2\]]gos byed du mi gnang ba'i gleng gzhi ni mnyan du yod pa na ste/_de'i tshe na dge slong ma sbed ma zhes bya ba chos gos lnga char ngan te ras shig btsal te rnyed pa dang /_btsun pa 'char ba la drub tu bcol ba dang /_'char bas bsams pa ma drubs na ni mo yang gos kyang med dge ba'i bar chad du yang gyur pa'i steng du
[\[99a.3\]]kha zer/_drubs na ni slan chad kyang bcu bdun sde dang kun 'chol zhing 'ong gis thabs shig bya'o snyam nas/_slad kyis drug sde rnams kyang 'ongs te/_gos kyi dkyil du tshon sna lnga'i skud pas sngon 'char ba dang sbed ma gnyis gcig gi mgul nas gcig 'khyud cing 'dug pa drubs nas blta ba bzhin
[\[99a.4\]]du dge slong ma rnams la bskur ro/_/slad kyis dge slong ma dag gis bltas na de ltar 'dug pa mthong nas/_a la la phu nu mo zhes gad mos btab nas 'char ba sbed ma gnyis ring zhig lon na dag dod phrad do zhes skye dgu'i bdag mo la byas pa dang /_drug sde rnams ni rang bzhin gyis gnas ngan len
[\[99a.5\]]spyod pas 'di 'dra'o zhes 'phya ba snyan du bdas nas rnam grangs du ma'i sgo nas smad de bslab pa bcas so/_/dge slong zhes bya ba ni 'char ba ste/_gzhan yang dge slong ma zhes bya ba dang /_gos dang bal zhes bya ba ni gong ma bzhin no/_/byed ces bya ba ni drub pa'o/_/gnyen ma yin pa la 'du shes dang
[\[99a.6\]]the tshom bzhin du byas na ltung ba re rer 'gyur ro/_/gnyen ma yin pa la ma yin par 'du shes dang the tshom na yang nyes byas re rer 'gyur ro/_/dge slong ma'i 'gron mang po dang 'grogs shing lam du 'gror mi gnang ba'i gleng gzhi ni mnyan du yod pa na ste/_de'i tshe dge slong drug sde po rnams kyis bsams
[\[99a.7\]]pa don nyung ba'i dge slong rnams ni 'gro ba dang 'ong ba na yang rnyed pa mang du rnyed cing 'ong na bdag cag ni khron pa'i sbal bu bzhin du gar yang ma phyin cing rnyed pa nyung na bdag cag rnyed pa sgrub cing ljongs rgyur 'dong na bdag cag gi sring mo bcu gnyis sde yang de bzhin du byas pa dang /_khyed dong na ni bdag gi
[\[99b\]]
[\[99b.1\]]yul dang gtsug lag khang dang chos ston pa yang med do zhes ngus nas/_'o na che zhe khyed cag kyang 'dong ngo zhes byas pa dang /_de ltar mi gnang ba snyam mo zhes smras na/_drug sde pos nam gang du ji skad du ma gnang zhes nas 'thams te/_drug sde po'i brgyags dang g.yar sus sbyor du bcug nas brgyags snga ma ni
[\[99b.2\]]g.yar sus dang dro zan du zad par byas te song nas/_phos mos rgan gzhon spel te dong ba dang /_skye bo rnams 'di ni 'di'i chung ma 'di ni 'di'i khyo'o zhes gzhan gyis dpyas na de dag na re de bzhin no zhes nas de dag gi zla la dge slong rgan zhugs shig song ba yang de dag ma rangs nas phyir log par dge slong de dag
[\[99b.3\]]la de lta bu'i gtam byas pa dang /_snyan du bdas te dge slong ma'i 'gron pa dang 'gror mi gnang bar bslab pa bcas so/_/dus la bab pa ma gtogs zhes bya ba ni dge slong ma gcig mnyan du yod par 'gro ba na grogs med de dge slong rnams la bsdad na dge slong dag kyang 'grogs su ma btub nas dge slong
[\[99b.4\]]ma rnams bcom pa dang de lta bu'i rkyen ni rjes su gnang ngo /_/des na rkyen byung ba dus yin no zhes gsungs so/_/dge slong zhes bya ba ni drug sde ste gzhan yang de dang 'dra ba'o/_/'gron pa mang po 'dong ba'i lam zhes bya ba ni der mi nyung na 'gro bar mi nus pa'o/_/'jigs zhes bya ba ni rkun po dang g.yon can dang
[\[99b.5\]]stag gzig la sogs pas 'jigs pa'o/_/nyam nga ba ni sbrang bu chu rings dang /_srin bu dang nyi ma tsha ba'o/_/nyes pa ni dge slong ma'i 'gron pa mang po dang lhan cig tu 'jug cing 'gro na rgyang grags phyed phyed cing ni nyes byas re rer 'gyur ro/_/rgyang grags re re zhing ni ltung ba yang re rer 'gyur ro/_/'phags
[\[99b.6\]]pa'i lam yan lag brgyad du 'jug pa la nyes pa med do/_/dge slong ma'i 'gron pa dang grur zhugs te chu 'byam du 'gror mi gnang ba'i gleng gzhi ni mnyan du yod pa na ste/_drug sde dang dge slong ma bcu gnyis sde rnams te bcas pa snga ma bzhin du rgyas par sbyor cig_/bye brag ni sngar lam du 'gro zhing 'gror mi gnang ba
[\[99b.7\]]dang /_phyis chu 'byam du dong ba dang /_skye bo rnams 'phya ba dang /_dge slong bsod snyoms pas dge slong rnams la bsnyad nas snyan du bdas nas/_dge slong ma dang lhan cig gru'i nang du zhugs nas 'dong mi gnang bar bslab pa bcas so/_/thad kar 'gro ba ma gtogs zhes bya ba ni mnyan du yod pa na khyim
[\[100a\]]
[\[100a.1\]]bdag gcig gis chu'i pha rol du gtsug lag khang zhig brtsigs nas dge 'dun sde gnyis bshos la spyan drangs pa dang /_gru gcig gi nang du lhan cig 'gror mi gnang bas snga phyir dod pas gdugs tshod yol te kha cig zan gyi bar chad du gyur nas thad kar pha rol du 'gror gnang ngo zhes
[\[100a.2\]]rjes su gnang ngo /_/dge slong zhes bya ba dang dge slong ma ni snga ma bzhin no/_/gru gcig gi nang du zhes bya ba ni sho gam dang bsel gla dang gru btsas gcig pa'o/_/chu 'byam du thur du 'gro ba dang gyen du 'gro ba dang phar thad kar 'gro ba ni dngos su zad do/_/chu 'byam du dong na rgyang grags phyed phyed
[\[100a.3\]]cing nyes byas su 'gyur ro/_/rgyang grags re re zhing ltung bar 'gyur ro/_/dgon pa dang grong du 'gro na yang gong ma bzhin du sbyar ro/_/chu 'gyur ba las 'byol lam/_rab mi bde ba las 'byol ba'am/_/skya ba dang gdos pa chag pa'am/_mnyen pa nyan du ma btub pa'am/_/chu 'gram pha rol
[\[100a.4\]]tshu rol na bar chad brgyad la sogs pa yod pa ni chu 'byam du song yang nyes pa med do/_/sa dben pa na dge slong bud med dang 'dug tu mi gnang ba'i gleng gzhi ni mnyan du yod pa na ste/_de'i tshe na 'char ba snga dro sham thabs dang chos gos gyon te lhung bzed thogs nas grong du bsod snyoms blangs
[\[100a.5\]]te/_chung ma rnying pa sbed ma'i khyim du phyin te der stan bting ba la 'dug nas sngon ji ltar bsnyen pa dang /_sbyar ba dran zhing gtam byed cing sa dben pa na stan la 'khod pa dge slong gzhan zhig der bsod snyoms la phyin pa de gnyis 'khod pa mthong nas sbed mas kyang de la zan byin te/_slar lha khang du song
[\[100a.6\]]ba dang /_phyis 'char ba lha khang du 'ongs na bsod snyoms pa dang phrad pa dang khyod kyi sbed mas nga la bsod snyoms bzang du byin no zhes byas na 'char bas de ni ngas byin du bcug go/_/'o na khyod gnyis po de ltar 'khod du dbang ngam zhes byas pa dang /_de ni dbang yang rung mi dbang yang rung ste ngas ni 'dug
[\[100a.7\]]pa bden zhes byas pa dang /_dge slong dag ma dad de 'phya ba las snyan du bdas nas rnam grangs du mas smad de slan chad bud med dang lhan cig tu dben pa na 'dug tu mi gnang bar bslab pa bcas so/_/yang dge slong zhes bya ba ni 'char ba ste/_gzhan yang de dang 'dra ba'o/_/bud med ces bya ba ni
[\[100b\]]
[\[100b.1\]]mi tshangs par spyad pa'i chos bzod pa'o/_/dben pa zhes bya ba ni skyes pa dang bud med gzhan med pa'o/_/stan gcig ces bya ba ni 'dom gang tshun chad do/_/skyabs yod pa zhes bya ba ni sab ma dang rtsig pa dang yel ba la sogs pas bskyabs pa'o/_/skyabs med pa na 'dug pa ni ltung ba med pa'o/_/sa dben pa na dge slong
[\[100b.2\]]dge slong ma dang 'greng du mi gnang ba'i gleng gzhi ni mnyan du yod pa na ste/_khyim bdag gi chung ma sbed ma rab tu byung nas dge slong ma rnams kyis gtsug lag khang skyong du bskos pa na/_dge slong ma gzhan ni grong du khyim bdag gis mgron du bos te song ba'i tshe na/_sbed ma 'ba' zhig lha khang nas phyag cing
[\[100b.3\]]'dug pa'i gan du tshe dang ldan pa 'char ba 'ongs nas khong gnyis sngon ji ltar rtse zhing dga' ba dang /_bag mar 'ongs pa'i tshe yan chad gyi gtam 'dzer cing 'greng 'greng nas phyis mo na re 'phags pa dag ni bzhud ran no/_/dge slong ma dag kyang 'ong du nye/_bdag kyang phyag dar bgyi'o/_/de nas song ba'i 'og tu dge
[\[100b.4\]]slong ma dag lhags nas khyod ci nyes te phyag dar ma byas zhes byas na/_deng ni phyags ma thabs cig kyang sa la ma bzhag go/_/zhes sbed mas smras pa dang /_de gnyis gtam zer ba'i drung na nad pa gcig 'dug pas gtam ci zer ba kun thos pas/_de na re de yang mo zer ba bden mod kyi de'ang 'phags pa 'char
[\[100b.5\]]ba dang gtam sha stag zer zhing 'greng 'greng ngo zhes byas pa las/_dge slong ma rnams 'phya bar gyur pa dge slong rnams kyis thos nas snyan du bdas te/_'char ba la rmas nas rnam grangs du ma'i sgo nas smad de/_'dul ba la 'greng du mi gnang bar bslab pa bcas so/_/gzhan ni gong na 'dug pa bzhin
[\[100b.6\]]du sbyar ro/_/bye brag ni lhan cig tu 'dom gang tshun chad 'greng na ltung bar 'gyur ro/_/dge slong mas ngos mgron sbyor du bcug pa'i zas zar mi gnang ba ni mnyan du yod pa na ste/_de'i tshe mu ge byung nas dge slong rnams so so'i gnyen dang yon bdag tshol cig ces bka' stsal nas/_dge slong gnas brtan
[\[100b.7\]]dag ni bram ze dang khyim bdag dad pa can dag gis bshos sbyar ro/_/tshe dang ldan pa drug sde po rnams ni yon bdag med de/_bcu gnyis sde'i der bsod snyoms la song ngo /_/de rnams kyis 'phags pa zhal sus gsol cig ces byas na/_deng khyed cag gis kyang byin sang sbyin pa med pas de bzhin du tshol
[\[101a\]]
[\[101a.1\]]ni mi gnang sring mo bram ze dang khyim bdag dad pa rnams dge slong gnas brtan dag la 'tsho ba sbyin pa dag yong na de dag bdag cag gi yon bdag tu sgyur cig ces byas pa dang /_de ltar bsgyur du dbang ngam zhes byas pa dang /_gang du ma gnang sas ma gnang zhes byas pa dang /_dge slong
[\[101a.2\]]ma sbom dga' mos nang par mnyan du yod par bsod snyoms la zhugs pa na cang shes kauN+Di n+ya la sogs pa gnas brtan dag gi yon bdag rnams la khyod kyis shAkya'i rigs las rab tu byung ba'i rigs pa dang grol ba'i spobs pa can sde snod gsum gyi chos smra ba rnams la 'tsho ba sbyin na ci nyes
[\[101a.3\]]zhes byas pa dang /_de lta bu su yin zhes smras na 'phags pa dga' bo la sogs pa drug sde po rnams so zhes byas nas de nas der yang blangs so/_/gnas brtan gzhan gyi yon bdag rnams yang bslangs pas drug sde rnams rnyed pa mang zhing mchan sgye'u gang zhing slar song ba dang /_de nas gzhan
[\[101a.4\]]dag gis de snyed ga la rnyed ces dris na/_dge slong ma sbom dga' mo la sogs pa de dag gis de ltar byas te/_sring mo de dag gi bka' drin no zhes 'dzer ba dang /_gzhan gyis de lta bu slong du dbang ngam zhes byas pa dang /_cis mi dbang ngo zhes nged ltogs te 'khod dam zhes smras pa dang /_dge slong
[\[101a.5\]]rnams 'phya ste snyan du bdas nas/_slan chad dge slong mas sbyor du bcug pa zar mi gnang bar bslab pa bcas so/_/sngar sbyor du ma bcug pa ma gtogs zhes bya ba ni mnyan du yod pa na khyim bdag cig yod de/_de'i las ni zhing rmed cing tshong byed do/_/des dgon pa'i gnas shig tu zhing zhig rmos te tshong
[\[101a.6\]]la song ngo /_/der slar 'khor te zhing legs sam ma legs byul ba dang zhing de'i drung na dge slong bsod snyoms pa zhig spyil bo byas te gnas shing 'dug pas zhing de yang sngon dang mi 'dra bar nas dang ldan par gyur to/_/zhing bdag des kyang bdag gi zhing legs pa ni dge slong de'i yin no snyam nas/_khyim du
[\[101a.7\]]zan la mgron du gnyer to/_/de'i phyi de nyin mo dge slong ma sbom dga' mo yang khyim der bsod snyoms bslangs pa dang /_khyim bdag des dge slong bsod snyoms pa zhig der spyan drangs te/_de zan chad par ma gyur grang zhes byas pa dang /_dge slong ma de na re bsod snyoms pa de ngas bos te 'ong na nga la sbyin nam zhes
[\[101b\]]
[\[101b.1\]]smras pa dang /_gsol lo zhes nas dge slong ma de yang lam du bsgugs pa dang /_bsod snyoms pa dang phrad de/_'phags pa khyim bdag 'dis mgron du gnyer ba ni khyod kyi yon tan bdag gis bsngags pas so/_/zhes byas pa dang /_ci nga'i yon tan khyod kyis sbrogs shig ces ngas bsgo'am zhes
[\[101b.2\]]bdag ni ma zos kyang bla'i ltung ba dang bsngo ni mi phod ces slar song ngo /_/de ltar gyur pa snyan du gsol nas/_de ni sngar bos pa ma gtogs so zhes rjes su gnang ngo /_/dge slong zhes bya ba ni drug sde ste gzhan yang de dang 'dra ba'o/_/dge slong ma zhes bya ba ni chos 'di la zhugs pa'o/_/zas sbyor du bcug ces
[\[101b.3\]]bya ba ni rnam pa gnyis te/_tshul khrims dang thos pa'i sgo nas sbyor du bcug pa'o/_/zas zhes bya ba ni bca' ba lnga dang bza' ba lnga'o/_/zos zhes bya ba ni mgrin par ming pa'o/_/nyes pa gang zhe na/_dge slong mang po khyim du 'bod pa las dge slong ma zhig der 'ongs nas khyod kyis dge slong 'di la ci sbyin
[\[101b.4\]]zhes byas pa dang /_'bras brngos pa'i phye sbyin no zhes byas pa dang de ltar ma yin gyi de dag la nas brngos pa'i phye byin cig ce'am/_dge slong 'di ni rgyun du zhugs pa yin gyi de dag la ra'i mar ma sbyin par 'bri'am/_ba'i mar byin cig ces byas te zos na thams cad du ltung bar 'gyur ro/_/dge
[\[101b.5\]]slong ma'i tshogs te bcu phung gsum pa rdzogs so//_//yang yang zar mi gnang ba'i gleng gzhi ni yul yangs pa can na ste/_khyim bdag drag shul can gyis dge 'dun rnams khyim du bshos la spyan drangs pa na/_bcom ldan 'das ni bslab pa bca' bar bzhed pa'i phyir gshegs su ma
[\[101b.6\]]gnang ngo /_/de nas/_drug sde po rnams dge slong rgan zhugs shig dang 'grogs te/_lam du nye bar 'gro ba'i grong na shing a smra'i khu ba mang du zos te dong ba dang /_slad kyis khyim bdag drag shul can gyi der phyin te/_yon bdag gis khur ba brims pa dang /_drug sde rnams khur ba mi za bar 'khod do/_/
[\[101b.7\]]dge slong rgan zhugs de gral gyi tha ma na 'dug pa'i gam du khur ba 'drim pa'i mi rnams phyin te 'greng du sdod pa dang rgan zhugs kye rmi lam na bdag gis khur ba zos par shes pas mi 'drim gyis khong gis ma rmas pa snga nas bdag gis bsu ste bya'o snyam nas khyim bdag bdag 'ba' zhig gis khur ba zos
[\[102a\]]
[\[102a.1\]]pa ma yin gyi/_dge slong drug sde rnams kyis kyang zos so zhes byas pa dang /_de dag na re nga'i khyim na a mra'i khur ba med snyam du dogs sam zhes khros so/_/de nas dge slong rnams zas zos zin nas phyir 'khor ba dang /_dge slong rnams tshim par gyur tam/_bde bar gsol
[\[102a.2\]]tam zhes bkas rmas pa dang /_bshos tshal ni bzang na khyim bdag ni 'di lta bu'i phyir 'khrugs so/_/zhes gsol pa dang /_khyim bdag ni yus te rigs par khros so zhes bka' stsal nas drug sde rnams la rmas pa/_rnam pa du mas smad de yang yang zar mi gnang bar 'dul ba la bslab pa'i
[\[102a.3\]]gnas bcas so/_/na ba dus ma gtogs zhes bya ba ni dge slong gcig cig nad kyis btab ste nyam chung nas sman pa la dris pas zhal sus zo shig dang sos par 'gyur ro/_/zhes nas snyan du bdas te/_na ba dus ni der rjes su gnang ngo /_/na ba dus zhes bya ba ni dge slong zas gcig gis 'tsho
[\[102a.4\]]bar mi nus pa'o/_/las dus ni dge slong gcig cig gtsug lag khang chag chag dang dkyil 'khor dang dri gtsang khang phyag dar byas nas ngal te nyal zhing 'dug pa dang de la gzhan dag gis 'phags pa ci'i slad du 'phres shing gzims/_bdag ni las ches te nyam chung zhing nyal zhing 'dug go/_/
[\[102a.5\]]'phags pa 'o na zhal sus gsol cig ces pa dang /_snyan du bdas nas las dus zhes rjes su gnang ngo /_/las dus ni dge 'dun gyi 'am mchod rten gyi yang rung ste las byas pa dang /_tha na re lde tsam gyi sa phyags pa'am ba'i gnas mal tsam gyi skyang nul dkyil 'khor byas pa'o/_/de la lam dus
[\[102a.6\]]ni dge slong zhig lam du zhugs pa las lam gyis ngal te 'gro ma nus pa las snyan du bdas te zhal sus zar gnang ste lam gyi tshad ni dpag tshad gcig tu song ba dang /_dpag tshad phyed nas slar log pa'o/_/gos byin pa dus zhes bya ba ni mnyan du yod pa na khyim bdag cig gis dge slong rnams bshos dang
[\[102a.7\]]gos phrugs re re gsol gyis spyon cig ces spyan drangs pa las bdag cag zas gnyis za ba spangs so zhes ma btub pa las/_bdag cag gis zas dang gos kyis bstabs kyang 'ong du ma btub ces 'phya ba las gos dus so zhes rjes su gnang ste gos ni ras dang ras chen rnyed pa'o/_/nyes pa ni gos
[\[102b\]]
[\[102b.1\]]dang ldan pa'i khyim gnyis shig tu mgron du bos pa las gnyis ka zos na yang ltung ba med do/_/sngar gos yod par bos la phyis gos med pa zhig tu bos na snga ma ni nyes pa med do/_/phyi ma ni gzhan la sbyin par bya/_ma byin te bdag kyang ma zos na ltung ba med do/_/gos dang gos rin du byas pa zhig tu bos pa ni ltung ba
[\[102b.2\]]med do/_/sngar gos med par bos la phyis gos yod par bos na ltung ba med do/_/gnas thun mong bar dge slong zhag lon par 'dug tu mi gnang ba'i gleng gzhi ni mnyan du yod pa na ste/_khyim bdag cig gis phyogs bzhi'i dge 'dun dang phyi'i mu stegs pa'i dge sbyong dang bram ze la sogs pa spyir gnas thun
[\[102b.3\]]mong ba zhig brtsigs te/_gtsug lag khang der mu stegs pa'i dge sbyong gcer bu pa drug cu bos nas 'tsho ba dang yo byad sbyar te der bkod pa na/_khyim bdag de'i shag po yang chos la dad pa zhig pas gtsug lag khang de'i dge slong rnams la phyag 'tshal du song song ba dang /_de na gnas
[\[102b.4\]]pa dge 'dun ni ma yin gyi/_mu stegs pa sha stag nas/_e ma'o sa bon re bzang na zhing re ngan/_ba tsha'i sa sdig pa'i sa ngan pa'o/_/'o na zhing bzang ga la yod/_bcom ldan 'das kyi nyan thos kyi dge 'dun te mnyan du yod pa na'o/_/de nas yon bdag des yang drug sde rnams spyan drangs nas
[\[102b.5\]]yo byad kyis mi brel bar sbyar te/_chung ma la zhal ta gyis shig ces bsgo nas khyim bdag de yang don gzhan zhig gi phyir ri brags kyi grong du song ba'i 'og tu chung mas zan 'dri ma pa'i tshe drug sde rnams bud med kyi yan lag nas smos shing 'phya'o/_/de nas khyim bdag phyir 'ongs pa la chung mas byas
[\[102b.6\]]na yid ma ches pas khyim bdag nyid gud du 'gro ba ltar byas te bgom na bden par gyur te/_khyim bdag gis kyang drug sde rnams bskrad pa'i thabs shig bya'o snyam nas nyi ma re re zhing khur ba re re phri nas gcer bu pa gcig gnas shing gcer bu pa gzhan rnams gud du dong ba la/_yon bdag drug
[\[102b.7\]]sde la ma dad pa skad du ma sbran nas/_gcer bu pa drug cu slar lhags te drug sde brdegs so/_/de dag kyang ma snad nas gcer bu pa ngal zhing 'khod pa la drug sde gcig gis kyang mi bcu bcu ste drug sde pos ma shi tsam du brdegs so/_/de nas drug sde po yang mnyan du yod par phyir 'ongs nas de'i tshe tshe dang ldan pa/_
[\[103a\]]
[\[103a.1\]]shA ri'i bus byang phyogs nas rgol du 'ongs pa'i mu stegs can grangs med pa btul nas bden pa la bkod do/_/dge slong rnams kyi sa drug sde rnams la tshe dang ldan pa shA ri'i bus sems can gyi don 'di lta bu byas so zhes byas pa dang /_drug sde rnams kyis de ni ngo mtshar ci che nged
[\[103a.2\]]kyis kyang da bar gcer bu pa drug cu la dbyig pas chos bshad do/_zhes byas pa dang /_gzhan 'phya ba las snyan du bdas te/_gnas thun mong bar zan za ba gcig las zar mi gnang bar bcas so/_/na ba ma gtogs zhes bya ba ni yul de nyid du gtsug lag khang snga mar te/_der tshe dang ldan pa
[\[103a.3\]]shA ri'i bu chos 'chad par 'bod pa'i rigs par grogs po dad pa des bstan nas shA ri'i bu der bos te/_der chos bshad pas na skye bo rnams kyang dad par gyur te/_tshe dang ldan pa shA ri'i bu yang rlung zhugs te nad kyis btab nas/_gnas de nyid du bzhugs su gsol na ma gnang ste dong ba las mnyan du
[\[103a.4\]]yod par phyin te skye bo mang pos shA ri'i bu'i slob ma la bde bar 'ongs sam zhes smras na/_sems can mang po'i don byas pa ni bde na mkhan po nad kyis btab pa ni mi bde'o zhes byas pa dang /_snyan du bdas te/_na ba dus te na ba la pus 'khyud 'chang ba'ang rjes su gnang ngo /_/gnas thun mong du zhag lon te
[\[103a.5\]]zhes bya ba ni gcer bu pa ni nyan thos kyi gnas su'o/_/dge slong zhes bya ba ni drug sde ste gzhan yang ngo /_/min zhes bya ba ni shA ri'i bu las dgongs te gnang ba'o/_/zan gcig zo zhig ces bya ba ni de las lhag par zos na ltung bar 'gyur ro/_/nyes pa ni gnas de na gnas pa'i tshe ni nyes byas so/_/lhag par zan
[\[103a.6\]]zos na ltung ba'o/_/de na gnas shing gud du zan gnas pa la nyes byas so/_/zos na ltung bar 'gyur ro/_/gud du gnas shing gud du za ba ni nyes pa med do/_/gud du gnas shing der za na gnas pa la nyes pa med do/_/der za na ltung bar 'gyur ro/_/mang po'i dang gnyen gyi dang /_yon bdag na re 'dug shig ce na
[\[103a.7\]]ltung ba med do/_/phye la sogs pa lhung bzed gang ba gnyis gsum las len du mi gnang ba'i gleng gzhi ni mnyan du yod pa na ste/_byang phyogs nas tshong pa lhags pa drug sde rnams kyis thos nas de dag la drug sdes gos dang zas dag bslangs te tshod ma zin pa las tshong pa dag brgyags chad de nyes pa'i dmigs su gyur
[\[103b\]]
[\[103b.1\]]pa dang /_phyis mnyan du yod pa na khyim bdag gcig cig gnas pa des chung ma snga phyir lan bdun gyi bar du blangs na yang kun dus las 'das nas slad kyis chung ma dag blangs na su yang mi ster cing 'dug pa dar khyim bdag gzhan zhig gi bu mo mig g.yas pa zhar ma zhig yod de/_de su la byin yang mi 'dod pa de chung
[\[103b.2\]]ma shi ba'i mi de la sbyin par khyim mtshes rgan mo zhig 'dug pas smyan byas nas blang bar dus byas so/_/de'i grogs po zhig gis bu mo g.yas zhar mo de ci rung len pa'i mi rigs kyi/_gud na yugs sa mo zhig yod de/_de blang gis snga ma thong shig ces nas snga ma btang ba'i klan ka tshol ba'i bar du bag
[\[103b.3\]]ma blang ba'i dus la bab ste zhag grangs tshang nas/_bu mo'i pha ma yang bu mo gtong ba'i bshos tshal dag shom zhing sbyor ba dang tshe dang ldan pa drug sde rnams lhags te/_che zhe bag mar 'gro ba'i zan ded la byin cig ce nas tshod ma zin te/_phye dang khur ba mang du blangs so/_/de'i rjes la dge slong ma bcu gnyis
[\[103b.4\]]sdes kyang bslangs pas ston mo'i rgyu zad de/_de dag gis mag pa la bshol bas dus byas na byin na ni snga ma'i dus bzhin du byin cig_/de yang klan ka'i skabs rnyed de/_bu mo btang nas yugs sa mo blangs so/_/de nas bu mo g.yas zhar mo yang su la byin yang ma 'dod do/_/de ltar gyur pa khyim mtshes rnams
[\[103b.5\]]'phya ste/_bu mo sus kyang mi 'dod pa las bag mar btang bar byas pa las/_drug sdes bar chad byas so zhes 'phya ba las snyan du bdas nas dge sbyong gi bya ba ma yin no zhes bkas smad de/_slan chad khyim bdag dang pas bstabs kyang lhung bzed gsum las len du mi gnang bar bcas so/_/dge slong
[\[103b.6\]]zhes bya ba ni drug sde ste gzhan yang de dang 'dra ba'o/_/mang po zhes bya ba ni gnyis yan chad la bya'o/_/grong zhes bya ba ni bram ze dang khyim bdag rnams kyi khyim mo/_/dang bzhes bya ba ni dkon mchog gsum la mngon sum du phyogs pa'o/_/dus kyis bdar te 'dod ces bya ba ni dgos par gyur pa'o/_/lhung
[\[103b.7\]]bzed gsum long shig ces bya ba ni rab 'bring gsum ste chen po ni yul mnyam ka'i 'bras skam drug phul do'i chan dang tshod mar shong zhing kha ra na la mtheb mo'i ngos gang ma thug pa'o/_/chung ngu ni yul mnyam ka'i 'bras drug phul gang gi chan dang tshod mar shong ba'o/_/bar ma ni de gnyis kyi bar ma la
[\[104a\]]
[\[104a.1\]]bya'o/_/dge slong phyi rol kun dga' ra bar deng la dge slong 'khod pa la gos shig ces bya ba'i snga ma gzhi na 'khod pa rnams la'o/_/nyes pa ni gsum char lhung bzed chen pos blangs nas dge slong ma'i tshe na nyes byas blangs na ltung bar 'gyur ro/_/gnyis chen po gcig chung
[\[104a.2\]]ngus blangs na yang ngo /_/gnyis chen po gcig ni 'bring dang yang ngo /_/gnyis ni 'bring po gcig ni chen pos na yang ngo /_/dge slong gis 'bras skam drug phul phyed dang lnga'i chan las cung zad cig lhag par blangs na thams cad du ltung bar 'gyur ro/_/zas spangs pa las lhag mar byas pa'i bza'
[\[104a.3\]]ba dang bca' ba zar mi gnang ba'i gleng gzhi ni mnyan du yod pa na ste/_de na bcom ldan 'das kyis 'khor gyi dge slong rnams la stan gcig par za ba ni bya ba nyung gnod pa nyung /_bde ba la reg par gnas shing yon tan gyi tshogs kyang rig gis dge slong khyed rnams kyang stan gcig par zo shig ces bka'
[\[104a.4\]]stsal nas/_dge slong dag stan gcig par zan za ba'i tshe slob dpon dang mkhan po dang bla ma dag rgyu ba la langs shing phyag byas pas na zas spang bar gyur to snyam nas ma zos pas nyam chung zhing ring pas ma brtas par gyur te/_snyan du bdas nas ma ldang shig ces bka' stsal pa dang /_yang zas phyi ma 'drin
[\[104a.5\]]pa'i tshe chog ces spangs pas snga ma yang spangs par 'gyur ro snyam nas ma zos pas nyam chung zhing rid par gyur nas yang bka' stsal pa/_phyi ma spangs kyang snga ma spangs par mi 'gyur gyi ci tsam 'dod kyi bar du zo zhig ces bka' stsal pa dang /_drug sde rnams spangs kyang rung ma spangs kyang 'dres par za
[\[104a.6\]]bas na snyan du bdas nas/_dge slong gi bya ba ma yin zhes smad de/_spangs pa'i zas za na ltung bar 'gyur ro/_/zhes 'dul ba la bslab pa bcas so/_/lhag mar gnang ba ni phyis khyim bdag cig gis dge slong dag mgron du bos na/_dge slong nad pa mang ste/_nad pa rnams kyi zan bring brang du mnos
[\[104a.7\]]pa dang /_za ma nus pa'i lhag ma rnams sa la bor ba dang /_bya khyis thu ba'i sgra tsa tsi thos pa snyan gyis gsan nas yon bdag dad pas byin pa'i zas chud mi za bar bya ba'i phyir lhag mar bya ba'i cho ga gnang ngo /_/yang dge slong zhes bya ba ni drug sde ste gzhan yang de dang 'dra ba'o/_/zas zhes bya ba ni bza' ba
[\[104b\]]
[\[104b.1\]]lnga dang bca' ba lnga'o/_/bca' ba lnga ni spang bar bya ba med do/_/rtsa ba dang sdong po dang lo ma dang /_me tog dang 'bras bu dang /_bza' bar bya ba lnga la spang bar bya ba yod de/_/gang zhe na 'bras chan dang /_sran ma dang /_zan dang /_sha dang /_khur ba la bya'o/_/bza' ba lnga yang spang bar 'gyur ro/_/zhes
[\[104b.2\]]gsungs pa dang /_lag pa khur ba snum la reg pas phyi ma la reg pas phyi ma kun spangs so snyam pa la rnam pa lngas na spangs par rig par bya ste/_zas gnang ba dang /_zas 'drim par gnang ba dang /_zas 'drim par gzas par gnang ba dang /_zas spangs par gnang ba dang /_spyod lam las
[\[104b.3\]]nyams par gnang ba'o/_/zas gnang ba ni bza' ba dang bca' ba lnga gnang ba'o/_/zas 'drim pa ni skyes pa dang bud med gnang ba'o/_/'drim par gzas pa ni nye 'khor na bza' ba lnga gnang ba'o/_/zas spangs par gnang ba ni bza' ba lnga dang bca' ba lnga gnang ba'o/_/spyod lam las nyams
[\[104b.4\]]pa ni gang la stan 'dug pa de las langs pa ste/_de lngas na zas spangs par rig par bya'o/_/de las ldog pa lngas na ma spangs par rig par bya'o/_/gzhan yang lhag ma lus pa'i tshig lngas na ma spangs par rig par bya'o/_/lhag ma med pa'i tshig lngas na spangs par rig par bya'o/_/lhag
[\[104b.5\]]ma lus pa'i tshig lngas lus pa gang zhe na/_skad cig mi dgos so zhes byas pa dang /_skad cig gzhan la byin cig ces byas pa dang /_skad cig phyis zos so zhes byas pa dang /_skad cig chog go zhes byas pa dang /_skad cig sdod cig ces byas pa ste/_de ltar
[\[104b.6\]]na lhag ma lus pa'i tshig lnga'o/_/lhag ma med pa'i tshig lnga ni skad cig ces ma smos la gong ma las bzlog pa'i tshig lngas ni lhag ma med pa'i tshig lngar rig par bya'o/_/zos na zhes bya ba ni mgrin par mid pa'o/_/ltung ba ni snga ma bzhin no/_/nyes pa ni dge slong gis
[\[104b.7\]]spangs pa'i zas spangs par 'du shes bzhin du lhag mar ma byas pa'i bza' ba dang bca' ba zos na ltung bar 'gyur ro/_/spangs pa ma byas par spangs par 'du shes na lhag mar ma byas pa zos na nyes byas su 'gyur ro/_/spangs ba la spangs par 'du shes bzhin du lhag mar ma byas pa zos
[\[105a\]]
[\[105a.1\]]na ltung bar 'gyur ro/_/spangs par ma byas par the tshom za bzhin du lhag mar ma byas pa zos na nyes byas su 'gyur ro/_/skyo ma dang thug pa ni kha gzar bzhag na mi mthong ba dang /_sor mo lnga'i rjes snang na spangs par 'gyur ro/_/skom za ba la spang ba med do/_/lhag mar byas pa ni
[\[105a.2\]]dge slong bdag gis zan spangs pa phyis za 'dod na yang dge slong zan za zhing 'dug pa spyod lam ma nyams pa'i drung du song la phyag byas la tsog tsog por 'dug ste/_dge slong de la gsol te lhag mar gyis te zo zhing /_dge slong gcig gis lhag mar byas na thams cad la zar rung ngo /_/zas lhag mar ma
[\[105a.3\]]byas pa'i zas stobs su mi gnang ba'i gleng gzhi ni mnyan du yod pa na ste/_khyim bdag gcig cig longs spyod dag kyang 'grib par gyur nas dge slong zhig la gsol te rab tu phyung ngo /_/rgan zhugs kyang dran pa nyams pa zhig pas rtag tu ltung ba 'byung ngo /_/de mkhan pos mdun du tsog tsog bor 'dug tu
[\[105a.4\]]bcug nas de ltung ba bshags su bcug go/_/de yang rab tu khros nas slad kyis khyim bdag gis dge 'dun rnams spyan drangs so/_/dge slong dag der bshos gsol ba'i 'og tu dge slong de gnyis kyang zas zos nas nye bar 'gro ba'i grong du song ste zan dag byin nas zan zos zhes byas na de dag gis
[\[105a.5\]]lhag mar byos la khyer cig ces byas pa dang /_de gnyis kyis blangs nas mnyan du yod par phyin te/_rgan zhugs ni lhag mar byed du bcug_/slob dpon ni chu 'tshag tu song nas slar 'ong ba dang /_lhag mar byas sam zhes smras na lhag mar byas so zhes nas zos pa'i 'og tu slob dpon khyod ni lhag
[\[105a.6\]]mar ma byas pa'i zas zos pas ltung ba byung ngo zhes byas pa dang /_ngas ltung ba ma mthong ngo zhes byas pa las snyan du bdas nas/_dge slong gi bya ba ma yin zhes smad nas/_da phyin chad lhag mar ma byas pa'i zas stobs su mi gnang bar bslab pa bcas so/_/dge slong gang zhes bya ba ni rgan zhugs
[\[105a.7\]]te/_gzhan yang de dang 'dra ba'o/_/shes zhes bya ba ni bdag rang gis rig pa'am gzhan gyis bsgo ba'o/_/dge slong zhes bya ba ni chos 'di la zhugs pa'o/_/zan zos nas spangs par shes zhes bya ba ni 'grangs nas chog par gyur pa'o/_/lhag mar ma byas zhes bya ba ni lhag mar ma byas pa ste
[\[105b\]]
[\[105b.1\]]bza' ba dang bca' ba lnga pa'o/_/dus kyis stobs zhes bya ba ni yang nas yang du stobs shing klan ka btsal te ltung ba dbyung bar bsams pa'o/_/rkyen de nyid ces bya ba ni gzhan ma yin pa'o/_/ltung ba ni snga ma bzhin no/_/dge slong mtshams kyi nang du 'dus shing zar mi gnang ba'i gleng gzhi ni mnyan du yod pa
[\[105b.2\]]na ste/_de'i tshe na dge slong lha sbyin kun dga' ra ba'i mtshams kyi nang du dge slong mang shig 'dus shing zan za ba dang mi mthun pa'i mtshan ma ston pas dge slong dag 'phya ba snyan du bdas nas rnam grangs du mas smad de/_'dus shing zar mi gnang bar bslab pa bcas so/_/na ba dus so zhes bya ba ni slad
[\[105b.3\]]kyis dge slong mang zhig na nas sman pa la dris na zhal sus logs shig tu zos na phan no zhes nas snyan du gsol to/_/na na logs shig tu bzar gnang ste dge slong nad pa za gcig gis mi 'tsho ba'o/_/las dus ni dge slong dag cig phyag dar dang dkyil 'khor dag byas pas chad de nyal zhing 'dug
[\[105b.4\]]pa snyan du bdas nas rjes su gnang ste/_las mchod rten dang dge 'dun gyi las byas pa'am/_chung ngu na ba'i gnas mal tsam gyi dkyil 'khor byas pa'o/_/lam gyi dus ni dge slong zhig lam du zhugs pa las/_de dag lam gyis ngal zhing 'gro mi nus pa las rjes su gnang ste/_dpag tshad
[\[105b.5\]]gcig tu song ba'am dpag tshad phyed nas slar 'khor ba'o/_/grur zhugs pa ni chu 'byam du dong bas 'du mi khom pas dpag tshad phyed dang gcig tu song ba'o/_/dus ston zhes bya ba ni so so'i dus ston chen po'i 'dur mi khom pas so sor byin pa'o/_/dge sbyong gi zas dus zhes bya ba ni phyi rol
[\[105b.6\]]gyi dkyil 'khor du rab tu byung ba ste/_kun du chos zan byin pa la sogs pa'o/_/ltung ba ni snga ma bzhin no/_/dus ni de dag dang mthun pa ste rjes su gnang ba la bya'o/_/nyes pa ni mtshams kyi nang la mtshams kyi nang du 'du shes dang the tshom du bcas te zos na ltung ba re rer 'gyur ro/_/dge 'dun du
[\[105b.7\]]ma lags sam bsnyen par ma rdzogs pas grangs su bskang ba ni nyes byas su 'gyur ro/_/shang tse dang lan tshwa kha gzar gang tsam yan man bsres pa'am/_yon bdag gis so so'i gnas su phul ba ni nyes pa med do/_/dus ma yin par kha zas bzar mi gnang ba'i gleng gzhi ni mnyan du yod pa na ste/_
[\[106a\]]
[\[106a.1\]]de'i tshe na tshe dang ldan pa maud gal gyi bus u pA li la sogs pa gzhon nu bcu bdun rab tu phyung zhing bsnyen par rdzogs par byas nas de dag kyang snga dro bsod snyoms la zhugs pa dang bud med dag gis mthong nas/_e ma'o ngo mtshar che btsas ma thag ste/_kha lan tshas dgang zhing khron pa'i nang
[\[106a.2\]]du zhugs kyang mi shes sam zhes byas pa dang /_de dag kyang skyengs nas bdag cag zan chad pa bla'i 'di lta bu'i tshig ngan pa ni ma thos kyang rung ngo zhes nas/_de dag kyang de'i nyin mo zan ma zos nas nus kyi bar du ni dge ba la spyod/_ma nus nas 'phres shing nyal ba bsnyen dga' bos mthong nas khyed cag gzhan gyi
[\[106a.3\]]zas zos nas de ltar nyal ba'i rigs sam zhes byas pa dang /_nged kyis ma zos so zhes de ltar gyur pa rgyas par smras so/_/de'i tshe grong khyer gyi mi dga' sde rnams zas skom bsdus nas dze ta'i tshal du dong ba bcu bdun sdes mthong ste/_zas skom sbyin na bsod nams su 'gyur ba dag smras pa dang /_de rnams
[\[106a.4\]]kyis kyang bcu bdun sde la zas skom byin no/_/de dag kyang zas skom zos nas 'grangs te/_gnyis gnyis gsum gsum du bcad de kha ton 'don pa la zhugs pa dang /_bsnyen dga' bos mthong ste/_khyed cag da ci ni nyal na da ni brtson pa la zhugs sam zhes byas pa dang /_kha zas sbyin pa
[\[106a.5\]]ni yon tan lnga ste tshe byin pa dang mdog byin pa dang /_stobs byin pa dang /_bde ba byin pa dang /_spobs pa byin pa ste/_bdag cag khyim bdag la kha zas bslangs te zos so zhes byas pa dang /_ci khyed dus las 'das par zan zar gnang ngam zhes smras pa dang /_bdag cag dus su ni zan ma rnyed de/_
[\[106a.6\]]ltogs te 'chi mi phod do zhes zer ba snyan du bdas nas rnam grangs du mar smad de/_dus yol nas zar mi gnang bar bslab pa bcas so/_/dge slong zhes bya ba ni bcu bdun sde ste gzhan yang de dang 'dra ba'o/_/dus yol zhes bya ba ni dus gnyis te/_nyi ma phyed yol phan chad dang /_skya rengs ma
[\[106a.7\]]shar gyi bar du dus ma yin zhes gsungs so/_/na ba ni ma gtogs so/_/zos zhes bya ba ni bza' ba lnga dang /_bca' ba lnga mgrin par ming pa'o/_/dus yol ba la yol bar 'du shes sam the tshom za na ltung bar 'gyur ro/_/dus ma yol ba la yol bar 'du shes sam the tshom za na nyes byas su
[\[106b\]]
[\[106b.1\]]'gyur ro/_/kha zas zhag lon pa bzar mi gnang ba'i gleng gzhi ni mnyan du yod pa na ste/_de'i tshe dge slong nag po zhes bya ba grong khyer dang grong rdal dag na gnas shing snga dro zan gyi phyir bsod snyom la 'jug go/_/bsod snyoms kyi zan gsher ba dang skam po rnyed na gsher ba ni 'phral du za/_skam po ni
[\[106b.2\]]snod du bcu gnas/_nam char 'bab cing rlung ldang ba dang /_nam rmus pa'i tshe chu'i nang du sbangs shing bsod snyoms la mi 'jug par za'o/_/dus phyi zhig na bcom ldan 'das gtsug lag khang rgyu zhing gshegs pa dang /_nag po'i zas skam pa la gzigs nas su yin zhes rmas pa dang /_
[\[106b.3\]]dge slong nag po'i lags so zhes kun dga' bos gsol te/_dge slong gis kha zas bzhag pa bza' ba'i mi rigs ma brtags pa'o zhes smad de/_bzhag pa'i kha zas zar mi gnang bar bslab pa bcas so/_/dge slong zhes bya ba ni nag po ste/_gzhan yang de dang 'dra ba'o/_/bzhag pa ni
[\[106b.4\]]rnam pa gnyis te/_snga dro byin len byas pa'i zas ni phyi 'phred kyi dus su bzhag par gyur to/_/phyi dro byin len byas pa ni srod kyi dus su bzhag par gyur to/_/mtshams kyi nang du zhag lon pa dang dge slong gis bcos pa dang /_byin gyis ma brlabs pa la yang sbyar ro/_/bca' ba dang bza'
[\[106b.5\]]ba dang btung ba zhes bya ba ni snga ma bzhin du bzhag pa la bzhag par 'du shes pa dang the tshom za na yang ltung ba re rer 'gyur ro/_/ma bzhag pa la bzhag par 'du shes pa dang the tshom zan nyes byas re rer 'gyur ro/_/lhung bzed bkru ba ma dag ste/_bzhag pa yod pa'am kha gzar dang tsha stegs na
[\[106b.6\]]bzhag pa yod pa dang spags pa zos na nyes byas su 'gyur ro/_/kha ma bkrus par btung ba 'thungs na nyes byas su 'gyur ro/_/bzhag pa'i me tog dang 'bras bu bzhag pa zos na yang ltung bar 'gyur ro/_/dge slong byin len ma byas par zar mi gnang ba'i gleng gzhi ni mnyan du yod pa na ste/_
[\[106b.7\]]de'i tshe na dge slong nag po yo byad dang 'tsho ba thams cad kyang dur khrod kyi ste/_lhung bzed kyang dur khrod kyi rdza ma bor ba'o/_/gos kyang dur khrod kyi mi shi ba'i gos bor ba/_zas kyang mi shi ba'i phyir gnyen rnams kyis zan khengs pa bor ba za bas de'i tshe tshe dang ldan pa nag po chen po nam skye bo mang po shi ba'i
[\[107a\]]
[\[107a.1\]]tshe na lus kyang brtas shing bsod snyoms la yang mi 'jug go/_/nam mi shing ba nyung ba na grong du bsod snyoms la 'jug lus kyang ma brtas par gyur pas na/_yul mnyan du yod pa phyogs su tshe dang ldan pa nag po chen po mi sha bza' bar kun du grags so/_/byin len byos la zo shig par bka'
[\[107a.2\]]stsal pa las tshe dang ldan pa drug sde po rnams byin len mi byed par za bas na/_bcom ldan 'das kyis nyes pa'i dmigs su gyur pa thams cad kyang byin len ma byas pa las gyur to snyam nas dbang du bya zhing skye bo rnams yid ches par bya ba'i phyir byin len mi byed du mi gnang bar 'dul ba la bslab pa bcas
[\[107a.3\]]so/_/dge slong zhes bya ba ni drug sde ste gzhan yang de dang 'dra ba'o/_/ma byin zhes bya ba ni skyes pa dang bud med rnams kyis ma byin pa'o/_/kha nas mid ces bya ba ni bza' ba lnga dang bca' ba lnga'o/_/chu dang so shing ma gtogs zhes bya ba ni dge slong dgon pa rnams chu dang so shing yang mi skyod pa las snyan du bdas
[\[107a.4\]]nas/_chu dang so shing ma gtogs zhes rjes su gnang ba'o/_/ltung ba ni snga ma bzhin no/_/byin len ma byas par 'du shes pa dang the tshom za na yang ltung ba re rer 'gyur ro/_/byin len byas pa la ma byas par 'du shes pa dang the tshom za bzhin du zos na nyes byas so/_/spre'u dang glang po che dang cang shes dang /_dred
[\[107a.5\]]mo cang shes lta bus byin pa ni byin par chud do/_/smod pa can gyi yul na byin len ma byas pa zar yang rung ste/_dkyil 'khor gyi steng du bzhag pa yang byang gi sgra mi snyan lta bur bsngos te bza'o/_/mi na bar zas bzang po gzhan gyi khyim nas slong zhing zar mi gnang ba'i gleng gzhi ni grong khyer ser skya'i gnas
[\[107a.6\]]na ste/_de'i tshe ni khyim bdag shAkya ming chen gyis bcom ldan 'das la sogs pa dge 'dun rnams bshos la spyan drangs pa dang /_bcom ldan 'das 'khor dang bcas par gshegs su gnang ste/_bcom ldan 'das 'khor dang bcas pa ming chen gyi khyim du gshegs te bshos gsol
[\[107a.7\]]nas/_khyim bdag la chos bstan gzengs bstod rab tu dga' bar mdzad nas slar gshegs so/_/dge slong drug sde rnams nye bar 'gro ba'i grong na mar zan slong zhing thogs pas 'phyis te zan yang ma slebs gdan 'byam dag kyang bsdus pa'i 'og tu ming chen gyi khyim du lhags so/_/der zan
[\[107b\]]
[\[107b.1\]]dag bslangs pa dang /_kha zas dag zad pas na ngan don zhig sbyar ba dang /_de dag ma mgu nas gzhan dag gi khyim nas 'o ma dang zho dang mar sar dang /_nya dang sha dang sha skam blangs te zos nas slar gtsug lag khang du dong ngo /_/de dag gtsug lag khang du lhags pa dang /_dge slong rnams kyis
[\[107b.2\]]khyed zan gar zos she na ming chen gyi der ro/_/'o na nged kyis ma mthong na zhes byas pa dang /_nged phyis lhags so/_/der khyed kyis ci lta bu zhig zos zhes byas pa dang /_'o ma dang sha dang nya skam mo/_/'o na nged kyis ma zos na/_khyed de lta bu slong du dbang ngam zhes byas pa dang /_dbang yang rung mi
[\[107b.3\]]dbang yang rung bdag cag gis zos so zhes byas pa dang /_dge slong gzhan dag gis 'phyas pa snyan du bdas te/_kha zas bzang po dag gi phyir mi na bar gzhan gyi khyim nas bslangs te bzar mi gnang bar bslab pa bcas so/_/na ba la gnang ba ni dge slong zhig nad kyis btab ste sman pa
[\[107b.4\]]la dris pa dang /_'phags pa 'o ma dang sha dang nya skam gsol cig dang sos par 'gyur ro/_/bdag la sus sbyin grong du slongs shig dang ster bar 'gyur ro/_/bcom ldan 'das kyis bslab pa bcas so/_/grong du slong du mi gnang ngo zhes pa la snyan du bdas te/_na ba'i dus su zhes rjes su
[\[107b.5\]]gnang ngo /_/dge slong zhes bya ba ni chos 'di la zhugs pa'o/_/gang bzang por gsungs zhes bya ba ni 'o ma dang zho dang mar dang nya dang sha dang sha skam mo/_/yang dge slong gang zhes bya ba ni drug sde ste gzhan yang de dang 'dra ba'o/_/bdag gi phyir zhes bya ba ni gzhan gyi ma yin gyi bdag gi tshed du byas
[\[107b.6\]]pa'o/_/min zhes bya ba ni na ba ma gtogs te gnang ba'o/_/gzhan gyi grong na zhes bya ba ni bram ze dang khyim bdag gi grong ngo /_/dge slong zhes bya ba ni bdag gis so/_/ltung ba ni snga ma bzhin no/_/mi na bar slong zhing zan slong ba'i tshe nyes byas zos na ltung bar 'gyur ro/_/mi na ba'i tshe bslangs la
[\[107b.7\]]na ba'i tshe zos na slong ba'i tshe nyes byas so/_/zos na ltung ba med do/_/na ba na bslangs la min ba la zos na slong ba la nyes pa med do/_/zos na ltung ba'o/_/na ba'i tshe bslangs shing na ba'i tshe zos na nyes pa med do/_/dge slong bsod snyoms la zhugs pa na 'phags pa ci bzhed ces bstabs
[\[108a\]]
[\[108a.1\]]pa las bslangs pa ni nyes pa med do/_/zan gyi tshogs te ltung ba bzhi bcu pa rdzogs so//_//srog chags dang bcas pa'i chu la shes bzhin du spyod du mi gnang ba'i gleng gzhi ni yul kau shAm+bI kun dga' ra ba na ste/_de'i tshe na tshe dang ldan pa mos pa can srog chags dang bcas pa'i
[\[108a.2\]]chu la shes bzhin du spyod pa dang /_de la dge slong tshangs par spyod pa phan par 'dod pa rnams kyis tshe dang ldan pa khyod srog chags dang bcas pa'i chu ma spyod cig ces bsgo na ngag mi nyan te/_ci nga la de dag grangs kyis gtang ngam/_lho byang shar nub kyi rgya mtsho dang /_mtshe'u dang lteng ka dag tu ci'i phyir mi dong
[\[108a.3\]]zhes zer ba dge slong gzhan rnams kyis thos te/_'phya bar gyur pa las snyan du bdas nas/_rnam grangs du mas smad de snying rje med pa'o zhes nas/_srog chags dang bcas pa'i chu la spyod du mi gnang bar 'dul ba la bslab pa'i gnas bcas so/_/yang dge slong gang zhes bya ba ni mos pa can te gzhan yang
[\[108a.4\]]de dang 'dra ba'o/_/shes bzhin zhes bya ba ni bdag gis shes pa 'am gzhan gyis bsgo ba'o/_/srog chags zhes bya ba ni rnam pa gnyis te/_bltar snang ba dang mi snang ba chu tshags la chags pa'o/_/spyod ces bya ba ni rnam pa gnyis te/_phyi'i spyod par bya ba dang /_nang gi spyod par bya ba ste/_nang gi
[\[108a.5\]]spyod par bya ba ni btung ba dang /_kha lag bkru ba dang /_lus kyi spyod pa ste zho dang rtsab mo dang shing tog srog chags dang ldan pa la yang sbyar ro/_/phyi rol gyi ni lhung bzed dang gos kyi bkru bshal dang /_chag chag dang maN+Dal la sogs pa bya ba'o/_/de bzhin du sa dang rtsi shing dang me tog la sogs pa srog
[\[108a.6\]]chags yod pa la yang sbyar te/_srog gcod pa'i phas pham pa las ci skad cig 'byung ba bzhin du sbyor cig_/ltung ba gong ma las srogs chags dang bcas pa'i chu la spyod pa dang /_bye brag ni ltung ba gong ma ni gtsug lag khang dang khang pa la sogs pa rtsig pa'i chur spyod pa la bya'o/_/'dir ni rang gi lus
[\[108a.7\]]kyi phyi nang du spyad pa la bya'o/_/srog chags yod pa la yod par 'du shes pa dang the tshom za na yang ltung bar 'gyur ro/_/med pa la yod par 'du shes pa dang the tshom za na nyes byas re rer 'gyur ro/_/dge slong smye ngan byed pa'i gnas su 'dug tu mi gnang ba'i gleng gzhi ni mnyan du yod pa na ste/_de'i tshe na tshe
[\[108b\]]
[\[108b.1\]]dang ldan pa 'char ba po nang par sngar langs te/_kha lag bkrus nas bsod nyams la gshegs pa dang /_mnyan du yod pa na tshong dus zhig yod pa de na tshong pa kha cig ni tshong dus su zong rnams bkram/_kha cig ni gdod 'ong na/_spos 'tshong gi khye'u zhig gnas pa chung ma gsar du bslangs ma thag
[\[108b.2\]]pas tshul bzhin ma yin pa yid la byed de/_mi tshangs par spyad do snyam nas tshong khang gi sgo gcod cing 'dug pa 'char bas rig pa'i nor bu yod pa'i mthus tshor te/_ched du de'i bar chad du bya'o snyam nas/_'char ba sngar de'i chung ma'i gan du song nas chos 'chad cing 'dug pa dang /_de'i
[\[108b.3\]]khyo yang phyi bzhin du 'ongs nas/_chung ma la smras pa 'phags pa 'char ba bshos gsol la thong zhes byas pa dang 'char ba na re/_da bdag ni dge ba'i bar chad du gyur pa bzhin du khyed la chos ston du 'ongs na/_khyod ci'i phyir chos mi nyan par 'dug chos nyon cig ces nas ma dad bzhin du chos
[\[108b.4\]]bshad do/_/'char ba song gi 'og tu tshong pa ngo mtshar che'o/_/bdag gi chung ma la mi dbang bar gyur ces 'phya ba las/_dge slong dag gis thos pa snyan du bdas nas rnam grangs du mas smad de/_da phyin chad de lta bu na 'dug tu mi gnang bar 'dul ba la bslab pa bcas so/_/yang dge slong
[\[108b.5\]]gang zhes bya ba ni 'char ba ste gzhan yang de dang 'dra ba'o/_/smye ngan byed ces bya ba ni skyes pa dang bud med gnyis dbyen byed pa'o/_/gnas zhes bya ba ni bram ze dang khyim pa'i khyim mo/_/nan gyis 'then te 'dug ces bya ba ni rkub sa la bzhag pa tsam mo/_/mi shes na ltung ba med do/_/dge
[\[108b.6\]]slong smye ngan byed par 'greng du mi gnang ba'i gleng gzhi ni mnyan du yod pa na ste/_tshe dang ldan pa 'char bas snga ma bzhin du mi tshangs par spyod par rig nas/_de gnyis 'khrig pa la blta'o snyam nas phyi bzhin song ste/_sgo lkog na gab cing 'dug pa de gnyis 'khrig pa'i tshe chung mas mthong nas 'char ba
[\[108b.7\]]'dug gis ma byed ces smras na/_'phags pa 'char ba ni de tsam rnam par grol ba'i bsam gtan byed cing 'dug go/_/'dir ci 'dod ces byas nas ma btub ste/_spyad zin nas bltas na 'char ba 'dug par mthong nas/_de dag smod cing mi snyan pa 'dzer pa dge slong gis thos
[\[109a\]]
[\[109a.1\]]pa snyan du bdas te/_smye ngan byed pa'i gnas su 'greng zhing 'dug tu mi gnang ba'i bslab pa bcas so/_/dge slong gang zhes bya ba ni 'char ba ste gzhan yang de dang 'dra ba'o/_/shes bzhin zhes bya ba ni bdag nyid kyis shes pa'am/_gzhan gyis bstan pa'o/_/smye ngan zhes bya
[\[109a.2\]]ba ni gong ma dang 'dra/_gnas zhes bya ba ni khyim mo/_/dben pa zhes bya ba ni gzhan skyes pa dang bud med med pa'o/_/skyabs yod pa zhes bya ba ni yol ba dang /_sab ma dang /_rtsig pas bskyabs pa'o/_/'jigs pa dang rkyen byung ba'i tshe 'greng ba ni nyes pa med do/_/gong ma las 'dir ni bye brag 'greng ba
[\[109a.3\]]bzhag go/_/dge slong gis gcer bu pa'am/_gcer bu pa la rang gi lag nas zan sbyin du mi gnang ba'i gleng gzhi ni mnyan du yod pa na ste/_bcom ldan 'das yul ko sa lar ljongs rgyu ba las mnyan du yod par byon pa'i tshe/_mnyan du yod pa'i skyed mos tshal na khyim pa mo lnga brgya tsam zhig skud
[\[109a.4\]]pa 'khal zhing 'khod pa bcom ldan 'das kyis chos bshad nas bden pa la rab tu bkod do/_/de nas bud med lnga brgya po de dag gis bcom ldan 'das la bshos gsol lo snyam nas rgyu ji tsam gyis chog ces dris pa na kun dga' bos kAr ShA pa Na lnga brgyas chog go zhes nas/_de dag gis tshe dang
[\[109a.5\]]ldan pa kun dga' bo la kAr ShA pa Na lnga brgya phul te bdag cag ni bud med kyi bu lags pas sbyor yang mi nus pas snod spyad kyang ma mchis zhes byas pa dang /_kun dga' bos khyim bdag 'byor pa zhig la bcol cig ces byas pa dang /_kun dga' bos kyang khyim bdag mgon med zas sbyin la
[\[109a.6\]]bcol te/_'drim pa'i tshe bud med rnams kyi grogs tshe dang ldan pa kun dga' bos kyang byas so/_/de'i tshe gcer bu ma gnyis shig zan slong du lhags nas gral gyi mjug la bzhag pa dang /_kun dga' bos ma bsams par khur ba 'drim pa'i tshe rgan mo la ni gcig_/gzhon nu ma la gnyis
[\[109a.7\]]byin pa dang /_rgan mo na re gzhon nu khyod la kun dga' bo skugs kyis sta gon gyis shig byas pa dang /_gzhon nu na re rgyal po'i sras las rab tu byung ba ste/_btsun mo'i 'khor dang bzang mo mang du spangs te rab tu byung na nga lta bu dri ma can la 'dis ci zhig rer yod ces smras pa dang /_'on du zin
[\[109b\]]
[\[109b.1\]]kyang skyes pa ji lta bu la dga' ston med byas pa dang /_dge slong rnams kyis thos te snyan du bdas nas gcer bu ma la rang gis byin du mi gnang bar bslab pa bcas so/_/gcer bu zhes bya ba ni gcer bu pa kha cig 'cho ba dang mi ldan te ltogs pa las dge slong rnams la slong ba'i tshe/_dge slong rnams
[\[109b.2\]]kyis 'tsho ba sbyar cing byin pas na dge slong rnams la 'phya zhing mi snyan par 'dzer ba dang /_nged dge slong gi sbyin gnas yin te/_nged la yon sbyin no zhes spyoms pas/_rang gi lag pas sbyin du mi gnang bar bcas so/_/dge slong zhes bya ba ni kun dga' bo ste gzhan yang de dang 'dra ba'o/_/gcer bu ma
[\[109b.3\]]zhes bya ba ni gos med pa'o/_/kun du rgyu zhes bya ba ni de las gzhan pa'i mu stegs so/_/ltung ba ni snga ma bzhin no/_/na ba dang sdig par lta ba las dbral ba'i phyir sbyin pa ni ma gtogs so/_/kha zas btung ba yang yin la rang gi lag gis kyang sbyin na ltung bar 'gyur ro/_/bza' ba dang bca' ba
[\[109b.4\]]lnga rung ba la yang ma yin la gzhan nas brgyud de byin na ni nyes byas so/_/dge slong dmag chas pa la bltar 'gror mi gnang ba'i gleng gzhi ni mnyan du yod pa na ste/_de'i tshe yul ko sa la'i rgyal po la ri brags kyi grong dag cig log ste bsngos nas rgyal pos ri brags kyi grong 'bebs par
[\[109b.5\]]dmag dpon 'khor dang bcas te sngar bkye ba dang /_phyis kyang snon ma zhig bkye na ma phebs te slar smas so zhes rgyal po'i steng du 'phar ma 'ongs nas rgyal pos yul na mtshon gyis 'tsho ba thams cad snon du dengs shig ces kun du bsgo nas dmag gi rta pa dang rkang thang la sogs te/_lha
[\[109b.6\]]khang gi sgo nas mar dong ba la drug sde rnams gsus po che'i dmag ltar 'dong ngo zhes sbran nas dmag chas pa la lta zhing bkren pa glang po che phag 'dra 'dis ri brags kyi grong phebs par ni mi 'gyur gyi khyed chas te 'dod du yod kyi slar log tu ni med do zhes smras pas de dag kyang bag 'khums shing spa gong
[\[109b.7\]]bas lam nas slar 'khor to/_/de nas rgyal pos ci'i phyir 'khor zhes byas pa dang /_rgyal po khros nas snyan du gsol te/_dmag chas pa la bltar mi gnang bar bslab pa bcas so/_/dge slong zhes bya ba ni drug sde ste/_gzhan yang de dang 'dra'o/_/dmag chas zhes bya ba ni 'thab mo
[\[110a\]]
[\[110a.1\]]byed 'dod pa'o/_/dmag ces bya ba ni yan lag gcig pa dang /_yan lag gnyis pa dang /_yan lag gsum pa dang /_yan lag bzhi pa'o/_/yan lag gcig pa ni glang po che'i tshogs dang /_yan lag gnyis pa ni rta pa'i tshogs so/_/yan lag gsum pa ni shing rta'i tshogs so/_/
[\[110a.2\]]yan lag bzhi pa ni rkang thang pa'i tshogs so/_/gtsug lag khang lam ka na 'dug pa'i lam ka nas 'dong ba dang /_dmag nyid gtsug lag khang du 'ongs pa dang /_rgyal po dang /_blon po dang /_dmag dpon dang /_yul mi la sogs bkug pa'am/_bar chad brgyad la sogs pa byung ste/_dmag
[\[110a.3\]]mthong na ni nyes med do/_/zhag gnyis las lhag par dmag gi nang na lta zhing 'dug tu mi gnang ba'i gleng gzhi ni mnyan du yod pa na ste/_ri brags kyi grong de nyid kyang da rung ma phebs nas rgyal po yang phru ma de nyid du 'dug go/_/blon po rnams kyis gros btab ste/_khyim bdag mgon med zas sbyin blo
[\[110a.4\]]che la mthu che bas na khyim bdag bkug pa'i rigs par gsol ba dang /_dgug par pho nya gcig btang ste bkug go/_/de nas ring zhig lon kyang ma phebs nas/_mgon med kyang mi dga' ba 'dra nas rgyal po gsal rgyal gyis khyim bdag bu smad dang bral ba mi dga' 'am/_ci nyes zhes rmas pa na bdag
[\[110a.5\]]bu smad dang bral ba ni mi dga' ba med na 'phags pa dge slong dag med pas mi dga'o/_/zhes byas nas de'i phyir rgyal pos dge slong dag 'dir shog shig par yi ge springs nas dge slong rgan po ni rgas te 'gro mi nus/_gsar bu dag ni chos khrims dag ma lobs pas nyan cing 'bad pas ma btub kha
[\[110a.6\]]cig ni na nas 'gro ma nus pa dang /_drug sde rnams bdag cag rgyal po dang blon po rnams chos 'chad du 'dod ngo zhes khas blangs nas/_drug sde rnams dmag gi nang du lhags te zhag du mar 'khod cing dmag brgyus pa las phar phul zhing kyal ka byed de/_bkren pa khyed kyis glang po che phag 'dra ba/_rta bong bu 'dra ba
[\[110a.7\]]zhes nas mjug ma nas bzung zhing bskor to/_/mi la rtswa mi 'dra ba zhes byas shing gnya' ba na phul bas de dag bag 'khums mi dga' bar gyur nas sems shing 'khod pa las rgyal pos mthong ste/_dge slong dmag gi nang na yun ring du 'dug tu mi gnang bar gsol nas drug sde la bka' rmas te/_dge
[\[110b\]]
[\[110b.1\]]sbyong gi bya ba ma yin zhes smad nas dmag gi nang du zhag gnyis las 'dug tu mi gnang bar bslab pa bcas so/_/de 'dra ba'i rkyen cig gis zhes bya ba ni rgyal po dang dmag dpon dang yul mis bos pa'o/_/dge slong zhes bya ba ni drug sde ste gzhan yang de dang 'dra ba'o/_/dmag ces bya ba ni yan
[\[110b.2\]]lag gcig la sogs te/_gong ma bzhin no/_/bltar 'gro na zhes bya ba ni lta 'dod pa'i phyir ro/_/zhag gnyis las 'das zhes bya ba ni dus las yol ba'o/_/ltung ba zhes bya ba ni snga ma bzhin no/_/rgyal po dang blon pos 'dug shig ces bsgo ba'am/_bar chad chen po brgyad byung ba'i dbang
[\[110b.3\]]gis na ltung ba med do/_/zhag gnyis dmag gi nang na gnas pa'i tshe yang g.yul bshams pa las dkrug tu mi gnang ba'i gleng gzhi ni mnyan du yod pa na ste/_rgyal po gsal rgyal gyis ri brags grong log pa da rung ma phebs nas/_mgon med zas sbyin kyang dge slong dag med pas ma dga' nas/_
[\[110b.4\]]dge slong kha cig der thong shig par yi ge spring ngo /_/dge slong gzhan rnams ni snga ma bzhin du brel to/_/yang drug sde lhags so/_/sngar zhag gnyis las ring du gnas su mi gnang ba dang /_slad kyis zhag gnyis kyi tshe na yang glang po che'i tshogs la sogs g.yul bshams pa la snga ma bzhin du
[\[110b.5\]]dkrugs nas khong bdag cag dgra'i logs su sngar dong nas nags tshang tshing na 'khod de/_dmag 'ong ba dang /_drug sdes rnga brdungs dung bus khus btab pa dang /_gsal rgyal gyi dmag gis yang skrag par gyur te de dag gi snying lam na dgra byung snyam nas slar log ste bros so/_/de nas yang mdun
[\[110b.6\]]du brgyugs te/_bsgugs nas khyed ci'i phyir 'bros zhes byas nas/_khyed kyis g.yul dkrugs pa'i phyir bros so zhe'o/_/ded kyis rtsed mo byas pa'i phyir yang skrag ste 'bros/_dgra 'ongs na ji ltar rgol zhes byas pa dang /_de dag gis rgyal po la gsol nas/_rgyal pos kyang snyan du
[\[110b.7\]]gsal te/_zhag gnyis dmag gi nang na gnas pa'i tshe yang g.yul bshams pa dkrug tu mi gnang bar 'dul ba la bslab pa bcas so/_/dge slong zhes bya ba ni drug sde ste/_gzhan yang de dang 'dra ba'o/_/dmag ces bya ba ni rta pa la sogs pa ste snga ma bzhin no/_/bshams pa dkrugs
[\[111a\]]
[\[111a.1\]]zhes bya ba ni g.yul gyi nang du 'jug pa'o/_/rgyal mtshan zhes bya ba ni seng ge dang chu srin dang /_khyu mchog gi rgyal mtshan no/_/g.yul bshams pa rnam pa bzhi ste/_'bru'i phung po lta bu dang /_shing rta dang /_zla gam dang nam mkha' lding gi 'dab ma lta bu'o/_/ltung ba ni snga ma bzhin no/_/
[\[111a.2\]]nyes pa ni glang po che dang rta la sogs pa go bskon pa logs shig tu byung na ltung bar 'gyur ro/_/go ma bskon na nyes byas su 'gyur ro/_/dge slong la rdeg tu mi gnang ba'i gleng gzhi ni mnyan du yod pa na ste/_de'i tshe tshe dang ldan pa maud gal gyi bus u pA li la sogs pa gzhon nu bcu bdun sde rab
[\[111a.3\]]tu phyung ste bsnyen par rdzogs par byas pa de na de dag drug sde'i rgyus mi shes pas tshe dang ldan pa 'char bas bcu bdun sde gcig la las shig bcol na khyod nga'i slob dpon dang /_mkhan po ni ma yin zhes ma btub pa dang des thal mo zhig bsnun pa dang sa la bsgyel te ngus pa dang thams cad kyang sa la
[\[111a.4\]]'gyel te ngus pa gzhan dag gis khyed kyi nang nas gcig brdegs na gzhan dag ci'i phyir du zhes byas pa dang /_bdag cag thams cad ma dus na kun kyang rdeg tu 'ong ngo zhes smras pa snyan du bdas te/_dge slong la rdeg tu mi gnang bar 'dul ba la bslab pa'i gnas bcas so/_/yang dge slong
[\[111a.5\]]zhes bya ba ni 'char ba ste gzhan yang de dang 'dra ba'o/_/brdegs zhes bya ba ni bsnun cing brgyab pa'o/_/ltung ba ni snga ma bzhin no/_/dge slong khros 'khrugs te rngam nas dge slong la thal mo dang /_khu tshur gyis bsnun na ltung bar 'gyur ro/_/sor mo lngas bsnun na yang ltung ba re rer 'gyur ro/_/tha na
[\[111a.6\]]rgya shug gi 'brum bu'am nyungs kar gyi 'brum bu lus la phog na ci rnyed phog pa ltung ba re rer 'gyur ro/_/dge slong gis thabs kyi sgo nas brdegs na yang ltung bar 'gyur ro/_/dge slong la rdeg par gzar mi gnang ba'i gleng gzhi ni mnyan du yod pa na ste/_tshe dang ldan pa bcu bdun sde drug sde la bsnyen
[\[111a.7\]]bkur byed pa na 'char pas yang las bcol ba dang /_ma btub nas rdeg tu gnang bas rdeg par gzas te lag pa gzas pa las/_kun dus ba snyan du bdas te/_gzar mi gnang bar 'dul ba la bslab pa'i gnas bcas so/_/rdeg par gzas na tha na nyungs kar 'bru gcig gis kyang rung ste ltung
[\[111b\]]
[\[111b.1\]]bar 'gyur ro/_/gzhan ni bsnun pa la sbyar ba bzhin du rgyas par sbyor cig_/khyim pa yang bsnyen par ma rdzogs pa la rdeg par gzas kyang rung ste nyes byas su na smad do/_/dge slong gis gnas ngan len 'chab tu mi gnang ba'i gleng gzhi ni mnyan du yod pa na ste/_dge slong dga' bos slob ma chos
[\[111b.2\]]zhes bya ba cig yod de/_de mang du dge ba la brtson pa zhig pas nyin par dge ba spyod pa'i sar stan khyer te 'gro ba las dga' bo dang phrad nas bsnyen dga' bo na re nga'i stan yang khyer te shog ces nas de gnyis kyang lhan cig nyin par dge ba spyod pa'i sa na bsam gtan byed pa las/_bsnyen
[\[111b.3\]]dga' bo ni sems rgod pas mgo g.yogs te bsam gtan byed na 'on kyang sems ma 'khrugs te/_dge 'dun gyi shing thags la bu mo zhig shing rku zhing 'dug pa mthong nas/_chos can la skrod cig ces byas pa dang /_slob dpon rtog pa ma mang bar dze ta'i mdo sde la dgongs shig ces byas
[\[111b.4\]]pa dang /_blun po dge 'dun gyi bcwa shing la ltos shig ces ma gsungs sam/_khyod kyis ma btub na nga rang skrod do zhes nas/_bsnyen dga' bos bu mo bskrad na bu mo de yang phyir bgad pa dang /_bsnyen dga' bos bu mo de bzung ste 'og cig byas so/_/de nas slar 'khor te chos can la khyod
[\[111b.5\]]kyis ci mthong zhes smras pa dang /_nang du zhugs pa gcig pu ma mthong gi gzhan ni thams cad mthong ngo zhes byas pa dang /_'o na su la yang ma smra shig ces byas pa na su dang ma phrad kyi bar du mi smra'o/_/'o na khyod kyi mkhan po dga' bo'i nyes pa byung na yang ngas rtag par bcab na nga'i yang
[\[111b.6\]]khyod mi bcab bam zhes byas na/_des ma btub nas dge slong gzhan dag la byas pa snyan du bdas te/_bkas smad nas/_dge slong gis gnas ngan len 'chab tu mi gnang bar 'dul ba la bslab pa'i gnas bcas so/_/yang dge slong zhes bya ba ni bsnyen dga' bo ste gzhan yang de dang 'dra ba'o/_/
[\[111b.7\]]gnas ngan len ces bya ba ni dge 'dun gyi lhag ma las byung ba dang /_phas pham pa las byung ba'o/_/shes bzhin zhes bya ba ni bdag rang gis rig pa'am gzhan gyis bsgo ba'o/_/ltung ba ni snga ma bzhin no/_/gnas ngan len gyi nyes pa bcabs na skya rengs ma shar gyi bar du nyes byas so/_/skya rengs shar na
[\[112a\]]
[\[112a.1\]]ltung bar 'gyur ro/_/gnas ngan len gyi nyes pa brjod na dge ba'i bar chad dang tshangs par spyod pa'i bar chad du gyur pa tsam gyi tshod na bcabs kyang nyes med do/_/ltung ba lnga bcu pa rdzogs so//_//nga gcig pu na bde'o zhes dge slong bra na gcod du mi gnang ba'i gleng gzhi ni mnyan du
[\[112a.2\]]yod pa na ste/_tshe dang ldan pa dga' bo'i nye gnas chos can 'gyod phong pa khrel yod pa des bsnyen dga' bo'i nyes pa thams cad smras pas na/_de nas dga' bo khros te de la gnod pa zhig bya'o snyam nas/_dga' bo dang bsnyen dga' bo gnyis grong du bos pa dang /_slob ma chos can bsod snyoms la
[\[112a.3\]]'gro bar chas pa dang /_de gnyis kyis nged kyi phyi bzhin du shog shig dang zan sbyin no zhes nas slob ma yang ngag gcog ma phod nas mkhan po'i phyi bzhin du song ngo /_/de dag grong du phyin pa dang /_dga' bo dang chos can ni sdod bsnyen dga' bo ni grong du zan la song /_bsnyen dga' bo phyir 'ongs nas yang
[\[112a.4\]]chos can dang gnyis sdod/_dga' bo ni grong du zan la song ngo /_/phyi na chos can gyis bsnyen dga' bo da ni nyi ma yol gyi zas la 'dong zhes des yang dang yang du bskul na/_nga ni gcig pu na bde'o zhes nas/_khyod nyid gar dga' bar song shig ces bskrad pa dang /_lhung bzed khyer te ma 'ongs pas
[\[112a.5\]]than bslang du med nas/_slar lha khang du 'ongs nas nyal zhing 'dug pa de dge slong bsod snyoms pa gzhan dag gis mthong nas khyod ci'i phyir de ltar nyal zhes dris pa dang /_de'i rgyus zhib tu smras pa las dge slong dag gis snyan du bdas te/_rnam grangs du mas smad nas dge slong gi zan
[\[112a.6\]]gcod du mi gnang bar 'dul ba la bslab pa'i gnas bcas so/_/yang dge slong gang zhes bya ba ni shAkya'i bu bsnyen dga' bo ste/_gzhan yang de dang 'dra ba'o/_/dge slong 'di zhes bya ba ni chos can te/_gzhan yang chos 'di la zhugs pa'o/_/grong du 'dong zhes bya ba ni khyim bdag dang bram ze'i
[\[112a.7\]]khyim mo/_/khyod la zan sbyin no zhes bya ba ni bza' ba dang bca' ba lnga sbyin par khas blangs pa'o/_/khyod dang lhan cig pa bde ba med kyis song zhig pa ni zan bcad par bsams nas bskrad pa'o/_/rkyen de nyid ces bya ba ni zan bcad par bsams pa de nyid rkyen yin no/_/ched du bsams nas
[\[112b\]]
[\[112b.1\]]thabs gang gis kyang rung ste/_dge slong gi zan bcad na ltung bar 'gyur ro/_/na ba'i tshe na sman pas bsgo ba la ni ma gtogs so/_/dge slong me 'bud du mi gnang ba'i gleng gzhi ni mnyan du yod pa nas rgyal po'i khab tu gshegs pa'i tshe ste/_de'i tshe na bcom ldan 'das ljongs rgyu zhing gshegs
[\[112b.2\]]pa na/_tshong pa phal po che dang 'grogs/_de'i nub mo 'brog dgon pa zhig tu phyin nas/_nub mo dgongs mal yang rgan rims su gos shig ces bka' stsal nas/_de bzhin du bgos pa dang drug sde shing skom zhig gi drung du bab ste me btung ba dang /_shing tshig cing dud pas bdugs pas/_
[\[112b.3\]]shing gi nang na sbrul gdug pa zhig 'dug pa byung ste/_lhung la thug cing shing gi yal ga la 'dug pa dang /_drug sde dag gis mthong nas lhung lhung zhes byas pa dang /_tshong pa rnams kyang kun bros pa las me 'bud pa las nyes dmigs su gyur pa dang /_phyis rgyal po'i khab tu gshegs nas
[\[112b.4\]]yang drug sde rnams kyis me'i mgal me 'khor lo ltar bskor zhing /_nyi ma dang zla ba lta bur byed rgyug rtse rtse bas na/_dge sbyong mgo reg 'di rnams dang /_khyim par bye brag dang khyad par ci yod ces mu stegs rnams 'phya ba las me 'bud du mi gnang bar 'dul ba la bslab pa bcas so/_/de ltar me
[\[112b.5\]]'bud du mi gnang ba'i dge slong dag me mar yang mi 'bud spos kyang ni sreg bla ma dang slob dpon la rim gro yang mi byed/_/lhung bzed dang /_gos kyi kha dog mi bsgyur ba dang /_dge slong gcig rlung nad kyis btab nas sman pa la dris na me la zhugs na phan no zhes nas snyan du bdas nas/_de lta bu la
[\[112b.6\]]sogs pa ni dus yin te gnang gis byin gyis rlob la gyis shig ces gsungs so/_/yang dge slong zhes bya ba ni drug sde ste gzhan yang de dang 'dra ba'o/_/mi na zhes bya ba ni na ba ma gtogs so/_/bdag gi phyir zhes bya ba ni bdag rang gi ched du'o/_/reg gam zhes bya ba ni bdag rang gis reg pa'o/_/reg
[\[112b.7\]]par byed du gzhug ces bya ba ni gzhan la bcol ba'o/_/ltung ba ni snga ma bzhin no/_/me thogs nas nyi ma dang zla ba lta bu dang rgyug cing rtse na ltung ba re rer 'gyur ro/_/mgal me bskor na ltung bar 'gyur ro/_/me 'bud dam gsod dam mgal pa bcug gam phyung ngam/_mgal pa bsdus sam mgal pa
[\[113a\]]
[\[113a.1\]]sdud dam/_me ma mur glongs pa'i tshe dus la bab po snyam du soms shig_/de ltar ma byas na ltung ba re rer 'gyur ro/_/dge 'dun chos bzhin byed pa las sngar dad pa phul nas de'i 'og tu dad pa mi sbyin no zhes smrar mi gnang ba'i gleng gzhi ni mnyan du yod pa na ste/_drug sde las na ba so
[\[113a.2\]]so dang tha skar skyes ni shi/_tshe dang ldan pa 'char ka ni dgra bcom/_mos pa can ni kau shAm+bI na cang mi byed par 'dug_/dga' bo dang bsnyen dga' bo gnyis ni rang bzhin du dge 'dun gyi nang na gnas ste/_de'i tshe tshe dang ldan pa bcu bdun sde shin tu 'bad cing brtson pas dar nas de dag gis bgros pa/_'u
[\[113a.3\]]bu la sngan chad drug sdes gtses pa lta bu sus kyang ma gtses te/_de'i nang na yang bsnyen dga' bos gtses kyis spang ba'i las byas na/_dga' bo shags mkhas kyis de mi 'ong ba'i thabs shig bya'o snyam nas/_dga' bo gos ngan pa zhig gyon bzhin du 'dug pa gnas brtan gos ngan pa 'di ngas
[\[113a.4\]]bkru'o zhes nas/_des gos thal ba'i nang du bsgres te byin no/_/de'i 'og tu dge 'dun gyi las bya'o zhes las kyi gaN+DI brdungs te/_dga' bo la ni dad pa blangs nas bsnyen dga' bo dge 'dun gyi nang du bkug ste/_khyod kyis sngon ded la bcu bdun sde'i rgyu mas dze ta'i tshal dkri ba la sogs pa dran nam
[\[113a.5\]]zhes nas spang ba'i las byas pa dang /_de yang ngu zhing dga' bo'i gan du song nas ci'i phyir ngu zhes smras na slob dpon gyis dad pa byin nas ci bya ba dag ni spangs so zhes byas pa dang /_khyod la spang ba'i las byed pa de grong dang grong khyer gyi spangs par shog shig_/de dag gis nga mi shes te/_nga ma 'dus
[\[113a.6\]]par las byas pas las 'gal te dad pa slar blang ngo zhes so/_/ngas ma shes kyis dad pa de yang slar byin cig ces smras pas/_dge 'dun tshogs pas chos bzhin du las byas pa las skyo zhing dkrugs te/_dge slong rnams 'phya bar gyur pa las snyan du bdas so/_/dge slong gi bya ba ma yin pa
[\[113a.7\]]zhes smad nas/_dad pa slar blang du mi gnang bar 'dul ba la bslab pa bcas so/_/yang dge slong zhes bya ba ni shAkya'i bu dga' bo ste/_gzhan yang de dang 'dra ba'o/_/dad pa zhes bya ba ni dge 'dun chos bzhin du las byed pa las mthun pa sbyin no/_/de'i 'og tu zhes bya ba ni dus gzhan no/_/'di skad
[\[113b\]]
[\[113b.1\]]kyang zer zhes bya ba ni smra ba'o/_/dge slong slar byin khyed la dad pa mi sbyin no zhes bya'i tshig go/_/ltung ba zhes bya ba ni snga ma bzhin no/_/dge slong gis dad pa sbyin nas de'i 'og tu bzlog cing dkrug pa'i tshul du byed de/_khyod la dad pa mi sbyin gyis slar byin cig ces smras na thams cad du ltung bar 'gyur ro/_/
[\[113b.2\]]bsnyen par ma rdzogs pa dang khyim gcig gi nang du nyal du mi gnang ba'i gleng gzhi ni mnyan du yod pa na ste/_dge slong dag khyim pa la rgyun du chos 'chad par zhugs pa dang /_tshes brgyad dang bcu bzhi la chos shod cig ces bka' stsal nas/_'on kyang mtshan rangs par chos 'chad pas na nad zhugs par
[\[113b.3\]]gyur nas nam phyed tshun chad tsam shod cig ces byung ngo /_/nub gcig char 'bab pas khyim pa la chos bshad pa'i sa de nyid du nyal ba dang /_me 'bar bas khyim pa dag gis gsod du ma ster to/_/de na rgan zhugs bsod snyoms pa zhig nyal ba'i rmi lam na bud med dang nyal bar rmis nas mi tshangs
[\[113b.4\]]par spyod pa'i tshul smras pas/_khyim pa de dag grong du lhags nas 'phya bar gyur te/_dge slong gzhan dag gis ni chos legs par bshad na rgan zhugs des ni ma legs par bshad do zhes snyan du bdas te/_bsnyen par ma rdzogs pa'i gang zag dang khyim gcig gi nang du nub gcig las lhag
[\[113b.5\]]par nyal du mi gnang bar bslab pa bcas so/_/zhag gnyis gnang du yod pa ni mnyan du yod pa na ste/_tshe dang ldan pa sgra gcan 'dzin phyi rol du spyod du song ba'i phyi na/_de'i gnas khang du dge slong gzhan bgos pas sgra gcan 'dzin gnas med de/_bcom ldan 'das kyi snam phyi sa na 'dug pa
[\[113b.6\]]dang /_de'i nub mo char chen po bab ste/_snam phyi sa dang nye ba zhig na sbrul gdug pa ma rung ba zhig gnas te/_snam phyi sar 'gro bas/_tshe dang ldan pa sgra gcan 'dzin bzung ste shi na ma legs te/_shAkya'i rigs la mi snyan par zer bar dgongs nas bcom ldan 'das kyis phyag brkyang nas/_
[\[113b.7\]]sgra gcan 'dzin blangs nas bcom ldan 'das kyis gnas khang du bzhag nas/_zhag gnyis bsnyen par ma rdzogs pa'i gang zag dang nyal du gnang ngo /_/slad kyis na ba dang nad g.yog zhag lon du mi bde ba las snyan du bdas te/_nad pa dang nad g.yog gnyis ni gnang ngo /_/de ltar zhag gnyis
[\[114a\]]
[\[114a.1\]]las nyal bar ma gnang ba dang /_tshe dang ldan pa bsnyen dga' bo zhag gnyis las 'da' bar byed pa dang /_don nyung ngu ba'i dge slong rnams 'phya ba las snyan du bdas te/_bkas smad nas zhag gnyis las lhag par nyal du mi gnang bar bslab pa bcas so/_/yang dge slong gang zhes bya
[\[114a.2\]]ba ni rgan zhugs dang bsnyen dga' bo ste/_gzhan yang de dang 'dra ba'o/_/bsnyen par rdzogs pa'i gang zag dang lhan cig ces bya ba ni bsnyen par rdzogs zhes bya ba ni dge slong pha dang dge slong ma'o/_/de ma gtogs pa gzhan thams cad bsnyen par ma rdzogs pa'o/_/zhag gnyis las lhag ces bya ba
[\[114a.3\]]thal ba'o/_/khyim gcig gi nang na nyal zhes bya ba ni khyim gang cher g.yogs la kun bskor bar gyur pa de lta bu'i nang du nyal na zhag gsum gyi skya rengs shar na ltung bar 'gyur ro/_/shing drung dang rtsig drung dang phug dang /_shing gel ba'i drung du nyal na nyes byas su 'gyur ro/_/nyes pa ni bsnyen par ma
[\[114a.4\]]rdzogs par 'du shes kyi khyim gcig tu nyal na ltung bar 'gyur ro/_/the tshom na yang ngo /_/bsnyen par rdzogs par 'du shes dang the tshom na yang nyes byas su 'gyur ro/_/bar chad kyi chos su mi 'gyur ro zhes smrar mi gnang ba'i gleng gzhi ni mnyan du yod pa na ste/_dge slong a ri ta nyes pa byed pa las/_
[\[114a.5\]]dge slong dag gis bzlog na ma btub nas/_bcom ldan 'das kyis bshad pa ni ngas shes te/_de ltar spyad kyang bar chad du mi 'gyur ro zhes log par lta ba'i phyir gsol ba dang bzhi'i las kyis bsgo na lta ba bzlog tu ma btub nas snyan du bdas te/_lan gsum du sgo shig ces bka' stsal nas/_
[\[114a.6\]]lan gsum du bsgo ba las ma btub nas/_rnam grangs du mas smad nas 'dul ba la bslab pa bcas so/_/yang dge slong zhes bya ba ni a ri ta ste gzhan yang de dang 'dra ba'o/_/'di skad du ces bya ba ni smra ba'o/_/bcom ldan 'das ni de bzhin gshegs pa'o/_/chos zhes bya ba ni sangs rgyas
[\[114a.7\]]dang nyan thos kyis gsungs pa'o/_/bshad ces bya ba ni bsgrags pa'o/_/bar du gcod ces bya ba ni phas pham pa'i chos bzhi gnas bdun shin tu zhi ba'i bar du ste/_ltung ba ris lnga rnams spyad kyang bar du mi gcod ces smra ba'o/_/dge slong zhes bya ba ni a ri ta'o/_/dge slong rnams zhes bya
[\[114b\]]
[\[114b.1\]]ba ni chos 'di la zhugs pa'o/_/de skad du sgo shig ces bya ba ni tshig 'jam pos bsgo ba'o/_/de ste yang dngos po de gtong ba lta na ni legs de ste yang mi gtong na lan gnyis lan gsum du yang dag par bsgo yang dag par bstan par bya zhes bya ba ni gsol ba dang zhu ba'i las kyis yang dag par bsgo ba la
[\[114b.2\]]bya'o/_/dang po bar du gcod par mi 'gyur ro zhes zer ba'i tshe na nyes byas so/_/tshig 'jam po bsgo ste ma btub na yang nyes byas gnyis su 'gyur ro/_/gsol ba dang zhu ba'i las kyis bsgo nas mi gtong na nyes byas gsum du 'gyur ro/_/gsol ba dang zhu ba'i las kyis lan gnyis bsgo ste
[\[114b.3\]]mi gtong na nyes byas bzhir 'gyur ro/_/chos ji lta ba dang 'dul ba ji lta ba dang ston pa'i bstan pa bzhin du lan gsum rdzogs par byas kyang ma btub na ltung bar 'gyur ro/_/chos bzhin du bsgo yang ma tshogs na dge 'dun dang gang zag gnyis ka la nyes byas re rer 'gyur ro/_/tshogs la chos
[\[114b.4\]]bzhin du ma bsgo na yang ltung bar mi 'gyur ro/_/tshogs la chos kyi gzugs brnyan gyis bsgo ba dang /_ma tshogs pa la chos kyi gzugs brnyan gyis bsgo ba ni ltung ba med do/_/de ste dge slong de ltung ba rab tu 'gyod cing ma bshags ma mthol na/_de phyin chad gsol ba dang gnyis kyi las
[\[114b.5\]]kyis nang du 'jug pa na thams cad du nyes byas so/_/dge slong spangs pa dang lhan cig gtam smra zhing khyim gcig gi nang du nyal du mi gnang ba'i gleng gzhi ni mnyan du yod pa na ste/_dge slong bud bu rdzi a ri ta sdig pa can gyi lta ba gtong du ma btub nas dge 'dun rnams kyis gsol ba dang zhu ba'i
[\[114b.6\]]las kyis spangs pa'i las byas nas ngu zhing bsnyen dga' bo'i gan du song ba dang /_de de dang phrad de/_a ri ta khyod ci'i du phyir ngu zhes byas nas/_bdag ni lhung bzed nag po can gyis spangs so zhes byas pa dang /_khyod la spong bar byed pa de dag grong dang grong khyer gyis spangs par shog shig ces
[\[114b.7\]]nas/_tshe dang ldan pa bsnyen dga' bos/_dge slong a ri ta sdig pa'i lta ba ma spangs te dge 'dun gyis chad pas bcad cing spangs par shes bzhin du bsten cing gnas bca' ba dang /_lung 'bogs pa dang gnas khang gcig tu zhag lon pa dang nyal zhing gtam smra bar byed pas dge
[\[115a\]]
[\[115a.1\]]slong dga' 'phya ba la snyan du bdas nas/_bkas smad de 'dul ba la bslab pa'i gnas bcas so/_/yang dge slong gang zhes bya ba ni bsnyen dga' bo ste gzhan yang de dang 'dra ba'o/_/shes bzhin zhes bya ba ni bdag gis shes pa'am gzhan gyis bsgo ba'o/_/'di skad smra ba'i gang zag
[\[115a.2\]]ces bya ba ni a ri ta'o/_/chos bzhin ma byas zhes bya ba ni de las ma gyur pa'o/_/ma btang zhes bya ba ni sdig pa de lta bu'i lta bar gyur pa ma btang ba'o/_/gtam zer zhes bya ba ni lung 'bogs pa'o/_/kun du smra zhes bya ba ni 'dris pa'i lung ston pa'o/_/gnas zhes bya ba gnas byin pa'o/_/kun du spyod
[\[115a.3\]]ces bya ba ni de las bsnyen bkur nyams su len pa'o/_/de dang lhan cig khyim gcig na nyal zhing zhes bya ba ni de dang lhan cig zhag lon te skya rengs shar na ltung bar 'gyur ro/_/nyes pa ni de skad zer ba'i gang zag chos bzhin ma byas pa sdig pa'i lta ba ma spangs pa la gtam byas na ltung bar 'gyur ro/_/kun du
[\[115a.4\]]gtam byas na yang ltung bar 'gyur ro/_/lhan cig gnas na yang ltung bar 'gyur ro/_/lhan cig spyod na yang ltung bar 'gyur ro/_/'dug na yang ngo /_/na ba dang sdig pa'i lta ba spangs pa la nyes pa med do/_/dge sbyong spangs pa dang lhan cig bsten cing 'dug tu mi gnang ba'i gleng gzhi ni mnyan du yod pa na ste/_
[\[115a.5\]]tshe dang ldan pa bsnyen dga' bo la slob ma dge tshul tsher ma can dang /_mchod pa can zhes bya ba gnyis shig yod de/_de'i tshe na dge slong nyon mongs pa ma spangs shing 'dod chags dang ma bral ba dag cig dge tshul de gnyis la tho 'tshams gad rgyangs byed dregs shing rgyug pa la sogs pa byed pa
[\[115a.6\]]la dus phyi zhig na dge tshul gnyis me tog 'thu zhing 'khod 'khod pa las steng gi nam mkha' la grib ma zhig bab nas bltas na dge slong dag cig nam mkha' la dong ba mthong ste/_khyed su zhes smras na nged ming 'di dang 'di zhes bya'o zhes byas pa dang /_khyed ni sngon drug sde dang bdag cag lhan cig tu
[\[115a.7\]]gnas ngan len spyod spyod na da ci'i phyir khyed de ltar gyur ces byas na/_nged kyis sdig pa'i chos de dag btang ste bshags par bya ba ni bshags/_bsdam par bya ba ni bsdams te/_'bad bsgrims pas na dgra bcom par byas so zhes byas pa dang /_dge tshul de gnyis na re gnas ngan len kun du
[\[115b\]]
[\[115b.1\]]spyod pa de dag gis kyang dgra bcom pa thob pa la bltas na/_bcom ldan 'das kyis 'dod pa ni bar du gcod par 'gyur ro zhes gsungs pa yang bar du gcod par mi 'gyur ro/_/zhes lta ba skyes nas/_de la dge slong rnams kyis lan gnyis lan gsum du bsgo yang lta ba ngan pa gtong du ma btub
[\[115b.2\]]nas/_dge 'dun gyi mig lam na yang mi snang bar byas te spangs pa bsnyen dga' bos bsten cing shed bskyed pa dang gnas dang yo byad byin zhing gnas 'char bcug pa dge slong rnams kyis thos te/_dge tshul sdig pa can mig lam na mi snang bar byas te spangs pa dang lhan cig tu gnas par byed
[\[115b.3\]]do zhes 'phya ba las snyan du bdas te/_gang zag chos bzhin du ma byas pas bsten du mi gnang bar 'dul ba la bslab pa bcas so/_/dge tshul ni tsher ma can dang mchod pa can no/_/'di skad du zer zhes bya ba ni 'og nas 'byung ba'i tshig rnams so/_/bcom ldan 'das ni de bzhin gshegs pa'o/_/
[\[115b.4\]]chos zhes bya ba ni bcom ldan 'das dang nyan thos kyis gsungs pa'o/_/bar du gcod pa ni 'dod pa'i yon tan lnga la bya'o/_/bsten ces bya ba ni spyod pa'o/_/bar du gcod par mi 'gyur zhes bya ba ni dge sbyong gir mi 'gyur ba ma yin pa'o/_/'di skad smos shig ces bya ba ni tshig 'jam
[\[115b.5\]]pos bsgo ba'o/_/lan gnyis lan gsum du bsgo ba ni gsol ba dang zhu ba'i las kyis bsgo ba'o/_/dge tshul chos bzhin du mi byed pa mig lam na mi snang bar spangs pa las bsten pa ni shAkya'i bu bsnyen dga' bo ste/_gzhan yang de dang 'dra ba'o/_/shes bzhin zhes bya ba ni bdag gis shes
[\[115b.6\]]pa'am/_gzhan gyis bsgo ba'o/_/de ltar dge tshul mig lam na mi snang bar byas zhes bya ba ni tsher ma can dang mchod pa can no/_/gzhan yang de dang 'dra ba'o/_/gnas byin zhes bya ba ni de bzhag pa'o/_/yo byad byin zhes bya ba ni lhung bzed la sogs pa'o/_/lung 'bogs zhes bya ba ni gnas
[\[115b.7\]]sbyin zhing kha don dang klog pa sbyin pa'o/_/khyim gcig tu nyal zhes bya ba ni khyim gyi nang du skya rengs kyis chod pa'o/_/nyes pa ni dge tshul mig lam na mi snang bar byas pa shes bzhin du gnas dang yo byad byin nam lhan cig khyim gcig tu gnas na ltung ba re rer 'gyur ro/_/na ba dang sdig par lta ba
[\[116a\]]
[\[116a.1\]]las bzlog pa ni ma gtogs so/_/gzhan ni ltung ba gong ma bzhin du sbyor cig_/gos kha dog ma bsgyur ba dang tshon chen po la btsos pa gyon du mi gnang ba'i gleng gzhi ni rgyal po'i khab na ste/_de'i tshe na rgyal po gzugs can snying po'i yul khams na klu'i rgyal po ri bo dang dga' skyed ces
[\[116a.2\]]bya ba gnyis shig gnas pas/_chu dron dang mtsho la sogs pa yang rgyas char yang dus dus su bab pas de'i yul na lo legs shing 'byor to/_/de gnyis klu dga' bo dang bsnyen dga' bo gnyis la zla bltas te/_dus dus su bcom ldan 'das la bsnyen bkur byas pas 'khor 'phel te/_gnas med par rgya
[\[116a.3\]]mtshor 'dod bar sangs rgyas la gsol na ma gnang ste/_khyed gnyis rgyal po'i yul na gnas pas na rgyal po la gsol cig ces bka' stsal to/_/dus gzhan zhig na de gnyis khyim bdag gi cha lugs su sprul te/_sangs rgyas kyi spyan snga na de gnyis chos nyan cing 'dug pa'i tshe/_rgyal po gzugs can snying
[\[116a.4\]]po yang bdag der 'ongs nas de gnyis langs snyam nas de 'ongs pa dang /_ma langs pas rgyal po yang khros te bcom ldan 'das kyis rgyal po la de'i chos kyang ma bshad do/_/rgyal pos ma shes te/_klu gnyis bskrad pas de gnyis kyang mtsho chen por dong ngo /_/de'i tshe na rgyal po'i yul phyogs su mtshe'u dang lteng
[\[116a.5\]]ka dag kyang bskams char dag kyang dus dus su ma bab pas lo nyes so/_/de nas rgyal pos bcom ldan 'das la ji ltar nongs pa zhus pa dang /_rgyal pos klu khyim bdag gnyis shig bskrad pa dran nam zhes bkas rmas na dran no zhes gsol pa dang /_de gnyis klu'i rgyal po ri bo dang dga' skyed gnyis yin te de gnyis
[\[116a.6\]]khros pas rgya mtshor dong bas so zhes byas pa dang /_'o na bcom ldan 'das bdag gi yul du ma rung mod ces gsol pa dang /_bzod pa gsol ba'i dus dang phyis de gnyis dang phrad par dus bcom ldan 'das kyis mdzad de/_/de gnyis dang gcig la gcig bzod par byas kyi 'og tu/_klu'i rgyal po
[\[116a.7\]]gnyis kyis phyir rgyal po'i yul du 'ong bar gsol ba btab na/_nged cag gnas pa'i gnas nyid du nged kyis g.yog cig bzhag gi/_de gnyis kyi khang pa brtsigs shig dus dus su 'ong ngo zhes dus byas so/_/de gnyis spro ba'i rol mo byed pa'i tshe phyogs nas rol mo mkhan cig 'ongs pas/_dge slong ma
[\[116b\]]
[\[116b.1\]]bcu gnyis sde las byang chub spyod pa mdzad pa'i gar thabs bslabs te byas pas dad pa rnams ni dga' bar byas so/_/ma dad pa rnams dga' zhing mos par bya ba'i phyir/_tshe dang ldan pa mos pa can dang 'char ba lta bur bcos nas gcig gi mdun du gcig tsog tsog por 'dug nas gcig la gcig
[\[116b.2\]]zas kyi lhag mar byas nas/_thal ba gyo mo gang mgo bor bsnun cing drug sde po la dpyas pas ma dad pa rnams kyang dad par gyur/_drug sde ni mi dga' bar gyur nas/_rol mo mkhan de la gnod bzhig bya bar bsams nas/_lha dang rol mo mkhan gyi cha lugs 'dra bar yo byad dang gos dag sbyar nas la
[\[116b.3\]]bzla bar bya'o zhes phyogs gcig tu byang chub spyod pa gar thabs sbyar bas/_rol mo mkhan rnams kyang drug sde po rnams yin no snyam du 'phrigs te/_dze ta'i tshal du bsgugs na bsnyen dga' bo'i gdong las tshon zhig 'dug pa mthong ste/_de phyin chad bsnyen dga' bo la gar mi bya ba dang 'phyas mi
[\[116b.4\]]gdab par gsol ba btab ste/_rngan pa'i brdar rol mo'i cha byad bzhag ste phyis ci rnyed pa drug sde la byin pa dang /_gar mkhan mi dga' zhing mi snyan par zer ba las/_dge slong dag gis thos pa snyan du bdas te/_drug sde la rmas te bkas smad nas de lta bas na nyes pa'i dmigs su gyur pa
[\[116b.5\]]thams cad kyang chos gos kha dog ma bsgyur ba dang /_tshon chen po las gyur pas na khyim pa'i ma brtags pa dang /_tshon chen po'i gos gyon du mi gnang ba'i 'dul ba la bslab pa'i gnas bcas so/_/yang dge slong zhes bya ba ni drug sde ste/_gzhan yang de dang 'dra ba'o/_/gos zhes bya ba ni gos
[\[116b.6\]]kyi rgyu rnam pa bdun gsungs pa las gang yang rung ba'o/_/gsar zhes bya ba ni rnam pa gnyis te/_sar pas sar pa dang /_gsar du rnyed pas gsar ba'o/_/kha dog rnam pa gsum du bsgyur cing zhes bya ba ni 'og nas 'byung ba'i kha dog rnams las gang yang rung ba'o/_/sngon po zhes bya ba ni
[\[116b.7\]]rims kyis sngo ba'o/_/dmar po zhes bya ba ni btsag go/_/ngur smrig ces bya ba ni shing shun dang me tog gis bsgyur ba'o/_/ltung ba ni snga ma bzhin no/_/nyes pa ni kha dog rnam pa gsum gang yang rung ba ste/_gcig tu ma bsgyur ba gyon na thams cad du ltung bar 'gyur ro/_/tha na lhung bzed kyi snod yan
[\[117a\]]
[\[117a.1\]]chad kyang kha dog ma bsgyur bar spyod na thams cad du nyes byas su 'gyur ro/_/tshon chen po brgyad mi gnang ba ni rgya skyegs dang /_btsod dang /_ma tshal dang /_gur gum dang /_mthing shing dang /_li khri dang /_rma shing dang /_le brgan tshon te de rnams ma brtags na nyes byas su 'gyur ro zhes
[\[117a.2\]]pa'o/_/rin po che la reg tu mi gnang ba'i gleng gzhi ni mnyan du yod pa na ste/_de'i tshe tshe dang ldan pa 'char kas yul mi'i byis pa rtsal dang rol mo slob cing sbyor ba'i sar song nas/_de dag gi slob dpon gzhan du song ste mi 'dug pa'i phyi na slob ma rnams gtses te/_de dag la 'phong dang rol mo byed du bcug pa dang
[\[117a.3\]]ma mgu ste/_bzhin bsgyur cing mig btsums nas khyed kyi mkhan po yang mi mkhas na khyed lta ga la shes te khyed rnams ni phub ma 'phyar ba dang 'dra ste/_'bras bu med do zhes byas nas/_tshe dang ldan pa 'char kas 'phong rtsa la dang gar thabs dag byas te la bzlas pas byis pa rnams kyang mi dga' nas
[\[117a.4\]]'gyod cing 'khod pa dang /_de dag gi slob dpon 'ongs pa la bdag cag ni phub ma 'phyar ba dang 'dra ba'o zhes/_'phags pa 'char ka zer ro zhes byas pa dang /_'di ni yus te 'phags pa 'char ka po ni byang chub sems dpa' rol mo'i tshe yang 'phong rtsal dang /_rol mo mkhan gyi mchog yin pas de
[\[117a.5\]]lta bu ni 'u bus mi lobs mod kyi 'on kyang ngas shes pa tsam slobs shig ces slob ma rnams la bsgo nas/_slob dpon gyis 'char ba yang slan chad mi gtse bar gsol te/_de'i rngan pa'i brdar rol mo dang rtsal gyi cha spyad bzhag pas byis pa rnams mi snyan par 'dzer cing 'phya bar gyur pa dang /_slad
[\[117a.6\]]kyis yangs pa'i grong khyer na lits+tsha bI'i byis pa rnams chu la 'khru ba'i tshe rgyan rnams bkrol te bzhag pa dge slong bsnyen dga' bos gnod sbyin gyi nor ro zhes blangs pa byis pa rnams kyis bsnyags te 'dren pa la/_rgan po zhig gis mthong nas des byas te phyir byin pa dang /_byis pas sas gtor ba dang /_
[\[117a.7\]]lha khang du phyin nas dge slong dag gis de la ci nyes zhes dris na/_des kyang de bzhin du gtam byas te/_de lta bu'i nyes pa'i dmigs kyang byung mod kyi de'i tshe 'dul ba la bslab pa'i gnas ma bcas so/_/slad kyis grong khyer yangs pa can na lits+tsha bI'i skyed mos tshal sum cu rtsa gsum pa'i 'dres pa'i
[\[117b\]]
[\[117b.1\]]tshal dang 'dra'o zhes sangs rgyas kyis bsngags pa drug sde dag gis thos nas/_de ci 'dra ba blta'o zhes nang du zhugs te/_khrus kyi rdzing dang rol mo'i cha spyad dag ma skyes dgra la sogs pa'i dgra cha'i rnga bo che yod de/_tshe dang ldan pa drug sde rnams kyis thog mar ni khrus byas/_de'i 'og tu rnga brdungs pas
[\[117b.2\]]ma skyes dgra'i dmag 'ong snyam ste lits+tsha bI kun skrag ste skyed mos tshal du lhags so/_/drug sde na re dgra ni med kyi nged kyis ku re zhig byas so zhes byas pa dang /_de kun ni rab tu skrag cing dkrugs na/_ci rtsed mo zhig ces mi snyan par zer ba las/_rin po che dang nye ba'i rin po che ste rol mo dang dgra cha
[\[117b.3\]]la sogs pa len cing spyod do zhes skye bo rnams mi snyan par zer ba snyan du bdas nas drug sde rnams la rmas te/_rnam grangs du mas smad nas rin po che dang /_rin po che lta bu la reg tu mi gnang ba'i 'dul ba la bslab pa'i gnas bcas so/_/dge slong zhes bya ba ni drug sde ste gzhan yang de dang 'dra
[\[117b.4\]]ba'o/_/rin po che zhes bya ba ni nor bu dang /_mu tig dang /_bai DUr+ya dang /_man shel dang /_g.yas su 'khyil pa dang /_gser dngul la sogs pa'o/_/rin po che lta bu zhes bya ba ni 'thab mo'i mtshon cha dang /_rol mo'i cha spyad thams cad la rin po che zhes bya'o/_/rang gi lag gis zhes bya
[\[117b.5\]]ba ni bdag gis blangs pa'o/_/gnas khang gi nang dang kun dga' ra ba'i nang na 'dug pa ma gtogs pa zhes bya ba ni/_gtsug lag khang dang kun dga'i mtshams kyi nang na 'dug pa'o/_/de yang ri dwags dgra'i ma sa ga bcom ldan 'das la phyag 'tshal du 'ongs pa rko long du gyur du dogs nas
[\[117b.6\]]rgyan rnams bkrol te sgo'i lkog tu bzhag pa tshe dang ldan pa kun dga' bos mthong nas stor du dogs pas blangs te snyan du zhus pa las slan chad de lta bu de dag long la bdag po ma 'ongs na zhag drug gi bar du zhog cig_/de ste yang ma 'ongs na dge 'dun gyi mdzod du brubs shig pa'o/_/ltung ba ni
[\[117b.7\]]ngan song gsum du ltung ba'o/_/nyes pa ni dge slong gis nor bu dang dung dang man shel dang /_gser dang dngul dag blangs na ltung bar 'gyur ro/_/rnga dang rol mo'i cha byad dang gzhu rgyud med pa spyad na nyes byas su 'gyur ro/_/gzhu rgyud dang bcas pa dang mda' mde'u can 'chang na yang ltung bar
[\[118a\]]
[\[118a.1\]]'gyur ro/_/dung 'bud pa las blangs na ltung bar 'gyur ro/_/sku gzugs ring bsrel dang bcas pa len na ltung bar 'gyur ro/_/ring bsrel med pa'am ston par 'du shes skyed na nyes byas su 'gyur ro/_/khrus byed du sngar mi gnang ste slad kyis tsha ba'i dus la dgongs nas gnang ba'i
[\[118a.2\]]gleng gzhi ni rgyal po'i kha na ste/_de'i tshe na rgyal po gzugs can snying po'i yul na chu dron gsum bdog ste/_gcig tu ni rgyal po nyid khrus byed/_gnyis par ni btsun mo'i tshogs rnams khrus byed/_gsum par ni 'bangs rnams khrus byed do/_/de nas rgyal pos bsams pa/_bdag gis bcom
[\[118a.3\]]ldan 'das kyi dge 'dun la cis kyang bstabs na chu dron gyis ma bstabs kyis dbul lo snyam nas rgyal pos sangs rgyas la chos nyan pa'i rjes la btsun mo 'khru ba ni dge 'dun mo rnams la 'bul/_bdag rang 'khru ba'i rdzing ni dge 'dun la phul te/_bdag 'khru ba'i tshe ni dge 'dun gzhes/_dge 'dun
[\[118a.4\]]'khru ba'i tshe ni bdag sdod do zhes nas/_de bzhin du gnang ba dang drug sde rnams kyis kyal ka bya bar bsams te/_ring du thogs par bya ba'i tshe res kyis sbreng zhing khrus byed/_gcig 'khru ba'i tshe gcig grogs byed nas/_rgyal po 'khrur 'ongs pa ring zhig tu bsdad na/_drug sde dag ring du thogs
[\[118a.5\]]nas gdod skyo nas chu bcus te khrus byas so/_/de nas bcom ldan 'das kyi gan du song ste/_phyag byas nas kha rog ste slar song ngo /_/de nas bcom ldan 'das kyis kun dga' bo la smras pa/_rgyal po 'di sngon ni phyag byas nas chos kyang mnyan na/_/da ni chos kyang ma mnyan pas slar song na ci nyes zhes
[\[118a.6\]]rmas na drug sdes kyal ka 'di lta bu byas pas ma rangs pa 'dra'o zhes gsol nas phyin chad 'khrur mi gnang ngo zhes bcas pa las/_phyis dge slong dag dri ma che zhing mnam nas/_khyim pa dag 'phya zhing khyed dri mas grol thar tam zhes 'phya ba las phyin chad zla ba phyed phyed cing khrus byed par gnang
[\[118a.7\]]ngo /_/dpyid tsha ba'i zla ba gsum ni 'khrur gnang ngo /_/slan chad na ba dang rlung dang char gyi tshe dus la ma bab par yang 'khrur gnang ngo /_/zla ba phyed phyed cing khrus gyis shig ces bya ba ni dpyid tsha ba'i dus te zla ba phyed kyi rjes la gnang ba'o/_/sangs rgyas ni dngos su zad do/_/de dang 'gal bar byas
[\[118b\]]
[\[118b.1\]]na dus la bab pa ma gtogs zhes bya ba ni dus ni 'di yin te/_dpyid smad kyi zla ba phyed dang gnyis zhes bya ba ni zla ba phyed dang gnyis na dbyar tshul du 'jug pa'o/_/dbyar gyi dngos po zhes bya ba ni tshul du zhugs nas zla ba phyed kyi bar du ste/_zla ba phyed dang gsum po 'di dag ni rab tu tsha ba'i dus so/_/
[\[118b.2\]]lhag ma na ba dus zhes bya ba ni dge slong nad kyis btab pa khrus ma byas na 'tsho bar mi 'gyur ro/_/las dus zhes bya ba ni dge 'dun nam mchod rten gyi las te/_phyag dar dang dkyil 'khor ba ko tsam byas na 'khrur gnang ngo /_/lam dus zhes bya ba ni dpag tshad phyed dam/_gcig tsam nas slar
[\[118b.3\]]'khor ba'o/_/rlung dus zhes bya ba ni tha na rlung gis chos gos kyi tha ma bzlog pa'am/_/lus la char gyi thigs pa gcig gnyis phog pa tsam yang ngo /_/dus yin zhes bya ba ni de dang mthun pa'i chos so/_/dge slong khrus byed na dus la bab po snyam du sems la khrus kyis shig ma bsams par
[\[118b.4\]]byas na ltung bar 'gyur ro/_/dge slong klung chu dang 'bab chu dang /_rdzing bu gang yang rung bas khrus byed na lte ba khung gi bar ma phyin gyi bar du ni nyes byas so/_/phyin na ltung bar 'gyur ro/_/gzhan ni skabs gzhan nas 'byung ba dang sbyor cig_/ltung ba drug cu pa rdzogs so//_//byol song
[\[118b.5\]]gsod du mi gnang ba'i gleng gzhi ni mnyan du yod pa na ste/_de'i tshe na tshe dang ldan pa 'char ka nang par langs nas/_grong du bsod snyoms la phyin pa dang /_mnyan du yod pa na 'phong rtsal slob pa dag cig 'dug par mthong ste/_'phong slob pa'i slob dpon ni gzhan du song ba'i skabs su slob
[\[118b.6\]]ma dag gi gan du 'char ka song ste/_des byis pa rnams la khyed 'phong slob pa ni slob pa'i mchog la zhugs pa ni legs te/_ngas lta yis snga 'phong phyi 'phong g.yas kyi 'phong g.yon gyi 'phong dang mda' lnga 'phangs pa dag shes sam mi shes 'phang du bcug na de dag mi shes pa dang /_
[\[118b.7\]]mgo bsgyur lag pa dang bzhin bsgyur te mi mgu nas/_byis pa khyed rnams ni phub ma phyar ba dang 'dra ste don med do zhes nas kho bdag gis bya rog gcig nam mkha' la song ba dang mdas bya rog gi mdun rgyab tu mda' re re 'phangs te bar snang la 'phangs pa'i mda' gcig gis bya rog bsad
[\[119a\]]
[\[119a.1\]]nas song ngo /_/de dag gi slob dpon phyis 'ongs pa dang /_de dag sems khong du chud cing 'khod pa la rmas na 'char ka 'dir 'ongs te/_'di skad ces zer te khyed ni phub ma 'phyar ba dang 'dra ste don med do zhes zer ro/_/de na re de rab tu ma byung na 'dzam bu'i gling na 'phong rtsal de de tsam
[\[119a.2\]]las mkhas pa med de/_de dang bsdor mi rung gis re zhig ngas ci shes pa tsam slob shig ces bsgo nas/_phyi nas yang gtser dogs nas thabs shig bya bar bsams te slob ma dag la bsgo ba khyed kyis kyang 'char ka po'i 'phong lob pa'i thabs yod kyi bya rog gi ro shing kar thogs la 'char ka
[\[119a.3\]]gang nas gang du bsod snyoms la 'gro ba'i tshe phyi bzhin du song la 'char ka'i 'phong pa la ltos shig ces sgrogs shig ces byas nas/_de dag gis kyang de ltar byas pa dang /_dge sbyong shAkya'i bu ni rngon pa dang 'dra ste/_snying rje med pa'o zhes 'phya bas snyan du bdas nas/_byol song gsod du mi gnang bar 'dul ba la
[\[119a.4\]]bslab pa'i gnas bcas so/_/yang dge slong zhes bya ba ni 'char ka ste gzhan yang chos 'di la zhugs pa'o/_/ched du bsams zhes bya ba ni srog chags yin par yang 'du shes la gsod sems dang yang ldan pa'o/_/byol song gi skye gnas zhes bya ba ni bya rog ste/_gzhan yang byol song gang yang
[\[119a.5\]]rung ba'o/_/bsad ces bya ba ni srog dang dbral ba'o/_/nyes pa ni dge slong gis byol song gi skye gnas su gyur pa la/_gsod sems kyis tha na rgya shug gi 'brum bu gcig gam yungs kar gyi 'brum bu gcig gis bsnun te shi na thams cad du ltung bar 'gyur ro/_/dge slong gis dge slong la 'gyod pa
[\[119a.6\]]bskyed du mi gnang ba'i gleng gzhi ni mnyan du yod pa na ste/_dge slong bcu bdun sde dag drug sde dag gis rgyus mi shes kyi bar du de dag la gnas 'cha' zhing bsnyen bkur byed do/_/de'i tshe 'char kas gcig la las shig bcol na/_khyed ni nged kyi slob dpon ni ma yin zhes ma btub pa dang /_'char
[\[119a.7\]]kas de dag bskrad de bkye ba dang nad bgros pa bdag cag khong gis brnyas pa ni shes pa chung bas de dag gis brnyas kyis zhes thos pa tshol bar dge slong gzhan zhig gi gan du lung nod cing kha don byed do/_/de nas bsnyen dga' bos byis pa de dag gar song zhes smras pa dang 'char kas de dag ni ngag tu ma
[\[119b\]]
[\[119b.1\]]btub nas ngas bskrad do zhes byas pa dang /_bsnyen dga' bo na re de ni ma legs sbrul nyal ba bslangs pa dang 'dra ba bskrad de ci bya/_bdag cag la gnod par 'gyur ro zhes byas pa dang /_'char ka na re de dag gi bar chad bya bar ngas nus so zhes nas de dag gi gan du song ste byis pa khyed rnams
[\[119b.2\]]ci byed ces smras pa dang /_nged ni thos pa tshol lo/_/thos pas ci bya dbang po smin par 'gyur ro/_/des ci zhig bya zag pa med pa'i shes rab bskyed do/_/des ci bya mya ngan las 'da' ba mngon sum du bya'o/_/'char ka na re khyod kyis thos pa ni ma thos ma thos pa ni thos te/_khyed rnams lo nyi shu ma lon par
[\[119b.3\]]bsnyen bar rdzogs pas na/_khyed rnams kyang bsnyen par ma rdzogs pa la dge slong dag kyang 'das pa dang bcas pa'o zhes ma gsungs sam/_khyed dge slong du ma gyur na mnyan te ci phan zhes byas pas de dag sems khong du chud de 'gyod cing 'khod pa dang /_de dag gi slob dpon 'ongs te
[\[119b.4\]]khyed ci'i phyir sems shing 'khod ces byas pa dang /_'char ka na re 'di skad zer ro zhes zhib tu smras pa dang /_slob dpon na re las dang po la nyes pa med ces gsungs pas na khyed la nyes pa med de/_the tshom ma byed cig ces bsgo'o/_/dge slong rnams ci'i phyir dge slong la 'gyod pa
[\[119b.5\]]bskyed du gzhug ces 'phya ba las snyan du bdas nas/_bkas rmad de dge slong la 'gyod pa bskyed du mi gnang bar bslab pa bcas so/_/yang dge slong zhes bya ba ni 'char ka ste gzhan yang de dang 'dra ba'o/_/ched du bsams zhes bya ba ni sems kyis bya bar sems pa'o/_/skad cig mi dga' bar
[\[119b.6\]]bya bar bsams nas 'gyod pa bskyed na thams cad du ltung bar 'gyur ro/_/dge slong ma yin pa phas pham pa la sogs pas dge slong 'gyod pa bskyed bcug na 'gyod pa skyes kyang rung ma skyes kyang rung bzhad gad kyi phyir yang rung ltung bar 'gyur ro/_/tshe dang ldan pa khyod kyis nyi ma dang zla ba spyang kis zin pa dang /_
[\[119b.7\]]tshong dpon dang ded dpon dang nor can de lta bu dag dran nam mi dran zhes smras pa las/_mi dran no zhes smras pa la/_'on kyang khyod kyis bsnyen par ma rdzogs so zhes 'gyod pa bskyed na thams cad du ltung ba re rer 'gyur ro/_/tshe dang ldan pa khyod ni mkhan po dang slob dpon mi rigs pa las bsnyen
[\[120a\]]
[\[120a.1\]]par rdzogs pas na dge slong gi dngos po med do zhes bya ba'i 'gyod pa bskyed na ltung bar 'gyur ro/_/sdig par lta ba las bzlog pa'am bcos pa'i phyir ni nyes pa med do/_/mdzub mos ga ga tshil byed du mi gnang ba'i gling gzhi ni mnyan du yod pa na ste/_de'i tshe bcu bdun sde rnams
[\[120a.2\]]gcig las su bskos na/_kun bsdongs shing grogs byed do/_/phyis gcig la gtsug lag khang skyong gi res la bab nas/_des kyang chos 'chad pa'i stan kun bting nas/_bdag gcig pu gtsug lag khang chag chag gdab pa dang /_phyag dar dang gtsug lag khang rgyan gyis brgyan pa la
[\[120a.3\]]sogs pa kun byas te/_de'i nub mo gcig gis kyang grogs ma byas te sha thang ngo /_/bcu bdun po gcig la gcig ltos ltos pa las sus kyang grogs ma byas te/_gcig pus mtshan gcig lus pas nang par de khros pa la kun gyis zan zos kyi bar du bzod par gsol na ma btub nas/_gcig
[\[120a.4\]]gis ga ga tshil byas na de yang dgod pa dang /_thabs de rung ngo zhes kun gyis byas pa dang /_rlung gis subs te dus las 'das so/_/de nas de rnams ngu zhing 'khod pa las dge slong dag gis mthong ste 'phya ba las snyan du bdas nas/_ga ga tshil byed du mi gnang bar bslab pa bcas so/_/dge
[\[120a.5\]]slong zhes bya ba ni bcu bdun sde'o/_/ga ga tshil byed ces bya ba ni g.ya' bar 'gyur ba'o/_/chags bzhin du ga ga tshil byas na sor mo dus reg pa ltung ba yang de snyed do/_/rma dang mdze dang sme ba dang /_spu 'khril ba la sogs pa bstan cing 'phrug pa la ni nyes pa med do/_/chu la dga' zhing rtser mi
[\[120a.6\]]gnang ba'i gleng gzhi ni mnyan du yod pa na ste/_de'i tshe na dge slong bcu bdun sde'i nang na u pA li zhes bya ba las nyon mongs pa thams cad spangs te dgra bcom pa mngon sum du byas so/_/des grogs po dag 'dul bar 'dod nas/_chu bo khyim ldan zhes bya ba'i nang na khrus byed pa'i tshe rtse zhing
[\[120a.7\]]'khod do/_/tshe dang ldan pa u pA li ni skam la 'dug go/_/de'i tshe na rgyal po gsal rgyal dang /_btsun mo phreng ldan ma gnyis khang pa'i yang thog na 'khod pa bcu bdun sde gcer bur byung nas chu'i nang nas mdzes par rtse zhing 'khod par mthong ngo /_/rgyal po gsal rgyal na re btsun mo la khyod
[\[120b\]]
[\[120b.1\]]kyi sbyin gnas kyi mdzes pa la ltos zhes byas pa dang /_btsun mo na re de dag ni na gzhon pa rtse ba ni ngo mtshar mi che/_rgyal po bgres po nyid kyang da rung rtsad mo mi gtong na zhes byas so/_/de nas tshe dang ldan pa u pA lis bdag cag chu la rtse ba la mi dag mi dga' ba med grang zhes ting nge 'dzin du zhugs te
[\[120b.2\]]brtags na/_rgyal po gsal rgyal ma dad par mthong nas/_rgyal po dga' zhing dad par bya ba'i phyir dge slong gzhan dag chos gos la 'jur bcug ste/_steng gi nam mkha' las rgyal po'i steng na mar lding ste dong ba las btsun mos grib ma zhig mthong ste bltas na/_u pA li la sogs pa bcu bdun
[\[120b.3\]]sde rnams te/_btsun mo dga' nas rgyal po la ngan bu'i sbyin gnas mdzes pa la gzigs zhes byas pa dang /_rgyal po na re de dag dgra bcom pa thob kyang rtsed mo ma btang na/_ci mdzes zhes 'phya ba las btsun mos snyan du gsol nas/_bcom ldan 'das kyis smad nas chu la rtser mi gnang bar
[\[120b.4\]]bslab pa bcas so/_/dge slong zhes bya ba ni bcu bdun sde ste gzhan yang de dang 'dra ba'o/_/chu la rtse zhes bya ba ni rtse bar bsams nas gang lus kyi las dang lus kyi byed pa dang /_lus kyis bskyod pa'o/_/ltung ba ni snga ma bzhin no/_/nyes pa ni dgu ste dga' ba dang dga' bar byed du
[\[120b.5\]]'jug pa dang /_rtse ba dang rtser 'jug pa dang /_mgu pa dang mgu bar byed du 'jug pa dang /_'phyar ba dang snyegs pa dang /_lus la 'jog par byed du 'jug pa'o/_/dge slong chu la rtse bar bsams nas gos phud de chu'i nang du zhugs te/_chu'i nang du byi'u zul byas sam/_steng du byung
[\[120b.6\]]ngam/_pha rol tshu rol gyi 'gram du'am/_chur rnga brdung ngam chu'i nang du sbal skad 'byin pa la sogs pa byed na thams cad du ltung ba re rer 'gyur ro/_/chu la bem rdol gyis bsnun tam/_tshod ma'i khu ba dang /_'bras kyi khu ba la ri mo 'dri zhing rtse na nyes byas su 'gyur ro/_/sim zhing bsil
[\[120b.7\]]bar bya ba dang /_rkyal slob pa la nyes med do/_/bud med dang khyim gcig tu nyal du mi gnang ba'i gleng gzhi ni mnyan du yod pa na ste/_de'i tshe na tshe dang ldan pa ma 'gags pa bcom ldan 'das kyi gsung rab la brten te 'bad rtsol bas dgra bcom pa mngon sum du byas so/_/bcom ldan 'das
[\[121a\]]
[\[121a.1\]]kyi bka' drin bsab cing lan glon pa'i phyir sems can gyi don la ljongs rgyu zhing song ba las nub mo grong zhig tu phyin nas/_dgongs mal med nas grang mi bsten te/_khye'u spyi brtol can gyi khyim du nyol zhes byas pa dang /_khye'u spyi brtol can gyis dge slong ma 'gags pa khrid de song
[\[121a.2\]]nas nub mo der bsnyal ba dang /_dge slong yang de na nyal lo zhes sgra kun du grags so/_/de'i nub mo khye'u de'i mas dge slong la zan dang rkang pa bsku ba'i mar gyis bstabs shing /_mi tshangs par spyod pa rngod na/_dge slong de yang ma btub bo/_/bud med de yang 'dod chags kyis kun du gnod pas nam
[\[121a.3\]]phyed na dge slong la bsnyen cing gzung bar byas pa dang /_'phags pa des steng gi nam mkha' la 'phags te/_rdzu 'phrul dang cho 'phrul bstan pa dang de yang dad par gyur te/_zan gyis bstabs pa dang /_de yang sgo chod cig dang nang par bza'o zhes nas/_'phags pa de yang sgo gcod cing nang na 'dug
[\[121a.4\]]pa dang /_bud med de'i ming po gcig cig kyang khyim mtshes gzhan dag dang rtsod cing 'thabs pas na/_khyod kyi sring mos dge slong dag kyang ma shor to byas pa dang de gnyis kyang khros te/_dge slong dang sring mo gnyi ga bsad do zhes ral gri thogs te song ba dang /_yul gyi ltad mo la yang mang du lhags
[\[121a.5\]]nas de sgo phye ste bltas pa dang /_'phags pa ma 'gags pas nam mkha' la rdzu 'phrul byas pa dang /_skye bo dag kyang dad par byas so/_/de slar log nas mi rgod lnga brgya lam du btul nas phyir mnyan du yod par phyin pa dang /_dge slong dag gis tshe dang ldan pa bde bar 'ongs sam zhes dris na
[\[121a.6\]]sems can gyi don byas pa ni bde mod kyi/_khye'u spyi brtol can gyi ma'i ming po gnyis kyis had por de'u bsad do zhes byas pa dang /_dge slong dag gis snyan du gsol nas bud med dang khyim gcig gi nang du nyal du mi gnang ba'i 'dul ba la bslab pa'i gnas bcas so/_/yang dge slong gang zhes bya ba ni
[\[121a.7\]]ma 'gags pa ste/_gzhan yang de dang 'dra ba'o/_/bud med ces bya ba ni gang bud med gzhon nu ma mi tshangs par spyod pa 'khrig pa'i chos bzod pa'o/_/lhan cig ces bya ba ni dge slong dang bud med lhan cig tu 'dug pa'o/_/khyim zhes bya ba ni mthar bskor ba dang steng g.yogs pa'o/_/ltung ba ni
[\[121b\]]
[\[121b.1\]]sreg pa dang btso ba snga ma bzhin no/_/dge slong steng khang na nyal na bud med 'og khang du nyal la/_dge slong des skas phyung shig yang na sgo gtan chug shig yang na bsrung ba'i dge slong zhog shig_/de ltar ma byas na skya rengs ma shar gyi bar du ni nyes byas shar na ltung bar 'gyur ro/_/dge slong gcig
[\[121b.2\]]la gcig sdangs par byed du mi gnang ba'i gleng gzhi ni mnyan du yod pa na ste/_de'i tshe na tshe dang ldan pa bcu bdun sde rnams drug sde rnams la gnas 'cha' zhing bsten tsa pa'i tshe 'char kas gcig la las bcol na ma btub pa las 'char bas bskrad do/_/de dag kyang bdag cag thos pa
[\[121b.3\]]'dzin du dong ngo zhes klog pa la zhugs so/_/'char bas de ltar thos pa 'dzin to zhes bsnyen dga' bo la gtam byas pa dang /_bsnyen dga' bo na re de ni ma legs te bdag cag la gnod par 'gyur ba'o/_/'char kas bsnyen dga' bo la ngas de dag sngar lobs pa ni brjed la phyi ma la ni mi lobs
[\[121b.4\]]par bya nus so zhes nas la ba srun mo zhig bzlog ste gyon nas bcu bdun sde me mar dag bus nas klog pa la zhugs pa dang /_'char kas la ba gyon nas 'byung po 'byung po zhes bsdigs pas de dag skrag pas klog pa btang ste 'khod pa dang /_de dag gis slob dpon 'ongs pa la byas nas de dag
[\[121b.5\]]gis 'char ka yin par 'phrigs nas phyi de nub mo gra bzhir mar me bzhi bus te bkab ste bzhag nas 'dug pa dang /_yang 'char ka 'ongs te snga ma bzhin du 'byung po 'byung po zhes byas pa dang /_de dag gis sgo bcad de mar me phyung ste bzung nas brdegs so/_/de na re nga ni 'char ka po yin zhes
[\[121b.6\]]smras na/_de dag na re 'char ka po ni de ltar rnam par grol ba'i bsam gtan la 'dug na 'dir ci 'dod ces brdegs nas shin tu snad do/_/nang par lus mar gyis skud cing mnye ba las dge slong gzhan dag gis ci nyes zhes dris na ngas de bzhin du bsdigs pa las khong gis brdegs de snad do zhes byas
[\[121b.7\]]pa dang /_don nyung ba'i dge slong dag 'phya ste ci'i phyir dge slong gis dge slong la sngangs par byed ces 'phya ba las bslab pa bcas so/_/yang dge slong gang zhes bya ba ni 'char ka ste gzhan yang de dang 'dra ba'o/_/dge slong 'di zhes bya ba ni chos 'di la zhugs pa'o/_/sngangs par byed ces bya ba ni bdag
[\[122a\]]
[\[122a.1\]]gis byed pa'o/_/byed du bcug ces bya ba ni gzhan la'o/_/tha na rtsed mor bsams zhes bya ba ni rtsed mo yang ltung bar 'gyur ro zhe'o/_/dge slong gis sngangs par bya bar bsams nas yid du mi 'ong ba'i gzugs srin mo 'dra ba'am/_yi dwags dang sha za dang grul bum dang /_lus
[\[122a.2\]]srul po lta bu'am/_stag gzig dang 'phar spyang lta bu'am/_kha dog yid du mi 'ong zhing sgra mi snyan pa'i sgo nas/_dge slong la sngangs par byed dam byed du 'jug na yang thams cad du ltung bar 'gyur ro/_/dge slong gis dge slong la sngangs par bya bar bsams nas yid du mi 'ong ba'i gzugs
[\[122a.3\]]rgyal po dang blon po dang khyim bdag dang tshong dpon dang /_nor can dang lha dang klu dang /_nam mkha' lding gi gzugs lta bur ston cing de dag khyod la gsod par byed do zhes smras pa las/_dge slong 'jigs par gyur kyang rung /_ma gyur kyang rung ste nyes byas su 'gyur ro/_/sems
[\[122a.4\]]can dmyal ba'i gtam dang byol song dang yi dwags dang lha dang mi'i gtam smras pa la nyes pa med do/_/dge slong gi yo byad dang gos sbed du mi gnang ba'i gleng gzhi ni mnyan du yod pa na ste/_maud gal gyi bus u pA li la sogs pa rab tu byung ste/_bsnyen par rdzogs par byas nas/_
[\[122a.5\]]drug sde rnams la gnas 'cha' zhing bsnyen bkur byed pa de na khyim bdag cig gis bcom ldan 'das la sogs pa dge 'dun rnams bshos la spyan drangs te/_sangs rgyas bcom ldan 'das 'khor dang bcas pa grong du chos ston la sngar gshegs/_drug sde dang bcu bdun sde ni phyi na
[\[122a.6\]]mar dben bzhin du 'brangs pa las/_lam gyi bar du gang na rdzing bu zhig chus gang zhing 'dug pa'i gan du phyin pa dang /_drug sdes bcu bdun sde la ku re bya bar bsams nas drug sdes smras pa kye bcu bdun sde khyed rnams ni nged cag la shin tu bsngo bar byed na/_chu 'di'i nang du 'u bu cag
[\[122a.7\]]zhugs la sus chu'i nang du dbugs ring ngu thub pa lta'o zhes byas pa dang /_bcu bdun sdes kyang de bzhin du bya'o zhes nas de dag thams cad chu'i gting du zhugs pa dang bsnyen dga' bo de ma thag tu slar byung nas bcu bdun sde'i gos thams cad bsdus nas shing drung gcig tu sbas te bzhag nas/_
[\[122b\]]
[\[122b.1\]]drug sde rnams rings shing myur bar rdzing nas byung nas bros so/_/de nas bcu bdun sde rnams steng du byung ste bltas na gcig kyang mi snang bar bdag cag pham du dogs nas slar yang chu'i nang du zhugs so/_/slad kyis bltas na drug sde dang gos bcas par mi snang nas tshe dang ldan pa dag bdag
[\[122b.2\]]cag la drug sde dag gis ni kyal ka zhig byas so zhes nas gos med de chu'i nang du 'khod pa las de'i tshe na tshe dang ldan pa maud gal gyi bu dang shA ri'i bu gnyis yul rgyu zhing song bas bcu bdun sde rnams gcer bur chu'i nang du 'khod pa mthong nas shA ri'i bus maud gal gyi bu la khyod kyi slob
[\[122b.3\]]ma mdzes pa la ltos zhes byas so/_/de nas maud gal gyi bus ting nge 'dzin du zhugs te brtags na/_drug sdes gos rnams shing tshang tshing zhig gi nang na sbas pa rnyed do/_/slob ma dag la byin nas zan la dong ba dang dge slong dag zan zos te/_grong nas slar log pa dang lam du phrad nas
[\[122b.4\]]khyed cag gar ji ltar thogs thogs zhes smras nas/_drug sdes ji ltar byas pa'i gtam byas pa dang /_dge slong dag dge slong gis gos sbed ces mi snyan par 'dzer ba snyan du bdas te/_bkas smad nas gos sbed du mi gnang bar 'dul ba la bslab pa'i gnas bcas so/_/yang dge
[\[122b.5\]]slong gang zhes bya ba ni bsnyen dga' bo ste gzhan yang de dang 'dra ba'o/_/dge slong zhes bya ba ni chos 'di la zhugs pa'o/_/dge slong ma dang dge tshul la sogs pa ming gis smos pa rnams kyi yo byad sbas na nyes par 'gyur gyi gzhan mi 'gyur ba'i don to/_/lhung bzed dang chos gos la sogs pa yo byad
[\[122b.6\]]smos pa rnams dge slong 'chang du dbang ba'i yo byad sbas na ltung bar 'gyur ro/_/'chang du mi dbang ba sbas na nyes byas so/_/sbed dam zhes bya ba ni bdag gis so/_/sbed du bcug ces bya ba ni gzhan la'o/_/de dang 'dra ba'i rkyen ma gtogs zhes bya ba ni mnyan du yod pa na dge
[\[122b.7\]]slong gcig la dge slong gcig gis chos gos dag cig bcol ba las/_dge slong de yang rkyen cig byung nas yul gzhan du bos te 'gro ba'i tshe gos sbas nas song ba las slad kyis ltung bar gyur tam ma gyur snyam du the tshom za ba las snyan du bdas nas/_gzhan la gnod par bya ba'i sems med de rkyen byung ba'i tshe sbed pa ni rjes
[\[123a\]]
[\[123a.1\]]su gnang ba'o/_/mi rgod pa dang rkun pos phrogs su dogs pa lta bu dang /_gos stor zhing chus khyer du dogs pa las sbas pa ni nyes pa med do/_/dge slong gis gos gdeng med par gyon du mi gnang ba'i gleng gzhi ni mnyan du yod pa na ste/_de'i tshe tshe dang ldan pa 'char ka ni dgra bcom pa thob/_
[\[123a.2\]]mos pa can ni kau shAm+bI na 'dug_/tha skar skyes dang nab so ni shi/_dga' bo dang bsnyen dga' bo gnyis ni mnyan du yod pa na dge 'dun gyi nang na gnas te/_de yang rgas 'khogs pas nye gnas rnams kyang tshig nyan du ma btub nas/_gos kha dog bsgyur zhing 'tshed par yang mi nus pas thabs shig bya'o
[\[123a.3\]]snyam nas gnas 'cha' ba rnams gos byin pa ltar byas te/_gos kha dog bsgyur zhing 'tshed du bcug pa dang /_de dag gis kyang bden par byin snyam nas/_gos rnying pa thams cad bkrus/_kha dog bsgyur drubs nas 'chang zhing 'khod pa las dus phyi zhig na/_bcom ldan 'das yul gzhan du ljongs
[\[123a.4\]]rgyu zhing gshegs pa'i tshe de dag kyang zha 'bring du 'gro bar chad de/_gos rnams phyir bsnyen dga' bo nyid la gtams nas dong ngo /_/de dag song ba'i 'og tu bsnyen dga' bos gos de dag kun gyon te/_rnyings par byas so/_/de nas de dag phyir 'ongs nas gos bltas na dri ma can du gyur te gos sngon dang mi 'dra'o
[\[123a.5\]]zhes byas pa dang /_bsnyen dga' bo bsnyon to/_/de nas bcom ldan 'das yang yul gzhan du ljongs rgyur gshegs pa'i tshe/_de dag gi gos ngan nas bcom ldan 'das kyis dge slong de dag gos ngan na ci'i phyir zhes smras pa dang /_bsnyen dga' bos sngar gos byin te de'i gdeng med par de ltar gyon
[\[123a.6\]]no zhes zhib tu gsol ba dang /_dge slong gi chos ma yin zhes smad de gdeng med par gos gyon du mi gnang bar 'dul ba la bslab pa'i gnas bcas so/_/yang dge slong gang zhes bya ba ni bsnyen dga' bo ste gzhan yang de dang 'dra ba'o/_/dge slong zhes bya ba ni chos 'di la zhugs pa'o/_/gos zhes bya
[\[123a.7\]]ba ni chos gos gsum po gang yang rung ba'o/_/byin zhes bya ba ni sngar byin pa'o/_/gdeng med ces bya ba ni sngar byin pa'am/_brnyar byin te bgo ba la sogs pa spyad par ma byin pa'o/_/gos gyon pas dga' bar 'gyur ro snyam pa'am/_mdza' bo rnam pa gsum lta bu'i gos spyad pa ni nyes pa med
[\[123b\]]
[\[123b.1\]]do/_/dge slong la rtsa ba med par dge 'dun lhag mas skur du mi gnang ba'i gleng gzhi ni rgyal po'i khab na ste/_de'i tshe dge slong ma ut+pa la'i mdog sangs rgyas la phyag 'tshal nas/_gyad bu nor bya rgod spungs pa'i ri la 'dug pa'i gan du phyag 'tshal du song ba'i tshe/_gyad bu nor gyi chos gos rlung gis
[\[123b.2\]]bdas pa/_ut+pa la'i mdog gi mgo la reg pa mdza' bo dang sa can gnyis de'i nye 'khor na phyag dar khrod 'khru zhing 'dug pas mthong nas/_sa can na re cod pan la reg na lhag mar 'gyur ro zhes bka' stsal na/_da ni gleng ba'i dus la bab po zhes byas pa dang /_mdza' bo na re sngar kyang
[\[123b.3\]]bdag cag gis skur pa btab pa las do spangs na/_da yang ci spangs par 'dod dam zhes pa dang /_sa can na re sngon ni mi bden pas so/_/da ni bden yang rung zhes glengs pa dang /_dge slong gnas brtan dag gis dam du smos shig ces bka' stsal nas/_dge slong gnas brtan dag gis zhib
[\[123b.4\]]tu smras pa dang /_bdag cag gis skur pa btab pa bden no zhes khas blangs pa dang /_don nyung ba'i dge slong dag 'phya ba las snyan du bdas te/_rtsa ba med pa'i lhag mas skur du mi gnang bar 'dul ba la bslab pa'i gnas bcas so/_/yang dge slong gang zhes bya ba ni mdza' bo dang sa can te/_
[\[123b.5\]]gzhan yang de dang 'dra ba'o/_/zhe sdang can zhes bya ba ni zhe sdang ma spangs pa'o/_/khros zhes bya ba ni yi ma rangs pa'o/_/dge slong gtsang ma zhes bya ba ni gyad bu nor te zhes gzhan yang de dang 'dra ba'o/_/rtsa ba med ces bya ba ni rtsa ba gsum ste/_mthong ba'i rtsa ba dang /_dogs pa'i rtsa ba dang /_thos pa'i rtsa ba
[\[123b.6\]]med pa'o/_/dge 'dun gyi lhag ma zhes bya ba ni/_dge 'dun gyi lhag ma bcu gsum po'i nang nas gang yang rung ba'o/_/skur ces bya ba ni klang btab pa'o/_/ltung ba ni ngan song gsum du'o/_/nyes pa ni phas pham par gyur pa lhag mar gyur pa las ji skad du 'byung ba bzhin du 'dir yang sbyor cig/_/
[\[123b.7\]]skyes pa med par bud med dang lhan cig 'gror mi gnang ba'i gleng gzhi ni mnyan du yod pa na ste/_de'i tshe rgyal po'i khab na tha ga pa zhig gnas pa de mnyan du yod pa na khyim bdag cig 'dug pa'i bu mo chung mar blangs so/_/de yang khro zhing gtum pa zhig pas/_rtag tu brdegs pas bros te 'gro'o snyam
[\[124a\]]
[\[124a.1\]]nas/_khyim mtshes rgan mo zhig la byas pa dang /_rgan mo na re bu mo ma bros shig dang /_ngas tha ga pa la ma brdegs shig par bsgo'o zhes nas de'i tshe ma bros so/_/slad kyis tha ga pa yang ra ro ste/_chang srin can zhig pas brdegs pa dang /_bu mo de yang mnyan du yod par bros te song
[\[124a.2\]]ngo /_/tha ga pas kyang phyi bzhin du bsnyags pa dang /_dge slong zhig mnyan du yod par 'gro ba dang 'grogs te song ba mthong nas/_'phral du gzung du ni bdag gcig pu/_khong ni gnyis pas bdag gis mi gzung ngo snyam nas de tha ga pa'i grong nas tha ga pa rnams la nga'i chung ma shAkya'i dge sbyong gis
[\[124a.3\]]'phrogs kyis grogs gyis shig ces byas pa dang /_tha ga pa rnams ni yong gis kyang blo rtsing bas/_dge slong de bzung nas shin tu brdegs nas lhung bzed dang /_khar gsil ni bcag chos gos ni dral te de'u shi ba las/_tha ga pa dag gis bzod pa gsol te dge slong mnyan du yod par phyin
[\[124a.4\]]pa dang /_dge slong gzhi pa rnams kyis bde bar 'ongs sam zhes byas pa dang /_lan du de lta'i phyir brdegs te de'u shi'o zhes byas pa dang /_ci'i phyir bud med dang gzhan du 'grogs shing 'gro zhes dge slong dag 'phya ba las snyan du bdas nas 'dul ba la bslab pa'i gnas bcas so/_/skyes pa med ces
[\[124a.5\]]bya ba ni skyes pa gzhan med pa'o/_/bud med ces bya ba ni rgya rna ru bzod pa'o/_/lam du zhugs zhes bya ba ni 'gro ba'o/_/tha na grong bar phyin par zhes bya ba ni grong khyer gcig nas gcig tu brgyud de song ba'o/_/nyes pa ni rgyang grags re re zhing ltung bar 'gyur ro/_/rgyang grags phyed phyed cing nyes byas su
[\[124a.6\]]'gyur ro/_/bud med kyi bsel byas pa dang lam mtshon byas pa la nyes pa med do/_/ltung ba bdun cu pa rdzogs so//_//dge slong mgron pa zhig rkun ma dang lhan cig 'grogs shing 'gror mi gnang ba'i gleng gzhi ni mnyan du yod pa na ste/_de'i tshe dge slong zhig rgyal po'i khab na dbyar zla ba gsum
[\[124a.7\]]tshul du zhugs nas dbyar zla ba gsum 'das nas tshul nas byung ste/_mnyan du yod par 'gro ba'i grogs med de grogs tshol ba las/_tshong pa shog ma las 'byol ba dag cig mnyan du yod par 'gro ba dang phrad nas de dag dang 'grogs te gseb lam du zhugs te dong ba dang /_dge slong dag tshong pa de
[\[124b\]]
[\[124b.1\]]dag pas cung zad sngar song ba dang /_shog gam pa dag gis tshor nas sngar mdun du bsgugs te/_dge slong de mdun nas dpags te 'gro ba de dag gis mthong nas/_sngan chad kyang dge slong des lam drangs so zhes nas shin tu brdegs nas chos gos kyang dral lhung bzed kyang bcag go/_/de nas dge
[\[124b.2\]]slong de mnyan du yod par bde bar 'ongs sam zhes dge slong de dag gis smras na/_de ltar gyur pa zhib tu byas pa dang /_dge slong dag ci'i phyir 'gron pa rkun ma dang 'grogs zhes dge slong dag 'phya ba las snyan du bdas nas/_bkas smad de 'gron pa rkun ma dang 'gror mi gnang bar 'dul ba la
[\[124b.3\]]bslab pa'i gnas bcas so/_/dge slong zhes bya ba ni chos 'di la zhugs pa ste/_rgyal po'i khab nas mnyan du yod par 'gro ba'o/_/rkun po zhes bya ba ni sho gam lam byol ba'o/_/lam zhes bya ba ni dgon pa'i lam mo/_/nyes pa ni rgyang grags re re zhing ltung bar 'gyur ro/_/phyed phyed cing nyes
[\[124b.4\]]byas so/_/lo nyi shu ma lon pa'i gang zag bsnyen par rdzogs su mi gnang ba'i gleng gzhi ni mnyan du yod pa na ste/_de'i tshe maud gal gyi bus bcu bdun sde lo nyi shu ma lon par rab tu phyung shing bsnyen par rdzogs par byas pa dang /_de dag nub mo zan ma byin pa dang grang ba dang /_bkres pa dang rlung dang /_bru
[\[124b.5\]]bas gzir bas na/_kun dga' ra ba'i nang na ngu zhing ca co 'don pa snyan du bdas nas/_de dag su yin zhes smras pa dang /_tshe dang ldan pa maud gal gyi bus bcu bdun sde lo nyi shu ma lon par bsnyen par rdzogs par byas pas byis pa gzhon nu grang ba dang /_bkres pa mi bzod pas ngu'o zhes
[\[124b.6\]]gsol ba dang /_ci dge slong gis gang zag lo nyi shu ma lon par dge slong gi dngos po byed dam zhes smad nas slan chad mi gnang bar 'dul ba la bslab pa'i gnas bcas so/_/dge slong zhes bya ba ni maud gal gyi bu ste/_gzhan yang de dang 'dra ba'o/_/lo nyi shu ma lon zhes bya ba ni lo nyi shu ma tshang ba'o/_/
[\[124b.7\]]bsnyen par rdzogs zhes bya ba ni gsol ba dang bzhi'i las kyis so/_/gang zag de yang bsnyen par rdzogs par mi 'gyur ro zhes bya ba ni dge slong gi dngos po gang yin pa'o/_/dge slong 'di dag smad pa'o zhes bya ba ni dge slong 'di na 'khod pa na bsnyen par rdzogs par byed pa rnams so dge slong gis lo nyi shu ma
[\[125a\]]
[\[125a.1\]]lon pa'i gang zag lo nyi shu ma lon par 'du shes pa dang /_the tshom za na ltung ba re rer 'gyur ro/_/lo nyi shu lon nam ma lon zhes dris shig_/dris te ma lon zhes zer ba bsnyen par rdzogs na ltung bar 'gyur ro/_/dge 'dun la ni nyes byas su 'gyur ro/_/da nas bsnyen par rdzogs zin pa'i 'og tu _
[\[125a.2\]]lo nyi shu ma tshang bar dran na ma'i mngal tshun chad rtsis shig_/de ste yang ma tshang na phob shig de nas slad kyis bsnyen par rdzogs par gyis shig_/de ltar ma byas na gang zag de rkun gnas su gyur pa yin gyis dge 'dun gyi nang na gnas par mi bya'o/_/lo nyi shu tshang la nyi shu tshang bar 'du shes pa ni nyes pa med do/_/dge
[\[125a.3\]]slong sa rkor mi gnang ba'i gleng gzhi ni mnyan du yod pa na ste/_de'i tshe na dge slong drug sde po rnams rang gis sa rko zhing rkor 'jug_/yur ba byed byed du 'jug pas mu stegs can rnams kyis khyim pa dang bye brag ci yod ces 'phya' ba las snyan du bdas nas/_bkas smad de sa rkor mi gnang bar 'dul ba la
[\[125a.4\]]bslab pa'i gnas bcas so/_/yang dge slong zhes bya ba ni drug sde ste gzhan yang de dang 'dra'o/_/sa rko zhes bya ba ni bdag gis so/_/rkor 'jug ces bya ba ni gzhan la bcol ba'o/_/sa zhes bya ba rnam pa gnyis te/_'thas pa dang ma 'thas pa'o dge slong gis sa 'thas pa brkos na ltung bar 'gyur ro/_/
[\[125a.5\]]sa la bris sam sa la brkos sam/_sa las blangs na ltung bar 'gyur ro/_/sa la phur ba btab pa dang /_yur ba drangs pa dang /_sa bkogs pa dang /_rtsig pa la phur ba btab na ltung bar 'gyur ro/_/rtsig pa la ri mo bris sam/_rtsig ngogs tsan zos pa'i sa bud pa dang /_'dam rdzab [(]gyi [,]kyi [)]nang ril ba
[\[125a.6\]]bzhag pa phyung ba dang /_sa gram pa can brkos na thams cad du nyes byas re rer 'gyur ro/_/bye ma mang po la yang nyes byas so/_/skar ma'i cho ga la bab pa la las sar byed pa'i dge slong des rung bar byed pa'i mi med na sa sor bzhi yan chad phur bas btab pa la nyes pa med do/_/dge slong zla ba bzhir mgron du
[\[125a.7\]]byas pa las ring du gnas su mi gnang ba'i gleng gzhi ni grong khyer ser skya'i gnas na ste/_de'i tshe na shAkya ming chen gyis bcom ldan 'das la sogs pa nyan thos kyi 'khor rnams zla ba bzhir bshos dang gzims cha la sogs pa sbyar nas/_mgron du gnyer cing zhal zas kyis bstabs pa'i tshe/_drug sde po
[\[125b\]]
[\[125b.1\]]rnams zla ba bzhi las 'da' bar bya ba'i phyir thabs su sbyar nas/_res kyis na zhing res kyis nad g.yog byed de/_zla ba bzhi tshang nas mjug gcod kyis gyes ston byas nas/_bcom ldan 'das dang dge slong rnams dong ba'i 'og tu drug sde rnams nad g.yog rnams ma thob ste skal ba 'dod do zhes byas
[\[125b.2\]]pa dang /_khyim bdag rnams kyis smras pa/_de dag kun gyis te tshogs kyang bshig nas/_zla ba bzhi ste rgyu med do zhes byas pa dang /_drug sde po dag khros nas ci shAkya ming chen gyis ming tsam mgron du byas pas chog gam/_de tsam gyis chog na ni nged kyis kyang nyi ma re re sbyor nus so zhes nas med du mi
[\[125b.3\]]rung bar bslangs pas khyim bdag dag 'phya zhing mi dga' bar gyur ba las zla ba bzhi las slong zhing 'dug tu mi gnang bar 'dul ba la bslab pa'i gnas bcas so/_/zla ba bzhi zhes bya ba ni zla ba bzhi las ring du mi 'da' ba'o/_/dge slong zhes bya ba ni drug sde ste/_gzhan yang de dang 'dra ba'o/_/mgron
[\[125b.4\]]du zhes bya ba ni mgron du gnyer zhing bos pa'o/_/bdag gir gyis shig ces bya ba ni zla ba bzhi'i bar du khas blangs pas bdag gir bya'o/_/de las 'das na zhes bya ba ni zla ba bzhi las lhag pa'o/_/so sor mgron du byas pa ma gtogs zhes bya ba ni so sor mgron du byas pa yin te/_zla ba bzhi las yol
[\[125b.5\]]yang dge slong kha cig so sor tha dad par bos pa'o/_/yang dang yang mgron du byas pa ma gtogs zhes bya ba ni de ltar dge slong de dag yang dang yang mgron du byas pa'o/_/rtag tu mgron du byas pa ni dge slong dag la yon bdag gis rtag tu mgron du byas shing bstabs pa'o/_/de ni dus so zhes bya ba ni de dang
[\[125b.6\]]mthun pa'i chos so/_/ltung ba zhes bya ba ni ngan song gsum du'o/_/nyes pa ni dge slong la mi zhim pa'i zas shig bstabs pa las zhim po zhig bslangs na slong ba'i tshe nyes byas so/_/zos na ltung bar 'gyur ro/_/dge slong la zhim po zhig bstabs pa las mi zhim pa zhig bslangs pa ni nyes so/_/
[\[125b.7\]]zos na nyes med do/_/ci 'dod ces bstabs pa las bslangs pa ni nyes med do/_/dge slong gis dge slong la bslab pa 'di la slobs shig ces bsgo ba las bslab pa 'di la mi slob po zhes pa'i gleng gzhi ni rgyal po'i khab na ste/_sngon chad ni bcom ldan 'das kyis nyan thos dge slong pha dang ma rnams kyi spyir
[\[126a\]]
[\[126a.1\]]'dul ba la bslab pa'i gnas bcas pa na spyir bsogs nas tshogs pa la 'dul ba la bslab pa'i gnas bcas so/_/zla ba bzhir mgron du gnyer ba las 'dar mi gnang ba las/_dge 'dun sde gnyis phyir 'phya ba yin te/_bslab pa 'di la 'phya ba'i tshe dge slong rnams ma 'dus nas
[\[126a.2\]]bsgor 'gro ba'i tshe drug sde la bsgo na/_glen pa khyod kyi tshig gis nged mi slob po zhes zer ro/_/de nas dge slong ma bcu gnyis sde la bsgo na yang mi slob po zhes zer ro/_/skye dgu'i bdag mo gau ta mI la bsgo na/_bcom ldan 'das kyi bka' ni gus par spyi bos nod do zhes mnos so/_/lam bstan phyir 'khor nas
[\[126a.3\]]kun dga' bos bsgo'am zhes dris nas/_bsgo ni bsgo na glen pa'i mi zhes khur blangs so/_/ci nyes zhes smras na drug sde dang bcu gnyis sde ni glen pa khyod kyi tshig gis slobs shig pa ni mi nyan to zhes 'dzer to/_/de skad zer ba dge slong rnams 'phya ba las snyan du bdas te/_drug sde rnams la bkas smad de/_
[\[126a.4\]]de skad smrar mi gnang bar 'dul ba la bslab pa'i gnas bcas so/_/yang dge slong zhes bya ba ni drug sde ste gzhan yang de dang 'dra ba'o/_/dge slong rnams kyis zhes bya ba ni chos 'di la zhugs pa rnams so/_/bslab pa 'di la slobs shig ces bya ba ni/_phyis bslab par bya ba'i chos de la byas te slobs
[\[126a.5\]]shig par bsgo ba'o/_/byis pa mi mkhas zhes bya ba ni mi gsal ba'o/_/mi mkhas pa zhes bya ba ni mdo sde dang 'dul ba dang ma mo mi shes/_nyes pa ni bslab pa 'di la slobs shig ces bsgo ba las byis pa mi mkhas mi gsal ba zhes zer zhing slob tu mi btub na thams cad du ltung bar 'gyur ro/_/'dul
[\[126a.6\]]ba dang ldan pa'i chos kyis slobs shig par bsgo ba las mi nyan na ltung ba'o/_/mdo dang ma mo lta bus bsgo ba las mi nyan na ni nyes byas so/_/glen zhing mi mkhas pa byis pa lta bu ni nyes med do/_/dge slong 'thab mo byed pa la nyen du mi gnang ba'i gleng gzhi ni mnyan du yod pa na ste/_dge slong drug sde po rnams
[\[126a.7\]]sde zhig nas cang mi smra bar 'khod pa'i tshe na/_bcu bdun sde rnams dar te kha cig ni mdo sde 'dzin kha cig ni 'dul ba 'dzin kha cig ni ma mo 'dzin to/_/de dag nang bgros pas bdag cag la drug sdes gtses pa ltar sus kyang ma gtses/_de'i nang nas yang bsnyen dga' bos gtses kyis/_bsnyen dga' bo
[\[126b\]]
[\[126b.1\]]spang ba'i las bya'o zhes gros byed pa dang /_bsnyen dga' bo yang 'jab cing nyan te/_de dag khang pa'i nang na gros byed na bsnyen dga' bo yang sgo na nyan/_gtsug lag khang du gros byed na skar khung na nyan pa dang /_de dag gros byed pa bsnyen dga' bos thos nas/_khyed 'dra bas nga la spang ba las glang po che
[\[126b.2\]]bcings pas ni glang po che gsod nus kyis/_gres thag gis ni glang po che bcing bar mi nus te/_btang na ni btang du zad mi btang na nan thur cher bya'o zhes byas pa dang /_de dag gis kyang spang ma nus nas nged gros byed pa khyed ji ltar thos zhes byas pa dang /_ci'i phyir dge slong 'jab cing nyan ces
[\[126b.3\]]'phya ba las snyan du bdas nas bkas smad de nyan du mi gnang bar bslab pa bcas so/_/yang dge slong gang zhes bya ba ni bsnyen dga' bo ste/_gzhan yang de dang 'dra ba'o/_/dge slong rnams zhes bya ba ni chos 'di la zhugs pa'o/_/'thab pa dang rtsod pa dang mi mthun par 'gyur ro zhes bya ba ni bdag gi
[\[126b.4\]]phyogs dang gzhan gyi phyogs tha dad du 'khod pa'o/_/cang mi smra bar bzhabs te nyan cing 'dug ces bya ba ni cang mi zer bar 'jab pa'o/_/de dag ci zer nyan nas de lta de lta bur sta gon bya'o zhes bya ba ni snga nas bsams shing sbyar ro snyam mo/_/rkyen de nyid ces bya ba ni gzhan ma yin pa'o/_/ltung ba ni ngan song
[\[126b.5\]]gsum du'o/_/nyes pa ni dge slong bar khang ngam sgo khang ngam/_khyams sam dgar 'am yang thog kyang rung ste/_dge slong gros byed pa mthong na/_dge slong des rkang pa'i sgra'am se gol gyi sgra gtogs shig_/yang na mgul pa bsal ba'i sgra phyung shig_/se gol dang /_mgul pa bsal ba'i sgra
[\[126b.6\]]ma phyung la de dag gi sgra thos na nyes byas so/_/don khong du chud na ltung bar 'gyur ro/_/'khrugs par bya ba ma yin la zhi bar bya ba'i phyir 'ong ba ni ltung ba med do/_/dge slong gros byed pa las cang mi smra bar 'gror mi gnang ba'i gleng gzhi ni mnyan du yod pa na ste/_de'i tshe drug sde po las dga' bo dang bsnyen
[\[126b.7\]]dga' bo gnyis dge 'dun gyi nang na 'dug pa dang /_bcu bdun sde la sngan chad gtses pas/_bsnyen dga' bo bcu bdun sdes spangs pa'i las byas na/_dga' bos shags gdab cing non bya bar bshams nas/_bcu bdun sdes khyod kyang spang 'dod dam zhes bsdigs na/_de yang la ba gyon pa'i
[\[127a\]]
[\[127a.1\]]khri'i steng na bzhag ste/_kha rog langs te song ngo /_/de nas bsnyen dga' bo spangs nas ngu zhing song nas dga' bo la khyod kyis nga'i non ma byas so zhes smras pa dang /_bsnyen dga' bo khyod gzhes nas mi 'dug par las byas pas na mi mthun par byas pas na mi btsan no zhes zer ba las/_
[\[127a.2\]]don nyung ngu ba'i dge slong dag 'phya ba las snyan du bdas te/_phyin chad dge 'dun chos bzhin las byed pa dang /_kha rog ste 'gror mi gnang bar bslab pa bcas so/_/dge slong zhes bya ba ni dga' bo ste gzhan yang de dang 'dra ba'o/_/dge 'dun rnam par gdon mi za ba'i gtam 'dzer ba ni gsol ba dang zhu ba'i las
[\[127a.3\]]gnyis dang gsol ba dang /_bzhi'i las byed do/_/stan las langs te 'gro zhes bya ba ni thos pa'i nyan 'khor spangs pa'o/_/dge slong 'khod pa las ma smras zhes bya ba ni dge slong de na su 'khod pa rnams la ma smras pa'o/_/rkyen ma gtogs zhes bya ba ni nad pa dang /_nad g.yog dang gzhang nad can rnams so/_/
[\[127a.4\]]yang na bshang gci la nye 'khor las ma 'das pa'o/_/ltung ba ni ngan song gsum du'o/_/dge slong mi gus su mi gnang ba'i gleng gzhi ni rgyal po'i khab na ste/_de'i tshe na dge slong mang zhig 'dun khang du 'dus nas/_de ni chos so de ni 'dul ba'o/_/de ni ston pas bstan pa'o/_/zhes dge slong dag rtsod pa zhi
[\[127a.5\]]ba'i las byed pa'i tshe/_ba lang nyal gyi bu dge slong nag po zhes bya ba dge 'dun chos bzhin du smra ba la nyan du mi btub/_kho bo 'ba' zhig gis dge 'dun la las byar rung ngo zhes bzlog_/dge 'dun gyis chos bzhin ma byas so zhes kha ngan zer/_dge slong mkhas pa gzhan dag gis bsgo na yang tshig
[\[127a.6\]]ma rdzogs par slar bzlog_/nyan du mi btub na gus par mi byed pas na don nyung ngu ba'i dge slong rnams 'phya ba las snyan du bdas nas nag po la bkas smad nas mi gus su mi gnang bar 'dul ba la bslab pa'i gnas bcas so/_/mi gus zhes bya ba ni rnam pa gnyis te/_dge 'dun dang gang zag
[\[127a.7\]]la'o/_/de la dge 'dun ni de bzhin gshegs pa'i nyan thos kyi dge 'dun te/_de dag gis bsgo ba la mi nyan pa'o/_/gang zag ni slob dpon dang mkhan pos bsgo ba las mi nyan pa'o/_/de la nyes pa ni dge 'dun gyi las byed pas 'dug shig ces bsgo ba las mi 'dug na ltung ba'o/_/song shig bsgo ba
[\[127b\]]
[\[127b.1\]]las 'dug na ltung ba'o/_/gnas khang dang mal cha ma len cig ces bsgo ba las len na ltung bar 'gyur ro/_/ji ltar las byed pas bsgo ba la ma gus pa bzhin du slob dpon dang /_mkhan po la ma gus na yang nyes byas re rer 'gyur ro/_/ltung ba ni ngan song gsum du'o/_/chang 'thung du mi gnang ba'i gleng gzhi ni mnyan du yod pa na ste/_
[\[127b.2\]]de'i tshe na yul sbal dkar can na khyim bdag rtogs ldan zhes bya ba zhig yod de de la bu chung zhig btsas te/_khye'u'i ming yang legs 'ongs su btags so/_/nam legs 'ongs btsas pa'i tshe na pha dang ma dang /_gnyen bshes dang bran g.yog kun kyang dus las 'das te/_kha cig ni bros nor
[\[127b.3\]]phyugs dang longs spyod dag kyang 'gribs te med par gyur to/_/legs 'ongs yang mu to ba byed de slong mo spyod pa'i tshe mu to ba gzhan rnams kyis kyang mi 'dod cing brdegs so/_/de yang 'khyams 'khyams pa las sangs rgyas dang phrad de/_bcom ldan 'das kyis lhung bzed kyi lhag ma yang byin/_
[\[127b.4\]]legs par gsungs pa'i chos 'dul ba la yang rab tu phyung ngo /_/de yang 'bad brtson pas dgra bcom pa mngon sum du byas so/_/de'i tshe na yul sbal dkar can na klu am b+ha zhes bya ba mu stegs can yul te phyogs kyi skye bo mang po la gtse zhing gnod pa mi sha za ba zhig gnas pa de/_thul cig par
[\[127b.5\]]legs 'ongs la bcom ldan 'das kyis bka' stsal nas/_legs 'ongs kyis kyang klu de btul bas na yul phyogs rang gi yul du legs 'ongs kyi yon tan grags pa'i phyir bcom ldan 'das legs 'ongs dang /_yul de phyogs su gshegs pa dang yul de'i bram ze dang skye bo mang pos/_bcom
[\[127b.6\]]ldan 'das la sogs pa la bshos gsol te tshim par byas so/_/legs 'ongs kyi pha dang mdza' ba'i bram ze zhig gis zan byin nas/_zan zhu bar bya ba'i phyir glang po la blud pa'i chang gi nang du mdzub mos smyugs te phabs dang bsres pa byin pas na de yang srang gi grib ma yol gyi bar du
[\[127b.7\]]sa la ma 'gyel to/_/nam grib ma med de thang la byung ba de na nyi mas lus la phog pa dang chang gi mthus sa la 'gyel to/_/bcom ldan 'das kyis lo ma'i spyil po zhig byas te de'i steng du bzhag go/_/'khor gyi dge slong rnams la bka' stsal pa/_dge slong legs 'ongs klu am b+ha 'dul nus
[\[128a\]]
[\[128a.1\]]pa da der sbrul gyi phru gu dang sbal pa yang 'dul mi nus so zhes nas legs 'ongs bslangs nas khyod ci nyes zhes bka' stsal pa dang /_bdag ni ma brtags pas so zhes gsol pa dang /_de bas na dge slong dag nyes pa'i dmigs su gyur pa ni chang 'thungs pa las gyur pas na/_
[\[128a.2\]]dge slong chang 'thung du mi gnang bar 'dul ba la bslab pa'i gnas bcas so/_/'bru'i chang zhes bya ba ni 'bru las gyur pa dang phye las gyur pa ste phabs dang bsres pa'o/_/'bras bu'i chang zhes bya ba ni rtsa ba las gyur pa dang /_sdong bu las gyur pa dang /_me tog dang lo ma las gyur pa ni 'bras bu'i
[\[128a.3\]]chang zhes bya'o/_/'thung ba zhes bya ba ni mgrin par mid pa'o/_/ltung ba ni ngan song gsum du ltung ba'o/_/nyes pa ni dge slong gis chang gi kha dog dang /_chang gi dri dang chang gi khu ba 'thungs te myos par gyur na ltung ba'o/_/ma smyos na nyes byas so/_/dge slong gis 'bras bu'i chang gi dri dang chang gi khu ba 'thungs te
[\[128a.4\]]myos par gyur na ltung bar 'gyur ro/_/myos par ma gyur na nyes byas so/_/chang gi kha dog lta bu dang /_tsha lta bu la nyes pa med do/_/chang gi snyigs ma dang gar po 'thungs na ltung bar 'gyur ro/_/phabs zos na nyes byas su 'gyur ro/_/dge slong dus ma yin par grong du 'gro bar mi gnang ba'i gleng gzhi ni mnyan
[\[128a.5\]]du yod pa na ste/_de'i tshe na khyim bdag zhig la bu mo zhig yod de/_de yang pha'i phyi bzhin du 'brangs shing gtsug lag khang du song ba las/_tshe dang ldan pa 'char kas bu mo de bzung nas 'o byas pa las bu mos pha la sbran te/_de gnyis kyis 'char kas mi tshangs par spyad pa skad du bram ze kun sbran nas/_bram ze'i
[\[128a.6\]]dmag gis bskor te/_'char ka rgyal po gsal rgyal dang /_btsun mo'i gan du shags la khrid pa dang /_rgyal pos btsun mo phreng ldan ma la 'char kas nyes sam ma nyes rtog tu bcug pa las/_btsum mo dang blon pos brtags na 'char kas ma nyes par gyur te/_lhag ma tsam zhig byung bar zad pas bu mo
[\[128a.7\]]dang /_pha dang bram ze rnams ni 'phral la chad pas bcad do/_/btsun mos 'char ka la bsgo ba slan chad de lta bu'i bag med pa mdzad pa mi rigs so zhes bsgo ba dang /_'char ka yang de'i mod la ngo tsha nas bcom ldan 'das kyi gan du 'gro ma nus te/_tshe dang ldan pa shA ri'i sras po'i gan du song nas sngar nyes pa byung
[\[128b\]]
[\[128b.1\]]ba rnams bshags shing 'gyod de bdag legs par gsungs pa'i chos 'dul ba la rab tu byung yang nyes pa sha stag byung ste/_da ni 'khor bas skyo nas/_da slan chad 'khor bar mi skye ba'i thabs cig gnang zhes gsol nas tshe dang ldan pa shA ri'i bus kyang 'char ba la chos bshad pas 'char kas kyang
[\[128b.2\]]'bad cing brtson pas dgra bcom pa mngon sum du byas so/_/de nas 'char kas bsams pa bcom ldan 'das kyi bka' drin lan glan pa'i phyir sems can gyi don la 'gro'o snyam nas/_sems can gyi don mang zhig ni byas so/_/dus phyi zhig na mnyan du yod pa na bud med gtum mo zhes bya ba zhig yod
[\[128b.3\]]de de'i bu 'char ka dang mdza' bas rtag tu der 'gro zhing chos 'chad do/_/phyi zhig na gtum mo'i bu yul gzhan du song ba'i 'og tu 'char ka yang de'i chung ma'i gan du 'gro zhing chos 'chad do/_/de'i chung ma de mi rgod dpon po dang nyal ba 'char kas tshor na khyo la byas su dogs pas na de sod cig ces mi rgod rbad
[\[128b.4\]]na/_mi rgod na re dge slong mthu dang ldan pa rgyal pos sras kyi thabs byin pas gsad du mi rung ngo zhes byas na/_dgra bcom pa yang ma dgongs kyi bar du ye shes mthong ba mi 'jug ces zer gyis thabs shig bya'o snyam nas/_mo na ba ltar byas te nyal ba dang /_bran mo sbron du btang nas 'ongs pa dang sgo'i
[\[128b.5\]]steng nas 'jab ste/_ral gris 'char ka'i mgo bcad de bsad do/_/de'i nub mo bco lnga'i gos sbyong la bab nas 'char ka ma 'dus te gar song zhes smra na/_khungs mi phyin te slad de nyid la bcom ldan 'das 'khor dang bcas te 'char ka'i mgo phyag dar khung nas phyung ste/_dge slong la nyes pa'i
[\[128b.6\]]dmigs su gyur pa ni dus ma yin par grong du 'gro ba las byung ngo zhes nas/_dus ma yin par grong du 'jug tu mi gnang bar 'dul ba la bslab pa'i gnas bcas so/_/yang dge slong gang zhes bya ba ni 'char ka ste gzhan yang de dang 'dra ba'o/_/dus ma yin zhes bya ba ni dus la rnam pa gnyis te/_skya
[\[128b.7\]]rengs ma shar ba dang nyi ma yol phan chad do/_/grong zhes bya ba ni srang dang sum mdo dang bzhi mdo gang la yod pa'o/_/'jug ces bya ba ni 'gro ba'o/_/'khod pa'i dge slong la smros shig ces bya ba ni gzhi na dge slong su 'khod pa rnams la'o/_/de 'dra ba'i rkyen ma gtogs zhes bya ba ni dge slong gcig
[\[129a\]]
[\[129a.1\]]cig lhung bzed dang chos gos grong du gtams pa la me thar te/_chos gos dag mes tshig par gyur te/_dge slong brel ba dang /_dge slong nad pa dag sman grong du mi len pa dang /_dge 'dun gyi 'tsho ba'i yo byad grong du mi tshol ba las thugs rjer dgongs te de lta bu'i phyir gnang
[\[129a.2\]]nas gzhan ni ltung bar 'gyur ro zhe'o/_/nyes pa dus ma yin pa la dus ma yin par 'du shes bzhin du 'gro na ltung bar 'gyur ro/_/the tshom na yang ngo /_/dus yin pa la ma yin par 'du shes sam the tshom na yang nyes byas re rer 'gyur ro/_/ltung ba brgyad cu pa rdzogs so//_//zas
[\[129a.3\]]dang bcas pa'i snga rol du gud du 'gror mi gnang ba'i gleng gzhi ni mnyan du yod pa na ste/_de'i tshe na bsnyen dga' bos khyim bdag gzhan zhig la chos bshad nas dad par byas te/_khyim bdag des bsnyen dga' bo'i phyir bcom ldan 'das la bshos gsol bar khas blangs nas/_dge 'dun
[\[129a.4\]]bsnyen dga' bos spyan drangs nas nang par khyim du zhal ta byed du song ba dang /_bsnyen dga' bos khyim bdag la nga ma 'ongs kyi bar du bshos ma 'drim par sdod cig ces byas nas grong gzhan du 'phyin du song ngo /_/de nas bcom ldan 'das 'khor dang bcas pa khyim der gshegs nas gdan
[\[129a.5\]]la bzhugs te/_zan brims shig ces byas na bsnyen dga' bo 'ongs sam zhes so/_/lan du mar byas kyang 'drim du ma btub nas kun dga' bo la brims shig ces bka' stsal nas kun dga' bos brims nas gdugs tshod yol nas/_dge slong gnas brtan kha cig ni zan chad do/_/kha cig ni 'drim
[\[129a.6\]]bzhin du bcad de zad pa dang bsnyen dga' bo yang 'ongs nas/_dge 'dun rnams kyis 'gyod pa dang /_des kyang khyim bdag la sngar 'drim na ci nyes zhes bsgo ba dang /_khyim bdag gis kyang khyod na re ma 'ongs kyi bar du ma 'drim shig ces mi zer ram zhes byas pa dang /_bsnyen dga' bo yang
[\[129a.7\]]skyengs nas/_dge slong gzhan dong yang phyi na khyim bdag gi khyim na thal byung 'dug go/_/de'i tshe gso sbyong gi dus la bab nas bsnyen dga' bo dad pa ma blangs par gyur te/_dge 'dun rnams kyis de sdod sdod nas dge 'dun rnams kyang mi dga' bar gyur te bsnyen dga' bos snga dro ni zas kyis mnar
[\[129b\]]
[\[129b.1\]]to zhes dge slong dag mi snyen par zer ba snyen du bdas nas/_phyin chad zas kyi snga rol dang /_zas zos kyi 'og tu grong rgyu zhing 'gror mi gnang bar 'dul ba la bslab pa'i gnas bcas so/_/yang dge slong gang zhes bya ba ni bsnyen dga' bo ste/_gzhan yang de dang 'dra ba'o/_/zas dang bcas pa zhes bya ba ni
[\[129b.2\]]gar bos pa'o/_/khyim zhes bya ba ni bram ze dang khyim bdag gi khyim mo/_/mgron du bos zhes bya ba ni zas la'o/_/zas kyi snga rol zhes bya ba ni snga dro ste khyim gnyis las 'das na ltung bar 'gyur ro/_/zas zos kyi 'og ces bya ba ni phyi dro ste/_khyim gsum las 'das par gyur na ltung bar 'gyur
[\[129b.3\]]ro/_/rgyu zhes bya ba ni 'gro ba'o/_/khyim pa 'dug pa la ma sgo zhes bya ba ni khyim de na khyim pa gang 'khod pa'o/_/ltung ba ni snga ma bzhin no/_/rkyen ma gtogs zhes bya ba ni dge slong nad pa dang nad g.yog dang zhal ta ba rnams ma 'byor par gyur pa las snyan du bdas nas/_de lta bu'i rkyen byung ba ni dus te
[\[129b.4\]]gnang ngo /_/nyes pa ni zas kyi sngon rol du khyim gnyis pa las 'das sam zas zos kyi 'og tu khyim gsum las 'das shing rgyu na ltung bar 'gyur ro/_/mgron du ma bos pa ni nyes med do/_/dge slong rengs ma shar bar rin po che ma bsdus par rgyal po'i sgo gtan las 'dar mi gnang ba'i gleng gzhi ni
[\[129b.5\]]mnyan du yod pa na ste/_de'i tshe na rgyal po gsal rgyal gyi nu bo nag po dang /_khyim bdag bzang sbyin la sangs rgyas kyis chos bshad pa'i tshe de dag ni chos mkhas pas yang nas yang du 'dri zhing lan gsol to/_/rgyal po gsal rgyal kyang der 'dus te 'dug go/_/rgyal po ni chos mi shes pas 'dri
[\[129b.6\]]rtog kyang ma nus nas 'dug go/_/khyim bdag gnyis chos 'dri rtog pa la rgyal po yi rangs nas btsun mo la bzlas pa dang /_rgyal pos kyang gsan par rigs so zhes byas pa dang /_nga ni nyin par rgyal srid kyi bya bas brel gyi nub mo zhing khyed la nyan to/_/zhes nas btsun mo na re bdag cag gis mnyan te/_rgyal po
[\[129b.7\]]la gsol to zhes nas/_phreng ldan ma'i slob dpon du ni 'char ka/_btsun mo dbyar byed kyi ni shA ri'i bu yis gsol nas de gnyis kyang slob dpon du gnang ngo /_/der shA ri'i bu ni dus dus su 'gro'o/_/'char ka ni bab bab tu 'gro'o/_/dus gcig na rgyal po yul gzhan zhig tu 'gro ste/_nam ma langs par rta dang
[\[130a\]]
[\[130a.1\]]glang po che'i sgra dang skye bo mang po'i ca co thon pa dang /_tshe dang ldan pa 'char ka ni rmi lam na nam langs snyam nas btsun mo'i gan du nang du song ba dang /_btsun mo nyal zhing rin po che'i sgron ma dang bcas pa'i gan du phyin nas se gol gyis bslangs pa dang /_btsun mo yang brtabs bzhin du langs te
[\[130a.2\]]gos brjes bzhin du zhu ba dang /_lung 'bogs pa byas nas 'char ka'i lhung bzed zas kyis bkang ste byin nas 'char ka slar song ba dang /_shA ri'i bu tshur 'ongs pa dang gnyis lam du phrad nas/_shA ri'i bus 'char ka la de lta bus kyang zag pa zad dam zhes byas nas 'char ka lha khang du phyin nas gar phyin ces dge slong
[\[130a.3\]]gzhan dag gis dris na rgyal po'i pho brang du'o/_/ci tsam na phyin ces byas nas nam ma longs par ro/_/'o na de ltar dbang ngam zhes byas pa dang /_mi dbang yang rung ste/_lhung bzed gang ba ltos zhes byas pa dang /_dge slong dag 'phya ba las snyan du bdas te/_phyin chad nam ma langs rin po che'i sgron ma dang /_sku
[\[130a.4\]]srung gi mtshon cha ma bsdus par rgyal po'i sgo gtan las 'dar mi gnang bar bslab pa bcas so/_/yang dge slong zhes bya ba ni 'char ka ste gzhan yang de dang 'dra ba'o/_/nam ma langs zhes bya ba ni nam ma zad pa'o/_/skya rengs ma shar zhes bya ba ni ma byung ba ste/_skya rengs rnam pa gsum yod de sngon po dang ser po dang
[\[130a.5\]]dmar po'o/_/skya rengs sngon po zhes bya ba ni dang po sngo bar snang ba'o/_/de'i 'og tu ser bar snang ba ni skya rengs ser po'o/_/de'i 'og tu yud tsam dmar bar snang ba ni skye rengs dmar po ste/_skabs der ni dmar po nyid mtshan mar bzung ngo /_/rin po che zhes bya ba ni nor rin po che dang bai DUr+ya dang /_mu
[\[130a.6\]]tig la sogs pa nyal ba la 'od snang bar byed pa ni rin po che zhes bya'o/_/rin po che lta bu zhes bya ba ni ral gri dang mda' dang /_mdung dang /_rol mo'i cha spyad thams cad dang /_dgra cha'i mtshon cha thams cad ni rin po che lta bu zhes bya'o/_/ma bsdus zhes bya ba ni de dag btsun srungs rnams kyis ma
[\[130a.7\]]bsdus pa'o/_/rgyal po rgya rigs spyi bo nas dbang bskur ba zhes bya ba ni rgyal rigs dang /_dmangs rigs dang /_rje'u rigs dang /_bud med gang yang rung ste/_rgyal thabs spyi bo nas dbang bskur ba'o/_/sgo gtan zhes bya ba ni rnam pa gsum ste/_rgyal po'i sgo'i gtan pa dang /_btsun mo'i sgo'i gtan
[\[130b\]]
[\[130b.1\]]pa dang grong khyer gyi sgo'i gtan pa'o/_/rgyal po dang btsun mo'i sgo'i gtan pa las 'das na ltung bar 'gyur ro/_/rgyal po dang btsun mo'i gnas su 'gro ba las grong khyer gyi sgo'i gtan pa las phar 'das na nyes byas su 'gyur ro/_/rkyen ma gtogs zhes bya ba ni rgyal po ma dad pa dang /_btsun mo ma
[\[130b.2\]]dad pa 'dul ba'am/_btsun mo dang blon pos bkug pa ni ma gtogs so/_/dge slong nam ma langs pa la langs par 'du shes pa dang /_the tshom bzhin du rgyal po dang btsun mo'i sgo gtan la skya rengs ma shar bar 'das na ltung ba re rer 'gyur ro/_/nam langs pa la ma langs par 'du shes pa dang /_
[\[130b.3\]]the tshom bzhin du 'das na nyes byas su 'gyur ro/_/bar chad chen po brgyad kyis bskal te sgo'i gtan pa las 'das pa ni ltung ba med do/_/so sor thar pa'i mdo 'don pa'i tshe gdod thos so zhes zer du mi gnang ba'i gleng gzhi ni mnyan du yod pa na ste/_bcom ldan 'das kyis dge slong rnams
[\[130b.4\]]la zla ba phyed phyed cing so sor thar pa bshad par thon cig ces bka' stsal pas na/_dge slong drug sde rnams so sor thar pa'i mdo 'don pa'i tshe/_ri mor byas shing chos mi nyan bla mar mi byed sems btud cing rna ba blags te mi nyan pas/_slad kyis so sor thar pa 'don pa'i tshe drug sde dag na re
[\[130b.5\]]tshig 'di dag so so thar pa las 'byung bar gdod shes zhes sngan chad ma thos pa skad zer na/_dge slong dag na re sngon chad kyang gso sbyong gi sar lan gnyis lan gsum gyi bar du 'dug na 'di dag ma thos zhes bya ba yang gus par nyan pa'i phyir ro zhes dge slong dag 'phya ba las snyan du bdas te/_bcom
[\[130b.6\]]ldan 'das kyis tshe dang ldan pa dag ma rnyed pa'o/_/legs par ma rnyed pa'o zhes rnam grangs du mas smad nas 'dul ba la bslab pa'i gnas bcas so/_/yang dge slong gang zhes bya ba ni drug sde ste gzhan yang de dang 'dra ba'o/_/zla ba phyed phyed ces bya ba ni gso sbyong gi dus kyi tshe'o/_/so sor thar pa'i mdo
[\[130b.7\]]zhes bya ba ni phas pham pa'i chos bzhi nas/_rtsod pa zhi ba'i bar du ltung ba ris lnga rnams la bya'o/_/mdo bshad pa zhes bya ba ni yang dag par bkod pa'am mdo bshad pa la bya'o/_/'don pa'i tshe zhes bya ba ni rab tu bsgrags pa'o/_/'di skad zer ces bya ba ni smras pa'o/_/tshe dang ldan pa bdag gis da gdod shes so
[\[131a\]]
[\[131a.1\]]zhes bya ba ni da lta la bya'o/_/ji ltar chos 'di mdo'i nang du chud ces bya ba ni ji ltar chos 'di bcom ldan 'das kyis gsungs pa'i mdo'i nang du klag par bya'o/_/de ste de dge slong gis zhes bya ba ni dge slong gang de na 'khod pa'o/_/tshe dang ldan pa sngon 'di na 'dug ces bya ba ni de dag gang yin pa'o/_/gso
[\[131a.2\]]sbyong gi las lan gnyis lan gsum zhes bya ba ni so sor thar pa'i mdo las lan gnyis lan gsum du ston pa'i tshe yod pa'o/_/mi shes pas thar par mi 'gyur zhes bya ba ni mi shes pas mi grol thar pa med pas na mi shes su mi rung ba'i don to/_/ltung ba ni sems can dmyal ba bar ro/_/chos la bsti stang dang ri mo dang
[\[131a.3\]]gus par mi byed nas/_so sor thar pa'i mdo lan gnyis lan gsum du thos pa las phas pham pa nas rtsod pa zhi ba'i bar du da gdod thos so/_/zhes smra na thams cad du ltung ba re rer 'gyur ro/_/mi shes yang dag pa la ltung ba med do/_/rwa dang rus pa las khab ral byed du mi gnang ba'i gleng gzhi ni mnyan du
[\[131a.4\]]yod pa na ste/_de'i tshe na ba so dang rwa 'dus pa'i khab ral mang du byas nas 'chang ba dge slong kun gyis kyang gla rngan nam zan byin pa ni med de/_kun gyis kyang bslangs pa zad par gyur te/_rgyags zong med pas na dbul por gyur pas mu stegs can rnams ba so mkhan sngon nged la dad pa'i tshe ni phyug da ni shAkya'i dge
[\[131a.5\]]sbyong rnams la dad pas dbul por gyur to zhes 'phya ba las snyan du bdas nas/_mgu mi myong ba chog mi shes pa'o zhes bkas smad do/_/rwa las khab ral byed du mi gnang bar 'dul ba la bslab pa'i gnas bcas so/_/dge slong gang zhes bya ba ni dge slong mang po ste gzhan yang de dang 'dra ba'o/_/ba so zhes bya
[\[131a.6\]]ba ni so nyid do/_/khab ral zhes bya ba ni rnam pa gnyis te/_kha gab can dang dong bur can no/_/byed ces bya ba ni bdag dang gzhan gyis so/_/bcag nas zhes bya ba ni bcag pa'i 'og tu gdod ltung ba bshags pa'o/_/ltung ba ni sems can dmyal bar ro/_/gang gi mdun du ltung ba bshags pa des
[\[131a.7\]]kyang khab ral khyod kyis bcag gam ma bcag ces dris shig ma dris par dngos po de bshags na bshags pa dang nyan pa gnyis ka nyes byas su 'gyur ro/_/ltung ba de yang bshags par mi 'gyur ro/_/khri'i rkang pa thung ngu dang ha cang ring po la nyal du mi gnang ba'i gleng gzhi ni mnyan du yod
[\[131b\]]
[\[131b.1\]]pa na ste/_de'i tshe dge slong bsod snyoms pa zhig khri rkang pa thung ngu zhig gi steng na 'dug ste/_rkang pa bkrus nas sgo khang gi grib ma la khri'i steng na bsam gtan byed cing 'dug pa dang /_sbrul tsha bas gdungs pa zhig nye bar 'ongs te/_chu'i nang na 'khyil zhing nyal ba dang dge slong lam gyis ngal
[\[131b.2\]]bas khri'i steng na 'chag pa dang /_khri 'tshigs pa'i sgras sbrul khros te/_dge slong de'i dpral bar zin nas dge slong de yang dus las 'das te sum cu rtsa gsum lha'i khams su skyes so/_/de lta bu'i nyes pa'i dmigs su gyur pa dang /_khri'i rkang pa thung ngu la ma nyal cig ces bka' stsal
[\[131b.3\]]pa dang /_drug sde rnams khri rkang pa bcu gnyis pa byas nas skas btsugs te nyal ba dang /_de nyid nyes pa'i dmigs su gyur te slan chad khru gang las ring bar byed du mi gnang bar bcas so/_/phyis 'char ka lus ring bas khri la dku rten bcas pa dang pus mo dang ko skor reg pas bu gar
[\[131b.4\]]gzhug pa ma gtogs te/_bde bar gshegs pa'i sor brgyad ces bya ba ni khru tshad ma gang ngo /_/khru gang gzhug pa ma gtogs zhes bya ba ni gnang ba'o/_/de las zhes bya ba ni 'das pa'o/_/bcad nas ltung ba zhes bya ba ni dngos po ring ba de bcad nas ltung ba bshags par bya'o/_/ltung ba ni ngan
[\[131b.5\]]song gsum du'o/_/gang gi mdun du bshags pa des khyod kyis dngos po de bcad dam ma bcad ces dris shig ma dris par byas na gnyi ga la nyes byas so/_/ltung ba de yang bshags par mi 'gyur ro/_/dge 'dun gyi khri la shing bal brdal du mi gnang ba'i gleng gzhi ni mnyan du yod pa na ste/_dge
[\[131b.6\]]'dun gyi mal stan bgos zin pa'i 'og tu de'i nub mo dge slong bsod snyoms pa rgan pa zhig glo bur du 'ongs pa des mal ma thob nas/_dge 'dun rnams kyi nang na bsnyen dga' bo gzhon pas na de'i mal stan bsod snyoms pa la byin cig ces byas pa dang /_des ku re sbyar te khri g.yogs kyi
[\[131b.7\]]nang tshangs shing bal bton te/_khri la brdal nas ras kyis g.yogs te bzhag go/_/nam sros pa dang ras bshus te/_nyal du bcug pas/_nang par lus kun shing bal gyis gos pa las dge slong gzhan rnams kyis khyod ci 'bras kyi yul na nyal nyal lam zhes byas pa dang /_bsnyen dga' bos de ltar
[\[132a\]]
[\[132a.1\]]ku re byas so zhes smras pa dang /_don nyung ba'i dge slong dag 'phya ste/_ci'i phyir dge 'dun gyi khri la shing bal brdal zhes mi snyan par 'dzer bsnyan du bdas nas dge slong gi bya ba ma yin zhes smad de/_khri la shing bal brdal du mi gnang bar 'dul ba la bslab pa bcas so/_/yang dge
[\[132a.2\]]slong gang zhes bya ba ni bsnyan dga' bo ste gzhan yang de dang 'dra ba'o/_/dge 'dun zhes bya ba ni bcom ldan 'das kyi nyan thos so/_/khri dang khri'u ni dngos su zad do/_/shing bal ni rnam pa lnga po las gang rung ste ka sha dang /_bu ka dang sha ma li dang /_ka sha dang /_bal ces bya ba ni bdag nyid kyis so/_/bcug
[\[132a.3\]]ces bya ba ni gzhan la bcol ba'o/_/ltung ba ni snga ma bzhin no/_/nyes pa gang gi mdun du bshags pa des khyod kyis dngos po de bsdus sam zhes dris shig_/ma dris par bshags sam nyams su blangs na gnyi ga la nyes byas so/_/ltung ba de yang ma bshags pa yin gyis slar shogs shig_/gding ba tshad las
[\[132a.4\]]lhag par byed du mi gnang ba'i gleng gzhi ni mnyan du yod pa na ste/_bcom ldan 'das kyis dge slong rnams la gding ba dge 'dun gyi lam stan bzang bar bya ba'i phyir gding ba tshad bzhin du gyis shig ces bka' stsal ba dang /_dge slong mang po rnams kyis tshad las 'das par byas pa dang don nyung ngu ba'i dge slong
[\[132a.5\]]dag 'phya zhing mi snyan par zer bsnyan du bdas nas/_chog mi shes pa mgu mi myong ba zhes bkas smad de gding ba'i tshad srid du bde bar gshegs pa'i mtho do/_/zheng du mtho phyed dang do'i thad du gyis shig ces bslab pa bcas pa dang /_phyis tshe dang ldan pa 'char ka po lus ring bas gding bas ma slebs nas mal
[\[132a.6\]]steng nyes par mi 'gyur bar bya ba'i phyir rkang pa logs su lo mas btud cing nyal ba/_phyis bcom ldan 'das gtsug lag khang nyul ba'i tshe gzigs nas/_de ci yin zhes dris pa dang /_bcom ldan 'das kyis gding ba'i tshad sngar gnang bas 'char ka'i lus ring ste ma slebs so zhes gsol pa dang /_de
[\[132a.7\]]ltar na srid du bde bar gshegs pa'i mtho gang gis srings shig par gnang ngo /_/gding ba zhes bya ba ni stan no/_/dge slong zhes bya ba ni dge slong mang po dang 'char ka ste gzhan yang de dang 'dra ba'o/_/byed ces bya ba ni bdag dang gzhan gang gis byas kyang rung ste'o/_/tshad bzhin du byos shig ces bya ba ni gding
[\[132b\]]
[\[132b.1\]]ba'i tshad ni 'di yin te/_srid du bde bar gshegs pa'i mtho do/_zheng du mtho phyed dang do'o/_/srid du yang mtho gang gis snon cig_/'di ni gding ba'i tshad do/_/bde bar gshegs pa'i mtho zhes bya ba ni ston pa la bya ste/_de'i mtho do la khru tshad gsum mo/_/phyis mtho gang bsnan pas na de ltar srid du khru phyed dang
[\[132b.2\]]lnga'o/_/zheng zhes bya ba ni thad kar ro/_/mtho phyed dang do zhes bya ba ni khru tshad ma do dang /_sor drug go/_/de las lhag par byed ces bya ba ni tshad las 'das pa'o/_/bcad nas ltung ba zhes bya ba ni dngos po bcad nas ltung ba phyis bshags par bya'o/_/gang gi mdun du ltung ba bshags pa des kyang khyod
[\[132b.3\]]kyis dngos po de bcad dam ma bcad dris shig_/ma dris par bshags pa byas sam nyams su blangs na nyes byas so/_/ltung ba de yang slar bshags par bya'o/_/ltung ba ni ngan song gsum du ltung ba'o/_/nyes pa ni dge slong gis gding ba srid du khru phyed dang lnga dang /_zheng du khru do sor drug las lhag
[\[132b.4\]]par byas na ci tsam gyis lhag par byas pa ltung bar 'gyur ro/_/dge slong gi g.yan pa dgab pa tshad las 'das par byed du mi gnang ba'i gleng gzhi ni mnyan du yod pa na ste/_de'i tshe na dge slong dag la g.yan pa byung nas chos gos la reg pas na chos gos kyang ma rung sbrang ma dag 'du bas/_skye bo dag 'phya
[\[132b.5\]]ba las g.yan pa dgab pa chongs shig ces bka' stsal te/_g.yan pa dgab pa yang ma bkrus pas sbrang ma dag kyang 'du shing mnam pa las khrus shig 'bud pa'i tshe na gsher bar byos la phud cig ces bka' stsal pa dang /_dge slong dag gis ha cang ma 'os par tshad las 'das par byas
[\[132b.6\]]pa dang /_don nyung ba'i dge slong dag 'phya ba las snyan du bdas nas/_dge slong rnams la mang du 'dod pa mgu mi myong ba zhes smad nas g.yan pa dgab pa tshad las 'dar mi gnang bar 'dul ba la bslab pa'i gnas bcas so/_/g.yan pa dgab pa zhes bya ba ni nad kyi gos so/_/dge slong zhes
[\[132b.7\]]bya ba ni chos 'di la zhugs pa'o/_/byed ces bya ba ni bdag dang gzhan gyis so/_/tshad bzhin du gyis shig ces bya ba ni g.yan pa dgab pa'i tshad ni 'di yin te/_srid du bde bar gshegs pa'i mtho bzhi'o/_/zheng du mtho do'o/_/srid du bde bar gshegs pa'i mtho bzhi la khru drug go/_/zheng du
[\[133a\]]
[\[133a.1\]]mtho do la khru tshad ma gsum mo/_/de las lhag par byas zhes bya ba ni de las 'das par byas pa'o/_/bcad nas ltung ba'o zhes bya ba ni dngos po sngar bcad nas ltung ba bshags par bya ba'o/_/ltung ba ni ngan song gsum du ltung ba'o/_/nyes pa ni chur khru drug zheng du khru gsum las lhag
[\[133a.2\]]par byas na thams cad du ltung bar 'gyur ro/_/gang gi mdun du ltung ba bshags pa des bcad dam ma bcad ces dris shig_/ma dris par bshags na nyes byas so/_/ras chen tshad las lhag par byed du mi gnang ba'i gleng bzhi ni mnyan du yod pa na ste/_dge slong dag sbren mor skyabs med pa na khrus
[\[133a.3\]]byed pa ri dwags dgra'i ma sa gas mthong nas/_skye bo ma dad pa rnams 'phyar dogs nas/_slan chad skyabs med par khrus mi byed par bslab pa'i gzhi bca' bar gsol lo snyam nas/_dge bsnyen mas gnyid kyis dge slong khrus kyi tshe ni yol ba dbyar gyi ras chen du phul nas phyin chad ras chen 'chang bar
[\[133a.4\]]bcom ldan 'das la gsol bar bkas gnang ba dang /_dge slong dag gis ha cang ma 'os par chen por byas pa dang /_don nyung ngu ba'i dge slong dag 'phya ba las snyan du bdas nas/_gso dka' ba dgang dka' ba zhes smad nas tshad las 'das par byed du mi gnang bar 'dul ba la bslab pa'i gnas bcas
[\[133a.5\]]so/_/dbyar gyi ras chen zhes bya ba ni char 'bab pa'i gos dang khrus kyi skyabs so/_/dge slong zhes bya ba ni dge slong mang po ste gzhan yang de dang 'dra ba'o/_/byed ces bya ba ni bdag dang gzhan gyis so/_/tshad bzhin du zhes bya ba ni tshad ni 'di yin te/_srid du bde bar gshegs pa'i mtho drug go/_/zheng du
[\[133a.6\]]mtho phyed dang gsum mo/_/bde bar gshegs pa'i mtho drug la khru dgu'o/_/bde bar gshegs pa'i mtho phyed dang gsum la khru tshad gsum dang sor bco brgyad do/_/lhag pa zhes bya ba ni de las 'das pa'o/_/bcad nas ltung ba zhes pa ni dngos po bcad nas ltung ba bshags par bya'o/_/ltung ba
[\[133a.7\]]ni ngan song gsum du'o/_/nyes pa ni dge slong gis srid du khru dgu/_zheng du khru gsum dang sor bco brgyad las lhag par byas na thams cad du ltung bar 'gyur ro/_/gang gi mdun du bshags pa des kyang dngos po bcad dam ma bcad dris shig ma dris par bshags na nyes byas so/_/dge slong gis chos gos
[\[133b\]]
[\[133b.1\]]bde bar gshegs pa'i chos gos kyi tshad dang de las lhag par byed du mi gnang ba'i gleng gzhi ni mnyan du yod pa na ste/_de'i tshe bsnyen dga' bos bzo mkhan zhig la bdag gi chos gos bcom ldan 'das kyi chos gos kyi tshad du gyis shig ces bcol ba dang /_de lta bu'i chen pos ci bya zhes byas na/_khyod la ni
[\[133b.2\]]gla rngan dang zas dgos su zad mdo/_/tshad dri ci dgos zhes byas pa dang /_bzo mkhan gyis bsams pa de ni kho zer ba bden no snyam nas drubs te byin pa dang /_bsnyen dga' bo yang chos gos de gyon te ji snyed ma rdzogs pa phrag pa la bkal nas/_gtsug lag khang gcig nas gcig tu byung ba dang dge slong
[\[133b.3\]]gzhan dag gis mthong ste/_phrag pa la bkal ba 'di ci zhig dris na/_bde bar gshegs pa'i na bza'i tshad do zhes byas pa dang /_de dag na re ci khyod de lta bu gyon du dbang ngam zhes byas pa dang /_dbang yang rung mi dbang yang rung dgra'i phrag par rdog pas brdzis te dbang ngo zhes byas pa dang /_dgra
[\[133b.4\]]su zhes byas na de skad zer bas khyod nyid nga'i dgra'o zhes zer ba las snyan du bdas nas bde bar gshegs pa'i chos gos kyi tshad du bgyid du mi gnang bar bcas pa dang /_bsnyen dga' bo de bas kyang lhag par byas te gyon pa las don nyung ba'i dge slong rnams 'phya ste/_bcom ldan 'das
[\[133b.5\]]kyis bde bar gshegs pa'i chos gos kyi tshad du ma byed cig ces bka' stsal nas/_nga dge slang gis ci'i phyir de bas kyang lhag par byed ces mi snyan par zer ba las snyan du bdas te/_bkas rnam grangs du ma'i sgo nas smad nas/_bde bar gshegs pa'i chos gos kyi tshad dang de las lhag par
[\[133b.6\]]byed du mi gnang bar 'dul ba la bslab pa'i gnas bcas so/_/dge slong gang zhes bya ba ni bsnyen dga' bo ste gzhan yang de dang 'dra ba'o/_/bde bar gshegs pa'i chos gos zhes bya ba la/_bde bar gshegs pa ni ston pa la bya ste/_de'i chos gos kyi srid du ni bde bar gshegs pa'i mtho
[\[133b.7\]]bcu la khru tshad ma bco lnga'o zheng du mtho drug ni khru tshad ma dgu'o/_/chos gos zhes bya ba ni rgyu rnam pa bdun po'i nang du gang yang rung ste/_gso ma dang bal dang zar ma dang du gu la dang ko tam pa dang /_shing bal dang /_srin bal gyi'o/_/byed ces bya ba ni bdag dang gzhan gyis so/_/lhag ces bya ba ni de
[\[134a\]]
[\[134a.1\]]las 'das pa'o/_/ltung ba ni ngan song gsum du ltung ba la bya'o/_/nyes pa ni bde bar gshegs pa'i chos gos kyi tshad du byas sam/_de las lhag par byas na thams cad du ltung bar 'gyur ro/_/ltung ba dgu bcu pa mi brjed pa'i tshig rdzogs so//_//so sor bshags
[\[134a.2\]]pa dang po ste grong du dge slong ma'i lag nas zas slong du mi gnang ba'i gleng gzhi ni mnyan du yod pa na ste/_de'i tshe dge slong ma ut+pa la'i mdog bsod snyoms snga ma ni spangs shing dge 'dun la phul bar gyur to/_/phyi ma blangs pa ni dge slong bsod snyoms pa zan ma rnyed pa zhig dang lam du phrad nas de la byin te de'i nyin mo
[\[134a.3\]]dge slong ma de'i zan chad do/_/bsod snyoms pa'i lag na ut+pa la'i mdog gis zas byin pa bzang po zhig khyer ba bsnyen dga' bos mthong nas khyod la 'di sus byin zhes dris na ut+pa li'i mdog gis byin no zhes smras so/_/de'i phyi de nyin yang bsod snyoms blangs nas snga ma dge 'dun la phul phyi nas blangs pa
[\[134a.4\]]dag bza' zhes byas na bsnyen dga' bos lam du bsgugs te zan bslangs pas na/_de nyi ma gnyis su zan chad pa la nyi tshan gyis phog pas lus rmya ste/_'gro ma nus na srang du 'gyel ba dang /_'jig rten pa dag na re dge slong ma shAkya gzhon nu dag mthong bas 'dod chags kyis brgyal lo zhes 'phya ba las/_phyin
[\[134a.5\]]chad dge slong ma grong du 'gro ba la bsod snyoms slong du mi gnang bar bslab pa bcas so/_/yang dge slong gang zhes bya ba ni bsnyen dga' bo ste gzhan yang de dang 'dra ba'o/_/gnyen ma yin pa zhes bya ba ni pha ma'i zung bdun rgyud tshun chad do/_/dge slong ma zhes bya ba ni ut+pa la'i mdog ste gzhan yang de dang 'dra ba'o/_/
[\[134a.6\]]mal zhes bya ba ni srang ngo /_/grong du bsod snyoms spyod ces bya ba ni gang na srang dang /_sum mdo dang /_bzhi mdo yod pa'i grong ngo /_/rang gi lag gis zhes bya ba ni lag nas lag tu len pa'o/_/bca' ba dang bza' zhes bya ba ni bza' ba lnga dang bca' ba lnga la bya'o/_/blangs zhes bya ba ni byin len byas pa'o/_/
[\[134a.7\]]'chos sam zos zhes bya ba ni mgrin par mid pa'o/_/dge slong des zhes bya ba ni gang yin pa'o/_/phyi rol gyi kun dga' ra ba zhes bya ba la/_phyi rol du gyur pa ni gtsug lag khang ste/_gtsug lag khang du song shig pa'o/_/dge slong rnams kyi gan du zhes bya ba ni gtsug lag khang de na dge slong du 'khod pa'o/_/
[\[134b\]]
[\[134b.1\]]shogs shig ces bya ba ni de na dge slong ji snyed 'khod pa de la mthol zhing bshags par bya'o/_/smad pa zhes bya ba ni nyes pa byung ba de smad par rigs pas na smad pa'o/_/mi rigs zhes bya ba ni 'gal ba'i so sor bshags zhes bya ba ni dge slong mang po la bshags pa'o/_/de la ltung ba ni dge slong gis gnyen ma
[\[134b.2\]]yin pa'i dge slong ma lam na 'dug pa'i bsod snyoms kyi phyir 'gro ba la gnyen ma yin pa'i 'du shes kyis rang gi lag gis bca' ba dang /_bza' ba blangs nas 'chos sam zos na so sor bshags par 'gyur ro/_/gnyen ma yin pa la the tshom na yang bshags par 'gyur ro/_/gnyen yin pa lam yin par
[\[134b.3\]]'du shes pa dang /_the tshom na yang nyes byas re rer 'gyur ro/_/so sor bshags pa dang po'o/_/so sor bshags pa gnyis pa ste/_dge slong mas dge slong zan za ba la stobs pa dang snga nas sbyor du bcug pa zar mi gnang ba'i gleng gzhi ni mnyan du yod pa na ste/_khyim bdag cig gis dge 'dun bshos
[\[134b.4\]]la spyan drangs pa dang /_nang par drug sde rnams kyis dge slong ma sbom dga' mo la sogs pa bcu gnyis sde'i der dod nas 'di skad bsgo ste khyim bdag dad pa rnams kyis der dge 'dun spyir mgron du bos pas na khyed kyis nged la bza' ba dang bca' ba zhim po las mang du sbyin du chug shig ces bsgo ste/_des
[\[134b.5\]]kyang de bzhin du byas te bshams nas yon bdag zan 'drim pa'i tshe sbom dga' mo rgan rims su 'dug nas khyim bdag la 'phags pa 'di ni shAkya'i rigs las rab tu byung ba sde snod gsum smra ba rigs pa la grol ba'i spobs pa can yin gyis/_de la yang byin cig de bzhin du drug sde po kun gyi yon
[\[134b.6\]]tan brjod cing zas kyis stobs su bcug pa nas/_de na dge slong kha cig ni zan chad/_kha cig ni khur ba chad kha cig ni ye nas zan ma thob pas/_de na dge slong nyon mongs pa ma spangs shing 'dod pas gzir ba rnams kyis khyim bdag la spyos te/_rgyu med na ci'i phyir bcom ldan 'das dang dge
[\[134b.7\]]slong gi dge 'dun bshos gsol zhes byas na/_yon bdag gis smras pa/_bdag gis zhal zas mang zhig sbyar na/_sbom dga' mos dge slong drug sde po la yang nas yang du bstabs pas de ltar 'chad par gyur to zhes smras pa dang /_de ltar dge slong dag gis snyan du gsol nas de ltar na dge slong
[\[135a\]]
[\[135a.1\]]dag dge slong ma shom pa la dge slong zas zos zin gyi bar du kha rog 'dug zhig ces bsgo shig_/de nas dge slong 'khod pa dag sus kyang ma smras na/_dge slong thams cad la bshags par 'gyur ro/_/zhes 'dul ba bslab pa'i gnas bcas so/_/dge slong mang po zhes bya ba ni gnyis
[\[135a.2\]]yan chad la mang po zhes bya'o/_/khyim ni bram ze dang khyim bdag gi khyim mo/_mgron du bos zhes bya ba ni bza' ba lnga dang bca' ba lnga la bos pa'o/_/de na gal te dge slong ma zhig bsgo zhing 'dug pa zhes bya ba ni sbom dga' mo ste/_gzhan yang de dang 'dra ba'o/_/dge slong gis zhes bya ba ni de na 'khod pa dag
[\[135a.3\]]go/_/dge slong ma zhes bya ba ni sbom dga' mo dang gzhan yang rung ngo /_/de la 'di skad ces bsgo shig ces bya ba ni mo zer ba bzlog pa'o/_/zan zos kyi bar du sdod cig ces bya ba ni zan zos kyi bar du zer du mi gzhug pa'o/_/dge slong gcig gis kyang dge slong ma de la smrar ma spobs na zhes bya ba ni/_dge
[\[135a.4\]]slong zan zab gcig gis kyang ma smras pa'o/_/dge slong de dag thams cad phyi rol kun dga' ra bar deng shig ces bya ba ni grong las phyi rol du gyur pa zhig tsug lag khang ste/_der deng la de na dge slong ji snyed pa la bshags par bya'o/_/nyes pa ni dge slong kha cig yang thog na za zhing 'khod/_kha cig ni bar
[\[135a.5\]]khang na za zhing 'khod na dge slong ma de skad zer ba dang /_dge slong dag gis dge slong ma ma zer cig ces bsgo shig_/de skad ma byas na so sor bshags par 'gyur ro/_/dge slong kha cig ni 'og khang na zan za kha cig ni sgo khang na za zhing 'khod pa las de na dge slong ma zhig bsgo zhing 'dug na/_de la ma zer cig
[\[135a.6\]]ces bsgo shig_/dge slong gcig gis kyang ma bsgo na dge slong kun la so sor bshags par 'gyur ro/_/dge slong ma de yon bdag yin nam go rims su bab pa la sbyin du bcug pa ni nyes pa med do so sor bshags pa gnyis pa'o/_/so sor bshags pa gsum pa ste/_dge slong gis bslab pa'i sdom pa byin
[\[135a.7\]]pa'i khyim du slong du mi gnang ba'i gleng gzhi ni yul yangs pa can na ste/_de'i tshe na khyim bdag ded dpon seng ge zhes bya ba zhig yod de/_de sngon chad mu stegs can la mos dad cing dga'o/_/phyis bcom ldan 'das kyis ded dpon de la chos bshad pas na bden pa mthong bar gyur te/_dge slong gi dge 'dun la mngon
[\[135b\]]
[\[135b.1\]]par dad pas mu stegs can 'ong na yang sgo gcod do/_/shAkya'i dge slong dang /_dge sbyong dag 'ong na nang du bos te ci 'dod pa byin zhing rgyun du sbyin gtong la zhugs te/_tshong dang zhing gi las la sogs pa so nam ni btang bas na khyim bdag de yang longs spyod 'gribs te dbul por gyur to/_/de nas dus phyi zhig na shAkya'i
[\[135b.2\]]mi rnams phongs na spyod pa la zhugs te/_ded dpon seng ge 'di ni sngon chad mu stegs can la dad pa'i tshe na ni phyug cing nor dang ldan/_da ni chos la dad par gyur nas dbul por gyur to zhes mu stegs can dag 'phya'o zhes bcom ldan 'das kyi snyan du bdas nas/_de nyid nyes pa'i dmigs su gyur nas
[\[135b.3\]]dge slong rnams la bka' stsal pa phyin chad khyim bdag dad pa bden pa mthong ba de'i khyim du 'gro bar mi bya/_zan mi za bar sdom pa chos shig ces gsungs nas dge 'dun rnams kyis gsol pa dang zhu ba'i las kyis sdom pa bcas so/_/sdom pa ma bcas pa'i sngon rol du tshe dang ldan pa shA ri'i bu dang /_
[\[135b.4\]]maud gal gyi bu gnyis ljongs su song ba'i tshe/_ded dpon seng ges dge slong de gnyis phyin chad pa'i der bshos gsol cig ces spyan drangs so/_/sdom pa bcas pa'i 'og tu 'phags pa de gnyis ded dpon seng ge'i gan du 'gro ba drug sdes mthong nas/_'phags pa gar bzhud ces dris na/_der
[\[135b.5\]]zan la 'gro'o zhes byas so/_/de dag na re de'i khyim du mi 'gro bar sdom pa bcas na/_da der 'gro ba la dbang ngam zhes byas na/_de gnyis na re sangs rgyas la zhus na/_sdom pa ma bcas pa'i sngon rol du bos pas na gnang ngo /_/de ltar sngar bos pas gnang na ni nged kyang khyim bdag bden pa mthong
[\[135b.6\]]ba'i tshe/_bos kyis 'gro'o zhes drug sde po yang der dong ba dang /_sngar dge slong gnyis kyi zan las ma sbyar ba las drug sdes bsnan pas zan kun gtugs la/_de'i byis pa rnams zan chad de bkres pas 'phral du sbyin du med pas ngu zhing tsa tsi 'don pa las snyan du bdas te/_bcom ldan 'das kyi
[\[135b.7\]]bkas smad nas/_de ltar dge 'dun gyis sdom pa byin par shes bzhin du song ste zas zos na so sor bshags par 'gyur ro zhes bslab pa bcas so/_/dge 'dun zhes bya ba ni de bzhin gshegs pa'i nyan thos so/_/bslab pa'i khyim zhes bya ba ni 'phags pa'i rgyun du zhugs pa yan chad/_dgra
[\[136a\]]
[\[136a.1\]]bcom pa man chad slob pa'o/_/khyim zhes bya ba ni khyim bdag dang bram ze'i khyim mo/_/bslab pa'i sdom pa sbyin par shes zhes bya ba ni gsol ba'i las kyis so/_/yang dge slong gang zhes bya ba ni drug sde ste gzhan yang de dang 'dra'o/_/de ltar dge 'dun gyis bslab pa'i sdom pa byin par
[\[136a.2\]]shes zhes bya ba ni bsgo ba'o/_/sngar bos zhes bya ba ni shA ri'i bu lta bu dag go/_/sngar ma bos pa ni drug sde dag gis phyis song ba'o/_/rang gi lag gis zhes bya ba ni rang gis len cing za ba'o/_/phyi rol du kun dgar dengs shig ces bya ba ni gtsug lag khang na dge slong gnas pa dag la mthol bar bya'o/_/ltung bar
[\[136a.3\]]'gyur ba ni dge slong gi dge 'dun gyi slob ma'i khyim du gyur pa bslab pa'i sdom pa byin par shes ma thag tu sngar ma bos par song nas rang gi lag gis bca' ba dang /_bza' ba blangs te zos sam 'chos na thams cad du so sor bshags par 'gyur ro/_/sngar mgron du bos pa ni ma gtogs so/_/so sor
[\[136a.4\]]bshags pa bzhi'i gleng gzhi ni grong khyer ser skya'i gnas na ste/_de na dgon pa'i lha khang zhig tu sangs rgyas dang dge 'dun dag dbyar tshul du zhugs nas/_dbyar tshul nas byung ba'i tshe shAkya dag bcom ldan 'das la chos nyan du lhags te chos bshad pa na dad pa skyes te sang gi gdugs tshod bdag gis
[\[136a.5\]]sbyor te gsol na sang gud du mi gshegs par ci gnang zhes gsol na cang mi gsung bas de bzhin du gnang ngo /_/de dag gis de'i nub mo khyim zas zhim dgu sbyar te/_nang par shing rta bkang nas bud med dag mdun du btang ba dang lam du rkun po dag gis bcom nas/_zas ni ma phrogs kyis bud med kyi gos
[\[136a.6\]]dang rgyan dag phrogs pa dang /_bud med dag gis phyir khyim bdag sbran te/_skyes pa dag ni mi rgod snyegs su dong ngo /_/bud med dag ni shing khrod na gab cing 'khod zas dang skom ni shing rta bkang ste lam kha na bzhag go/_/de nas drug sde rnams kyis bsams pa shAkya dag lta phyug pas/_de tsam ston mos
[\[136a.7\]]ra ro bar 'khod kyis/_'u bu lta brjed kyis bdag cag bsod snyoms la dong zhes nas dong ba dang /_lam kha na shing rta zas kyis bkang ba dag mthong nas bud med dag kyang btsal te rnyed pas/_nan gyis ma dang bzhin du bkug nas gcer bur zas 'drim du bcug cing de dag gis kyang kha ngan gyis 'phyas
[\[136b\]]
[\[136b.1\]]'dogs shing zan zos nas phyir lha khang du song ngo /_/de nas phyis mi rgod dag zin nas mi rgod ni slar btang ste/_shAkya rnams lha khang du lhags nas zan 'drim pa la zhugs pa dang /_bud med dag drug sde rnams la mi 'drim nas/_ci'i phyir de dag la mi 'drim zhes khyim thab dag gis byas na/_de dag gis da ci
[\[136b.2\]]yang zos zin pa'i steng du nged la mi snyan pa zer gyis mi 'drim mo zhes 'drim du ma btub po/_/de nas gzhan dag gis dris na zos pa bden no zhes khas blangs so/_/de nas dge slong dag na re de lta bu'i 'jigs pa na/_dge slong zan za ba'i mi rigs so/_/zhes ma dad pas na/_phyin chad de lta bu'i 'jigs
[\[136b.3\]]pa na zan za na so sor bshags par 'gyur ro zhes bcas so/_/dge 'dun zhes bya ba ni de bzhin gshegs pa'i nyan thos so/_/dgon pa'i gnas zhes bya ba ni gzhu lnga brgya la rgyang grags gcig ste/_de tsam gyis na grong nas de phan chad ni dgon pa zhes bya ste/_de na gtsug lag khang ci yod pa ni
[\[136b.4\]]dgon pa'i gnas zhes bya'o/_/dogs pa dang bcas par shes zhes bya ba ni rkun po dang g.yon can yod par shes pa'o/_/'jigs pa dang bcas par shes zhes bya ba ni seng ge dang stag gzig yod par shes so/_/'jigs shing nyam nga ba zhes bya ba ni sha sbrang dang /_sbrang bu mchu rings dang rlung dang
[\[136b.5\]]sbrul dag gis reg pa'o/_/yang dge slong gang zhes bya ba ni drug sde ste/_gzhan yang de dang 'dra ba'o/_/nags ma brtags zhes bya ba ni gsol ba dang zhu ba'i las kyis nags rtog par byed pa'i dge slong zhig skos shig ces byung ba las/_nags rtog pa'i dge slong des kyang brtags na ni nyes pa
[\[136b.6\]]med kyis ma brtags na nyes par rig par bya'o/_/kun dga'i phyi rol zhes bya ba ni gtsug lag khang gi phyi rol to/_/bza' ba dang bca' ba zhes bya ba ni/_bza' ba lnga dang bca' ba lnga la bya'o/_/blangs zhes bya ba ni byin len byas pa'o/_/zos pa zhes bya ba ni mgrin par mid pa'o/_/dge slong des
[\[136b.7\]]zhes bya ba ni dge slong gang yin pa'o/_/dge slong rnams la zhes bya ba ni dge slong gang 'khod pa'o/_/so sor bshags par bya ba zhes bya ba ni mthol bar bya ba'o/_/smad pa'i gnas su gyur pa zhes bya ba ni mi rigs mi tshul ba'o/_/nyes pa ni dge slong nags ma brtags par 'du shes bzhin du kun
[\[137a\]]
[\[137a.1\]]dga'i phyi rol du bca' ba dang bza' ba blangs te 'chos sam zos na so sor bshags par 'gyur ro/_/ma brtags par the tshom na yang so sor bshags par 'gyur ro/_/brtags pa la ma brtags par 'du shes sam/_the tshom na yang nyes byas su 'gyur ro/_/nags rtog
[\[137a.2\]]par byed pa de shi'am bros na ltung ba med do/_/so sor bshags pa'i mdo 'don pa rnam pa lnga las so sor bshags pa mi brjed pa'i tshig go//_//so sor thar pa'i mdo 'don pa lnga pa las brtsams te tshe dang ldan pa dag bsrab pa mang po chos 'di dag ni zla ba phyed phyed cing so sor thar pa'i mdo
[\[137a.3\]]'don pa las 'byung ngo zhes bya ba smras so/_/bslab pa mang po zhes bya ba ni dge slong gis yang dag par bslab cing 'dul ba phran tshegs la sogs te/_bslab pa'i gnas thams cad nas 'byung ba'i nyes byas thams cad kyang bslab pa 'di nyid du bsdu bar lta zhing grangs gcig tu ma chad pa'i phyir bslab
[\[137a.4\]]pa mang po zhes bya'o/_/dge slong gis glu gar rol mo mi bya ba dang brdung bar mi spyad pa dang mtshal mi nyug pa dang /_rgyan gyis lus la mi klub pa dang /_skra so mangs kyis bshad par mi bya ba dang /_me long la sogs pa la gdong mi lta ba dang /_'thab mo'i nang du 'gro zhing 'dug par mi bya ba dang /_rtsed
[\[137a.5\]]mo sna tshogs kyi nang du mi bya ba la sogs pa ste/_'dul ba phran tshegs dang gzhung bla ma dag las 'byung ba'i bslab pa rnams kyang dge slong gis phyi phyir bslab cing bsrung ba yin mod kyi 'dir ma smos kyi/_gzhan nas 'byung bar rig par gyis shig 'dir ni re zhig sham thabs dang /_chos gos ji ltar
[\[137a.6\]]bgo ba dang /_grong du ji ltar 'jug cing khyim du 'dug par bya ba dang /_bsod snyoms bslangs pa dang /_bza' ba dang /_chos 'chad cing bstan pa'i thabs dang /_bshang gci bab bab tu mi bya ba la sogs pa 'phral gyi bslab pa la sogs pa nyung shas shig bsdu ba'o/_/sham thabs zlum por bgo
[\[137a.7\]]bar bya zhes bya ba'i gleng gzhi ni bcom ldan 'das grong khyer khor mo 'jig gi drang srong gi gnas ri dwags rgyu ba na bzhugs so/_/nam bcom ldan 'das kyis dge slong lnga po rnams skyon med de rab tu phyung nas dngos por byas pa de na de dag kyang sngon goms pa'i tshul du khyim pa bzhin du gyon pa bram ze dang khyim
[\[137b\]]
[\[137b.1\]]bdag gis mthong nas 'phags pa dag de lta bu ni nor can dang /_tshong dpon dag gyon na khyed kyang de bzhin nam zhes zer ro/_/de lta bur gyur ba dge slong dag gis bcom ldan 'das la gsol to/_/bcom ldan 'das kyis dgongs pa khyim bdag dag zer ba ni bden te/_sngon gyi yang dag par rdzogs pa'i sangs
[\[137b.2\]]rgyas kyi nyan thos dag gis sham thabs ji lta bur gyon pa dgongs te bya'o zhes gsungs pa dang /_lha rnams kyis gsol pa btsun pa 'di lta ste/_gnas gtsang ma'i ris kyi lha rnams bzhin no/_/bcom ldan 'das kyis ye shes kyis brtags na de bzhin du de nas bcom ldan 'das kyis bka' stsal
[\[137b.3\]]pa/_de bas na dge slong dag nga'i nyan thos rnams kyis sham thabs zlum por bgo bar bslab par bya'o zhes 'dul ba la bslab pa'i gnas bcas so/_/dge slong lnga po dang nye ba lnga po dang bzang po drug cu sde dang gzhan yang dge slong gcig gis gcig rab tu phyung ba rnams kyang sham thabs zlum por
[\[137b.4\]]gyon zhing tshul bzhin du gnas so/_/ha cang rtsengs pa yang ma yin/_zhes bya ba ni slad kyis drug sde dag rab tu phyung ba ste/_de dag gis sham thabs rab tu rtsengs shing gyon pa dang dad pa'i bram ze dang /_khyim bdag gis mthong ste/_'phags pa dag rgyan po pa dang /_dwa dang nal gyi bu dag ni 'di ltar
[\[137b.5\]]gyon gyi 'phags pa dag de ltar gyon mi rigs kyis sham thabs brdzes la ma gyon cig byas pa dang /_de dag rje thur gyon nas khyim bdag ma dad cing 'phya ba las snyan du bdas te/_khyim bdag 'phya bar bden gyis zhes sham thabs ha cang rtsengs pa ma yin par bgos par bslab par bya'o zhes
[\[137b.6\]]'dul ba la bslab pa'i gnas bcas so/_/rtsengs pa ma yin zhes bya ba ni sham thabs pus mo las 'das pa la bya'o/_/ha cang 'jol ba ma yin zhes bya ba ni drug sde po rnams sham thabs long bu las 'das te nar bar gyon pa las dad pa'i bram ze dang bdag gis mthong ste 'phags
[\[137b.7\]]pa de lta bu ni yul ka ta na zhes bya ba na rigs kyi mna' ma dang bud med rnams gyon te/_de lta bur mi rigs kyis ha cang nar bar ma gyon cig ces 'phya ba las snyan du bdas nas/_'phya ba yus kyi ha cang 'jol bar mi bgo bar bslab par bya'o zhes bcas so/_/glang po che'i sna ltar ma yin zhes bya
[\[138a\]]
[\[138a.1\]]ba ni drug sde rnams sham thabs mdun logs su sna gnyis pa la nar zhing gyon pa las 'phags pa dag de lta bu ni byis pa chung ngu dang /_ra ro ba dag gyon pas de lta bu ni mi rigs kyis ma gyon cig ces 'phya ba las snyan du bdas nas glang po che'i sna ltar ma yin par bslab pa bcas so/_/
[\[138a.2\]]ta la'i lo ma ltar ma yin zhes bya ba ni/_drug sde po rnams sham thabs sta zur po rnams kyi steng du me tog kha gyes pa lta bur gyon pa las/_khyim bdag dag 'phya ste de lta bu ni gar mkhan mang po'i nang du gyon zhing 'ongs te/_'phags pa dag de lta bu ni mi rigs so zhes 'phya ba las snyan du bdas nas/_ta la'i
[\[138a.3\]]lo ma ltar ma yin par sham thabs bgo bar bslab par bya'o zhes bcas so/_/nas can gyi phur ma ltar ma yin zhes bya ba ni/_dge slong drug sde rnams sham thabs sta zur gyi steng du khyim pa ltar bsdus te thum por byas te gzhag pas khyim bdag dag 'phya bar gyur te/_de lta bu ni nor can dang tshong dpon
[\[138a.4\]]dang bud med dag ni de ltar gyon te/_'phags pa dag ci'i phyir de ltar gyon ces 'phya ba las snyan du bdas nas/_sham thabs nas can gyi phur ma ltar ma yin par bgo bar bya'o zhes bcas so/_/sbrul mgo'i gdengs ka ltar ma yin zhes bya ba ni drug sde rnams sham thabs bgos nas/_lte ba'i khung du phyir
[\[138a.5\]]bzlog cing 'phyang ba sbrul mgo lta bur gyon pa dang /_khyim bdag dag 'phya ste/_'phags pa dag rgyan po pa ni de bzhin gyon te de lta bu mi rigs so zhes 'phya ba las snyan du bdas nas/_sham thabs sbrul mgo'i gdengs ka ltar ma yin par bgo bar bya zhes bcas so/_/sham thabs rnam pa bdun lta bu'i skyon spangs
[\[138a.6\]]te/_zlum por bgo bar bslab par bya'o zhes bka' stsal pa dang /_dge slong rnams chos gos ji ltar gyon pa ni mi shes nas/_chos gos zlum por bgo bar bslab par bya'o zhes bka' stsal pa dang /_drug sde rnams chos gos rtsengs par gyon te phus mo las 'das par gyon pa mi mdzes te/_dwa dang nal gyi bu
[\[138a.7\]]dang /_rgyan po ba ni de ltar gyon te de lta bu ni mi rigs so zhes 'phya ba las snyan du bdas te/_khyim bdag 'phya ba ni yus te chos gos ha cang ma rtsengs par bgo bar bslab par bya'o zhes 'dul ba la bslab pa'i gnas bcas so/_/chos gos ma rtsengs par gyon cig ces bka' stsal pa dang /_drug sde rnams chos
[\[138b\]]
[\[138b.1\]]gos ha cang 'jol zhing sham thabs las mar thal bar gyon pa dang /_'phags pa dag de lta bu ni yul ka ta na bud med dang /_rigs kyi mna' ma rnams ni de ltar gyon te/_de lta bu gyon pa ni mi rigs te ha cang nar bar ma gyon cig ces 'phya ba las snyan du bdas te/_khyim bdag dag 'phya ba yus te chos gos
[\[138b.2\]]ha cang 'jol ba ma yin par bgo bar bslab par bya'o zhes bcas so/_/de bas na chos gos ha cang rtsengs pa yang ma yin/_'jol ba yang ma yin par zlum por bgo bar bya'o zhes gsungs so/_/shin tu bsdams zhes bya ba ni drug sde rnams rkang lag kyog cing khyim pa'i der dong ba dang /_dad pa'i bram ze
[\[138b.3\]]dag na re 'phags pa dag 'byung po dang /_chang gis smyos pa dang /_sha zas zin pa rnams ni de ltar 'gro'o zhes 'phya ba las snyan du bdas te/_lus shin tu bsdams nas khyim pa'i khyim du 'gro bar bya'o zhes bcas so/_/legs par bgos par zhes bya ba ni drug sde dag chos gos brtul te phrag pa la
[\[138b.4\]]gzar nas grong du 'gro ba dang /_khyim bdag rnams ni de ltar 'gro'o zhes 'phya ste/_'phags pa dag gyad rnams gyad sar 'gro ba ni de bzhin te/_de ltar mi rigs kyis ma 'gro zhig ces 'phya ba las snyan du bdas nas/_legs par bgos te 'gro bar bya'o zhes 'dul ba la bslab pa bcas so/_/
[\[138b.5\]]sgra bskyungs zhes bya ba ni drug sde rnams ca co 'don cing grong du 'dong ba dang /_dad pa'i bram ze dang khyim bdag dag 'phya ste/_'phags pa dag chang gis myos pa dang /_byis pa chung ngu rnams de bzhin 'dong ste/_de ni mi rigs so zhes 'phya ba las snyan du bdas te/_sgra bskyungs la khyim pa'i khyim du 'gro
[\[138b.6\]]bar bya'o zhes bcas so/_/mig g.yeng bar mi bya ba ni drug sde rnams mig yan man du g.yengs shing 'gro bas na/_dad pa'i khyim bdag dag 'phya bar gyur pa las snyan du bdas nas/_mig g.yengs shing ma 'gro zhig ces bka' stsal pa dang /_drug sde rnams mig btsums shing 'gro ba las rta
[\[138b.7\]]dang /_shing rta 'dren pa dag dang thug par gyur nas sa la 'gyel te mi gtsang ba dang /_'dam rdzab kyis gos par gyur te/_khyim bdag dang bram ze dag 'phya ba las snyan du bdas nas/_mig mi btsums mi g.yeng bar gnya' shing gang tsam du blta zhing khyim pa'i khyim du 'gro bar bya'o zhes
[\[139a\]]
[\[139a.1\]]gsungs so/_/mgo mi g.yogs pa zhes bya ba ni drug sde rnams mgo g.yogs nas khyim du dong ba dang /_khyim bdag rnams 'phya ste rigs kyi mna' ma na ba rnams ni de bzhin dong ste/_'phags pa rnams de lta bu ni mi rigs so zhes 'phya ba las snyan du bdas te/_mgo mi g.yogs
[\[139a.2\]]par grong du 'gro bar bya'o zhes bcas so/_/mi brdze ba zhes bya ba ni drug sde rnams sham thabs brdzes te khyim du 'dong ba dang /_khyim bdag rnams kyis 'phags pa dag skyes pa bshang gci bya ba'am/_'dam rdzab dang chu yod na de ltar bya'i de lta bu med pa la ni mi rigs so zhes 'phya ba las snyan du bdas nas/_
[\[139a.3\]]mi brdze bar khyim pa'i khyim du 'gro bar bya'o zhes bslab pa bcas so/_/gos mi gzar bar 'gro zhes bya ba ni drug sde rnams chos gos gyon pa slar gzar te dong ba las/_khyim bdag na re rgyan po pa dang /_nal gyi bu dag ni de ltar 'dong gis 'phags pa dag ci'i phyir de ltar dong zhes 'phya ba las snyan du bdas nas/_
[\[139a.4\]]chos gos mi gzar bar khyim du 'gro bar bya'o zhes bslab pa bcas so/_/chos gos gnya' gang du bsnol zhing 'gro ba ni drug sde rnams chos gos bgos nas gnya' gang du bsnol nas grong du dong ba dang /_bram ze dang khyim bdag dag 'phya ste/_'phags pa dwa dang nal gyi bu dag ni de bzhin dong ste/_de lta bu mi
[\[139a.5\]]rigs so zhes 'phya ba las snyan du bdas te/_gnya' gong du bsnol te grong du mi 'gro bar bya'o zhes bcas so/_/phrag pa gnyis kar mi gzar bar 'gro zhes bya ba ni drug sde rnams gos phrag pa gnyis ka la gzar nas 'gro ba las khyim bdag rnams na re/_'phags pa dag g.yog byed pa ni de ltar byed de de
[\[139a.6\]]lta bu mi rigs so zhes 'phya ba las snyan du bdas nas phrag pa gnyis ka la mi gzar bar grong du 'gro bar bslab par bya'o zhes bslab pa bcas so/_/brang bas 'gro ba ma yin zhes bya ba ni drug sde rnams rkang pa'i brang bas khyim du dong ba dang /_khyim bdag dag 'phya ste/_'phags pa byis pa chung ngu
[\[139a.7\]]shing la rtse ba dang /_rkang pa'i mthil sa pa rnams ni de ltar 'gro ste/_de lta bu ni mi rigs so zhes 'phya ba las snyan du bdas te/_brang bas grong du mi 'gro bar bya'o zhes bslab pa bcas so/_/'jal thabs su 'gro bar mi bya zhes bya ba ni drug sde rnams gom pa 'jal thabs su grong du dong ba la/_khyim
[\[139b\]]
[\[139b.1\]]bdag dag 'phya ste de lta bu ni 'jig rten na bzo bo dang /_phya mkhan rnams de ltar byed de de ltar ma bzhud cig ces 'phya ba las snyan du bdas te/_grong du gom pa brkyang zhing 'jal thabs su 'gro bar mi bya'o zhes bslab pa bcas so/_/mi mchod par 'gro bar bya ba ni drug sde rnams shing thags de dag la
[\[139b.2\]]mchod zhing dong bas bram ze dang khyim bdag dag 'phya ste/_'phags pa dag 'jigs shing skrag pa ni de ltar dong ste/_de lta bu mi rigs kyis de ltar ma byed cig ces 'phya ba las snyan du bdas te/_khyim bdag 'phya ba yus kyi gong bu dang /_shing thags la mchong zhing ma 'gro bar lam du deng la mi mchong
[\[139b.3\]]bar grong du 'gro bar bya'o zhes bslab pa bcas so/_/tsog phur ma yin zhes bya ba ni drug sde rnams tsog pur 'dong pas/_khyim bdag dag 'phya ste de lta bu ni rgan po dang rkang nad can dang /_byis pa chung ngu rnams 'gro mi nus pa ni de bzhin du 'gro ste/_'phags pa dag de lta bu ni mi rigs so zhes 'phya
[\[139b.4\]]ba las snyan du bdas te/_tsog pur 'gro zhing grong du mi 'dong bar bslab par bya'o zhes bslab pa bcas so/_/dkur mi brten par 'gro bar bya zhes bya ba ni drug sde rnams dkur brten zhing 'gro ba dang khyim bdag dag 'phya ste/_tshong dpon dang ded dpon dag ni de ltar 'gro ste/_'phags pa rnams
[\[139b.5\]]de ltar 'gro ba mi rigs so zhes 'phya ba las snyan du bdas te/_dkur mi brten par grong du 'gro bar bya'o zhes bslab pa bcas so/_/lus mi bsgyur bar 'gro bar bya ba ni drug sde rnams lus bsgyur zhing grong du dong ba dang /_dad pa'i khyim bdag dag 'phya ste/_'phags pa dag gzugs kyis
[\[139b.6\]]'tsho ba dang /_bal glang mo dag de ltar dong ste/_de lta bu mi rigs so zhes zer ba las snyan du bdas te/_lus mi bsgyur bar khyim pa'i khyim du 'gro bar bya'o zhes bslab pa bcas so/_/lag pa mi kyog par 'gro bar bya zhes bya ba ni drug sde rnams lag pa 'khyugs ka byed cing grong du dong bas
[\[139b.7\]]khyim bdag dag 'phya bar gyur te/_'phags pa dag byis pa chung ngu dang /_dwa dang smyon pa rnams ni de ltar dong ste/_mi rigs so zhes 'phya ba las snyan du bdas te/_lag pa'i 'khyugs ka mi bya bar khyim pa'i khyim du 'gro bar bslab par bya'o zhes bcas so/_/mgo mi bsgyur bar 'gro
[\[140a\]]
[\[140a.1\]]bar bya zhes bya ba ni drug sde rnams mgo bsgyur zhing grong du dong ba las khyim pa dag 'phya ste/_'phags pa dag glang po che dang /_rtsangs pa dag ni de ltar 'gro zhes 'phya ba las snyan du bdas te/_mgo mi bsgyur bar khyim pa'i khyim du 'gro bar bslab par bya'o zhes bslab pa bcas
[\[140a.2\]]so/_/phrag pa mi sprad par 'gro'o zhes bya ba ni drug sde rnams grong du dong ba dang /_de na mi zhig spos kyis bskus me tog gis btags te/_'gro ba drug sde dag gis mthong nas dga' bo dang bsnyen dga' bo bskran pa 'di mi dga' bar bya'o zhes nas phrag pa sprad de phul bas de yang sa la 'gyel to/_/de mi snyan par 'phya
[\[140a.3\]]ba las snyan du bdas te/_khyim pa 'phya ba ni rigs par 'phyas pas/_phrag pa sprad cing khyim pa'i khyim du mi 'gro bar bslab par bya'o zhes bslab pa bcas so/_/lag pa mi sbrel bar 'gro bar bya zhes bya ba ni drug sde rnams grong du dong ba dang /_skyes pa zhig me tog dang /_spos kyis brgyan nas 'jig rten
[\[140a.4\]]la ngom bzhin du 'ong ba dang /_drug sde dag gis mthong nas de mi dga' bar bya'o zhes nas/_de dag lag pa sbrel te phul ba dang sa la 'gyel to/_/de yang bdag gis nongs pa ci bgyis zhes smod pa las snyan du bdas nas/_khyim pa 'phya ba ni yus te/_lag pa sbrel bar khyim pa'i khyim du 'gro bar mi
[\[140a.5\]]bya'o zhes bslab pa bcas so/_/ma bsgo bar khyim pa'i stan la mi 'dug ces bya ba ni mnyan du yod pa na bram ze zhig gtsang sbra la dga' ste/_mal sgo khang du bcas nas der bu mo zhig sbrang yab thogs te/_sbrang ma skrod du bcug pa dang bsnyen dga' bo bsod snyoms la bram ze de'i mal sgor 'ongs te bu
[\[140a.6\]]mo song ste/_bram ze la bsnyen dga' bo sgo na 'dug gi sbron cig ces bsgo ba dang /_bdag ni sbrang ma skrod pas mi mchi'o zhes smras pa dang /_ngas skad cig bsrung gis song shig ces nas de song ba dang /_bsnyen dga' bos rkang pa de'i mal gyi steng du bzhag ste 'dug go/_/bram ze yang nang nas byung ste
[\[140a.7\]]'ongs pa dang /_des rkang pa bzhag pa mthong nas de na re 'phags pa bdag ni gtsang sbra la dga' ba lags te/_ci'i phyir lhag ma dang bcas par nga'i mal na 'dug ces 'phya zhing smod pa las snyan du bdas te 'phya ba ni rigs par 'phyas pas/_da phyin chad khyim pas ma bsgo bar stan la mi 'dug par bya'o
[\[140b\]]
[\[140b.1\]]zhes bslab pa bcas so/_/stan la ma brtags par 'dug par mi bya zhes bya ba ni mnyan du yod pa na 'char ka skabs skabs su gtum mo'i gnas der chos 'chad cing 'gro'o/_/phyi zhig na gtum mo la bu gcig btsas te/_de'i tshe ring bar 'dug pa'i phyir ras dkar pos g.yogs te/_drang
[\[140b.2\]]srong gi stan la bzhag pa dang /_phyis 'char ka 'ongs te/_stan la ma brtags par 'dug pas bu de dus las 'das so/_/de dag mya ngan byed cing mi snyan par zer ba snyan du bdas te/_khyim pa'i stan la ma brtags par 'dug tu mi gnang bar bcas so/_/lus thams cad kyi lcid kyis
[\[140b.3\]]phab ste 'dug par mi bya ba ni bcom ldan 'das mngon par byang chub nas ser skya'i gnas na/_btsun mo grags 'dzin ma'i der bshos gsol ba'i tshe/_tshe dang ldan pa 'char kas grags 'dzin ma bshos 'drim pa'i rkang pa la rkang pas brdegs te btang ngo /_/de yang mi dga' ste phyin chad de
[\[140b.4\]]lta bu mi byed par bya ba'i phyir grags 'dzin mas khri rgyud ma btags pa'i steng gos kyis g.yogs nas bzhag ste/_'char ba bos shig ces bu mo zhig mngags nas 'char ka yang rnyed pa zhig grub snyam ste myur zhing rengs par 'ongs nas/_khyed kyis nga la ci sbyin zhes byas pa dang /_khri la bzhugs
[\[140b.5\]]shig dang /_phye dang zho phor gang gsol lo zhes pa dang /_khri de yang dbang mod ces 'char kas smras na khri de mi gsol lo zhes nas 'char kas kyang phye dang zho phor gang lag tu blangs nas/_khri'u de chag go snyam du bsams te steng du ljid kyis phab ste drag tu 'dug pa dang /_khri'u rgyud med pas na nub ste/_
[\[140b.6\]]phye phor gang dang zho phor gang yang de'i gdong du bo nas de dag gad mo byung ste/_'char ka'i rkang pa nas bzung nas rdzing bu'i nang du bor ro/_/'char ka yang langs te chos gos gcu zhing 'dug pa dang /_dge slong dag gis mthong ste/_ci nyes zhes smras na/_ngas khar song rtsed mo zhig byas na di ring
[\[140b.7\]]gnod pa de dang 'dra bar byas zhes byas pa dang /_de dang 'dra bas snyan du bdas te/_khyim pa'i khyim du stan la ljid kyis phab ste mi 'dug par bya'o zhes bcas so/_/rkang pa mi bsnol bar 'dug par bya zhes bya ba ni/_drug sde rnams rkang pa bsnol zhing 'khod pa dang /_khyim bdag dag gis
[\[141a\]]
[\[141a.1\]]'phags pa dag dra dang nal gyi bu dag ni 'di ltar 'khod de/_de lta bu mi rigs so zhes 'phya ba las snyan du bdas te/_'phya ba yus kyis khyim pa'i khyim du rkang pa mi bsnol bar bya'o zhes bcas so/_/brla mi bsnol bar 'dug ces bya ba ni drug sde rnams brla bsnol nas 'khod
[\[141a.2\]]pa dang /_'phags pa dag dwa dang nal gyi bu dag ni de bzhin du 'khod de/_de lta bu mi rigs so zhes 'phya ba las snyan du bdas te/_khyim pa ni rigs par 'phya'o zhes te/_grong du brla bsnol te mi 'dug par bslab par bya'o zhes bcas so/_/long bu'i steng du long bu mi gzhag par bya zhes bya ba ni drug sde
[\[141a.3\]]rnams long bu'i steng du long bu'i steng du long bu bzhag ste 'khod pa dang /_khyim bdag dag na re 'phags pa dag rgyan po pa dang nal gyi bu dag ni de ltar 'khod de mi rigs so zhes 'phya ba las snyan du bdas te/_khyim pa 'phya ba ni rigs par 'phyas/_khyim pa'i khyim du long bu'i steng du long bu mi gzhag par bslab
[\[141a.4\]]par bya'o zhes bcas so/_/rkang pa bkug ste 'dug par mi bya zhes bya ba ni drug sde rnams rkang pa bkug ste 'dug pa dang /_dge bsnyen ma rnams phyag 'tshal na de dag nad med par gyur cig ces mi zer nas/_de dag gis smras pa/_bdag cag la nad med cig ces ci'i phyir mi gsung zhes byas pa dang /_
[\[141a.5\]]nged kyi rkang pa gnyis la phyag ma byas so zhes byas pa dang /_de dag gis rkang pa gnyis la phyag 'tshal ba dang /_de dag gis bud med kyi rkub la mthos 'jal zhing rkub tshos che ba la ltos zhes zer ba las de dag ngo tsha ste mi smra bar 'khod de/_de ltar gyur pa snyan du bdas te grong du rkang pa mi dgug
[\[141a.6\]]par bya'o zhes bcas so/_/rkang pa gdangs shing mi 'dug par bya zhes bya ba ni drug sde rnams rkang pa gdangs shing 'dug pa la dge bsnyen ma dag phyag 'tshal ba na de dag nad med cig ces rdzogs par mi zer nas/_'phags pa ci'i slad du mi gsung zhes byas na/_khyed kyis nged kyi rkang pa gnyis
[\[141a.7\]]la phyag ma byas so zhes pa dang /_de dag yang rkang pa gnyis la phyag byed pa dang /_rkub la mthos 'jal ba dang de dag 'phya ba snyan du bdas nas/_rkang pa gdangs shing 'dug par mi bya'o zhes bcas so/_/mdoms mi snang bar 'dug par bya zhes zer ba ni drug sde rnams mdoms snang bzhin du
[\[141b\]]
[\[141b.1\]]grong na 'khod cing sgren mor 'khod pas na bram ze dang /_khyim bdag dag 'phya ba snyan du bdas nas mdoms mi snang bar grong du 'dug par bya'o zhes bcas so/_/legs par zas blang bar bya zhes bya ba ni yul sbal dkar can na rgyal bu rtogs ldan gyis khang bzangs pad mo'i tshon brgya rtsa gcig gis sa gzhi la
[\[141b.2\]]bris pa zhig brtsigs te/_der dge 'dun rnams bshos la spyan drangs pa dang /_rgyal bu nyid ni chos la dad 'khor rnams chos la ma dad pas de dag gis la du 'drim pa'i tshe la du bskyur bas lhung bzed chag ste drug sde rnams kyis de dag mi dga' bar bya'o zhes nas/_'bras dang tshod ma 'drim
[\[141b.3\]]pa'i tshe lhung bzed gang bas tshod ma de dag sa la bo nas/_de dag gis 'phags pa rgyal bu rtogs ldan gyi khang bzangs tshon sna tshogs brgya rtsa gcig gis bris pa ma rung bar gyur to/_/drug sde rnams kyis smras pa/_bkren pa khyed kyis ma rung bar sems na/_dge 'dun de dag gi lhung
[\[141b.4\]]bzed ji ltar bya zhes pa las snyan du bdas te/_zas legs par blang bar bya'o zhes bslab pa'i gnas bcas so/_/mu dang kha da chad du ma yin zhes bya ba ni drug sde rnams rtogs ldan gyi khyim du lhung bzed gang bar blangs pas de dag kyang tshod ma gar blugs zhes byas pa dang de nyid du'o zhes
[\[141b.5\]]byas te blugs pa dang bo nas de dag gis khang bzangs ma rung bar byas zhes pa las rtogs ldan dang khyed cag nyid kyang 'di la chags pas na yi dwags lba ba can du 'gyur ro zhes byas pa dang /_de dag mi dga' zhing 'phya ba las snyan du bdas te/_bka' stsal pa/_mu dang kha da chad du zas mi blang bar
[\[141b.6\]]bya zhes bslab pa bcas so/_/tshod ma dang mnyam par ma yin zhes bya ba ni drug sde rnams rtogs ldan gyi khyim du lhags te/_de dag gi sngon du tshod ma byin na lhung bzed gang bar blangs so/_/phyis 'bras byin pa yang de nyid du bzed pa dang /_ma shong ste bo bas na khang pa ma rung zhes khyim
[\[141b.7\]]bdag 'phya ba las snyan du bdas te/_bka' stsal pa/_tshod ma dang mnyam par mi blang bar bya'o zhes bslab pa bcas so/_/zas mthar chags su blang bar bya zhes bya ba ni drug sde rnams zas za ba'i tshe tshod ma mi len te/_phyis ring du song ba dang 'bod cing tshod ma len pas tshod ma snga phyir
[\[142a\]]
[\[142a.1\]]'phrul bar gyur pa snyan du gsol nas/_bka' stsal pa/_zas mthar chags su blang bar bya'o zhes bcas so/_/lhung bzed blta zhing bza' bar bya zhes bya ba ni mnyan du yod pa na/_khyim bdag cig gis sangs rgyas 'khor dang bcas pa bshos la spyan drangs te/_yon
[\[142a.2\]]bdag gis khur ba 'drim pa'i tshe/_'phags pa dag zhal zas zhim po gsol gyis phye mang du ma len cig ces byas pa dang /_drug sdes phye mang du blangs so/_/rgan rims la khur ba dag 'drim pa'i tshe drug sde dag gi 'og na rgan zhugs shig 'dug pa de gong du rgan rims la lta ba'i tshe/_
[\[142a.3\]]drug sdes zan chang chang pos lhung bzed bkang ngo /_/khyim bdag des khur ba 'drim pa'i tshe rgan zhugs la byin pa dang /_lhung bzed lci bas sa la lhung ngo /_/yon bdag gis smras pa/_'phags pa ci'i phyir phye mang du len bdag gis ma blangs so/_/'o na sus blangs/_de ltar gtol med do
[\[142a.4\]]zhes byas pa dang /_drug sde dag gis smras pa/_khyim bdag ma thos sam rgyal po dag la so yul du zhag bdun gyi bar du nor dbyig gi char 'bab pa de bzhin du/_rgan zhugs de la gang zan chang chang por char bab po zhes byas pa dang /_de dag cang mi smra bar 'dug go/_/de ltar gyur pa snyan du bdas
[\[142a.5\]]nas/_de lta bas na lhung bzed la blta bar bya'o zhes bcas so/_/bza' bca' ma 'ongs par lhung bzed mi bzed par bya zhes bya ba ni drug sde rnams bsod snyoms la zhugs pa na zas ma byin par de dag lhung bzed sngar bzed cing 'khod pas dad pa'i bram ze dang khyim bdag dag 'phya ste/_ci'i phyir na
[\[142a.6\]]bca' ba dang bza' ba ma byin par lhung bzed bzed ces 'phya ba la snyan du bdas nas/_bca' ba dang bza' ba ma 'ongs par lhung bzed mi bzed par bya zhes bslab pa bcas so/_/yang 'dod pa'i phyir 'bras chan gyis tshod ma mi dgab par bya zhes bya ba ni mnyan du yod pa na ste/_khyim bdag cig
[\[142a.7\]]gis bcom ldan 'das dge slong gi 'khor dang bcas pa bshos la spyan drangs pa de na/_khyim bdag gis 'bras ni mang tshod ma ni nyung ngu byas pa dang /_drug sde rnams kyis tshod ma 'bras kyis g.yogs te bzhag pa dang /_khyim bdag gis 'bras mthong ste/_tshod ma mchis sam zhes smras pa dang /_khyim bdag
[\[142b\]]
[\[142b.1\]]de nyid la ltos zhes nas tshod ma yang byin no/_/dge slong lha khang du dong ste khyim bdag de'i zan ni bzang ste/_tshod ma ni nyung ngo /_/zhes gtam 'dzer ba de na/_drug sde rnams na re nged kyis ni mang du thob ste/_'bras chan gyis tshod ma bkab bo zhes byas pa dang /_dge slong dag 'phya ba las snyan
[\[142b.2\]]du bdas te/_'bras chan gyis tshod ma mi dgab par bslab par bya'o zhes bslab pa bcas so/_/tshod mas 'bras chan mi dgab par bya'o zhes bya ba ni mnyan du yod pa na khyim bdag cig gis sangs rgyas 'khor dang bcas pa bshos la spyan drangs pa de na/_khyim bdag gis tshod ma ni mang
[\[142b.3\]]'bras chan ni nyung ngu byas pas drug sde rnams kyis tshod mas 'bras chan bkab pas khyim bdag gis tshod ma mthong ste/_'phags pa 'bras ma mchis sam zhes byas pa dang /_khyim bdag de nyid la ltos zhes nas des yang 'bras byin no/_/dge slong de dag yang lha khang du phyin nas/_khyim bdag
[\[142b.4\]]des tshod ma ni mang du sbyar na/_'bras chan ni nyung ngu zhes pa dang /_drug sde dag na re nged kyis ni 'bras mang du thob bo/_/de lta bu dbang ngam zhes pa dang snyan du bdas te/_tshod mas 'bras chan mi dgab par bslab par bya'o zhes bslab pa bcas so/_/legs par zas bza' bar bya'o zhes bya ba ni drug sde
[\[142b.5\]]rnams sle ma phyo zhing zan za ba dang /_'phags pa dag byis pa chung ngu dang /_gzugs kyis 'tsho ba ni de ltar byed de/_de lta bu ma byed cig ces khyim bdag dag 'phya ba las snyan du bdas te/_legs par zas bza' bar bya'o zhes bslab pa bcas so/_/kham ha cang chung ba yang ma yin pa zhes bya
[\[142b.6\]]ba ni drug sde rnams grong du zan za ba na kham chung ngu nas zan za bas dad pa'i khyim bdag dag 'phya ste/_byis pa chung ngu dang rigs kyi mna' ma dag ni de ltar za'o zhes 'phya ba las snyan du bdas te/_kham ha cang chung ba yang ma yin pa kham ran par bza' bar bya'o zhes bslab pa'i gnas bcas so/_/
[\[142b.7\]]kham ha cang chen po yang ma yin par bza' ba zhes bya ba ni drug sde rnams grong du zan za ba na kham ha cang cher bza' bas khyim bdag dag 'phya ste/_'phags pa dag ltogs pa dang sprang po ni de bzhin du bza' bas de ltar ma gsol cig ces 'phya ba las snyan du bdas te/_kham ha cang chen po yang ma
[\[143a\]]
[\[143a.1\]]yin chung ngu yang ma yin par kham ran par bza' bar bya'o zhes bslab pa'i gnas bcas so/_/kham ma gzas par kha mi gdangs par bya zhes bya ba ni mnyan du yod pa na khyim bdag cig gis bcom ldan 'das 'khor dang bcas pa bshos la spyan drangs pa dang /_drug sde'i 'og na rgan
[\[143a.2\]]zhugs shig 'dug ste/_de yang kha gdangs nas rgan rims la lta ba dang bsnyen dga' bos de'i khar bong ba gcig bcug ste sngar de zo shig ces byas pa dang snyan du bdas nas/_kham ma gzas par kha mi gdangs par bya ba zhes bslab pa bcas so/_/kha kham gyis bkang ste mi smra bar bya'o zhes bya ba ni
[\[143a.3\]]drug sde rnams kha kham gyis bkang ste smra bas/_/nga ro nyams shing mi snyan par gyur pa snyan du bdas te bka' stsal pa/_kha kham gyis bkang ste mi smra bar bya'o zhes bslab pa bcas so/_/tsug tsug mi byed ces bya ba ni mnyan du yod pa na khyim bdag cig gis bcom ldan 'das 'khor dang bcas pa
[\[143a.4\]]bshos la spyan drangs pa dang /_des tshod ma shin tu mngar bar sbyar bas drug sde rnams rkan sgra gtogs pas tshong ma shin tu skyur ro zhes byas pa dang /_khyim bdag de skyengs pas snyan du bdas te/_bka' stsal pa/_tsug tsug mi bya bar bza' bar bya'o zhes bcas so/_/balcag balcag mi bya bar
[\[143a.5\]]bza' zhes bya ba ni mnyan du yod pa na ste/_khyim bdag cig gis bcom ldan 'das 'khor dang bcas pa bshos la spyan drangs pa'i tshe/_tshod ma shin tu skyur bar sbyar ba dang /_drug sde rnams rkan sgra phyung ste/_shin tu tshod ma mngar ro zhes byas pa las/_khyim bdag skyengs pas snyan du bdas
[\[143a.6\]]nas bka' stsal pa/_balcag balcag mi bya bar zas bza' bar bya'o zhes bslab pa bcas so/_/hu hu mi bya zhes bya ba ni mnyan du yod pa na khyim bdag cig gis bcom ldan 'das 'khor dang bcas pa bshos la spyan drangs pa de na khyim bdag de snod spyad nyung bas 'bras chan rnams rkon bur
[\[143a.7\]]blugs te bzhag pas drod che bar gyur to/_/drug sde rnams 'bras de ni grang gi dbugs kyis bsros la zo shig zer ba khyim bdag gis thos te skyengs pa las snyan du bdas te/_bka' stsal pa/_hu hu mi bya bar zas bza' bar bya'o zhes bslab pa bcas so/_/phu phu mi bya bar bza' bar bya zhes bya ba ni
[\[143b\]]
[\[143b.1\]]mnyan du yod pa na khyim bdag cig gis bcom ldan 'das 'khor dang bcas pa bshos la spyan drangs te/_'bras bcos nas re lde'i sting du bzhag pa dang grangs par gyur te/_drug sde dag na re 'bras de ni rab tu tsha bas phu phu zhes gyis la zo shig ces byas pa las khyim bdag skyengs pas snyan du bdas nas/_phu phu mi bya
[\[143b.2\]]bar zas bza' bar bya'o zhes bslab pa bcas so/_/lce phyung ste zas mi za bar bslab par bya zhes bya ba ni khyim bdag ni der zan za ba'i tshe lce phyung nas blta zhing mchu ldag pa dang dge slong dag gis tshe dang ldan pa dag lce phyung nas bltar ci yod ces byas pa dang /_de dag gis smras pa 'ga' zhig nang du mi 'jug grang snyam nas
[\[143b.3\]]bltas so zhes byas pa dang /_de dag 'phya bar gyur pa las snyan du bdas te/_bka' stsal pa/_lce phyung ste zas mi za bar bya'o zhes bslab pa bcas so/_/'bru nas tha dad du mi dbye bar zas bza' bar bya'o zhes bya ba ni drug sde po rnams grong du zan za ba na 'bras kyi 'brum bu gtor nas thu zhing za ba dang /_dad
[\[143b.4\]]pa'i khyim bdag dag 'phya ste/_byis pa chung ngu dang nal gyi bu dag de ltar za ste/_'phags pa dag de bzhin ma za cig ces 'phya ba las snyan du bdas te/_bka' stsal pa/_'bru nas tha dad mi dbye bar bza' bar bya'o zhes bslab pa bcas so/_/'phyas mi gdags par zas bza' bar bya zhes bya ba ni drug sde rnams
[\[143b.5\]]khyim pa'i khyim du zan za ba'i tshe/_dga' bo bsnyen dga' bo tshod ma de ni skyur ro/_/'di ni mngar ro zhes byung ba las snyan du bdas te/_bka' stsal pa/_'phyas mi gdags par zas bza' bar bya'o zhes bslab pa bcas so/_/mkhur ba mi spo bar zas bza' bar bya'o zhes bya ba ni drug sde rnams grong du zan za ba'i tshe/_kham 'gram g.yas
[\[143b.6\]]g.yon du spo zhing za ba dang khyim bdag dag 'phya te/_byis pa chung ngu dang mu to ba dag ni de bzhin du za ste/_'phags pa dag mi rigs so zhes bya ba las snyan du bdas te/_bka' stsal pa/_mkhur ba mi spo bar zas bza' bar bya'o zhes bslab pa bcas so/_/rkan mi gtogs shing zas bza' bar bya zhes bya ba ni drug sde rnams grong
[\[143b.7\]]du zan za ba'i tshe rkan sgra gtogs shing bza' ba khyim bdag dag 'phya ba las snyan du bdas nas/_/bka' stsal pa/_rkan mi gtogs par zas bza' bar bya'o zhes bslab pa bcas so/_/kham 'phror gcod cing zas mi za bar bya'o zhes bya ba ni drug sde rnams khyim bdag gi de na zan za ba'i tshe kham blangs nas phyed ni khar
[\[144a\]]
[\[144a.1\]]bcug phyed ni lhung bzed du 'dor bas khyim bdag dag 'phya ste/_'phags pa dag byis pa chung ngu dang gzugs kyis 'tsho ba rnams ni 'di ltar bza'o zhes bya ba las snyan du bdas te/_bka' stsal pa/_kham 'phror byas shing zas mi bza' bar bya'o zhes bslab pa bcas so/_/lag pa mi ldag par zas bza'
[\[144a.2\]]bar bya'o zhes bya ba ni drug sde rnams khyim pa'i khyim du zas za ba'i tshe/_lag pa la zas dam pa nyid chags so zhes nas bldags pa las/_dge slong dag gis lag pa ldag par mi rigs so zhes 'phya ba las snyan du bdas te/_bka' stsal pa/_lag pa mi ldag par zas bza' bar bya'o zhes bslab pa'i gnas bcas
[\[144a.3\]]so/_/lhung bzed mi byogs par bya zhes bya ba ni drug sde rnams kyis grong na zan za ba'i tshe/_lhung bzed phyogs pa dang tshe dang ldan pa de lta bu'i mi mdzes pa ci byed ces byas pa dang /_gang kha zas dam pa nyid ni 'di la lus so zhes pa las snyan du bdas nas/_bka' stsal pa/_lhung bzed mi byogs par bya'o zhes 'dul ba la bslab pa'i
[\[144a.4\]]gnas bcas so/_/lag pa mi sprugs par bslab par bya zhes bya ba ni drug sde rnams grong na zan za ba'i tshe lag pa sprugs pa dang /_dge slong dag la lag pa'i chu zer gyis phog pa dang /_de dag 'phya ba las snyan du bdas te/_bka' stsal pa/_lag pa sprugs shing zas mi bza' bar bya'o zhes bslab pa'i gnas bcas so/_/
[\[144a.5\]]lhung bzed mi bskyams par bya zhes bya ba ni drug sde rnams kyi gan na dge sbyong sbyar ma ngur kha zhig gon zhing 'dug pas drug sde rnams na re dga' bo bsnyen dga' bo bkren pa 'di'i snying lam na sbyar ma 'di lta bu bdag cag gis ma bgos snyam sems kyis/_de mi dga' bar bya'o zhes nas lhung bzed bkru ba'i chus chos gos de ma rung
[\[144a.6\]]bar byas so/_/de nas de 'phya ba las snyan du bdas te/_bka' stsal pa/_lhung bzed mi bskyams par bya'o/_/zhes bslab pa'i gnas bcas so/_/mchod rten 'dra bar sbrus te zas mi bza' bar bya'o zhes bya ba ni mnyan du yod pa na khyim bdag cig 'dug pa de dag gcer bu ba la ma dga' ba las/_phyis sangs rgyas la dga' bar
[\[144a.7\]]gyur nas dge 'dun spyan drangs nas/_des phye brims pa dang /_drug sde dag gis phye ba rdzis te mchod rten 'dra bar byas nas bzhag go/_/phyis la phug brims pa dang /_de yang bu gu brkos nas srog shing 'dra bar byas so/_/de nas khur ba brims pa dang /_de yang la phug gi steng du gdugs lta bur byas nas dga' bo bsnyen dga' bo 'di ni ngan 'gro
[\[144b\]]
[\[144b.1\]]rdzogs byed kyi mchod rten no zhes 'dzer to/_/de nas yang de bshig ste za ba'i tshe/_ngan 'gro rdzogs byed kyi mchod rten bshig go zhes 'dzer cing za ba khyim bdag gis thos nas/_'phags pa dag de lta bu'i sdig pa'i lta ba las slar bzlog ni zin na/_khyed cag 'gyod pa da rung ma byang ngam zhes byas pa dang /_de dag
[\[144b.2\]]cang mi zer bar 'khod do/_/de ltar gyur pa snyan du bdas nas/_mchod rten 'dra bar sprus nas zan mi bza' bar bslab par bya'o zhes 'dul ba la bslab pa'i gnas bcas so/_/drung na 'dug pa'i dge slong gi lhung bzed la 'phyas gdags pa'i phyir mi blta bar bya zhes bya ba ni drug sde rnams grong na zan
[\[144b.3\]]za ba de dag gis gan na/_dge slong zhig mang du za ba la drug sde rnams 'phya nas dga' bo bsnyen dga' bo rgan zhugs 'di mang du za ba la ltos zhes 'dzer ba las snyan du bdas nas bka' stsal pa/_'phya bar sems shing lhung bzed la mi blta bar bya'o zhes bslab pa bcas so/_/lag pa zas dang
[\[144b.4\]]'bags pas chu snod la mi gzung bar bya'o zhes bya ba ni drug sde rnams zan za ba'i tshe lag pa zas dang 'bags pas chu snod la 'dzin pa dang /_dad pa'i khyim bdag dang /_bram ze dag 'phya ste/_dge slong shAkya'i bu dag ni gtsang sbra med pa zhes 'phya ba las snyan du bdas nas bka' stsal pa/_zas
[\[144b.5\]]dang 'bags pa'i lag pas chu snod la mi gzung bar bya'o zhes bslab pa bcas so/_/drung na 'dug pa'i dge slong la chu zas dang 'bags pas mi gtor bar bya zhes bya ba ni drug sde rnams grong na zan za ba las gan na dge slong sbyar ma ngur kha zhig gyon zhing 'dug pa las drug sde rnams kyis bkren pa
[\[144b.6\]]de'i rmi lam na 'u bu cag gis sngon ma gyon snyam gyis mi dga' bar bya'o/_/zhes lag pa zas dang 'bags pa'i chus ma rung bar byas te/_de ltar byas pa snyan du bdas te drung na 'dug pa'i dge slong la zas dang 'bags pa'i chus mi gtor bar bya'o zhes bslab pa bcas so/_/khyim bdag
[\[144b.7\]]'dus pa la ma dris par chu zas dang 'bags pa khyim pa'i khyim du mi dbo bar bya'o zhes bya ba ni yul sbal dkar can du rgyal bu rtogs ldan gyis dge 'dun bshos la spyan drangs nas bshos gsol ba dang /_drug sde po rnams kyis lhung bzed kyi chu de nyid du pho'o/_/zhal zas 'drim pa'i mi
[\[145a\]]
[\[145a.1\]]rnams 'phya ste tshon brgya rtsa gcig gis bris pa'i khang pa ma rung bar byas so zhes 'phya ba las snyan du bdas te/_bka' stsal pa/_zas dang 'bags pa'i chus khyim pa'i khyim du mi dbo bar bya'o zhes bslab pa bcas so/_/ma dris zhes bya ba ni khyim pa 'dug pas 'dir
[\[145a.2\]]pho shig ces zer ba la nyes med do/_/lhung bzed kyi nang du zas kyi lhag ma blugs te mi dor bar bya ba ni/_mnyan du yod pa na bram ze zhig gnas pa'i bu na nas des sman pa la dris pa dang /_bram ze de yang chos la dad pa zhig pas/_lhung bzed bkrus pa'i chus khrus byos shig ces bstan pas bram
[\[145a.3\]]zes dge slong drug sde po'i gan du song nas lhung bzed bkrus pa'i chu bslangs pa dang /_de nyid na snod gcig khyer te 'ong ngo zhes nas de nang du song ste lhung bzed kyi nang du 'bras dang phye dang /_khur ba dang sha lhag ma chu dang bsres te phyir phyung nas bram ze la bstan pa dang /_'phags pa bu shi yang bla'i de
[\[145a.4\]]lta bu'i btsog pas ni mi bkru'o/_/zhes zer ba las snyan du bdas nas bka' stsal pa/_lhung bzed bkrus pa'i chu slong ba la lhung bzed du lhag ma blugs te mi sbyin par bslab par bya'o/_/gal te lhung bzed kyi chu zhig slong na lhung bzed lan gsum khrus la zhal nas gsungs pa'i tshigs su bcad
[\[145a.5\]]pa bklags pas sbyin par bya'o zhes bslab pa bcas so/_/'og gzhi med pa'i sa la lhung bzed mi gzhag par bya zhes bya ba ni mnyan du yod pa na/_dge slong zhig gis 'og gzhi med pa'i sa la lhung bzed gzhag pa na btsas zos pa snyan du bdas te/_bka' stsal ba/_'og gzhi med pa'i sa la lhung
[\[145a.6\]]bzed mi gzhag par bya'o zhes bslab pa bcas so/_/gad kar lhung bzed mi gzhag par bya'o zhes bya ba ni dge slong zhig gis lhung bzed gad kar bzhag pa las snyan du bdas te gad kar lhung bzed mi gzhag par bya'o zhes bslab pa bcas so/_/g.yang sar lhung bzed mi gzhag par bya zhes bya ba ni
[\[145a.7\]]dge slong rnams lhung bzed g.yang sar bzhag pa las rbab tu song gis dogs pa'i phyir/_bka' stsal pa/_g.yang sar mi gzhag par bya zhes bslab pa bcas so/_/dkan gzar por lhung bzed mi gzhag par bya zhes bya ba ni/_dge slong rnams lhung bzed bang rim gyi der bzhag pas de nyid nyes
[\[145b\]]
[\[145b.1\]]par 'gyur ro zhes bka' stsal pa/_lhung bzed bang rim du mi gzhag par bya'o zhes bslab pa bcas so/_/'greng ste lhung bzed mi bkru zhes bya ba ni mnyan du yod pa na/_dge slong zhig 'greng zhing lhung bzed 'khru bas ma byed cig ces dge slong dag gis bsgo na cir 'gyur/_lhung bzed chag par 'gyur
[\[145b.2\]]ro zhes byas na ma btub pas lhung bzed lhung nas chag pas snyan du bdas te/_bka' stsal pa/_'greng ste lhung bzed mi bkru bar bya'o zhes bslab pa bcas so/_/'bab chu drag po'i rgyun las bzlog ste/_lhung bzed kyis chu mi bcu bar bya'o zhes bya ba ni/_dge slong rnams chu bo rgyun drag po las
[\[145b.3\]]yar bzlog ste/_lhung bzed kyis chu bcus pas lhung bzed chus khyer ba las snyan du bdas te/_bka' stsal pa chu'i rgyun las yar bzlog ste lhung bzed kyis chu mi bcu bar bya'o zhes bslab pa bcas so/_/gad ka dang dkan gzar por lhung bzed mi bkru zhes bya ba ni/_gong du gzhag par mi bya
[\[145b.4\]]zhes bya ba dang sbyar te bkru bas bye brag go/_/mi na bar 'dug pa la 'greng ste chos mi bshad ces bya ba ni mnyan du yod pa na ste/_drug sde rnams mi na bar 'dug pa la 'greng bzhin du chos ston pa dang /_dad pa'i bram ze dang khyim bdag dag 'phya ste/_bcom ldan 'das kyis bskal pa grangs med pa
[\[145b.5\]]gsum gyi bar du dka' ba spyad de pha rol tu phyin pa drug rdzogs pas bla na med pa'i ye shes brnyes na khyed ni gus par rim gro med par sa la 'dug pa la chos 'chad dam zhes 'phya ba las snyan du bdas te/_mi na bar 'dug pa la 'greng ste chos mi bshad par bya'o zhes bslab pa bcas so/_/mi na bar
[\[145b.6\]]nyal ba la 'dug ste chos mi bshad par bya'o zhes bya ba ni drug sde rnams mi na bar nyal ba la 'dug ste chos 'chad pas khyim bdag dag 'phya ba las snyan du bdas nas mi na bar nyal ba la 'dug ste chos mi bshad par bya'o/_/zhes bslab pa bcas so/_/mi na bar stan mthon po la 'dug pa la stan
[\[145b.7\]]dma' ba la 'dug ste chos mi bshad par bya ba ni drug sde rnams stan dma' ba la 'dug nas stan mthon po la mi na bar 'dug pa la chos bshad pas khyim pa dag 'phya ba las snyan du bdas nas/_mi na bar stan mthon po la 'dug pa la/_stan dma' ba la 'dug ste chos mi bshad par bya'o zhes bslab pa
[\[146a\]]
[\[146a.1\]]bcas so/_/mi na bar mdun du 'gro ba la phyi nas 'gro zhing chos mi bshad par bya zhes bya ba ni drug sde rnams mnyan du yod pa na mi na bar mdun du 'gro ba las/_phyis mi slebs bzhin du chos 'chad pa las khyim pa 'phya ba las snyan du bdas te/_mi na bar mdun du 'gro ba la
[\[146a.2\]]phyi nas 'gro zhing chos mi bshad par bya'o zhes bcas so/_/mi na bar lam nas 'gro ba la 'gram nas 'gro zhing chos mi bshad par bya'o zhes bya ba ni drug sde rnams ni lam gyi 'gram nas 'gro zhing mi na ba ni lam du 'gro ba la chos 'chad pas khyim pa dag 'phya ba las snyan du bdas te/_mi na bar lam du 'gro
[\[146a.3\]]ba la lam gyi 'gram nas 'gro zhing chos mi bshad par bya'o zhes bcas so/_/mi na bar mgo g.yogs pa la chos mi bshad par bslab par bya zhes bya ba ni drug sde rnams kyis mgo g.yogs pa la chos bshad pa dang /_bram ze dang khyim bdag dag 'phya ste/_bcom ldan 'das kyis bka' stsal
[\[146a.4\]]pa grangs med pa gsum du dka' ba spyad pa brgya stong du mas pha rol tu phyin pa drug rdzogs te/_bla na med pa'i byang chub thob na 'di dag rim gro med pa la chos 'chad do zhes 'phya ba las snyan du bdas te/_mi na bar mgo g.yogs pa la chos mi bshad par bya'o zhes bslab pa bcas so/_/mgo
[\[146a.5\]]g.yogs pa la chos bshad pa ji lta ba bzhin du brdzes pa dang /_gos gzar ba dang /_gos gnya' gong du bsnol ba dang phrag pa gnyis la gzar ba la drug sde rnams chos 'chad pa las bslab pa'i gnas bcas pa ni mgo g.yogs pa ji lta ba bzhin du sbyar ro/_/do ker can dang /_zhwa gon pa la drug
[\[146a.6\]]sde rnams chos 'chad pas bram ze dang /_khyim bdag dag 'phya ba las snyan du bdas te/_mi na bar do ker can dang zhwa gyon pa la chos mi bshad par bya'o zhes bslab pa bcas so/_/do ker can dang zhwa gyon pa la ji lta ba bzhin du/_cod pan can dang /_phreng ba can dang /_thod bcings pa la mi na
[\[146a.7\]]bar chos mi bshad par bya'o zhes bya ba'i bar du rgyas par sbyar ro/_/mi na bar glang po che zhon pa la chos mi bshad par bya ba ni drug sde rnams glang po che zhon pa la chos bshad pa dang /_dad pa'i khyim bdag dag 'phya ste/_'phags pa dag bcom ldan 'das kyis bskal pa grangs med pa gsum
[\[146b\]]
[\[146b.1\]]du dka' ba spyad pas bla na med pa'i byang chub brnyes na de lta bu ma gus par rim gro med pa la chos 'chad dam zhes 'phya ba las snyan du bdas nas/_bka' stsal pa/_mi na bar glang po che zhon pa la chos mi bshad par bya'o zhes bcas so/_/mi na bar glang po che zhon pa la chos bshad du mi gnang ba de bzhin
[\[146b.2\]]du rta zhon pa dang /_khyogs na 'dug pa dang /_bzhon pa'i steng na 'dug pa dang /_lham mthon po gyon pa la chos mi bshad par yang rgyas par sbyar ro/_/mi na bar lag na dbyug pa thogs pa la chos mi bshad par bya zhes bya ba ni drug sde rnams lag na dbyug pa thogs pa la chos bshad pas dad pa'i bram
[\[146b.3\]]ze dang /_khyim bdag gis 'phya ste/_bcom ldan 'das kyis bskal pa grangs med pa du mar dka' ba spyad pas bla na med pa'i byang chub brnyes na/_'phags pa dag rim gro med pa dang gus pa med pa la yang chos bshad dam zhes 'phya ba las snyan du bdas nas mi na bar lag na dbyug pa
[\[146b.4\]]thogs pa la chos mi bshad par bya'o zhes bcas so/_/mi na bar lag na dbyug pa thogs pa la chos 'chad du mi gnang ba de bzhin du mi na bar gdugs thogs pa dang /_mtshon cha thogs pa dang /_ral gri thogs pa dang /_lag na dgra cha thogs pa dang /_go cha bgos pa la yang
[\[146b.5\]]chos mi bshad par yang rgyas par sbyar ro/_/mi na bar 'greng ste bshang gci mi bya zhes bya ba ni mnyan du yod pa na bsnyen dga' bos 'greng bzhin du bshang gci byas pas ston pa'i nyan thos rnams ni ngo tsha shes pa rnams yin na/_'di ni ngo tsha dang khrel gyis mi dogs pa'i nyan thos dag ci yin
[\[146b.6\]]zhes bram ze dang khyim bdag dag 'phya ba las snyan du bdas nas/_mi na bar 'greng zhing bshang gci mi bya'o zhes bslab pa bcas so/_/mi na bar chu'i nang du bshang gci mi bya'o zhes bya ba ni mnyan du yod pa na bsnyen dga' bos gtso blag mkhan zhig gi gan du song nas nga'i gos 'di khrus te byin cig
[\[146b.7\]]ces byas pa dang /_des smras pa/_'phags pa sngon ni bdag cag la mgon skyabs dang bsrung ba mdzad na/_da ni mi mdzad na mi bkru'o zhes pa dang /_bsnyen dga' bos bkren pa sdod cig ces mi dga' bar bya'o snyam nas/_bkru sman 'thungs te rnyong pas chu'i nang du blugs so/_/btso blag mkhan nang par
[\[147a\]]
[\[147a.1\]]sngar langs te/_gos bkrus zhes bya ba ni rnyong ba mnam nas/_de kos btsugs bcas te rab tu sems shing 'dug pa dang /_bsnyen dga' bos yang phyogs der 'ongs nas bzhin bzangs ci nyes/_'phags pa sus bdag gis bkru ba'i chu'i nang du rkyag pa bor ba ma 'tshal/_de ni ngas
[\[147a.2\]]byas te bkran pa khyod mi dga' bar bya'o zhes byas pa dang /_de dag 'phya ba las snyan du bdas nas mi na bar chu'i nang du bshang gci mi bya'o zhes bslab pa bcas so/_/mi na bar chu'i nang du bshang gci mi bya ba bzhin du mchil ma dang /_snabs dang /_skyugs pa dang /_sna nas gzags pa yang mi dor bar
[\[147a.3\]]de bzhin du bslab par bya'o zhes bcas so/_/mi na bar rtswa sngon po yod pa'i phyogs su bshang gci mi bya zhes bya ba ni grong khyer ser skya'i gnas na 'dug ste/_bsnyen dga' bo ldum pa'i gan du song ste/_ldum bu bslangs pa dang ma byin no de nas de mi dga' bar bya'o zhes nas bkru sman 'thungs te rnyong
[\[147a.4\]]pas gyo mo bkang ste phyags ma thogs nas ldum ra thams cad rnyong pas chag chag btab ste ma rung bar byas so/_/mi gtsang ba mnam pas wa rnams kyang 'dus te je thur ma rung bar byas so/_/nang par ldum pa tshong dus su ldum pa btsong du 'gro zhes ldum rar bltas na ma rung bar gyur te rab tu sems
[\[147a.5\]]shing 'dug pa dang /_bsnyen dga' bos mthong ste/_ci'i phyir sems zhes byas na ldum rar rkyag pas bkang ste/_su mchis ma 'tshal to zhes byas pa dang /_bkren pa khyod mi dga' bar bya ba'i phyir ngas ched du byas so zhes byas pa dang de yang 'phya bar gyur pa snyan du bdas nas/_bka' stsal pa/_mi
[\[147a.6\]]na bar rtswa sngon po'i sa phyogs su bshang gci mi bya bar bslab pa bcas so/_/bshang gci ji lta ba bzhin du mchil ma dang /_snabs dang /_skyugs pa dang /_sna nas gzags pa dag mi dor bar bya'o zhes bcas so/_/gnod pa byung ba ma gtogs te shing la mi gang las mthor 'dzeg tu mi gnang ba
[\[147a.7\]]ni mnyan du yod pa na khyim bdag cig gis dge 'dun rnams bshos la spyan drangs so/_/bsnyen dga' bos gtsug lag khang skyong gi zan mnos nas/_khang skyong di ring zan chad par bya'o snyam bsams nas dze ta'i tshal nas mnyan du yod pa'i bar du gom pa du yod pa 'jal zhing 'gro
[\[147b\]]
[\[147b.1\]]ba dang /_khang skyong gis kyang dro yol du nye nas shing la 'dzegs te bltas na/_bsnyen dga' bo dal gyis 'ongs pa mthong nas/_gzhir phyin pa la khyod kyis nga zan bcad par bsams te dal gyis 'ongs pa ngas shing la 'dzegs te bltas pas mthong ngo zhes smras pa dang /_snyan du bdas te/_
[\[147b.2\]]shing la 'dzeg tu mi gnang bar bcas so/_/de ltar mi gnang ba dang /_dge slong gos kha dog bsgyur ba dag las mi byed nas slad kyis mi gang tsam du 'dzeg tu gnang ba dang /_mi gang tsam du 'dzeg tu gnang ba las dge slong zhig 'gron pa mang po dang 'grogs te lam du song ba las/_dgon
[\[147b.3\]]pa'i lam du stag gis 'jigs nas mthor ma 'dzegs nas stag gis bsad do/_/de ltar gyur pa snyan du bdas nas/_gnod pa byung ba'i dus su mi gang las mtho bar 'dzeg tu gnang ngo /_/bslab pa mang po mi brjed pa'i tshig go//_//so sor thar pa'i skabs nas 'dul ba'i dngos po bam
[\[147b.4\]]po lnga bcu rtsa brgyad dang /_lnga bcu rtsa dgu pa dang /_drug cu'i nang na rtsod pa'i dngos po rgya cher 'chad kyis der ltos shig_/rtsod pa zhi bar bya ba bdun smos pa las brtsams te smras pa/_rtsod pa zhes bya ba ni rnam pa bzhi ste/_'thab pa la rtsod pa dang /_mi ston pas rtsod pa dang /_nyes pa 'byung ba las
[\[147b.5\]]rtsod pa dang /_bya ba las rtsod pa'o/_de la 'thab cing 'khrug pa'i gleng gzhi ni bcom ldan 'das grong khyer ser skya'i gnas na bzhugs te/_phyi dro rgyal po zas gtsang ma dang /_shA kya'i ming chen po la sogs pa la chos ston par mdzad do/_/snga dro ni skye dgu'i bdag mo dang /_shA kya ming chen gyi chung ma
[\[147b.6\]]la sogs te/_shAkya'i bud med rnams la de'i tshe na bu mo gcig cig rang gi mgul nas mu tig gi se mo do cig yod pa yang nas yang du rtog cing /_lag pas 'dzin pa skye dgu'i bdag mos mthong ste/_de'i nga rgyal bcag pa'i phyir rang gi mu tig gi se mo do mngag gzhug ma srung ma zhes bya ba len
[\[147b.7\]]du btang ba dang /_bu mo yang chos nyan pa'i bar chad du byas te/_mi dga' bzhin du song ba lam du bas brdungs te dus las 'das so/_/de yang de ma thag tu sing ga la'i rgyal po'i bu mor skyes te de nam skyes pa'i tshe/_de'i yul mu tig gi char bab pas de'i ming yang mu tig mar btags so/_/dus
[\[148a\]]
[\[148a.1\]]phyi zhig na tshong pa lnga brgya tsam zhig rgya mtshor zhugs te dong ba rlung gis bdas pas seng ga la'i gling du phyin to/_/de dag srod dang tho rangs la gsung rab rnams dbyungs su bklags pa dang bu mo des thos te/_e ma ho/_/de lta bu'i glu snyan yul seng ga la'i mi zhes bya ba ni/_de ni
[\[148a.2\]]glu ma yin gyis sangs rgyas kyi gsung rab kyi chos so zhes byas nas/_sangs rgyas kyi yon tan rgya cher bstan pas bu mos tshong pa la/_phrin dang yi ge sangs rgyas la gsol te/_sangs rgyas kyi sku'i ri mo dang /_yan lag bcu gnyis kyi tshigs su bcad pa tshong pa la bu mo mu tig ma'i drung du bskur
[\[148a.3\]]te/_de yang bden pa mthong bar gyur to/_/de nas bu mo des skyes lan du sangs rgyas la sogs pa dkon mchog gsum la mu tig bre gsum bskur ba dang /_sangs rgyas kyi sku skal ni dri gtsang khang du skyang nul byas so/_/dge 'dun gyi sku skal ni so sor bgos so/_/chos kyi rnyed pa ni chos smra ba
[\[148a.4\]]dbang ngo zhes byung ba dang /_'dul ba 'dzin pa dang /_mdo sde dang /_ma mo 'dzin pa rnams so so nas de dbang ngo zhes 'khrug pa las 'thab cing rtsod pa'i dbang por bcas pa dang /_phyis mnyan du yod pa na sangs rgyas bzhugs pa'i tshe/_yul yangs pa can na dge slong dag 'thab cing rtsod par
[\[148a.5\]]gyur pa las/_tshe dang ldan pa shA ri'i bu dang /_maud gal gyi bus de dag sdums pa snyan du bdas te/_bcom ldan 'das kyi bkas mngags nas/_dge slong dag gzhan yang rtsod pa 'di lta bu zhi bar bya'o zhes bka' stsal te/_mdor rtsod pa'i chos dang chos ma yin pa dpyod pa las phyogs
[\[148a.6\]]gnyis su chad de 'thab mor gyur pa'o/_/'khrug cing rtsod pas na/_'khrug pas rtsod pa zhes bya ste 'khrug pa de'i rtsa ba ni drug ste/_rtsa ba drug dang dbyen du smra ba'i dngos po bcu bzhi'o/_/'khrug pa'i rtsa ba drug po gang zhe na/_khro zhing khon du 'dzin pa dang /_'chab cing 'tshig pa dang /_phrag
[\[148a.7\]]dog cing 'jungs pa dang /_sgyu byed cing g.yo byed pa dang /_ngo mi tsha zhing khrel gyis mi dogs pa dang /_sdig pa la 'dod cing log par lta ba la bdag tu lta ba bsnyems pa'o/_/dbyen du 'byed pa'i dngos po bcu bzhi ni/_'di ni chos so zhes pa dang /_'di ni chos ma yin no zhes
[\[148b\]]
[\[148b.1\]]pa dang /_'di ni 'dul ba dang /_'di ni 'dul ba ma yin no zhes pa dang /_'di ni nyes pa'o 'di ni nyes pa ma yin no zhes pa dang /_'di ni lci ba'o 'di ni yang ba'o zhes pa dang /_'di ni lhag ma lus pa'o 'di ni lhag ma ma lus pa'o zhes pa dang /_'di ni bsdam par bya'o/_/
[\[148b.2\]]'di ni bshags par bya'o zhes pa dang /_'di ni 'dul ba las 'das pa'o zhes pa dang /_'di ni ngan par smra bar gyur pa'o zhes pa dang /_'di ni dge ba dang 'di ni mi dge ba'o zhes pa dang /_'di ni lung du mi ston par byed pa la rnam pa gsum ste/_dge bar 'dod pa dang /_mi dge bar 'dod pa dang /_gnyi gar
[\[148b.3\]]mi 'dod pa yang rim bzhin du sbyar ro/_/gang 'khrug pa de nyid rtsod pa ste/_rnam pa bzhir sbyar ro/_/rnam pa dang po ni mi mthun par smra ba tsam mo/_/gnyis pa ni de las gzhan pa'o/_/gsum pa ni gnyi ga lhan cig pa'o/_/bzhi pa ni de rnams ma gtogs pa'o/_/mi ston pa las rtsod pa'i gleng gzhi ni/_gang gleng bar mi
[\[148b.4\]]rigs par gleng ba ste/_ngan par ma gtogs par glengs pas na mi ston cing klog pa dang /_lung la sogs pa ston pa bkag pas na mi ston pa'i rtsod pa zhes bya'o/_/de yang gang lta bu la bya zhe na/_dper na dge slong ma grogs mos gyad bu nor la phas pham pas skur te glengs pa dang /_de la dge slong gzhan gyis
[\[148b.5\]]kyang de nyid glengs pa dang /_de yang ma nyes pas ngo tsha nas ma byas so zhes zer ba dang /_dge slong bye ma can smyo nas ci yang byas te sangs nas/_dge slong gzhan gyis nyes pa de shogs shig ces byas nas/_ngas ma dran no zhes nas dge slong rnams kyis de la ston pa bkag ste lung mi ster bas/_sna
[\[148b.6\]]de lta bu la sogs pas ni mi ston pa las rtsod pa byung ba zhes bya'o/_/nyes pa las rtsod pa byung na ni ltung ba'i ris lnga las gleng gzhir gyur te/_rtsod pa byung ba'o/_/nyes pa'i rtsa ba ni lus dang ngag yid gsum char dang ldan pa las byung ba yang yod/_gnyis dang ldan pa las byung ba yang yod/_gsum char
[\[148b.7\]]la so sor re re nas byung ba yang yod/_de la lus gcig pu nas byung ba ni/_dper na bsnyen par ma rdzogs pa'i gang zag dang /_khyim gcig tu nyal ba las de yang phyir ma byung ba dang phyir byung bar 'du shes de nyal ba dang /_bdag khyim gyi nang na nyal ba las bud med phyis 'ongs te nyal ba las/_bdag
[\[149a\]]
[\[149a.1\]]gnyid kyis log pa las gzhan gyis mal lam khri chen po'i steng du bzhag pa lta bu ni lus 'ba' zhig las byung ba'o/_/ngag 'ba' zhig las byung ba yang yod de/_ji ltar bud med la ma bsams bzhin du tshig lnga drug gam bdun las 'das pas chos bshad pa ni ngag 'ba'
[\[149a.2\]]zhig las byung ba'o/_/sems gcig pu las nges pa'i mthar 'gyur mi srid do/_/de ci'i phyir zhe na/_sems la ni skad cig tu 'jug pa las skad cig tu ldog ste sems ni cha phra bas bsdam par bya ba'i nyes byas so/_/'dir ma smos so/_/lus dang sems gnyis las nyes pa 'byung ba ni
[\[149a.3\]]ji ltar srog gcod pa dang chang 'thung ba ste/_lus dang sems gnyis las nyes pa byung ba yin te tshig tu mi smra ba'o/_/tshig dang sems gnyis kyi yang yod de/_ji ltar bsams bzhin du tshig lnga 'am bdun las 'das par bud med la chos bshad pa ni tshig dang sems gnyis las byung ba'o/_/
[\[149a.4\]]lus dang sems dang tshig gsum char las nyes pa byung ba yang yod de/_dper na srog gcod pa lta bu sems kyis kyang bsams la/_lus kyis kyang sbyar te ngag gis kyang gsod ces smra zhing shi ba legs so zhes smra ba'o/_/spyi de lta bu las rtsod pa 'byung zhing gong ma'i lus ngag yid
[\[149a.5\]]gsum lta bu las byung ba las nang 'khrug cing mi mthun par gyur pa las rtsod pa byung ba dang /_gzhan yang nyes pa gtan la ma phebs pa las rtsod pa byung ba ste/_de yang dper na dge slong mos pa can lta bu nyes pa byung ba las dge slong gzhan phan par dga' ba rnams kyis ltung ba shogs shig ces byas na/_ma mthong
[\[149a.6\]]ngo zhes bka' blo mi bde zhing bsnyon pa dang /_ri dwags dgra'i bu nag po lta bu mnyan du yod pa na gnas te/_de yang tshul dang ldan pas lits+tsha bI rnams kyis bsnyen bkur byas pas yangs pa can gyi dge slong dag gis phrag dog skyes te/_de la spangs pa'i klan ka btsal nas de yang dus gcig na kun khrus byed
[\[149a.7\]]pa'i tshe des ka sha phud de bzhag pa las/_gzhan gyi ka sha dang nor te gyon pa las klan ka btsal te/_de la yang ma glengs des kyang skabs ma phye bar lkog tu spangs pa'i las byas pa dang de yang ma rangs nas mnyan du yod par bcom ldan 'das kyi gan du song ste/_de la bkas smad pa dang /_zhib tu
[\[149b\]]
[\[149b.1\]]snyan du gsol na/_gzhan gyis kyang ma gleng bdag gis kyang skabs ma phye/_mngon sum du ma gyur par spangs pa'i las byas pa ni mi brtsan no zhes bka' stsal nas spangs so/_/dge slong lag pa can ni gzhan gyis glengs na khas blangs so/_/de nas spang bar bya'i las byas pa dang yang bsnyon
[\[149b.2\]]te/_de bzhin du yang dang yang du bsnyon zhing khas mi len pas nyes pa gtan la mi phebs pa na/_de lta bu dag las phyogs su chad cing rtsod pa byung ba ni nyes pa dang ltung ba la rtsod pa zhes bya'o/_/bya ba las rtsod pa ni dge slong mkhas pa gsal bar dpyod pa dag 'dus shing tshogs nas chos dang 'dul
[\[149b.3\]]ba bzhin du gsol ba dang gnyis sam/_gsol ba dang lan gsum ste bzhi 'am/_gsol ba rkyang pa la sogs pa'i las byed pas na/_la la na re 'di ni chos ma yin no zhes smras pa dang /_la la na re 'di ni chos bzhin yin no zhes smras pa dang /_dge slong 'ga' zhig 'dir ma 'dus pa las
[\[149b.4\]]rtsod pa dang /_kha cig 'phyis nas snga ma byas pa las skyo sngogs byas te rtsod pa dang /_nang mi mthun pa las rtsod pa dang /_chos bzhin ma yin pa las rtsod de 'thab cing rtsod pa las phyogs gnyis su gyes shing chad pa las 'thab mo byung ba ni bya ba las rtsod pa ste rtsod pa bzhi smras zin to/_/zhi bar bya
[\[149b.5\]]ba bdun smra bar bya ste/_gong ma'i rtsod pa rnam pa bzhi lta bur bya ba la zhi bar bya ba rnam pa bdun gyis zhi bar bya ba yang so sor kha bstan par bya ste/_de la 'khrugs pas rtsod pa la ni mngon sum du gdul bar bya ba dang /_tshul shing mang po sbyin pa dang /_gnyis kyis zhi bar bya zhing 'dul bar 'os te
[\[149b.6\]]de gnyis kyis zhi bar bya'o/_/mngon sum du 'dul zhes bya ba ni/_rtsod pa rnam pa bzhi lta bu byung ste/_dge 'dun gyi phyogs gnyis su chad par gyur na dge slong rnams kyis dge slong gzu bo zhal che ba bsko bar bya ste/_gang zag gsum mngon du gyur pa ste/_de yang gang zhe na rgol ba mngon sum pa dang /_
[\[149b.7\]]lan ldon pa dang mngon sum pa dang /_gzu bo mngon sum du gyur pa dang /_chos mngon sum du gyur pa ste/_ston pa'i bstan pa ji lta ba bzhin du ston gyis de las mi 'gal ba'o/_/de la rgol ba pos gnas bcu drug tu don shin tu bsams nas gzung bar bya ste/_bden pa dang /_dus dang /_tshod dang /_
[\[150a\]]
[\[150a.1\]]don du dben pa dang mthong ba dang /_thos pa dang /_dogs pa dang /_lus dang /_ngag dang /_grong dang /_dgon pa dang /_mtshan mo dang /_nyin par byas pa dang /_lhag ma lus pa dang /_lhag ma ma lus pa dang /_slong bar nus pa'o/_/de'i tshig mi brtsan pa rnam pa lnga ste/_don
[\[150a.2\]]gtan la ma phebs pa dang /_gcig nas gcig tu ba'i tshig dang /_bsnyen par rdzogs pa'i tshig las don 'dzin pa dang /_mdo sde 'dzin pa dang /_gnas mi shes pa'o/_/slar ldog pa lnga ni brtsan no/_/lan ldon pas kyang rnam pa bcu drug po 'di rnams soms la skabs dbye bar bya'o/_/ci ste
[\[150a.3\]]tshul khrims dang ldan pa yin nam/_'gyod pa can nam/_mang du thos pa'am/_'dul ba gtan la 'bebs pa yin nam/_ci mthong ba las gleng bar byed dam zhes pa la sogs pa bcu gnyis ni snga ma bzhin no/_/rnam pa lngas ni tshig mi brtsan par bya ste/_mtshams sbyor ba ni mi smra ba
[\[150a.4\]]ba dang /_gzhan las gzhan du 'gyur ba dang /_phyogs la bstan te nyes pa khas len pa las kyang ma nyes par bsnyon pa dang /_dge slong rnams la skur pa 'debs pa dang /_rim gro med pa'o/_/slar bzlog pa ni brtsan par bya'o/_/rgol ba dang /_lan ldon pa gnyis 'thab mo'i nyes
[\[150a.5\]]dmigs de zhi ba'i yon tan du snang na gnyis kyis gzu bo chos bcu drug dang ldan pa btsal bar bya'o/_/tshul khrims dang ldan pa dang /_slob pa 'dod pa dang /_thos pa mang ba dang /_'dul ba la mkhas pa dang /_gzu bo'i chos bzhin du ma 'dres pa 'dod pa la sogs pa ltar mi 'gro ba
[\[150a.6\]]dang /_'dod chags dang zhe sdang gi ma yin pa dang /_rgyal ba'i tshig las mi 'da' ba dang /_ma bcas pa las mi 'cha' ba dang /_bcas pa las mi bsgyur ba dang /_chos de zhi bar nus pa dang /_slong bar nus pa'o/_/gzu bo la gsum ste/_gang lus dang ngag mi sdom par de phyogs
[\[150a.7\]]gnyi ga'i thad du bdag nyid song nas dkrugs mar byed pa dang /_gang dag ma bsdams pa ste/_phrin pa las sbyor ba dang gnyi ga la yang sdom pa ste/_de lta bu bskor bar bya'i snga ma gnyis ni ma yin no/_/byis pa lta bu lnga ste chos ma yin pa'i phyogs su 'jug pa dang /_rtsod par 'gyur bar
[\[150b\]]
[\[150b.1\]]stobs pa dang /_gzu bo gzhan las mdo sde dang so sor thar pas dge slong rnams la sman pa dang /_rim gro med pa'o/_/slar bzlog pa lnga ni gsal ba'o/_/gzu bos rtsod pa zhi bar bya ba nyams su blang ba dang /_bdag nyid la rnam pa brgyad du brtag par bya ste/_ci bdag gis thog ma ci las byung ba shes
[\[150b.2\]]sam/_bdag ni grogs po gzu bo bzhin nam/_sngon 'dres par byed pa ma yin nam/_ji bdag gi tshig brtsan nam nyes pa de dag rnam par byang nus sam/_lan glan par nus sam/_chos bzhin du zhi bar bya nus sam/_ci mi dge ba las slongs pa la mkhas sam/_gzhan yang rnam pa brgyad de/_'di na
[\[150b.3\]]'di ltar rgyal ba'i gsung bsrung ba mdo sde la sogs pa 'dzin pa lta yod dam/_gang 'phyas 'tshol ba slar zlog par byed pa'i gnas la sogs pa lta yod dam/_rgyal po la brten tam/_khyim pa la brten tam/_phyi rol pa la ma yin gyi dge 'dun yin gyi dge 'dun nyid las zhi bar sbyor ba lta yod
[\[150b.4\]]dam 'cha' ba'o/_/gzu bo de dag gis mngon sum du 'dul bas rtsod pa zhi bar bya'o/_/mngon sum du bya ba la rnam pa gnyis te/_gang zag mngon sum du bya ba dang /_chos mngon sum du bya ba'o/_/gang zag mngon sum du bya ba la rnam pa gnyis te/_gang la zhi bar bya ba dang gang gis zhi bar byed pa
[\[150b.5\]]de dag mngon sum du gyur pa'o/_/chos mngon sum du bya ba ni ji ltar chos dang 'dul ba bzhin no/_/des rgol ba la rnam pa brgyad du brtag par bya ste/_cho ga dang /_spyod yul dang /_mdza' ba dang grogs po dang /_lus kyi las dang ngag gi las dang /_'tsho ba dang thob pa ste/_sdig pa
[\[150b.6\]]can du rig na ma smra zhig ces bsgo bar bya'o/_/de bzhin du lan ldon pa la yang rnam pa brgyad du ste/_de ste sdig pa can yin na khyod kyis ngag gi las thog ma ji lta bu yin zhes dris shig_/dris na yang ji skad du smra ba de bzhin no gyis shig_/rnam pa drug tu sbyar bar bya ste/_rgyal ba nyid rig par
[\[150b.7\]]bya ba dang /_brtag pa dang /_'byung ba dang /_dri ba dang /_dam 'cha' ru zhugs pa dang /_spro bar bya'o/_/lan ldon pa la yang de bzhin du'o/_/rnam pa bcu gnyis su lan ldon pa dang dam 'char gzhug ste/_mdo sde dang sbyar/_chos bzhin 'dul ba bzhin du rtsod pa smra bar bya'o/_/de la rnam pa lngas
[\[151a\]]
[\[151a.1\]]ni mi nus par 'gyur te/_rjes su bstan pa'i tshig lnga mngon sum du mi shes pa'i phyir te rgol ba dang /_lan ldon pa dang /_chos bzhin du rigs pa dang chos bzhin du brtags pa dang /_chos bzhin du ma yin par rtog pa dang /_dam 'cha' ba bzhin mi 'dzin pa'o/_/rnam pa lngas zhi bar mi
[\[151a.2\]]nus te/_rtsod pa'i rang bzhin dang /_'byung ba dang /_gzung ba dang /_bcas pa dang /_zhi nas yang mi 'byung ba mi shes pa'o/_/gzhan yang rnam pa lnga ste 'khrul ba dang /_gsang ste smras pa dang /_nor bar smras pa dang /_glo bur du smras pa 'dzin pa dang /_smras pa yang lan gsum dam 'char mi
[\[151a.3\]]'jug pa'o/_/gnas bcu drug tu ltung ba bstan par bya ste/_lci ba dang /_yang ba dang /_lhag ma lus pa dang /_lhag ma ma lus pa dang /_gnas ngan len dang lus kyi dang /_ngag gi dang /_dge ba dang /_mi dge ba dang /_lung du mi ston pa dang /_bcas pa dang /_bshags pa dang /_bsdam par bya ba
[\[151a.4\]]dang /_ngan du smras par gyur pa dang /_'dul ba las gda' bar 'gyur ba'i rnam pa lnga ste/_de la bsdigs pa la sogs pa'i chad pa'i las dang sbyar ro/_/yang chad pa'i las rnam pa bcu drug ste/_tshangs pa'i dang /_bskrad pa dang /_yod du mi gzhug pa dang /_mig lam du mi snang ba dang /_de'i rang
[\[151a.5\]]bzhin du tshol du gzhug pa dang /_spyo bar bya ba dang /_smad par bya ba dang /_spang bar bya ba dang /_phyogs med par bya ba dang /_sma dbab par bya ba dang /_'gyod pa dang /_dogs pa dang /_rab tu 'gyed par byed du gzhug pa dang /_dogs par bcas pa dang /_zug rngu 'byin pa dang /_ro bzhin du bya'o/_/
[\[151a.6\]]rnam pa bcu drug gi las byas te/_mngon sum du gyur pa dang /_skabs phye ba dang /_glengs pa dang /_dran par byas pa dang /_rang gis khas blangs pa dang /_pha rol pos khas blangs pa dang /_brtags pa dang /_brtag mi dgos pa dang /_dri ba dang /_dri mi dgos pa dang /_khas len du gzhug pa dang /_de khas len
[\[151a.7\]]du ma bcug kyang rung ngo /_/rnam pa bcu drug gis rtsod pa zhi bar gyur te/_chos bzhin pa dang /_dge 'dun gyis bsgo ba dang /_rgyal ba'i gsung dang /_mthun pa dang /_phyogs dang /_lan ldon pa'i phyogs la bsgo ba dang /_rgol ba 'dul ba las mi 'gal ba dang /_rtse ba'i nyes pa mi 'chab pa dang /_byung ba dang
[\[151b\]]
[\[151b.1\]]bcas pa dang /_rjes su bcas pa dang /_gnang ba dang /_mi gnang ba sbyong ba dang /_rgol ba dang lan ldon pa'i dam cha 'dzin pa dang /_mdo sde ston pa dang /_'dul ba mthun pa dang /_chos kyi spyan 'phel ba dang /_chos dang 'dul ba bzhin zhi bar byed pa'o/_/slar bzlog pa ni ma zhi ba'o/_/mi nus na dge 'dun rnams la spo bar bya
[\[151b.2\]]ste/_de la mngon sum du bya ba ni dge 'dun la mngon sum du spos pa dang gsum mo/_/des kyang ma nus na mchog la gtad par bya'o/_/de dag gis kyang ma nus na mchog gi yang mchog la'o/_/de dag gis kyang ma nus na slar dge 'dun la spo bar bya'o/_/de dag gis gnas gud nas gnas brtan dang bcas/_
[\[151b.3\]]so sor thar par bcas pa'i dge 'dun la rtsod pa khrid nas gtod par byed pa'i dge slong sgo shig_/des kyang ji ltar gyur pa smros shig_/des kyang ma nus na rtsod pa sbed par byed pa de nyid la gtod cig des mdo sde la sogs pa 'dzin pa la spobs shig_/de dag gis kyang ma nus na de nyid la'o/_/
[\[151b.4\]]des kyang gang na gnas brtan gtso'am grags pa de la thog ma nas smros la gtod cig_/des de dag la ci yang blang bar mi bya/_kha don la sogs pa yang sbyin par mi bya/_mdun nas rgyab tu 'dug la/_ma 'thab zhig gnyis ka rgyal bar mi 'gyur gyis/_gcig la'o zhes de skad nyi tshe smos
[\[151b.5\]]shig_/de zhi bar gyur na legs par zhi bar bya ste/_de ltar na mngon sum du 'dul ba yin no/_/de ste gnas brtan gyis kyang ma nus na/_des sbed par byed pa la gtod cig_/des kyang dge 'dun la'o/_/dge 'dun gyis kyang tshul shing mang po len du bcug nas zhi bar bya'o/_/rnam pa
[\[151b.6\]]lngar rgol ba dang /_lan ldon pa por 'dzin pa'i phyir rtsub pa dang /_gtum par byed pa'i phyir gtum pa dang /_rab tu dam du 'dzin pa'i phyir dam du 'dzin pa dang /_dbyen du 'gyur ba'i dngos po bcu bzhi 'dzin pas na/_dbyen du 'gyur ba dang dogs pa dang /_gnas brtan gyi mtha'i bar
[\[151b.7\]]du phyin kyang sbyor ba slar bzlog tu mi btub pa'o/_/tshul shing 'brim pa la rnam pa bzhi ste/_gang na gnas brtan chos bzhin mi smra ba mang ba na dgab par bya ba dang /_slar bzlog pa de la mi dgab par bya ba dang /_rna bar bshubs pa ste/_gang na rna drung du khyod kyi mkhan po des ni chos kyi tshul shing blangs kyis/_khyod
[\[152a\]]
[\[152a.1\]]kyis kyang long shig ces bsgo ba dang /_mnan pa mang shing dge 'dun gyi dang bzhi'o/_/tshul shing chos bzhin ma yin par 'drim pa bcu ste/_chos bzhin ma yin par len pa dang /_'dul bar mi mthun pa dang /_ma 'dus par len pa dang /_cung zad cig gis nyes pa dang chung ngu dbye bar dogs pa dang /_gnas
[\[152a.2\]]brtan gyi mthar ma phyin par sbyor ba bzlog pa dang /_shes par ldan pa la sgyur bar mi byed cing 'dul ba 'dzin pa la sogs pa mi 'dri ba dang /_dge 'dun 'byed par 'dod pa dang /_dge slong chos bzhin ma yin par smra ba mang por 'dod cing /_dge 'dun la dbye bar 'gyur ro snyam du shes pa dang /_chos ma yin par smra bar
[\[152a.3\]]'gyur ro snyam du shes so/_/slar bzlog pa bcu ni chos bzhin yin no/_/tshul shing 'drim pas tshul shing rnam pa gnyis su ste/_chos kyi tshul shing ni dbyibs dang kha dog dang gzugs su ldan pa'o/_/chos ma yin pa'i tshul shing slar bzlog pa'o/_/chos kyi tshul shing ni lag pa g.yas par long shig/_
[\[152a.4\]]chos ma yin pa'i tshul shing ni lag pa g.yon pa'o/_/de nas mdun du 'dug pa la bsngags pa dang /_mi bsngags pa gnyis brjod par bya'o/_/chos ma yin pa'i tshul shing ni phyir lag pa brkyang ba dang /_tshig dang po dang gnyis kyi bar du ma byin cig_/gsum pa la sbyin te/_'dul ba las 'das
[\[152a.5\]]pa'i nyes byas 'chags su chug shig de ste chos kyi tshul shing gcig gis nyung bar gyur nas/_kun shes kauN+Di n+ya'i phyir yang gcig long /_de ste chos kyi tshul shing mang por gyur na/_chos bzhin du rtsod pa de zhi ba yin te/_gang gis bskyod pa de ltung ba'o/_/de ste chos ma yin pa'i tshul shing mang bar gyur na
[\[152a.6\]]yang /_chos bzhin ma yin pas zhi ba yin te/_de yang bskyod na nyes byas so/_/de ltar gang tshul shing mang po brims pas zhi bar gyur pa yin no/_/mi ston pa'i rtsod pa la zhi bar bya ba rnam pa gsum gyis bya ste/_'khrugs pas rtsod pa bzhin du mngon sum gyis 'dul ba dang /_dran pas 'dul ba dang /_
[\[152a.7\]]ma myos pas 'dul ba sbyin par bya ste/_mngon sum gyis 'dul ba ni gong ma dang 'dra bar sbyar ro/_/dran pas 'dul ba sbyin pa ni gyad bu nor la dge slong dag gis phas pham pas skur te de la glengs pa dang /_ngas byas pa mi dran no zhes zer ba la dran nam mi dran zhes sems su gzhug ste/_gsol ba dang las
[\[152b\]]
[\[152b.1\]]gnyis kyis dran pas 'dul ba sbyin par bya'o/_/ma myos pas 'dul ba ni ji ltar dge slong bye ma can myos pa'i tshe byas pa mi dran pas gnang gis nam dran pa tshun chad snga ma rjes su zhugs te byas pa ni nyes pa bshags dgos kyi nam dran pa'i mtshams soms shig ces ma myos pa'i 'dul ba gsol
[\[152b.2\]]ba dang las gnyis kyis sbyin par bya'o/_/gang mos pa'i tshe glengs pa ni chos bzhin du glengs pa ma yin no/_/nyes pa'i rtsod pa la zhi bar bya ba rnam pa bzhis zhi bar bya ste/_mngon sum gyis zhi bar bya ba dang /_khas len pas zhi bar bya ba dang /_de'i ngo bo nyid tshol bas zhi bar bya ba dang /_rtswa bkram pa lta bus zhi
[\[152b.3\]]bar bya ba'o/_/de la mngon sum gyis zhi bar bya ba ni/_ri dwags dgra'i bu nag po spang ba las brtsams te/_rgol ba dang /_lan ldon pa dang /_chos bzhin bya ba mngon sum du gyis shig ces 'byung ba'o/_/khas len pas zhi bar bya ba ni/_nyes pa byas pa pha rol gyis glengs kyang rung ma
[\[152b.4\]]glengs kyang rung ste/_rang gis chos bzhin du bshags shing mthol bas zhi bar bya ba'o/_/ngo bo nyid tshol bas zhi bar bya ba ni dge slong lag pa can lta bu yang dang yang smyon cing khas len pa ni nyes pa'i dmigs gtan la ma phebs shing gang yin pa gtol med pas/_gang yin pa gtan la 'bebs
[\[152b.5\]]shing ngo bo nyid tshol ba'i 'dul ba las na sbyin pa yin no/_/rtswa bkram pa lta bus 'dul ba sbyin pa ni/_rtsod pa phyogs gnyis su chad de/_gnas pa la phyogs gnyis ka'i gtso bo gnyis rang rang gi phyogs la bsgo ste/_gcig la gcig bzod par gsol zhing nyes pa bshags te bsdu bas zhi bar
[\[152b.6\]]bya'o/_/bya bas rtsod pa ni las brgya rtsa gcig las glengs te/_ltung ba ris lnga las rtsod pa byung ba na rtsod pa gong ma kun zhi ni 'di yang zhi bar 'gyur te/_dge 'dun kun mthun zhing 'dum pas zhi ba'i phyir zhi bar bya ba lhag par bya ba med de/_de ltar na rtsod pa bzhi la zhi bar bya ba bdun te/_mngon sum
[\[152b.7\]]dang /_tshul shing mang po len pa dang /_dran pa dang /_ma myos pa dang /_ngo bo nyid tshol ba dang /_rtswa bkram pa dang /_khas blang bar bya ba lta bus zhi bar bya'o zhe'o/_/de dag gi dngos po zhi bar byed pas na zhi bar byed pa bdun po ni phas pham pa man chad nyes byas yan chad kyi nang du ma gtogs so/_/rtsod pa zhi
[\[153a\]]
[\[153a.1\]]ba mi brjed pa'i tshig ste/_ming mkhan tsam mo/_/tshe dang ldan pa dag bdag gis yongs su dag pa rig par bya ste zhes bya ba nas/_de de bzhin du 'dzin to zhes bya ba yan chad ni yongs su dag cing gtsang bar byas pas bar du gcod par mi 'gyur zhing las su byas pa yin no zhes bstan
[\[153a.2\]]pa'i tha tshig go/_/gleng gzhi dang phas pham pa nas/_ltung ba ris lnga po bshad zin to zhes bya ba ni gong du kun smras zin mod kyis/_'on kyang g.yeng bas kha cig ma go ba dag yod pas/_yang bzlas nas bsdus te smras pa'i tha tshig go/_/bcom ldan 'das de bzhin gshegs pa dgra bcom pa yang dag par rdzogs
[\[153a.3\]]pa'i sangs rgyas zhes bya ba de ni/_yon tan las mtshan du gsol ba ni gong ma dag dang mthun no/_/de'i mdor gtogs zhes bya ba ni 'dul ba 'bum gyi mdo so sor thar pa 'di nyid do zhe'o/_/mdor bsdus zhes bya ba ni tshig dang don du 'dus pa la bya'o/_/de dag tu zad do zhes bya ba ni mdor bstan pa la bya'i
[\[153a.4\]]rgyas par 'dul ba rnam par 'byed pa dang /_phran tshegs la sogs pa'i nang nas 'byung ba'ang rig par bya'o/_/'o na bsgrub par bya ba'i chos der zad dam zhe na ma yin te/_gang gzhan nas 'byung ba zhes bya ba la sogs pa smos te/_gzhan nas 'byung ba zhes bya ba ni 'dul ba'i dngos po dang gzhung dam pa
[\[153a.5\]]la sogs pa la bya'o/_/gcig tu mthun pa'i chos zhes bya ba ni chos ni mya ngan las 'das pa la bya ste/_de dang mthun pa gang zhe na/_mdo sde dang ma mo dag las 'byung ba bsgrub par bya ba'i chos gang yin pa de dag la yang bslab par bya'o zhes bstan to/_/khyed rnams zhes bya ba ni gang bstan pa la zhugs shing
[\[153a.6\]]'khor ba na'ang 'dug pa'i nyan thos rnams la bya'o/_/'dum pa zhes bya ba ni phan tshun mi rtsod cing 'phrod pa'o/_/mthun pa zhes bya ba ni lta ba dang 'tsho ba dang /_tshul khrims dang cho ga la sogs pa tha dad pa ma yin zhing /_mya ngan las 'das pa'i chos dang /_rnam par grol ba'i phyogs su bsgrub par
[\[153a.7\]]mthun pa'o/_/dga' ba zhes bya ba ni dge ba'i phyogs 'phel bar dga' zhing ting nge 'dzin mngon par bsgrub pa la dga' ba'o/_/mi rtsod pa zhes bya ba ni 'thab mo 'gyed pa'am/_shags su rtsod pa'am/_gcig la gcig mtshang 'dru zhing rgol ba med pa'o/_/sems kun du bsrung ba zhes bya ba ni/_tshangs
[\[153b\]]
[\[153b.1\]]pa mtshungs par spyod pa rnams kyi yid dang mi 'gal bar sems bsrung ba'o/_/dran pa zhes bya ba ni bya ba dang mi bya ba gnyis las bsams pa'i thog mar gtong zhing blos zin pa'o/_/dga' ba zhes bya ba ni bsgrub pa dang /_tshul khrims bsrung ba la sems spro bar bya'o zhes bya ba'i don to/_/brtson
[\[153b.2\]]par bya'o zhes bya ba ni de ltar gong du bstan pa'i gnas rnams la yang bslab cing brtson par bya'o zhe'o/_/de la 'di man chad ni sngon gyi de bzhin gshegs pa'i nyan thos rnams la/_so sor thar pa mang nyung ngam khyad yod dam med dam de dag gis nyan thos cis 'dul na/_de'i tshe da ltar gyis so sor
[\[153b.3\]]thar pa 'dra ba med dam/_de dag gis cis 'dul zhes gang yin pa de dag gis so sor thar pa 'dra ba med cing 'dul ba yang ma bshad ma bstan na ni/_de dag kyang ji ltar rnam par grol zhes de lta bu'i rtog pa bsal ba dang /_bskal pa bzang po tshun chad de bzhin gshegs pa rnam par gzigs
[\[153b.4\]]nas/_da ltar gyi shAkya thub pa bzhugs pa phan chad dang /_sangs rgyas rabs bdun po de dag gi tshe na sngon gyi de bzhin gshegs pa'i nyan thos rnams la so sor thar pa lnga pa rnams kyang /_de dag cis 'dul ji ltar rnam par grol ba dang /_sangs rgyas shAkya thub pa'i tshe sems can rnams bsod
[\[153b.5\]]nams dman pa dbang po rtul ba/_shes rab zhan pas bslab pa'i gnas ci dang ji ltar bcas ston par bzhed de/_bzod pa dka' thub dam pa zhes bya ba la sogs pa ston to/_/de la bzod pa dka' thub dam pa zhes pa nas sh+lo ka gcig gis de bzhin gshegs pa rnam par gzigs kyi sku ring
[\[153b.6\]]la/_dge slong dag dang sems can dag phal cher log pa'i brtul zhugs lus kyi dka' thub la dad nas/_lta ba de las bzlog cing de'i gnyen por sh+lo ka gcig gis bstan to/_/de yang rnam pa bzhi lta bu'i tshul gyis dad de/_bzhi gang zhe na/_lus kyi dka' thub la dad pa dang /_dka' thub
[\[153b.7\]]kyi nan tan la dad pa dang /_dka' thub kyi 'bras bu la dad pa dang /_dka' thub ston pa'i gang zag la dad pa'o/_/de la lus dka' thub ji ltar 'dra ba dag la spyod cing gnas she na/_chur mchongs pa dang /_wa'i brtul zhugs dang /_khyi'i brtul zhugs dang /_tshe gcig tu thal ba'i nang du 'greng
[\[154a\]]
[\[154a.1\]]zhing phur bu 'dzin pa lta bu'o/_/de yang ji ltar de la dad ce na/_mu stegs can gyi log pa'i dka' thub de lta bu dag byas na/_las rnying pa ni dka' thub byas pas 'phya zhing zad par 'gyur/_las sar pa ni ma byas ma spyad pas na chu lon bzhin te/_tshe phyi ma la zag pa zad pas/_
[\[154a.2\]]las zad pas sdug bsngal zad de/_sdug bsngal zad pas grol thar cing mthar phyin par gyur te/_de ltar ston pa ni dge sbyong yin no zhes zer te/_de'i gnyen por log pa'i dka' thub rnam pa bzhir lta ba las phral nas/_yang dag pa'i dka' thub lta bu la bsten par bya'o/_/bzhi gang zhe na 'phags
[\[154a.3\]]pa'i bden pa bzhi la dad pa dang /_dka' thub kyi nan tan bden pa bzhi'i yon tan la nan tan byed pa dang /_dka' thub kyi 'bras bu ni rgyun du zhugs nas dgra bcom pa'i bar dag ste/_bden pa bzhi'i 'bras bu la bya'o/_/ston pa ni de bzhin gshegs pa rnam par gzigs la dad par bya'o zhes bka'
[\[154a.4\]]stsal to/_/de lta bas na dka' thub thams cad kyi nang na chos la bzod pa ni dam pa ste/_de la ji ltar bzod pa zhe na/_sems kyis 'phags pa'i bden pa bzhi'i chos rnams la bzod pa dang de nyid dam par bstan to/_/de la bzod pa yang gsum ste/_gnod pa la mi mjed pa'i bzod pa dang /_sdug bsngal la ji mi snyam
[\[154a.5\]]pa'i bzod pa dang /_chos la nges par rtog pa'i bzod pa'o/_/de ltar bzod pa rnam pa gsum gyi nang na yang chos la nges par rtog pa'i bzod pa dam pa ste/_de ltar sems kyis 'phags pa'i bden pa bzhi la phyin ci ma log par shes par bgyis brtags te/_mi rtag pa dang /_sdug bsngal ba dang /_stong
[\[154a.6\]]ba dang /_bdag med pa'i chos la sems rtse gcig tu gnas par bzod pa de nyid kyis mya ngan las 'da' bar 'gyur bas dam pa yin no zhes bstan pa yin no/_/lus kyi dka' thub kyis mya ngan las 'da'o/_/zhes sangs rgyas kyis ma gsungs pas na/_lus kyi dka' thub ni mchog dam pa ma yin te/_
[\[154a.7\]]de las 'phags par bstan pa'i phyir de'i sems kyi bzod pa de nyid kyis na mya ngan las 'das pa mchog gi 'bras bu thob bo zhes sangs rgyas kyis bka' stsal te/_sangs rgyas gsung zhes bya ba ni yid ches par bstan pa'i tshig go/_/mya ngan las 'das pas zhes bya ba ni 'khor ba'i rgyun bcad de/_bsgrub
[\[154b\]]
[\[154b.1\]]par bya ba'i mthar phyin cing /_phung po lhag ma ma lus pa'i mya ngan las 'das pa'o/_/de ltar na sems kyis 'phags pa'i bden pa bzhi la brten cing bgrod pas na/_mya ngan las 'das pa mchog gi 'bras bu dam pa 'thob kyis lus kyi dka' thub dam pa ma yin no zhe'o/_/mchog ces bya ba ni mu stegs can
[\[154b.2\]]dag lus shin tu sdug bsngal zhing /_lus yongs su gdungs par dka' thub byas pas mya ngan las 'da' ba thob po zhes 'chad pa dag kyang yod do/_/de dag gi gtol med par nyon mongs pa thams cad spangs pa bde zhing skyon med pa mya ngan las 'da' ba'i rang bzhin thob pas na mya ngan las 'das pa mchog
[\[154b.3\]]ces smos so/_/rab tu byung ba gzhan la gnod pa dang /_/gzhan la 'tshe ba dge sbyong ma yin no/_/zhes pa sh+lo ka phyed ni lus kyi dka' thub ston pa la dad pa'i gnyen por gsungs te/_rab tu byung ba ni khyim gyi gnas thams cad spangs nas/_gsol ba dang zhu ba'i las kyis legs par gsungs pa'i
[\[154b.4\]]chos 'dul ba la zhugs pa ni rab tu byung ba zhes bya'o/_/de lta bur rab tu byung ba ni pha rol po gzhan dag sdig pa mi dge ba'i chos dang phral nas phan pa dang bde ba sbyin zhing bstan pa'i rigs kyi/_ci ste lus kyi dka' thub gzhan la gnod cing don med pa de bzhin gshegs pa rnams kyis smad cing
[\[154b.5\]]bsngags pa ma yin pa de lta bu bya bar ston pa ni gzhan la yang dag par gnod cing gtse ba yin pas de bzhin gshegs pa'i lung dang 'gal bas na de lta bu ston pa ni dge sbyong ma yin no zhe'o/_/'o na dge sbyong zhes bya ba ji lta bu la bya zhe na/_sems kyis 'phags pa'i bden pa bzhi la rtog par bzod pa/_
[\[154b.6\]]dge sbyong gi 'bras bu bzhi mngon par bsgrub cing tshul dbyung ba zhi ba/_dge ba la gcig tu 'dun cing gnas pa de dag la dge sbyong zhes bya ste/_de bas na de lta bu'i lus kyi dka' thub don med pa la dang bar mi bya'o/_sems kyi dka' thub dam pa gang yin pa la dad par bya'o zhe'o/_/de bzhin gshegs pa
[\[154b.7\]]gtsug tor can gyi sku ring la de bzhin gshegs pa de'i nyan thos dang /_sems can dag tshul khrims bsrung ba dang /_dge ba spyad pa rnams mtho ris bzang 'gror skye ba dang /_mtho ris kyi longs spyod thob par shog ces smon lam 'debs shing tshangs par spyad pas na de nyid mi rigs shing 'gal bas na/_
[\[155a\]]
[\[155a.1\]]de ltar lta ba bzlog pa'i phyir gnyen por mthu rtsal mig dang ldan par zhes bya ba sh+lo ka gcig gsungs so/_/mthu rtsal zhes bya ba ni bsod nams dang shes rab kyi tshogs te/_mya ngan las 'das pa'i mthu rtsal yod pa la bya'o/_/mig dang ldan pa ni shes rab kyi mig dang ldan pa la bya
[\[155a.2\]]ste/_phung po ma lus pa'i mya ngan las 'da' ba thob par byed pa'i mig dang ldan pa'o/_/mthu rtsal dang mig ces bya ba ni dper bstan pa ste/_'jig rten na skye bo mthu rtsal med cing nyam chung ba dang /_mig med cing mig dang mi ldan pa'i mi ni grog po dang tsher ma dang g.yangs dag tu 'gro zhing ltung ba'i rgyur 'gyur
[\[155a.3\]]ro/_/su mthu rtsal dang mig dang ldan pa'i skye bo ni lam mi bde ba dang nyam nga ba thams cad las 'byol zhing mthu rtsal dang ldan pas na lam nyam nga ba thams cad las 'da' bar byed do/_mig dang ldan pas na grog por mi ltung zhing lam nyam nga ba las thar bar 'gyur ro/_/de bas na skyes bu mig dang ldan pas
[\[155a.4\]]lam nyam nga ba spong zhing lam bde bar 'gro ba'i rigs so/_/de bzhin du bsod nams kyi mthu rtsal dang ldan zhing shes rab kyi mig dang ldan pas kyang mya ngan las 'das pa'i chos mtha' yun du bde zhing dpe med pa btang ste/_mtho ris bag med pa'i gnas g.yangs dang 'dra ba zad pa'i mtha' can 'khor
[\[155a.5\]]ba'i rgyu nyon mongs pa'i gnas ji ltar lam nyam nga zhing mi bde ba de lta bur mkhas pa'i skyes bu dam pa dag der sgrub cing smon pa ni shin tu mi rigs so zhes bstan to/_/nyam nga ba dag yod pa ni de ltar mtho ris su smon lam 'debs pa nyid khams gsum du 'khor bar 'gyur bas na/_de ltar sgrub cing
[\[155a.6\]]smon pa nyid nyam nga ba'o/_/yod pa ni nyon mongs pa ste/_sdug bsngal gsum dang /_'du byed kyi sdug bsngal ba ste/_gzugs med pa'i khams su 'gyur ba'i sdug bsngal te/_gzugs yod pa'i lha man chad 'dod pa'i khams mi yan chad do/_/sdug bsngal ba'i yang sdug bsngal ba ste/_byol song dang yi dwags
[\[155a.7\]]dang sems can dmyal ba'o/_/sdug bsngal brgyad ni skye ba dang /_rga ba dang /_na ba dang /_'chi ba dang /_gnyen sdug pa dang bral ba dang /_dgra sdang ba dang phrad pa dang /_'dod pa mi rnyed pa dang /_phung po lnga rgyas pa'i sdug bsngal ba'o/_/mkhas pa'i 'tsho ba 'jig rten 'dir zhes bya ba mkhas pa ni bsod nams dang
[\[155b\]]
[\[155b.1\]]shes rab dang ldan pa'i skyes bu dam pa mya ngan las 'das pa'i rgyud ldan zhing thob pa'i thabs la mkhas pa'o/_/'tsho ba ni nye bar len pa'i phung po lnga dang ldan zhing 'jig rten na gnas pa'i gang zag nyid la bya'o/_/sdig pa zhes bya ba ni mtho ris su smon lam 'debs pa nyid khams gsum gyi longs spyod la chags
[\[155b.2\]]pas na/_nyon mongs pa dang 'khor ba las nams kyang thar bar mi 'gyur bas de nyid sdig pa'o zhe'o/_/yongs su spong ba ni mig dang ldan pas nyon mongs pa spangs nas mya ngan las 'das par 'gyur ro/_/de bzhin gshegs pa thams cad skyob kyi sku ring la dge slong dag phal cher rang gi tshul khrims yongs su
[\[155b.3\]]sdom pa tsam gyis chog par 'dzin te/_gzhan du mu stegs can gyi dge slong la 'phyas 'dogs shing skur ba 'debs pas na/_dge slong gi don dag kyang chud zos par gyur pas na/_de'i gnyen por de bzhin gshegs pa thams cad skyob kyis/_skur ba mi gdab gnod mi bya/_/zhes bya ba la sogs te/_sh+lo ka phyed
[\[155b.4\]]dang gnyis gsungs so/_/skur pa mi gdab pa ni rab tu byung bas mu stegs can gyi dge sbyong la ngag gi sgo nas skur ba mi gdab par bstan pa'o/_/gnod par mi bya ba ni lus kyis mi gtse zhing yid kyis ngan du mi bsams pa ste/_mdor na sgo gsum nas mu stegs can dang skye bo mang po kun la gnod par mi byed
[\[155b.5\]]cing mi 'tshe ba'o/_/so sor thar pa'i ni 'gro ba rgyud lnga las thar par byed pas na thar pa'o/_/bsdam par bya ba ni ltung ba ris lnga la bya ste/_de ma ral mi nyams mi 'jig cing shin tu sdoms shig pa'o/_/zas kyi tshod kyang rig par bya ba ni rnal 'byor spyod pas zas kyi tshod rig par bya ste/_ha cang 'grangs
[\[155b.6\]]ches na brtson 'grus kyi dri mar 'gyur ba dang /_ha cang bkres na ni nyon mongs pa mthar ltung bar 'gyur bas brtson 'grus nus shing sems yang ba dang /_zas ran par bza'o zhe'o/_/bas mtha'i gnas su gnas par bya/_/zhes bya ba ni dgon pa la bya ste/_de lta bu'i gnas dben par gnas par bya'o zhe'o/_/
[\[155b.7\]]de ltar na dge slong dag tshul khrims gyis mgu zhing tshul khrims 'dzin pa 'ba' zhig gis chog par mi bya'o/_/bsam gtan la sogs pa yang sgrub cing bsgom par bya'o zhes bya ba'i tshig tu/_lhag pa'i sems la yang dag 'jug_/ces smos te/_lhag pa'i sems zhes bya ba ni nyon mongs pa'i sreg pa dang bral ba
[\[156a\]]
[\[156a.1\]]ste/_lhag pa'i shes rab dang /_lhag pa'i ting nge 'dzin dang /_lhag pa'i tshul khrims la bya'o/_/skabs 'dir lhag pa'i sgras ni bslab pa gsum char yongs su bsgrub par bya ba bstan to/_/yang gcig tu na tshul khrims kyis mgu zhing chog par 'dzin pa'i gnyen por bstan pas lhag
[\[156a.2\]]pa'i ting nge 'dzin 'ba' zhig bsgrub par bya'o zhes kyang 'chad de/_de bas na lhag pa'i ting nge 'dzin gyis ma bsgrubs sam/_btsal na mya ngan las 'das pa mi thob ste/_tshul khrims ma god ma ral te/_brgyar thub tu zin gyis kyang mtho ris bzang 'gror skye'o zhes 'byung bas na/_de bas na lhag pa'i ting nge
[\[156a.3\]]'dzin mi sgrub tu mi rung bas de'i gnyen por/_lhag pa'i sems la yang dag 'jug_/ces smos so/_/yang dag 'jug ces bya ba ni dge slong dgon pa bas bslab pa gsum la gnas shing brtson pa dang spyad par bya'o zhe'o/_/'di ni sangs rgyas bstan pa'o/_/zhes bya ba ni yid ches par bstan pa'o/_/de
[\[156a.4\]]de bzhin gshegs pa log par dad sel gyi sku ring la de'i nyan thos dag phal cher khe dang bkur sti dang rnyed pa la chags shing grong la lta bar gyur nas 'du 'dzi mang po la spyod pas na/_tshul khrims bsrung zhing ting nge 'dzin bsgrub pa la g.yel zhing gnod par gyur nas de ltar lta ba de bzlog cing de'i gnyen por
[\[156a.5\]]de bzhin gshegs pa log par dad sel gyis gsungs pa/_ji ltar bung ba me tog ces bya ba sh+lo ka gcig bstan to/_/bung ba me tog ces bya ba ni dper bstan to/_/bung ba zhes bya ba ni gang zag la bya'o/_/me tog ces bya ba ni grong la bya'o/_/kha dog ni tshul khrims la bya'o/_/dri ni ting nge 'dzin gyi ro la
[\[156a.6\]]bya'o/_/yang na kha dog ni skye bo'i longs spyod nor rdzas la bya'o/_/dri ni 'phral gyi zas la bya ste/_mi gnod ces bya ba ni dper na ji ltar bung bas me tog gi khu ba gzhibs te/_'gro yang me tog gi dri dang kha dog la mi gnod par 'gro ba bzhin du gang de bzhin gshegs pa yang tshul khrims las mi 'gal zhing
[\[156a.7\]]ting nge 'dzin bsgrub pa la bar chad du mi 'gyur ba dang /_skye bo'i longs spyod dang 'phral gyi kha zas la mi chags shing skye bo'i longs spyod la mi gnod par de 'dra ba'i tshul du bsod snyoms la gshegs shing spyod do/_/de bas na nyan thos khyed rnams kyang de bzhin gshegs pa'i rjes su slob pa dang /_
[\[156b\]]
[\[156b.1\]]tshul khrims dang ting nge 'dzin las mi nyams shing skye bo'i longs spyod la mi gnod cing mi chags par bsod snyoms la rgyu zhing spyad par bya'o zhes bstan pa'o/_/yang na thub pa zhes bya ba ni gang zag nyid la bya ste/_rang gi rgyud la nyon mongs pas mi 'khor zhing lus dang ngag yid gsum thub pas grong du rgyu ba ni sgo gsum nas
[\[156b.2\]]nyes pa mi 'byung bar thub pa rnams kyi grong du rgyu bar bya'o zhe'o/_/de bas na dge slong bsod snyoms blangs nas grong du mi gnas par dgon pa la gnas par bya'o zhe'o/_/des na khe dang bkur ste'i mtha' spangs par 'gyur te/_bsod snyoms chog pa tsam las lhag par mi len pas ni khe spangs par 'gyur/_dgon pa na
[\[156b.3\]]dben par gnas pas ni bkur sti spangs par 'gyur ro zhes bstan to/_/de bzhin gshegs pa gser thub kyi sku ring la/_de'i nyan thos dag thos pa'i longs spyod la zhugs shing /_tshul khrims kyi gtam gtan la 'bebs pas na/_kha cig gis yon tan bsngags shing gzhan mu stegs can gyi rab tu byung ba dang /_skye bo
[\[156b.4\]]dag la kha zer zhing 'phyas 'dogs pas na/_skyes bu dam pa'i tshul ma yin pa cher spyod de de'i gnyen por gsungs so/_/bdag gi rigs dang mi rigs dang /_/zhes sh+lo ka gcig de bzhin gshegs pa gser thub kyis gsungs te/_de la rigs pa zhes bya ba ni dge ba bsgrub cing spyod pa'i rigs pa'o/_/mi rigs pa ni sdig
[\[156b.5\]]pa mi dge ba'i chos spyod par mi rigs pa'o/_/brtag par bya ba ni gong ma'i dge ba dang mi dge ba gnyis bdag gis dge ba ni ci byas zhes bdag gi sems kyi rgyud la brtag par bya'o zhe'o/_/gzhan rnams kyis mi mthun pa zhes pa gzhan zhes bya ba ni rab tu byung ba 'di ni dge slong dang /_mu stegs can gyi dge sbyong dang skye bo
[\[156b.6\]]spyod pa dag bdag gi yid du mi 'ong ba'o/_/mi mthun pa zhes bya ba ni gzhan rnams kyis bdag dang mi mthun pa'i chos gzhan gyis sdig pa byas pa dang /_dge ba byas pa la bdag gis 'di ni byas pa legs so/_/'di ni ma byas pas nyes shing 'phyas gdags shing smad par mi bya ba'i phyir/_gzhan gyis byas dang ma byas
[\[156b.7\]]rnams la min/_/zhes smos so/_/mdor na bdag gis nyes pa ci byas legs pa ni gang byas ci yod/_legs pa ni ji ltar sgrub/_nyes pa ni ji ltar spang /_thabs kyis dor ba sems la brtags shing dpyad par ni rigs kyi/_gzhan gyi legs pa nyes pa la 'phyas gdab pa ni mi rigs so zhes de bzhin gshegs pa gser
[\[157a\]]
[\[157a.1\]]thub kyis gsungs so/_/de bzhin gshegs pa 'od srungs kyi sku ring la/_/de'i nyan thos phal cher 'jig rten gyi bsam gtan bzhi'i ro la chags shing mngon par zhen nas/_gong du thar pa mi tshol gnyen po la mi brten/_rnam par grol ba snga ma'i sa dag tu rtsom zhing sgrub par mi byed nas/_de ltar lta ba
[\[157a.2\]]spang ba'i phyir gnyen por/_lhag pa'i sems la bag bya ste/_/zhes bya ba la sogs pa sh+lo ka gnyis de bzhin gshegs pa 'od srungs kyis gsungs te/_lhag pa zhes bya ba ni so so'i skye bo dang mu stegs can la sogs pa lhag pa ste/_'jig rten gyi bsam gtan bzhi'o/_/bag bya ba ni dper na tshig tu 'ong
[\[157a.3\]]gis me la bag byos shig ces ring du spang ba'i don to/_/'jig rten gyi bsam gtan bzhi la bag byas na khams gsum gyi khri mon du mi 'khor ro zhe'o/_/'o na de ltar 'jig rten gyi bsam gtan bzhi la bsrings shing bag byas na gang la bslab cing bsten par bya zhe na/_thub pa'i gnas la bslab par
[\[157a.4\]]bya'o/_/zhe'o/_/thub pa zhes bya ba ni lus dang ngag yid gsum thub pa ste/_de bzhin gshegs pa la bya'o/_/de'i gnas ni 'phags pa'i bden pa bzhi dang /_'phags pa'i lam yan lag brgyad la bya ste/_de rnams la bslabs shing zhugs na/_'jig rten bsam gtan ring du spong ba dang /_de las 'phags
[\[157a.5\]]pa rnams byung zhing skye bas na/_thub pa'i skye mched ces bya ste/_de las rnam par grol ba'i 'bras bu skye zhing 'byung ba'i phyir ro/_/de bas na nyon mongs pa dang ring du gyur pa'i phyir nyer zhi zhes smos so/_/nyer zhi rtag tu dran ldan pa ste de la nyer zhi ni sdug bsngal gsum dang brgyad zhi ba la bya'o/_/yang na khams
[\[157a.6\]]gsum gyi mthong bas spang bar bya ba'i nyon mongs pa brgyad cu rtsa brgyad zhi ba'o/_/rtag tu dran ldan pa ni 'bri ba dang gang ba med par rang bzhin gyis shes bzhin dang ldan pa'am/_bden pa bzhi dang 'phags pa'i lam la sems rtse gcig par gnas pas na rtag tu dran ldan par gnas pa'o/_/skyob pa mya ngan
[\[157a.7\]]mi mnga' zhes bya ba de bzhin gshegs pa dag kyang de 'dra ba'i thub pa'i gnas la brten te mya ngan mi mnga' zhing nyon mongs pa med pa yin pa de bas na skyob pa zhes yon tan gyis mtshan du gsol te/_de'i phyir de'i rjes su dong zhing zhugs pa'i nyan thos dag gis kyang de 'dra bar byas te/_lhag pa'i sems kyi
[\[157b\]]
[\[157b.1\]]ting nge 'dzin gyi ro la chags pa de spong ngo /_/yang na skyob pa ni gang zag de nyid la bya ste thub pa'i gnas la slob pa'i gang zag gang yin pa des ni rang gi rgyud la nyon mongs pa ldang zhing 'byung bar skyob par nus pas skyob pa zhes bya ste/_de nyid skyob pa mya ngan mi mnga'o/_/zhe'o/_/tshigs su bcad pa 'di gsum gyis
[\[157b.2\]]'jig rten gyi bsam gtan bzhi'i ro la chags pa ni mngon par spangs/_'phags pa'i bden pa bzhi'i chos la brten cing bsgoms pas/_mthong ba'i lam gyis spang bar bya ba'i nyon mongs pa brgyad cu rtsa brgyad yongs su spangs pas na rgyun du zhugs pa'i 'bras bu thob par 'gyur ro/_/de lta bu'i
[\[157b.3\]]gang zag de'i yon tan ni 'dir 'gyur ro/_/zhes bstan pa'i phyir ro/_/byis pa bsod nams rab tu 'phel/_/zhes bya ba la sogs pa sh+lo ka gcig bstan te/_de ltar 'phags pa'i bden pa bzhi la gnas pas na 'jungs pa dang /_ser sna'i dri shin tu spangs te phral bas na/_bdag gi longs spyod la ma chags shing
[\[157b.4\]]gtong ba skyong zhing sbyin par byed pa dang /_gzhan gyi longs spyod la mi lta bas na ma byin par mi len to/_/ma byin par mi len pas na bsod nams rab tu 'phel lo zhe'o/_/tshigs su bcad pa rtsa ba 'dis ni 'dod pa'i khams kyi bsgom pas spang bar bya ba'i 'dod chags spong bar 'gyur ro/_/bsdams pas dgra
[\[157b.5\]]sogs mi 'gyur ro/_/zhes bya ba 'phags pa'i bden pa bzhi mthong bas na bsdams pa zhes bya ste/_bsdams pa ni lus dang ngag yid gsum gyi sgo nas nyes pa mi 'byung zhing shin tu sdom pa ste/_tshul khrims bsrung ba'o/_/tshul khrims bsrungs pas na gzhan gyi srog mi gcod do/_/srog ma bcad pas na
[\[157b.6\]]sems la byams pa dang ldan par 'gyur te/_byams pa'i bdag nyid du gyur pas khong khro ba med do/_/tshigs su bcad pa rtsa ba 'dis ni 'dod pa'i khams kyi bsgom pas spang bar bya ba'i khong khro ba spangs par ston to/_/dge dang ldan pas sdig pa spong /_/zhes bya ba ni 'phags pa'i bden pa bzhi la sems rtse
[\[157b.7\]]gcig par yongs su bsgoms pas na/_sdig pa mi spyod de de bas na dge ba dang ldan pa nyid do zhe'o/_/tshigs su bcad pa rtsa ba 'dis ni 'dod pa'i khams kyi bsgom pas spang bar bya ba'i nga rgyal dang ma rig pa spong bar ston to/_/sbyin pas bsod nams rab tu 'phel/_/zhes bya ba man chad tshigs su bcad pa rtsa ba
[\[158a\]]
[\[158a.1\]]'di gsum gyis/_'dod pa'i khams kyi bsgom pas spang bar bya ba'i 'dod chags dang /_khong khro ba dang nga rgyal dang ma rig pa bzhi gcig tu bsdus nas gsum du bsdoms te/_chen po dang 'bring po dang chung ngu gsum la gcig gsum gsum ste/_nyon mongs pa'i rim pa rnam pa dgu la drug man
[\[158a.2\]]chad spangs pa ni phyir 'ong ba'i gang zag ces bya'o/_/dgu char spangs pa ni phyir mi 'ong ba'i gang zag ces bya'o/_/nyon mongs zad pa mya ngan 'da'/_/zhes bya ba tshigs su bcad pa 'dis ni/_gzugs dang gzugs med pa'i khams kyi bsgom pas spang bar bya ba 'dod chags dang nga rgyal dang ma rig pa dang gsum
[\[158a.3\]]khams gnyis na gsum gsum ste/_drug la yang thum po gcig tu byas la/_chen po dang /_'bring po dang /_chung ngu gsum ste/_gcig la yang gsum gsum du bya ste/_nyon mongs pa'i rim pa dgu ste/_dgu char spangs pa ni dgra bcom pa'o/_/de bas na gang zag brgyad la bzhi ni dngos su bshad pas bzhi ni nyon
[\[158a.4\]]mongs pa'i rim pa spong ba la 'jug pa ste/_rgyun du 'jug pa spangs zin pa ni rgyun du zhugs pa ste/_gong ma gsum yang 'di dang 'dra'o/_/de bas na gang zag brgyad kyi rim pa ni 'dir bstan zin to/_/bcom ldan 'das shAkya thub pa'i sku ring la 'dul ba la bslab pa'i gnas ma bcas te/_'dul ba 'bum dag ma bstan
[\[158a.5\]]pa'i tshe dge slong nyes pa la mig che zhing mi dge ba'i chos la nye bar gnas pa dang /_dge ba cung zad spyad pa tsam gyis kyang thar bar 'gyur ro zhes bsnyems pa'i phyir/_'di lta bu'i lta ba bzlog cing de'i gnyen por de bzhin gshegs pa shAkya thub pas/_sdig pa thams cad mi bya ste/_/zhes bya ba la sogs pa tshigs su
[\[158a.6\]]bcad pa phyed dang bzhis bstan to/_/de la/_sdig pa thams cad mi bya'o/_/zhes bya ba sh+lo ka gcig gis nyes pa la mig che ba'i gnyen por bstan to/_/dge ba cung zad tsam gyis kyang mgu zhing sdig pa mi bya ba ni srog gcod pa la sogs te/_mi dge ba bcu dang /_ltung ba ris lnga dang /_yang na 'jigs rten na yul chos kyis mi mdzes
[\[158a.7\]]shing /_bya ba mi rigs pa thams cad mi bya'o/_/mkhas par bsnyen par rdzogs zhes bya ba ni bcom ldan 'das kyi lung gis gnang zhing rab tu 'byung du rung ba dang /_bsnyen par rdzogs par gnang ba de lta bus bsnyen par rdzogs par bya'o zhe'o/_/yang na mkhas pa zhes bya ba ni shes rab dang ldan pa la bya/_bsnyen pa ni dge
[\[158b\]]
[\[158b.1\]]ba rdzogs par bya ba'i don yin pas ngag gis mi bya ba bzhi ste/_brdzun dang phra ma dang /_byung rgyal gyi tshig dang /_zhe gcod par mi smra zhing lhag pa'i shes rab kyi phung po dang /_lhag pa'i shes rab la rab tu 'jug pa'o zhe'o/_/rang gi sems kyang yongs su gdul/_/zhes bya ba ni/_yid kyis mi bya ba gsum ste/_chags par mi bsams
[\[158b.2\]]pa dang /_ngan du mi bsams pa dang /_log par mi lta ba'o/_/gzhan du na ting nge 'dzin gyi phung po dang /_lhag pa'i ting nge 'dzin la rab tu 'jug pa'o/_/'di ni sangs rgyas bstan pa zhes bya ba ni yid ches par bya ba'i phyir shAkya thub pas bstan pa'o zhe'o/_/des ni nyes pa la mig che ba bzlog pa'i gnyen por bshad
[\[158b.3\]]do/_/nyes pa ni spang ba'i thabs bshad de/_lus kyi sdom pa legs pa ste/_/zhes bya ba sh+lo ka phyed dang gnyis smos te/_lus dang ngag yid gsum sdom pa ni gong ma dag dang yang sbyar/_yang na lus kyi nyes pa dang /_ngag gi nyes pa dang /_yid kyi nyes pa 'di bsdams na sdig pa mi 'phel bas na/_de'i phyir bsdam par
[\[158b.4\]]bya'o zhes smos so/_/de bas na lus kyi sdom pa yang legs na/_ngag gi lta ci smos/_ngag gi sdom pa yang legs pa yin no/_/yid kyi sdom pa lta smos kyang ci dgos te/_de'i phyir thams cad bsdom par bya'o zhe'o/_/thams cad sdom pa legs pa ni dus gsum du lus dang ngag yid gsum sdom pa'o/_/kun
[\[158b.5\]]du bsdoms pa'i dge slong ni yul dang /_dus dang gang zag la chad pa med par tshul khrims bsrung ba'o/_/sdug bsngal gsum las rab tu grol/_/zhes bya ba sdug bsngal ni gsum dang /_brgyad dang /_khams gsum gyi nyon mongs pa dgu bcu rtsa brgyad las rnam par grol zhing 'khor ba'i btson ra nas thar
[\[158b.6\]]par 'gyur ro zhe'o/_/des ni nyon mongs pa spong ba'i thabs su bshad do/_/ngag rnams bsrung zhing yid kyis rab bsdams zhes bya ba sh+lo ka gcig gis dran pa mi brjed pa'i thabs su ston te/_ngag gi srung ba ni ngag gis mi bya ba bzhi dang /_gzhan du na rang gi ltung ba lci yang ci byung na dge ba'i bshes gnyen
[\[158b.7\]]gyis glengs shing bstan na/_slar 'khyal zhing mi smra bar dge ba'i bshes gnyen gyi khar gus par nyan pa'o/_/yid kyis bsdams pa ni 'gyod tshangs byed pa'i tshe/_tshig gis smras pa ma zad kyis/_yid kyis sems thag pa nas mthol ba'o/_/yang na yid kyis mi bya ba de gsum phyin chad mi byed par yid
[\[159a\]]
[\[159a.1\]]dam du 'cha' ba'o/_/lus kyis mi dge ba mi byed/_/ces bya ba ni/_lus kyis mi bya ba ni gsum ste/_srog mi gcod pa dang /_ma byin par mi len pa dang /_'dod pas log par mi spyod pa'o/_/yang na lus snyogs pa dang /_'tshe ba dang /_'tshog pa la sogs pa'i las rnams mi byed pa'o/_/rnam pa gzhan du na lus
[\[159a.2\]]kyi spyod yul ma yin pa lnga spang bar ston te/_de yang gang yin zhe na/_rgyal po'i pho brang dang /_rigs ngan gyi khyim dang /_chang 'tshong ba dang rol mo mkhan gyi khyim dang /_smad 'tshong gi khyim rnams su mi spyod pa'o/_/las lam gsum po 'di dag rab sbyangs nas/_/drang srong gsungs pa'i lam ni thob par 'gyur/_/zhes bya
[\[159a.3\]]ba lam zhes bya ba ni dpe ste/_'di ltar lam la skye bo kun rgyu zhing 'gro ba ltar lus dang ngag yid gsum gyi lam la yang /_dge sdig gi dngos po rgyu zhing 'gro bar byed pas lam dang 'dra ste/_de gsum rab tu sbyangs pas na dri ma dang /_skyon med par sbyangs pas drang po'i lam zhes bya ste/_des thob pa ni de bzhin gshegs
[\[159a.4\]]pa'i bka' yin pas na/_'phags pa'i lam gyi yan lag brgyad la lung dang mthun par spyad pas na/_gang zag brgyad kyi 'bras bu thob par 'gyur ro zhe'o/_/de bas na sangs rgyas shAkya thub pa'i tshe'i nyan thos ni/_lo bcu gnyis kyi bar du sh+lo ka 'di rnams kyis 'dul zhing rnam par grol bar 'gyur zhing spyod do/_/lo
[\[159a.5\]]bcu gsum du gyur nas ni 'dul ba la bslab pa'i gnas bcas so/_/de la sangs rgyas rabs bdun po smos pa ni bsdu ba'i tshig ste/_gong du smras pa'i tshig 'og tu 'di'o zhes bsdus nas yang dag par bstan pa'o/_/shAkya thub pa gau tam/_/zhes bya ba ni khyim pa'i phyogs nas bstod pa ste/_thub pa ni sgo gsum
[\[159a.6\]]nas nyes pa mi 'byung bar thub pa'o/_/gau tam zhes bya ba ni yon tan gyi rnam grangs kyi sgo nas bstod pa'o/_/lha'i lha zhes bya ba ni 'jig rten gyi lha dang rnam par grol ba'i lha gnyis yod pa las/_shAkya thub pa rigs kyi 'jig rten gyi lha chen po brjed pa'i tshe/_rgyal bu don grub pa btsas nas rgyal bu don grub kyis lha de
[\[159a.7\]]la phyag byas pa dang /_lha de mgo tshal pa bdun du gas pas/_de bas kyang 'phags par gyur pas na lha'i lha zhes shAkya thub pa la mtshan du gsol/_mi 'dul ba ni shAkya thub pa 'jig rten du gshegs pa'i tshe dus ngan te/_skye bo rnams shin tu gdul dka' ba'i phyir de lta bu gdul bas na mi gdul gdul ba'o/_/
[\[159b\]]
[\[159b.1\]]yang na mi gdul ba ni 'dod chags dang ldan pa mdzes dga' dang /_zhe sdang dang ldan pa sor mo'i phreng ba dang /_gti mug dang ldan pa lteng rgyas 'od srungs lta bu shin tu gdul dka' ba yang /_bcom ldan 'das kyis btul nas dge ba la bzhag pas na mi 'dul ba'o/_/yang rnyog pa lnga ni sems can dang lta ba dang /_nyon mongs
[\[159b.2\]]pa dang /_bskal pa dang /_tshe'i rnyog pa'o/_/rnyog pa lnga'i tshe mi 'dul bas na mi 'dul ba'o zhe'o/_/kha lo sgyur ba ni khams gsum gyi sems can nyon mongs pa las 'phags pa'i lam du kha lo sgyur bar byed pa'o/_/bla na med pa ni nyan thos man chad tshangs pa dang /_brgya byin gyis gdul ba rgya chung ngu lta bu ma
[\[159b.3\]]yin te/_rgya che zhing gong na med pas bla na med pa'o/_/'jig rten mgon po skyob pa'i mchog_/ces bya ba 'jig rten ni nye bar len pa'i phung po lnga la bya'o/_/mgon po ni sems can thams cad kyi mgon du gyur pas de bzhin gshegs pa la bya'o/_/de skyob pa ni skye bo ngan par spyad cing ngan song du 'gro ba las
[\[159b.4\]]skyob cing thar par 'dren pas skyob pa zhes bya'o/_/mchog ni skyob par byed pa mang mod kyi sangs rgyas kyi skyob pa lta bu gzhan la med pas na/_sangs rgyas kyi skyob pa ni mchog go zhes bstan to/_/sangs rgyas bdun po zhes smos pa dang /_skabs 'dir kha cig the tshom du gyur te/_sangs rgyas bdun por zas kyis phyis 'byung ngam
[\[159b.5\]]mi 'byung snyam pa la/_phyis sangs rgyas 'byung bar bstan pa'i gleng gzhi ni mdo sde bzang po zhes bya ba'i nang nas 'byung ba bskal pa gsum yod de/_me dang rlung dang /_chu'i bskal pa'o/_/de la chu'i bskal pa bdo zhing 'gyur ba'i tshe/_'od gsal lha'i ris su 'di lta bu'i ltas byung ste/_de bzhin gshegs pa 'jig rten du 'byung ba
[\[159b.6\]]de snyed kyi pad mo rdzing las skyes te/_de'i tshe rdzing chen po las pad ma stong rtsa bdun byung nas/_lha dag na re e ma'o/_/de bzhin gshegs pa stong rtsa bdun 'byung ba'i ltas shig ces zer te/_de dag las sangs rgyas rabs bdun 'das zin te/_rnam par gzigs nas shAkya thub pa bzhugs pa'i bar du'o/_/stong rtsa bdun las bdun
[\[159b.7\]]gshegs zin pas ltag pa stong gdod gshegs par 'gyur te/_tha mar ni phyag na rdo rje bzhed pa can zhes bya ba'i de bzhin gshegs par 'gyur zhing /_sems can gyi don mdzad do zhes 'byung ngo /_/dpa' bo zhes bya ba ni sems can gyi don bya ba la mi skyo mi ldog pa dang /_nyon mongs pa dang bdud kyi dgra rnams 'joms par byed pas
[\[160a\]]
[\[160a.1\]]na dpa' bo'o/_/yang na bskal pa grangs med pa'i bar du sems can gyi don mdzad pas na dpa' bo zhe'o/_/bdun po ni rnam par gzigs nas shAkya thub pa'i bar du sngar byung ba rnams kyi grangs so/_/grags ldan ni sangs rgyas bdun po'i yon tan te/_bdud bzhi bcom nas bsod nams dang /_ye shes phun sum
[\[160a.2\]]tshogs pa dang ldan no zhes 'jig rten du grags pa'o/_/so sor thar pa ni sangs rgyas bdun pos bshad pa'i so sor thar pa/_bzod pa dka' thub dam pa zhes bya ba la sogs pa'o/_/de ni rab tu rgyas par bshad/_/ces bya ba ni de ltar tshig nyung ngu zin gyis kyang don kun 'dir 'dus pas na de dag gi tshe de tsam dag gis kyang nyan thos de
[\[160a.3\]]dag rnam par grol zhing bslab pa las mi 'da' bar rgyas pa dang 'dra bar 'bras bu thob pas na rgyas pa zhes bshad do/_/'di la sangs rgyas rnams dang gang /_/zhes bya ba sh+lo ka gcig gis sangs rgyas bdun gyi yon tan dang /_'bras bu bsngags pa ston te/_'di la zhes bya ba ni sangs rgyas bdun gyis gsungs pa'i so sor
[\[160a.4\]]thar pa 'di la'o/_/sangs rgyas nyan thos dag kyang gus/_/zhes bya ba snga ma 'das pa'i sangs rgyas bdun po dag kyang so sor thar pa la bsrung zhing gus pa dang bcas te/_bla mar byas shing yongs su bsrung bas na bla na med pa'i 'bras bu thob po/_/de bzhin du nyan thos rnams kyang gus par byed do/_/de la gus bcas
[\[160a.5\]]gyur pa dang /_/zhes gus pa dang bcas pa ni tshul khrims sdom zhing nan tan du bsrung ba'o/_/'dus ma byas pa thob par 'gyur/_/zhes pa 'dus ma byas pa ni brag pa med pa'i chos te/_'gog pa dang lam la bya'o/_/de yang ji ltar thob ce na so sor thar pa bsrung zhing yongs su bsdams pas sdug bsngal dang kun 'byung ni
[\[160a.6\]]spangs/_'gog pa dang lam ni mngon sum du byas shing yongs su bsgoms pas 'du byed thams cad yongs su spang bar 'gyur ro/_/brtsam par bya zhing 'byung bar bya/_/zhes bya ba sh+lo ka gcig ni slob dpon u pA lis rab tu byung ba dang khyim pa'i phyogs dge ba'i phyogs la gzhen bskul gdab pa dang /_dad pa skyed cing spro bar bya
[\[160a.7\]]ba'i phyir thabs bstan pa ston te/_brtsam par bya ba ni de bzhin gshegs pa'i bstan pa la dad cing mos nas/_de la 'jug cing bslab par brtsams pa'o/_/'byung ba ni brtan pa la bslabs nas don go ba dang khyim spong zhing rab byung ba'o/_/sangs rgyas bstan la 'jug par bya/_/zhes pa sangs rgyas kyi bstan pa ni bden pa bzhi dang
[\[160b\]]
[\[160b.1\]]so sor thar pa nyid la bya'o/_/khyim nas byung phan chad sangs rgyas kyi bstan pa ni bden pa bzhi dang /_'phags pa'i lam brgyad dang /_so sor thar pa yang dag par 'jug pa zhe'o/_/de ni mthong ba'i lam gyis bskyed do/_/'dom bu'i khyim na glang chen bzhin/_/'chi bdag sde rnams gzhom par bya/_/zhes bya ba bsgom pa'i lam gyis
[\[160b.2\]]bskyed pa ste/_gong du bden pa bzhi dang 'phags pa'i lam brgyad yongs su bsgoms pas 'chi bdag gi ste skye rga na 'chi rnams so sor thar pas bsdams pa dang /_bden pa bzhi bsgoms pa'i mthus gzhom par byed pa'o/_/dper na khyim rtswa'i 'am/_'dom bu'i khyim snying po med cing mi brten pa la glang pos bcom pa
[\[160b.3\]]bzhin du skye rga na 'chi'i sde rtswa khyim dang 'dra ba la bsod nams dang ye shes kyi glang po dang 'dra bas 'joms par byed pa'o/_/gang zhig rab tu bag yod pa/_/zhes pa sh+lo ka gnyis kyis ni bslab pa la nan tan byed pa'i brjod pa ston te/_gang zhig ces bya ba ni skye bo dge ba can la bya/_bag yod pa ni dge ba can te/_
[\[160b.4\]]nyon mongs pa la bag byed pa'o/_/chos 'dul 'di la spyod 'gyur ba/_/zhes pa chos 'dul ba ni so sor thar pa dang 'phags pa'i bden pa bzhi la bya'o spyod par 'gyur ba ni skye bo dge ba can 'di la spyod par 'jug pa'o/_/skye ba'i 'khor ba rab spangs zhes pa skye ba ni skye ba rnam pa bzhi la bya'o/_/'khor ba ni lam
[\[160b.5\]]rgyud lnga la bya ste/_gang du so sor thar pa dang bden pa la bsgoms pas rnam pa de dgu spangs par 'gyur ro zhe'o/_/sdug bsngal tha mar phyin par 'gyur/_/zhes pa gong du skye ba dang /_'khor ba yongs su spangs pas na/_sdug bsngal gsum dang brgyad las thar bar 'gyur te/_mthong ba dang bsgom pa'i lam gyi
[\[160b.6\]]mthar phyin par 'gyur ro zhe'o/_/phan tshun tshul khrims srung ba zhes bya ba tshul khrims srung ba ni sgo gsum nas nyes pa mi 'byung bar bsdams pa dang /_nyes pa byung na yang gcig la gcig bshags shing mthol ba dang nyes pa gsol ba'o/_/bstan pa 'phel bar 'gyur zhes bya ba ni nyes pa mthol zhing gsol bas na/_
[\[160b.7\]]de bzhin gshegs pa'i gsung rab mi 'grib cing rgyas pa dang 'phel bar 'gyur ro zhe'o/_/so sor thar pa bshad pas ni/_/dge 'dun gyis ni gso sbyong byas/_/zhes bya ba ni gong du smos pa phan tshun tshul khrims mig bzhin du bsrung ba dang /_bstan pa rgyas par bya ba'i phyir so sor thar pa bshad cing gso sbyong bya'o zhe'o/_/gang
[\[161a\]]
[\[161a.1\]]gi phyir ni mdo bshad ces bya ba sh+lo ka gcig gis yang dag par bsrung ba ston te/_srog mi phangs par tshul khrims bsrung bar bya'o zhe'o/_/gang gi phyir ni mdo bshad ces bya ba ni ci'i phyir so sor thar pa'i mdo bshad ces bya ba'i don to/_/gang phyir gso sbyong byas gyur zhes pa tshul khrims dam du srung zhing
[\[161a.2\]]bsrung bar bya ba'o/_/tshul khrims de ni bsrung byas zhes bya ba ni gso sbyong byas pas chog pa ma yin gyi tshul khrims bsrung ba la nan tan spyod du gzhug pa'o/_/g.yag rnga'i rtse mo ji bzhin no/_/zhes bya ba ni tshul khrims mig bzhin du phangs shing srog gi phyir yang mi dral ba'i dpe ste/_gzhan kha cig na re nags
[\[161a.3\]]stug po'i nang na gnas pa'i tshe rnga ma shing la mi thogs shing mi zin pa dang mi zegs mi gong cing /_shing la thogs shing zin na yang god cing zegs su dogs nas bag byed pa ltar bslab pa la zhugs pa'i gang zag kyang tshul khrims srog gi phyir yang mi dral lo zhes bstan to/_/so sor thar pa bshad pa 'di nas
[\[161a.4\]]'phags pa la u pA lis dang po rtsom pa'i tshe bgegs dang bar chad kyis mi tshugs par bya ba dang /_brtsams pa rnams mthar phyin par bya ba'i phyir rang gi lha yid du 'ong ba la brten nas/_brtsams pa rnams kyi mthar yang phyin/_bgegs dang bar chad zhi nas skye bo so so'i smon lam btab pa'o/_/so
[\[161a.5\]]sor thar pa bshad pa ni so sor thar pa bshad pa'o/_/bsod nams grub pa gang yod pa bsod nams grub pa ni de'i bsod nams bdag gis cung zad ci thob pa la bya'o/_/des ni 'jig rten ma lus par de'i bsod nams ma lus pa de nyid kyis so/_/'jig rten ni nye bar len pa'i phung po ma lus pa ni khams gsum
[\[161a.6\]]mo/_thub dbang go 'phang thob par shog_/ces bya ba ni/_thub dbang ni de bzhin gshegs pa ste/_nyan thos dang rang sangs rgyas kyi dbang po'o/_/go 'phang ni de bzhin gshegs pa'i yon tan dang thabs so/_/thob par shog ces bya ba ni khams gsum gyi sems can thams cad kyang 'di ltar gyur cig ces bya ba'o/_/
[\[161a.7\]]so sor thar pa'i mdo rdzogs pa ni brtsams pa mthar phyin te/_nyan pa rnams dbugs phyin pa'i phyir zhes smos so/_/so sor thar pa'i bshad pa mi brjed dran byed tsam du bris pa rdzogs so//_//rgya gar gyi mkhan po dzA ran d+ha ra dang zhu chen gyi lo tsA ba dge slong rin chen bzang pos bsgyur cing zhus te gtan la phab pa//_//_
[\[161b\]]
[\[161b.1\]{D4109}]@##/_/rgya gar skad du/_pra ti mok+ShA b+hi sma na pa daM/_bod skad du/_so sor thar pa'i tshig gi brjed byang /_dkon mchog gsum la phyag 'tshal lo/_/bla ma bdag gzhan blo ldan gang /_/bstan bcos ston par mdzad gyur pa/_/de la phyag 'tshal bstan bcos de'i/_/
[\[161b.2\]]tshig gi brjed byang brjod par bya/_/'phags pa gzhi thams cad yod par smra ba'i 'dul ba'i sde snod 'di ni sangs rgyas bcom ldan 'das yongs su mya ngan las 'das pa'i 'og tu 'phags pa 'od srungs chen po la sogs pa dgra bcom pa lnga brgya 'dus nas tshangs par spyod pa yun ring
[\[161b.3\]]du gnas par bya ba'i phyir dang /_skye bo mang po la phan gdags pa'i phyir 'dul ba 'dzin pa'i mchog 'phags pa nye ba 'khor la yang dag par bsdu bar gsol nas 'phags pa nye ba 'khor gyis yang dag par bsdus so/_/gzhi thams cad yod par smra ba'i 'dul ba'i sde snod ni dum bu
[\[161b.4\]]bzhi ste/_'dul ba rnam par 'byed pa dang /_'dul ba gzhi dang /_'dul ba gzhung phyi ma dang /_'dul ba phran tshegs so/_/de dag gi gnas pa'i snying dang snying po ni so sor thar pa'i mdo 'di yin no/_/de dag yang dag par sdud pa yang ma 'ongs pa'i skye bo lung dang rtogs pa'i bdag nyid med
[\[161b.5\]]pa dag yan chad la sgro 'dogs pa dang skur ba 'debs pa'i mtha' spang bar bya ba dang /_nyan pa po brjod pa nyung ngus don gyi spyi rtogs par 'dod pa dag la phan gdags pa'i phyir sdom pa rnam pa gsum du bsdus te/_spyi'i sdom dang /_dngos kyi sdom dang /_bar sdom mo/_/de la spyi'i sdom
[\[161b.6\]]ni spyi'i don tshigs su bcad pas bsdus pa'o/_/dngos kyi sdom ni dngos kyi don tshigs su bcad pas bsdus pa'o/_/bar sdom ni yan lag gi don tshigs su bcad pas bsdus pa ste/_de dag kyang lung gi skabs dang sbyar te ci rigs par gzung bar bya'o/_/de la so sor thar pa'i mdo
[\[161b.7\]]zhes bya ba ni/_don las bstan bcos kyi ming du btags pa ste/_so sor thar pa zhes bya ba ni dang por thar pa de/_dang po sdom pa yang dag par len pa'i tshe na gsum la skyabs su 'gro ba'i tshig bzlas nas sdom pa yang dag par blang ba'i tshig brjod pa gsum pa'i cha tha ma sdom pa thob
[\[162a\]]
[\[162a.1\]]pa ni thog mar sdom pa thob pa'i gnas skabs yin pas na dang po zhes bya'o/_/thar pa zhes bya ba ni grol ba ste/_de ltar sdom pa dang po thob pa de nyid kyi tshe na sdom pa ma yin pa'i mtshan nyid las grol ba ste/_sdom pa'i mtshan nyid kyis bsdus pa'i rnam par rig byed
[\[162a.2\]]ma yin pa'i skabs thob pa'o/_/de ltar dang po thar pa'i don de las bstan bcos 'di 'byung ba'am/_don 'di bstan bcos 'dir bsdus pas/_bstan bcos 'di'i ming yang dang por thar pa zhes bya bar sbyar ro/_/rnam grangs gzhan du so sor thar pa zhes bya bar bstan te/_so sor zhes
[\[162a.3\]]bya ba ni rgyud tha dad pa'o/_/thar pa zhes bya ba ni rnam par grol ba ste gang zag rgyud tha dad pa gang zhig gis sdom pa yang dag par blangs te/_bslab pa'i gzhi rjes su sgrub par byed pa de nyid ngan 'gro dang 'khor ba las rnam par grol bar 'gyur gyi/_gzhan gyi sdom pa yang dag par
[\[162a.4\]]slangs te slob pa'i gzhi rjes su bsgrub pas gzhan rnam par grol bar mi 'gyur bas so sor thar pa zhes bya'o/_/de ltar so sor thar pa'i don de las bstan bcos 'di 'byung ba'am/_don de bstan bcos 'dir bsdus pas bstan bcos 'di'i ming yang so sor thar pa zhes bya'o/_/
[\[162a.5\]]yang rnam grangs gzhan du thar pa'i skabs zhes bya bar bstan te/_so sor zhes bya bas ni phyir zhes bya ba ste/_thabs kyi don to/_/thar pa zhes bya ba ni nges par 'byung ba ste mya ngan las 'das pa'o/_/des na so sor thar pa'i mdo 'di ni nges par 'byung ba'i thabs kyi phyir gsungs pa
[\[162a.6\]]ste/_lhag pa'i tshul khrims la brten nas lhag pa'i sems skye la/_lhag pa'i sems la brten nas lhag pa'i shes rab bskyed pa'i rim gyis nges par 'byung ba thob pa'i thabs su gyur pa'i phyir so sor thar pa'i mdo 'di ni nges par 'byung ba'i tshul khrims yin pas thar pa'i
[\[162a.7\]]thabs zhes bya'o/_/de ltar thar pa'i don de las bstan bcos 'di 'byung ba'am don de bstan bcos 'dir bsdus pas/_bstan bcos 'di'i ming yang thar pa'i thabs zhes bya'o/_/mdo zhes bya ba ni mdo'i don mdo tsam zhig ston pas mdo zhes bya ste/_de ltar bstan bcos 'di ni
[\[162b\]]
[\[162b.1\]]dang por thar pa'i mdo zhes bya ba dang /_so sor thar pa'i mdo zhes bya ba dang /_thar pa'i thabs kyi mdo zhes bya ba dag tu ston to/_/de las so sor thar pa 'di'i bsdus pa'i don ni mtshan nyid rnam lngas bstan te/_mchod pa dang gleng bslang pa dang /_yang dag par brtsams pa dang /_gzhung
[\[162b.2\]]rgyas pa dang /_bsdu ba'i mtshan nyid kyis so/_/de la mchod pa'i mtshan nyid ni/_snyan pa'i ba dan 'jig rten gsum du grags/_/zhes bya ba la sogs pa tshigs su bcad pa gnyis kyis bstan to/_/gleng bslang ba'i mtshan nyid ni sangs rgyas 'dul ba gang chen mtsho/_/zhes bya ba la
[\[162b.3\]]sogs pa tshigs su bcad pa bcu gcig gis bstan to/_/yang dag par brtsams pa'i mtshan nyid ni/_bskal pa bye ba rnams su yang /_/zhes bya ba la sogs pa tshigs su bcad pa drug gis bstan to/_/gzhung rgyas pa'i mtshan nyid ni tshe dang ldan pa dag so ga rnams kyi 'das pa dang /_
[\[162b.4\]]lhag ma ji tsam pa de tsam mo zhes bya ba nas dran pa dang bag yod pas rnal 'byor du bya'o zhes bya ba'i bar gyi gzhung thams cad kyis bstan to/_/bsdu ba'i mtshan nyid ni/_bzod pa dka' thub dam pa bzod pa ni/_/zhes bya ba la sogs pa'i gzhung lhag ma thams cad kyis bstan to/_/de la
[\[162b.5\]]re zhig mchod pa'i mtshan nyid bshad par bya ste/_mchod pa'i mtshan nyid ces bya ba ni so sor thar pa'i mdo yang dag par brtsams pa gleng bslang ba'i dang por ston pa sangs rgyas bcom ldan 'das la bstod pa dang phyag 'tshal ba'i sgo nas mchod pa bya'o/_/de yang dam pa rnams ni yang
[\[162b.6\]]dag par rtsom pa thams cad la rang gi ston pa la bstod pa dang phyag 'tshal ba'i sgo nas mchod pa sngar byed pas de'i phyir yang dag par sdud par byed pas so sor thar pa'i mdo yang dag par sdud 'dod pas kyang 'gro ba mtha' dag gi gtso bo sangs rgyas bcom ldan 'das la bstod pa dang
[\[162b.7\]]phyag 'tshal ba'i sgo nas mchod pa bya ba'i phyir dang por/_snyan pa'i ba dan 'jig rten gsum du grags/_/zhes bya ba la sogs pa tshigs su bcad pa gnyis gsungs so/_/de la re zhig dang po kho nar tshigs su bcad pa gnyis po 'di'i brjod par bya ba dang /_dgos pa dang /_'brel
[\[163a\]]
[\[163a.1\]]ba dang /_dgos pa'i yang dgos pa brjod par bya ste/_gzhan yang brjod par bya ba la sogs pa dang bral ba'i tshigs su bcad pa gnyis po 'di so sor thar pa 'don pa'i dang por smos pa don dang ldan pa ma yin pa kho nar 'gyur ro/_/gang gi phyir rtog pa dang ldan pa dag
[\[163a.2\]]brjod par bya ba la sogs pa dang bral ba khas len par mi byed pa de'i phyir nyan pa'i skye bo spro bar bya ba'i don du brjod par bya ba la sogs pa nges par brjod par bya'o/_/de la brjod par bya ba ni tshigs su bcad pa gnyis so/_/'di las tshigs su bcad pa phyed dang gnyis kyis bcom ldan
[\[163a.3\]]'das kyi yon tan gzhan gyi don phun sum tshogs pa dang /_bdag gi don phun sum tshogs pa mchog brjod pa'o/_/dgos pa ni der bstan te/_de yang tshigs su bcad pa phyed dang gnyis kyis sgrub par byed pas tshigs su bcad pa'i thabs 'dis brjod par bya ba thabs las byung ba bstan
[\[163a.4\]]pa ni dgos pa yin no/_/'brel pa ni tshigs su bcad pa phyed dang gnyis po'i thabs dang dgos pa thabs las byung ba'i mtshan nyid gnyis 'brel pa'o/_/dgos pa'i dgos pa ni bstod pa 'di brtsams na bstan bcos yongs su rdzogs par bya ba la bgegs dang log 'dren bzlog
[\[163a.5\]]pa'am/_dam pa rnams kyi cho ga'i rjes su 'jug pa'o/_/tshigs su bcad pa 'og nas phyed kyis ni so sor thar pa brtsam pa dam bca' bar ston te/_de yang rtog pa sngon du gtang ba dag gis 'jug pa'i yan lag yin no/_/de la tshigs su bcad pa phyed dang gnyis po 'di'i bsdus pa'i
[\[163a.6\]]don ni rnam pa gnyis te/_ston pa la bstod pa'i sgo nas mchod pa dang /_phyag 'tshal ba'i sgo nas mchod pa'o/_/de la bstod pa'i sgo nas mchod pa la yang gnyis te/_'gro ba'i gtso bo yang sangs rgyas bcom ldan 'das kyi yon tan gzhan gyi don phun sum tshogs pa dang /_bdag
[\[163a.7\]]gi don phun tshogs pa'i sgo nas so/_/de la gzhan gyi don phun sum tshogs pa ni tshigs su bcad pa dang po gcig gis bstan to/_/des kyang 'gro ba'i gtso bo sangs rgyas bcom ldan 'das kyi yon tan gzhan gyi don phun sum tshogs pa'i thabs su gyur pa'i phun sum tshogs pa rnam pa lngas
[\[163b\]]
[\[163b.1\]]bstan te/_rgyu phun sum tshogs pa dang /_phan 'dogs pa phun sum tshogs pa dang /_shes rab phun sum tshogs pa dang /_thugs rje phun sum tshogs pa dang /_'bras bu'i khyad par phun sum tshogs pa'o/_/snyan pa'i ba dan 'jig rten gsum du grags/_/zhes bya bas ni rgyu phun sum
[\[163b.2\]]tshogs pa bstan to/_/dam pa'i chos sgra seng ge'i sgra bsgrags pa/_/zhes bya bas ni phan 'dogs pa phun sum tshogs pa bstan to/_/thams cad mkhyen pa zhes bya bas ni shes rab phun sum tshogs pa bstan to/_/dkon mchog mdzod brnyes pa zhes bya bas ni thugs rje phun sum tshogs pa bstan
[\[163b.3\]]to/_/zhabs la tshangs dbang gtsug gi nor bus gtugs/_/zhes bya bas ni 'bras bu'i khyad par phun sum tshogs pa bstan to/_/bdag gi don phun tshogs pa ni tshigs su bcad pa 'og ma phyed pos bstan to/_/des kyang 'gro ba'i gtso bo sangs rgyas bcom ldan 'das kyi yon tan dag gi don
[\[163b.4\]]phun sum tshogs pa'i che ba nyid kyi khyad par phun sum tshogs pa rnam pa gnyis bstan te/_spangs pa phun sum tshogs pa dang /_ye shes phun sum tshogs pa'o/_/de la/_sdug bsngal rgya mtsho gting mtha' med brgal ba/_/zhes bya bas ni spangs pa phun sum tshogs pa bstan to/_/'gro ba'i
[\[163b.5\]]gtso la zhes bya bas ni shes rab phun sum tshogs pa bstan to/_/de ltar 'gro ba'i gtso bo sangs rgyas bcom ldan 'das kyi yon tan gzhan gyi don phun sum tshogs pa dang /_bdag gi don phun sum tshogs pa smos pa des ni ston pa la bstod pa'i sgo nas mchod pa bstan to/_/phyag 'tshal ba'i sgo
[\[163b.6\]]nas mchod pa ni lus dang ngag dang yid kyi sgo nas phyag 'tshal ba bstan te/_de ni spyi bos phyag 'tshal te/_zhes pas bstan to de ltar phyag 'tshal te ci zhig bya zhe na/_so sor thar pa brtsam par dam bca' ba bstan te/_de ni tshigs su bcad pa 'og ma'i phyed kyis bstan to/_/des kyang gang gis
[\[163b.7\]]bstan pa dang /_ci zhig bstan pa dang /_su la bstan pas so sor thar pa'i che ba'i che ba nyid brjod nas/_gang gis ci zhig bstan pa de nyid su la bstan pa'i tshogs kyi dbus su dbye bar bya'o zhes pas bstan to/_/de la gang gis bstan zhe na/_ston pa ste de ni thams cad mkhyen pa zhes bya
[\[164a\]]
[\[164a.1\]]bas bstan to/_/ci zhig bstan zhe na/_so sor thar pa ste de ni bslab gzhi dkon mchog snod ces bya bas bstan to/_/su la bstan ce na/_nyan thos kyi dge 'dun la bya ste de ni 'phags pa'i tshogs zhes bya bas bstan to/_/gang gis ci zhig bstan pa de nyid su la
[\[164a.2\]]bstan pa'i tshogs kyi dbus su dbye bar bya ba ni ston pas so sor thar pa bstan pa de nyid nyan thos kyi dge 'dun gyi dbus su dbye bar bya zhes pas bstan te/_de ni re zhig spyi'i don yin no/_/da ni yan lag gi don brjod par bya ste/_de la 'gro ba'i gtso bo sangs rgyas bcom ldan 'das kyi yon
[\[164a.3\]]tan gzhan gyi don phun sum tshogs pa'i thabs su gyur pa rgyu phun sum tshogs pa'i dbang du byas nas/_snyan pa'i ba dan 'jig rten gsum du grags/_/zhes bya ba gsungs te/_snyan pa'i ba dan zhes bya ba ni de bzhin gshegs pas bskal ba grangs med pa nas bsod nams dang ye
[\[164a.4\]]shes kyi tshogs dpag tu med pa bsags pa'i rgyu phun sum tshogs pa las byung ba'i 'bras bu spangs pa dang ye shes bla na med pas bsdus pa'i yon tan dpag tu med pa'o/_/ba dan zhes bya ba ni snyan pa de nyid ba dan dang 'dra bas na ba dan zhes bya ste/_yon tan mngon par 'phags pas kun la
[\[164a.5\]]gsal ba de la dmigs na mngon par mthong ba dang nges par legs pa'i lam mi nor ba'i phyir ro/_/'jig rten gsum du zhes bya ba ni 'jig tshogs kyi phung po 'jig pa tsam la brten pas bsdus pa'i khams gsum po 'dod pa dang /_gzugs dang gzugs med pa dag go/_/grags
[\[164a.6\]]zhes bya ba ni de dag tu snyan pa'i sgras khyab pa ste/_bcom ldan 'das dang po mngon par rdzogs par sangs rgyas pa'i tshe dang por sa la grags de nas bar snang la grags de nas rgyal chen bzhi'i ris la grags so zhes bya ba nas 'og min gyi bar du grags so zhes bya ba la sogs pa'i rim gyis so/_/
[\[164a.7\]]gzugs med par ni ji ltar grags she na/_gzugs can gyi khams na gnas pa'i tshe grags pa'i bag chags rgyud la yod pas rgyu la 'bras bur btags te grags par brjod do/_/de sbyin pa la sogs pa'i rgyu phun sum tshogs pa las byung ba'i yon tan gzhan dag la ston par mdzad pa'i sgo
[\[164b\]]
[\[164b.1\]]nas gzhan gyi don phun sum tshogs pa'i thabs su gyur pa rgyu phun sum tshogs pa bstan to/_/phan 'dogs pa phun sum tshogs pa'i dbang du mdzad nas/_dam pa'i chos sgra seng ge'i sgra bsgrags pa/_/zhes bya ba gsungs te/_dam pa zhes bya ba ni sangs rgyas bcom ldan 'das te/_nyon
[\[164b.2\]]mongs pa bag chags dang bcas pa ma lus par spangs pa'i phyir ro/_/chos sgra zhes bya ba ni dam pa des gsungs pa'i chos te/_'phags pa'i bden pa bzhi po dag dpal gyi mgur nas gsungs pa'i sgra'o/_/seng ge'i sgra zhes bya ba ni dam pa'i chos kyi sgra de nyid seng ge'i sgra dang 'dra ba'i phyir seng ge'i
[\[164b.3\]]sgra zhes bya ste mu stegs can glang po che lta bu dag skrag par byed cing /_/rigs kyi bu'i ming seng ge'i phru gu lta bu dag sdud par byed pa'i phyir ro/_/bsgrags pa zhes bya ba ni bstan pa ste/_bden pa bzhi lan gsum du bzlas te chos kyi 'khor lo rnam pa bcu gnyis su bskor ba'i phyir ro/_/des ni
[\[164b.4\]]ston pa'i mdzad pa phun sum tshogs pa gzhan la chos ston pa'i sgo nas gzhan gyi don phun sum tshogs pa'i thabs su gyur pa phan 'dogs pa phun sum tshogs pa bstan to/_/shes rab phun sum tshogs pa'i dbang du mdzad nas/_thams cad mkhyen pa zhes bya ba gsungs te/_thams cad mkhyen
[\[164b.5\]]pa zhes bya ba ni bcom ldan 'das te/_dang por dngos po'i ngo bo nyid ma lus pa dang /_thun mong ma yin pa dang /_tshad med pa dang /_phyin ci ma log par bstan pa'i phyir ro/_/des ni thams cad mkhyen pas lung shin tu rnam par dag pa gtan la phab pa'i sgo nas gzhan gyi don phun sum tshogs pa'i
[\[164b.6\]]thabs su gyur pa shes rab phun sum tshogs pa bstan to/_/thugs rje phun sum tshogs pa'i dbang du mdzad nas/_dkon mchog mdzod brnyes pa zhes bya ba gsungs te/_dkon mchog ces bya ba ni bshad pa dang sgrub pa'i chos dkon mchog ste/_rin po che dang 'dra bar dkon pa dang /_rin che ba
[\[164b.7\]]dang /_dga' bar byed pa dang /_phan 'dogs pa dang /_mi ma yin pa la sogs pa gnod par byed pa'i gnyen por gyur pa yin pa'i phyir ro/_/mdzod ces bya ba ni rin po che'i mdzod dang 'dra bar dkon mchog de'i mdzod 'phags pa'i dge 'dun te/_lung dang rtogs pa'i sgo nas de'i snod du gyur pa yin
[\[165a\]]
[\[165a.1\]]pa'i phyir ro/_/brnyes pa zhes bya ba ni slob ma nyid du brnyes pa ste/_ston pa'i lam gyi rjes su zhugs pa'i phyir ro/_/des ni 'khor yongs su smin par mdzad pa'i gzhan gyi don phun sum tshogs pa'i thabs su gyur pa thugs rje phun sum tshogs pa bstan to/_/'bras bu'i
[\[165a.2\]]khyad par phun sum tshogs pa'i dbang du mdzad nas/_zhabs la tshangs dbang gtsug gi nor bus gtugs/_/zhes bya ba gsungs te/_zhabs la zhes bya ba ni de bzhin gshegs pa'i zhabs 'khor lo'i mtshan dang ldan pa'o/_/tshangs dbang zhes bya ba la/_tshangs pa zhes bya ba ni bsam gtan
[\[165a.3\]]dang po'i bsam gtan khyad par can bsgrubs te tshangs pa'i rgyal po thob pa stong gi 'jig rten la dbang bsgyur ba'i tshangs pa chen po'o/_/dbang po zhes bya ba ni sum cu rtsa gsum pa'i lha rnams kyi dbang po brgya byin te/_de gnyis ni sa bla'i gtso bo dang /_stong gi khams na gtso bor grags pas 'dir
[\[165a.4\]]smos par zad kyi gzhan yang de bzhin du gzung bar bya'o/_/gtsug gi nor bus zhes bya ba ni spyi bo ste/_nor bu gdags pa'i gnas yin pa'i phyir ro/_/gtugs zhes bya ba ni des btud de phyag byas pa'o/_/des ni 'jig rten na 'bras bu thob pa'i mchog dag gi spyi bos gtugs pa'i sgo nas gzhan gyi
[\[165a.5\]]don phun sum tshogs pa'i thabs su gyur pa 'bras bu'i khyad par phun sum tshogs pa bstan te/_de ltar de dag gis ni 'gro ba'i gtso bo sangs rgyas bcom ldan 'das kyi yon tan gzhan gyi don phun sum tshogs pa'i sgo nas ston pa la bstod pa'i mchod pa bstan to/_/de'i 'og tu 'gro ba'i gtso bo
[\[165a.6\]]sangs rgyas bcom ldan 'das kyi yon tan bdag gi don phun sum tshogs pa'i che ba nyid kyi khyad par spangs pa phun sum tshogs pa'i dbang du mdzad nas/_sdug bsngal rgya mtsho gting mtha' med brgal ba/_/zhes bya ba gsungs te/_sdug bsngal zhes bya ba ni skye ba dang /_rga ba dang /_na ba dang /_'chi
[\[165a.7\]]bas bsdus pa nye bar len pa'i phung po lnga po dag go/_/rgya mtsho zhes bya ba ni sdug bsngal de nyid rgya mtsho dang 'dra bas rgya mtsho zhes bya ste/_shin tu rgya che ba'i phyir ro/_/gting med pa zhes bya ba ni gzhi'i gting med pa ste/_'dis ni rgya mtsho bzhin du sdug bsngal mang ba nyid du bstan to/_/mtha' med pa
[\[165b\]]
[\[165b.1\]]zhes bya ba ni pha rol gyi mtha' med pa ste/_'dis ni rgya mtsho bzhin du 'khor ba'i rgyun mi 'chad pa bstan to/_/brgal ba zhes bya ba ni 'das pa de las nyon mongs pa spangs pa sdug bsngal zad pa'i phyir ro/_/des ni las dang nyon mongs pa dang skye ba'i mtshan nyid kyi kun nas nyon mongs pa spangs pa'i sgo nas
[\[165b.2\]]bdag gi don phun sum tshogs pa'i che ba nyid kyi khyad par spangs pa phun sum tshogs pa bstan to/_/ye shes phun sum tshogs pa'i dbang du mdzad nas/_'gro ba'i gtso la zhes bya ba gsungs te/_'gro ba'i zhes bya ba ni 'jig rten de rtag tu 'khor ba'i phyir ro/_/gtso la zhes bya ba ni zla med pa ste
[\[165b.3\]]mchog yin pa'i phyir ro/_/la zhes bya ba ni 'gro ba'i gtso bo sangs rgyas bcom ldan 'das te/_shes bya thams cad la chags pa med dang /_thogs pa med pa'i ye shes brnyes pas 'gro ba thams cad kyi gtso bor gyur pa'i phyir ro/_/'dis ni dngos po ji snyed yod pa nyid dang /_ji lta ba bzhin
[\[165b.4\]]du yod pa nyid thugs su chud pas 'gro ba'i gtso bor gyur pa'i sgo nas bdag gi don phun sum tshogs pa'i che ba nyid kyi khyad par ye shes phun sum tshogs pa bstan to/_/de ltar de dag gis ni 'gro ba'i gtso bo sangs rgyas bcom ldan 'das kyi yon tan gzhan gyi don phun sum tshogs pa dang /_bdag
[\[165b.5\]]gi don phun sum tshogs pa'i sgo nas ston pa la bstod pa'i mchod pa ston to/_/de'i 'og tu phyag 'tshal ba'i sgo nas mchod pa bstan pa'i phyir/_spyi bos phyag 'tshal te zhes bya ba gsungs te/_spyi bos zhes bya ba ni lus kyis phyag 'tshal ba dngos su bstan la/_phyag 'tshal te zhes bya bas
[\[165b.6\]]ni lus dang ngag dang yid gsum gyis phyag 'tshal bas bsdus par blta ba'o/_/'dis ni lus dang ngag dang yid kyis phyag 'tshal ba'i sgo nas ston pa la mchod pa bstan to/_/de ltar phyag 'tshal te ci zhig bya zhe na/_so sor thar pa brtsam par dam bca' bar bya ba bstan pa'i phyir/_thams cad
[\[165b.7\]]mkhyen pa'i bslab gzhi dkon mchog snod/_/'phags pa'i tshogs kyi dbus su dbye bar bya/_/zhes gsungs te/_'dis ni gang gis bstan pa dang /_ci zhig bstan pa dang /_su la bstan pas so sor thar pa'i che ba nyid bstan nas/_gang gis ci zhig bstan pa de nyid su la bstan pa'i
[\[166a\]]
[\[166a.1\]]tshogs kyi dbus su dbye bar bya zhes bstan to/_/de la gang gis bstan ce na ston pa de ni thams cad mkhyen pa zhes bya bas ston te/_tshig gi don snga ma bzhin no/_/ci zhig bstan ce na so sor thar pa ste/_de ni bslab gzhi dkon mchog snod ces bya bas bstan te/_bslab pa
[\[166a.2\]]zhes bya ba ni srog gcod pa spong ba la sogs pa'i mtshan nyid do/_/gzhi zhes bya ba ni tshig ste cis de la don gnas pa'i phyir ro/_/dkon mchog ces bya ba ni bslab pa'i gzhi de nyid de chen po rnams kyi rkyen yin pa'i phyir dang /_dkon pa'i phyir rin po che dang 'dra bas dkon mchog go/_/de yang
[\[166a.3\]]gang zhe na/_rnam par 'byed pa dang /_gzhi dang /_gzhung phyi ma dang /_phran tshegs dag go/_/snod ces bya ba ni de dag gi snod de so sor thar pa'i mdo 'di nyid do/_/de ni ston pa thams cad mkhyen pa'i bslab gzhi dkon mchog snod ces bya'o/_/su la bstan ce na/_nyan thos kyi
[\[166a.4\]]dge 'dun la ste/_de ni 'phags pa'i tshogs zhes bya bas bstan te/_'phags pa zhes bya ba ni sdig pa mi dge ba'i chos rnams las ring du gyur pa'o/_/tshogs zhes bya ba ni bzhi yan chad do/_/gang gis ci zhig bstan pa de nyid su la bstan pa'i tshogs kyi dbus su dbye bar bya ba ni ston pas
[\[166a.5\]]so sor thar pa bstan pa de nyid nyan thos kyi dge 'dun gyi dbus su dbye bar bya ste/_de ni dbus su dbye bar bya zhes bya bas bstan te/_dbus zhes bya ba ni nang du'o/_/dbye bar bya ba ni gdon par bya ba'o/_/sus gdon par bya zhing dbye zhe na/_'phags pa'i tshogs kyis te/_dper na rin po che'i
[\[166a.6\]]snod dbye bar yang rin po che rtog shes pa dag gis tshogs kyi dbus su dbye ba ste/_de bzhin du thams cad mkhyen pa'i bslab gzhi dkon mchog snod 'di yang bslab pa'i gzhi rin po che lta bu rtog shes pas 'phags pa'i tshogs kyi dbus su dbye zhing gdon par bya'o zhes bya ba'i tha tshig go/_/
[\[166a.7\]]mchod pa'i mtshan nyid bshad zin to/_/de nas de'i 'og tu gleng bslang ba'i mtshan nyid bshad par bya ste/_gleng bslang ba'i mtshan nyid ces bya ba ni so sor thar pa'i mdo yang dag par brtsams pa gleng bslang ba'o/_/de yang so sor thar pa'i che ba nyid thos nas tshogs kyi lam 'bras bu dang bcas
[\[166b\]]
[\[166b.1\]]par 'dod pas so sor thar pa bsgrub par bya'o zhes gleng bslang dgos pas de'i phyir/_sangs rgyas 'dul ba gang chen mtsho/_/zhes bya ba la sogs pa tshigs su bcad pa bcu gcig gsungs so/_/de la 'dir yang tshigs su bcad pa bcu gcig po de dag gis brjod par bya ba dang /_dgos
[\[166b.2\]]pa dang /_'brel pa dang /_dgos pa'i dgos pa brjod par bya ste/_de la brjod par bya ba ni so sor thar pa'i che ba nyid do/_/dgos pa ni rtog pa'o/_/'brel pa ni rtog pa de yang gleng bslang ba 'dis byed pas/_gleng bslang ba'i tshigs su bcad pa'i thabs 'di dang dgos pa thabs las byung
[\[166b.3\]]ba'i mtshan nyid gnyis 'brel pa'o/_/dgos pa'i dgos pa ni so sor thar pa'i che ba nyid thos nas tshogs kyi lam 'bras bu dang bcas par 'dod pas/_so sor thar pa sgrub par byed pa'o/_/de la tshigs su bcad pa bcu gcig po 'di dag gi bsdus pa'i don ni rnam pa gsum ste/_so sor thar
[\[166b.4\]]pa'i che ba nyid brjod pa dang /_tshogs kyi lam 'bras bu dang bcas par bya ba dang /_so sor thar pa bsgrub par bya ba'o/_/de la so sor thar pa'i che ba nyid brjod pa yang rnam pa gsum ste/_tshe 'di'i 'bras bu dang /_tshe phyi ma'i 'bras bu dang /_so sor thar pa la ston pa dang 'dra bar bstod pa'o/_/
[\[166b.5\]]de la/_sangs rgyas 'dul ba gang chen mtsho/_/zhes bya ba la sogs pa tshigs su bcad pa gsum gyis ni tshe 'di'i 'bras bu bstan to/_/mtsho bas zab pa'i 'khor ba las/_/zhes bya ba la sogs pa tshigs su bcad pa gnyis kyis ni tshe phyi ma'i 'bras bu bstan to/_/nga ni mya ngan 'das
[\[166b.6\]]gyur na/_/zhes bya ba la sogs pa tshigs su bcad pa gcig gis ni so sor thar pa la ston pa dang 'dra bar bstod pa bstan to/_/tshogs kyi lam 'bras bu dang bcas par bya ba yang rnam pa gsum ste/_tshogs kyi lam dkon pa dang /_tshogs kyi lam rnyed pa dang /_tshogs kyi lam rnyed pas
[\[166b.7\]]nan tan du bya ba'o/_/de la/_sangs rgyas zhes bya'i sgra 'di yang /_/zhes bya ba la sogs pa'i tshigs su bcad pa gnyis kyis ni tshogs kyi lam dkon pa bstan to/_/'jig rten sangs rgyas 'byung ba dang /_/zhes bya ba la sogs pa tshigs su bcad pa gcig gis ni tshogs kyi lam rnyed
[\[167a\]]
[\[167a.1\]]pa bstan to/_/mkhas pa dag la legs 'dod cing /_/zhes bya ba la sogs pa tshigs su bcad pa gcig gis ni tshogs kyi lam rnyed pas nan tan du bya ba bstan to/_/so sor thar pa bsgrub par bya ba ni rnam pa bzhi ste/_bdag gi dbang du byas pa dang /_gzhan gyi dbang
[\[167a.2\]]du byas pa dang /_chos kyi dbang du byas pa dang /_bsgrub pa'i mtshan nyid do/_/de la/_dge slong dbang dul kun dga' bo/_/zhes bya ba ni bdag gi dbang du byas pa bstan to/_/sangs rgyas mi 'gyur rab byung ba/_/zhes bya bas ni gzhan gyi dbang du byas pa bstan to/_/nges par thar pa 'dod
[\[167a.3\]]rnams kyis/_/zhes bya bas ni chos kyi dbang du byas pa bstan to/_/so sor thar pa rtag tu srungs/_/zhes bya bas ni bsgrub pa'i mtshan nyid bstan te/_de ni re zhig spyi'i don yin no/_/da ni yan lag gi don bshad par bya ste/_de la tshe 'di'i 'bras bu'i sgo nas so sor thar pa'i che ba nyid brjod
[\[167a.4\]]pa'i dbang du mdzad nas/_sangs rgyas 'dul ba gang chen mtsho/_/gting mtha' med pa thams cad kyis/_/gnas pa'i snying dang snying po ni/_/so sor thar pa 'di yin no/_/zhes bya ba la sogs pa'i tshigs su bcad pa gsungs te/_sangs rgyas 'dul ba zhes bya ba ni sangs rgyas kyis
[\[167a.5\]]gsungs pa'i 'dul ba'o/_/sangs rgyas zhes bya ba ni sangs rgyas bcom ldan 'das te/_don thams cad nges par thugs su chud pa'i phyir ram/_nyon mongs pa bag chags dang bcas pa'i gnyid thams cad dang bral ba'i phyir ro/_/'dul ba zhes bya ba ni 'dul ba'i sde snod de/_'dul
[\[167a.6\]]ba rnam par 'byed pa dang /_'dul ba gzhi dang /_'dul ba phran tshogs dang /_'dul ba gzhung bla ma ste/_slob ma rnams dngos po thams cad kyi mchog mya ngan las 'das par khrid par byed pa'i phyir ram/_rgyud la kun du spyod pa'i dri ma dang /_rnam par smin pa'i dri mas skyon chags par byed pa'i nyes pa
[\[167a.7\]]thams cad rnam par 'dul bar byed pa'i phyir ro/_/gang chen mtsho zhes bya ba ni rgya mtsho ste/_sangs rgyas kyis gsungs pa'i 'dul ba de nyid rgya mtsho dang 'dra ba'i phyir ro/_/ji ltar 'dra zhe na/_gting mtha' med pa zhes bya ba gsungs te/_rgya mtsho la gzhi gting dpag tu med pa de bzhin du 'dul ba
[\[167b\]]
[\[167b.1\]]la yang kun nas slong ba'i gting dpag tu med pa'i phyir dang /_rgya mtsho la pha rol gyi mtha' dpag tu med pa bzhin du/_'dul ba la yang 'bras bu'i mtha' dpag tu med pa'i phyir ro/_/'dul ba de dag thams cad kyi gnas pa'i snying po dang snying po ni so sor thar pa 'di yin no zhes bya bar sbyar te/_gnas
[\[167b.2\]]pa zhes bya ba ni ltung ba sde lnga dang /_lo nyi shu ma lon par bsnyen par rdzogs pa'i thad ka las rab tu 'byung ba'i gzhi 'phros/_gso sbyong gi gsol ba gleng gzhi gdon pa las gso sbyong gi gzhi 'phros/_de la dgag dbye byas pas de 'grub bam mi 'grub ces dgag dbye'i phros/_de'i rgyu
[\[167b.3\]]dbyar la rag las pa dbyar gyi gzhi 'phros/_la la ras chen dang brtad pa las byung ba las dbyar gyi dang dgag dbye 'phros kyang zer ro/_/'chang ba dang 'bral ba 'jog pa gsum las sra brkyang ngo /_/'jog pa las gos kyi gzhi'o/_/yang sra brkyang gos kyi gter lta bur 'dug pas de la
[\[167b.4\]]brten nas go lpags kyi gzhi'o/_/zhag bdun pa'i gsog 'jog las sman gyi gzhi'o/_/gso sbyong la sogs pa las bya ba brtsams par bshad pa la brten nas las kyi gzhi'o/_/lhag ma phyir bcos las phyir bcos kyi gzhi'o/_/phyir bcos rang gi cha lag tu dus dang dus ma yin pa
[\[167b.5\]]dang /_sa gzhan na gnas pa gnyis so/_/yang na ni mi 'dod bzhin spo ba byed du gzhug go las de gnyis so/_/ma nges pa gnyis las yongs su sbyangs pa'o/_/de'i zhar byung du las dbye ba dang /_'khor lo dbye ba'o/_/yang na dbyen gyi lhag ma la brten nas 'khor lo dbye ba'o/_/zhi byed
[\[167b.6\]]kyi chos bdun la brten nas rtsod pa'i gzhi'o/_/gnas mal gyi ltung byed las gnas mal gyi gzhi'o/_/la la khang pa khang chen las 'phros zhe'o/_/gzhi bcu bdun la sogs pa mtshan nyid rnam par gzhag pa'o/_/de'i snying zhes bya ba ni mtshan nyid rnam par gzhag pa de'i rgyur gyur te/_'phan pa
[\[167b.7\]]dang /_sa bon dang /_kun nas slong ba gang yin pa'o/_/snying po zhes bya ba ni brtan pa rnam par mi g.yo ba ste/_mtshan nyid bzhin du mi 'gyur ba'o/_/des na sangs rgyas kyis gsungs pa'i 'dul ba rgya mtsho lta bu gting dang mtha' med pa thams cad kyi mtshan nyid rnam par gzhag pa zhes bya ba'i sgo
[\[168a\]]
[\[168a.1\]]nas so sor thar pa'i che ba nyid brjod pa bstan to/_/'di ni dam chos rgyal po yi/_/chos kun gyi ni 'dren pa mchog_/'di ni dge slong tshong tshogs kyi/_/bslab zong tshong khang chen po yin/_/zhes bya ba la/_'di ni zhes bya ba ni so sor thar pa'o/_/dam chos rgyal po'i zhes bya ba ni sangs
[\[168a.2\]]rgyas bcom ldan 'das te/_thugs su chud pa dang ston par mdzad pa'i phyir ro/_/dam chos rgyal po de'i chos kun zhes bya ba ni mdo sde la sogs pa bstan pa'i chos thams cad do/_/chos de dag gi 'dren pa mchog ces bya ba ni rgyal po'i blon po rin po che dang 'dra'o zhes bya ba'i tha tshig ste/_'di la brten
[\[168a.3\]]te de dag 'byung ba'i phyir ro/_/yang de nyid bye brag tu bya ba'i phyir/_'di ni zhes bya ba la sogs pa gsungs te/_'di ni zhes bya ba ni so sor thar pa'o/_/dge slong tshong tshogs zhes bya ba ni dge slong mya ngan las 'das pa'i nor bu rin po che 'dod pa tshong pa lta bu'i tshogs don mthun pa dag go/_/de dag
[\[168a.4\]]gi bslab zong zhes bya ba ni mya ngan las 'das pa'i nor bu rin po che sgrub pa'i zong tshul khrims kyi nor bu'o/_/de'i tshong khang zhes bya ni bslab pa'i zong bcer ba'i gnas te/_so sor thar pa'i nang du bslab pa thams cad 'dus pa'i phyir ro/_/chen po zhes bya ba ni bslab pa chen po rin po che'i gnas yin pa'i
[\[168a.5\]]phyir dang /_chen po rnams la 'os pa yin pa'i phyir ro/_/de dag gis ni chos kun gyi ni 'dren pa'i mchog yin pa dang /_bslab pa'i zong gi tshong khang chen po yin pa'i sgo nas so sor thar pa'i che ba nyid brjod pa bstan to/_/tshul khrims 'chal pas zin rnams kyi/_/gdug pa rnam sel sman 'di
[\[168a.6\]]yin/_/'di ni lang tsho rnam 'khrul pa'i/_/rkang gnyis gzhon nu'i lcags kyi yin/_/zhes bya ba la/_tshul khrims 'chal pas zhes bya ba ni bslab pa nyams pa lhag ma dang bcas pa ste bdag dang gzhan la gnod pa nyid kyis sbrul chen po dug myur du khyab par byed pa dang 'dra ba'i phyir ro/_/des
[\[168a.7\]]zin pa zhes bya ba ni nyams par byas pa'o/_/des zin pa'i gang zag rnams kyi gdug pa zhes bya ba ni ltung ba ste/_sbrul gyi dug dang 'dra ba'i phyir ro/_/rnam sel zhes bya ba ni rnam par gnon pa ste/_kun du spyod pa sel ba'i phyir ro/_/sman zhes bya ba ni gnod pa sel ba ste 'dis sbyong bar ston pa'i
[\[168b\]]
[\[168b.1\]]phyir ro/_/de yang so sor thar pa 'di yin te des ni ltung ba rnam par sel ba'i rgyu nyid du bstan to/_/yang de nyid bye brag tu bstan pa'i phyir 'di ni zhes bya ba la sogs pa gsungs te/_'di ni zhes bya ba ni so sor thar pa'o/_/lang tsho zhes bya ba ni gzhon pa nyid do/_/rnam 'khrul pa'i zhes bya ba ni
[\[168b.2\]]bag med pa la sogs pas rnam par rmongs pa'o/_/rkang gnyis zhes bya ba ni mi'o/_/gzhon nu zhes bya ba ni bya ba dang bya ba ma yin pa mi shes pa'o/_/lcags kyo zhes bya ba ni glang po che'i lcags kyo dang 'dra ste bsnyil ba dang spro ba la sogs pa'i nyes dmigs ston pa kun tu skrag par byed pa yin
[\[168b.3\]]pa'i phyir ro/_/des ni gdul dka' ba rnams yang dag par sdom pa'i rgyu nyid du bstan to/_/de ltar tshigs su bcad pa gsum po de dag gis ni so sor thar pa la brtson par byas na tshe 'di la 'bras bu 'di lta bu thob pas de tshe 'di'i 'bras bu'i sgo nas so sor thar pa'i che ba nyid brjod pa bstan to/_/tshe phyi ma'i
[\[168b.4\]]'bras bu'i sgo nas so sor thar pa'i che ba nyid brjod pa'i dbang du mdzad nas/_mtsho bas zab pa'i 'khor ba las/_/bsgral ba'i rgal thabs 'di yin te/_/'di ni bzang 'gror 'gro ba yi/_/des pa'i chu lon zam pa yin/_/zhes bya ba la sogs pa tshigs su bcad pa gnyis gsungs te/_mtsho bas zab
[\[168b.5\]]pa'i 'khor ba zhes bya ba ni rgya mtsho dug can pas kyang ches zab cing gting sleb par dka' ba'i 'khor ba 'gro ba lnga'i 'jig rten no/_/'khor ba de las sgrol ba'i rgal thabs 'di yin te zhes bya ba ni rnam par grol ba'i rgyur gyur pa'i lam ste/_zam pa dang /_gru dang /_gzings dang /_rkyal pa la
[\[168b.6\]]sogs pa lta bu'o/_/de yang so sor thar pa 'di yin te/_tshul khrims rnam par dag pa na lam skye ba'i phyir ro/_/des ni 'khor ba las sgrol zhing nges par legs pa'i lam thob pa'i thabs yin par bstan to/_/'di ni zhes bya ba ni so sor thar pa'o/_/bzang 'gror zhes bya ba ni bde 'gro mtho ris te/_
[\[168b.7\]]lha dang mi'i 'gro ba'o/_/'gro ba'i zhes bya ba ni der 'jug cing thob pa'o/_/nges pa'i zhes bya ba ni bstan pa gcig tu gyur pa ste gdon mi za ba'o/_/chu lon zam pa zhes bya ba ni chu yang 'gog pa rgyu ba'i zam par gyur pa ste/_ngan song gi chu yang 'gog pa mtho ris su 'gro ba'i zam pa yang yin pa'i phyir ro/_/
[\[169a\]]
[\[169a.1\]]de ni so sor thar pa 'di yin te/_tshul khrims des ni bde 'gro'i rgyu yin pa'i phyir ro/_/des ngan song las sgrol zhing mngon par mtho ba'i lam thob pa'i thabs yin par bstan to/_/'di ni nyon mongs pham byed lam/_/rgyal po yi ni 'dren pa mchog_/'di ni thar pa'i grong 'jug pa'i/_/
[\[169a.2\]]them skas gzhi dang 'dra bar gnas/_/zhes bya ba la/_'di ni zhes pa so sor thar pa'o/_/nyon mongs zhes bya ba ni 'dod chags dang /_khong khro la sogs pa'i nyon mongs pa dag go/_/pham byed ces bya ba ni spong bar byed pa'o/_/de yang gang zhe na lam ste 'phags pa'i lam yan lag brgyad pa'o/_/
[\[169a.3\]]rgyal po zhes bya ba ni nyon mongs pa pham par byed pa'i lam de nyid rgyal po dang 'dra bas rgyal po ste/_nyon mongs pa'i dgra pham par byed pa'i phyir ro/_/'dren pa mchog ces bya ba ni rgyal po'i snying tshoms lta bu ste/_'dis 'phags pa'i lam 'dren par byed pa'i phyir ro/_/des ni 'khor ba'i rgyu nyon mongs pa spong
[\[169a.4\]]zhing mya ngan las 'das pa'i rgyu 'phags pa'i lam 'dren pa yin par bstan to/_/'di ni zhes bya ba ni so sor thar pa'o/_/thar pa'i zhes bya ba ni mya ngan las 'das pa'o/_/grong zhes bya ba ni thar pa de nyid grong khyer dang 'dra bas grong zhes bya ste/_'tshe ba thams cad dang bral ba'i phyir ro/_/'jug
[\[169a.5\]]pa'i zhes bya ba ni 'gro ba'o/_/them skas gzhi zhes bya ba ni them skas kyi rten so sor thar pa 'di ni de dang 'dra bar gnas pa yin te lam gyi gzhi ni tshul khrims yin pa'i phyir ro/_/des ni mya ngan las 'das pa'i 'bras bu thob pa'i rgyu 'phags pa'i lam gyi gzhi nyid yin par bstan to/_/de ltar tshigs su bcad pa
[\[169a.6\]]gnyis po de dag gis ni so sor thar pa brtsam par byas na tshe phyi ma la 'bras bu de ltar thob pas tshe phyi ma'i 'bras bu'i sgo nas so sor thar pa'i che ba nyid brjod par bstan to/_/so sor thar pa la ston pa dang 'dra bar bstod pa'i sgo nas so sor thar pa'i che ba nyid brjod pa'i dbang du mdzad nas/_nga ni mya ngan 'das gyur na/_/
[\[169a.7\]]'di ni khyed kyi ston pa zhes/_/rab byung nyid kyis gus byas par/_/nan tan dge 'dun tshogs mdun bstod/_/ces bya ba'i tshigs su bcad pa gcig gsungs te/_nga ni zhes bya ba ni bcom ldan 'das nyid do/_/mya ngan 'das gyur na zhes bya ba ni phung po lhag ma ma lus pa'i mya ngan las 'das pa'i dbyings
[\[169b\]]
[\[169b.1\]]su'o/_/'di ni zhes bya ba ni so sor thar pa'o/_/khyed kyi zhes bya ba ni nyan thos kyi dge 'dun rnams kyi'o/_/ston pa zhes bya ba ni ston pa dang 'dra'o zhes so/_/rab byung zhes bya ba ni bcom ldan 'das te gzhan gyi lung med par bcom ldan 'das bla na med pa'i mkhyen pa brnyes pa'i phyir ro/_/nyid kyis zhes
[\[169b.2\]]bya ba ni rang gi zhal nyid kyis so/_/gus byas par zhes bya ba ni dgongs pa gtad de bstan pa'o/_/nan tan zhes bya ba ni lhur bzhes nas so/_/dge slong zhes bya ba ni gsol ba dang bzhi'i las kyis bsnyen par rdzogs pa'i dge slong ngo /_/tshogs zhes bya ba ni mang po 'dus pa'o/_/mdun zhes bya ba ni
[\[169b.3\]]mngon sum du'o/_/bstod ces bya ba ni ston pa dang 'dra'o zhes so/_/des na ston pa bcom ldan 'das yongs su mya ngan las 'das pa'i tshe dge slong dag da phyin chad bdag cag la ston pa med par 'gyur ro snyam du dogs pa bzlog pa'i phyir bcom ldan 'das kyis 'di skad ces nga yongs su mya ngan las 'das par
[\[169b.4\]]gyur na so sor thar pa 'di khyed la ston pa byed par 'gyur ro zhes bstan par mdzad pas so sor thar pa la ston pa dang 'dra bar bstod pa'i sgo nas so sor thar pa'i che ba nyid brjod pa bstan to/_/tshogs kyi lam dkon pas tshogs kyi lam 'bras bu dang bcas par bya ba'i dbang du mdzad nas/_sangs rgyas zhes
[\[169b.5\]]bya'i sgra 'di yang /_/'jig rten dag na rab tu dkon/_/'di nyid rnyed pa shin tu dka'/_/rab tu byung ba shin tu dkon/_/zhes bya ba la sogs pa tshigs su bcad pa gnyis gsungs so/_/tshogs kyi lam zhes bya ba ni sbyor ba'i lam rnam par dag pa'i lam thob pa'i tshogs dang gzhir gyur pa'i
[\[169b.6\]]lam rnam pa bcu gsum ste/_gzhan gyi 'byor pa dang /_bdag gi 'byor pa dang /_dge ba'i chos la 'dun pa dang /_tshul khrims sdom pa dang /_dbang po sdom pa dang /_zas kyi tshod rig pa dang /_nam gyi cha stod dang cha smad la mi nyal bar sbyor ba'i rjes su brtson pa nyid dang /_shes bzhin du
[\[169b.7\]]spyod pa nyid dang /_dge ba'i bshes gnyen dang /_dam pa'i chos nyan cing sems pa dang /_bar chad med pa dang /_gtong ba spel ba dang /_dge sbyong gi rgyan gang yin pa'o/_/de la/_sangs rgyas zhes bya'i sgra 'di yang /_/'jig rten dag na rab tu dkon/_/zhes bya ba ni gzhan gyi 'byor pa dkon pa
[\[170a\]]
[\[170a.1\]]bstan te/_gzhan gyi 'byor pa gang zhe na/_de ni rnam pa lnga ste/_sangs rgyas rnams 'byung ba dang /_dam pa'i chos bstan pa dang /_chos bstan pa rnams gnas pa dang /_chos bstan pa rnams rjes su 'jug pa dang /_gzhan gyi phyir rjes su snying brtse bar bya ba'o/_/des
[\[170a.2\]]sangs rgyas bcom ldan 'das zhes bya ba'i sgra yang 'jig rten dag na rab tu dkon na sangs rgyas rnams 'byung ba lta smos ci dgos/_sangs rgyas rnams 'byung ba dkon na/_dam pa'i chos ston pa lta yang smos ci dgos zhes bstan to/_/mi nyid rnyed pa shin tu dka'/_/zhes bya bas ni bdag gi 'byor ba
[\[170a.3\]]dkon par bstan pa ste/_bdag gi 'byor pa gang zhe na/_de yang rnam pa lnga ste/_mir gyur pa dang /_yul dbus su skyes pa dang /_dbang po tshang ba dang /_gnas la dad pa dang /_las kyi mtha' ma log pa'o/_/des ni mir gyur pa nyid kyang rnyed pa shin tu dka' na yul dbus su skyes pa la sogs pa lta
[\[170a.4\]]smos kyang ci dgos zhes bstan to/_/rab tu 'byung ba shin tu dkon/_/zhes bya bas ni dge ba'i chos la 'dun pa dkon par bstan to/_/dge ba'i chos la 'dun pa gang zhe na/_de bzhin gshegs pa'am de'i nyan thos dag las chos thos shing dad pa thob par gyur la/_dad pa thob nas khyim nas rab tu byung
[\[170a.5\]]zhing nan tan gyis bsgrub par bya'o zhes de ltar yang dag par slob pa gang yin pa'o/_/des ni chos thos shing dad pa thob pa yang shin tu dkon na rab tu byung zhing nan tan gyis sgrub par byed pa lta smos kyang ci dgos zhes bstan to/_/de bzhin rab tu byung rnams kyi/_/tshul khrims phun sum tshogs rab
[\[170a.6\]]dkon/_/zhes bya ba ni tshul khrims kyi sdom pa dang /_dbang po sdom pa dang /_zas kyi tshod rig pa nyid dang /_nam gyi cha stod dang nam gyi cha smad la mi nyal bar sbyor ba'i rjes su brtson pa nyid dang /_shes bzhin du spyod pa nyid dkon par bstan to/_/tshul khrims kyi sdom pa gang zhe na/_rnam pa drug
[\[170a.7\]]ste/_rnam par dbye ba dang /_bsdus pa dang /_phun sum tshogs pa dang /_rnam grangs dang /_rnam par dag pa dang /_phan yon no/_/de la rnam par dbye ba ni rnam pa drug ste/_tshul khrims dang ldan par gnas pa dang /_so sor thar pa'i sdom pas bsdams pa dang /_cho ga phun sum tshogs pa dang /_
[\[170b\]]
[\[170b.1\]]spyod yul phun sum tshogs pa dang /_kha na ma tho ba phra rab tsam la yang 'jigs par lta ba dang /_bslab pa'i gzhi rnams yang dag par blangs te slob pa'o/_/bsdu ba ni rnam pa gsum du bsdus pa ste/_tshul khrims yang dag par blangs pa dang /_nges par 'byin pa'i tshul khrims dang /_tshul
[\[170b.2\]]khrims bsgom pa'o/_/phun sum tshogs pa rnam pa bcus phun sum tshogs par 'gyur te/_dang po nyid nas legs par blangs pa nyid dang /_ha cang zhum pa ma yin pa dang /_ha cang thal ches pa ma yin pa dang /_bag yod pa la brtson 'grus kyis yongs su zin pa dang /_yang dag par smon pa dang /_
[\[170b.3\]]cho ga ma nyams pas yongs su zin pa dang /_'tsho ba ma nyams pas yongs su zin pa dang /_mtha' gnyis su ma lhung ba dang /_nges par 'byung ba dang /_yang dag par blangs pa yongs su ma nyams pa'o/_/rnam grangs ni rnam pa drug ste/_la lar tshul khrims rtsa ba'i don du gsungs pa dang /_la lar
[\[170b.4\]]rgyan dang /_la lar byug pa dang /_la lar spos dang /_la lar legs par spyad pa dang /_la lar sdom pa'i sgrar gsungs pa'o/_/rnam par dag pa ni rnam pa gsum ste/_tshul khrims kyi sdom pa de yongs su dag par bya ba'i phyir lus kyi las la so sor rtog par byed pa dang /_ngag gi las la
[\[170b.5\]]so sor rtog par byed pa dang /_yid kyi las la so sor rtog par byed pa'o/_/phan yon ni tshul khrims kyi phan yon rnam pa bcu ste/_'gyod pa med pa'i rim gyis mchog tu dga' ba sngon du 'gro ba'i chos thob par 'gyur ba dang /_'gyod pa med par 'chi ba'i dus byed par 'gyur ba dang /_phyogs
[\[170b.6\]]bcur snyan pa'i sgra grags par 'gyur ba dang /_bde bar gnyid kyis log cing /_bde bar sad par 'gyur ba dang /_gnyid log pa na lha rnams srung bar 'gyur ba dang /_gzhan las sdig pa'i bag tsha ba'am 'jigs pa dang /_dngang ba med par 'gyur ba dang /_dgra bo rnams kyis glags
[\[170b.7\]]shig rnyed na yang tshul khrims rnam par dag pa'i dbang gis de dag bsrung ba la sogs pas phan 'dogs par 'gyur ba dang /_gnod sbyin dang mi ma yin pa gdug pa gnyug mar gnas pa rnams kyis glags shig rnyed na yang tshul khrims rnam par dag pa'i dbang gis de dag bsrung ba la sogs pas
[\[171a\]]
[\[171a.1\]]phan 'dogs par 'gyur ba dang /_gzhan las chos gos la sogs pa dag tshegs chung ngus thob par 'gyur ba dang /_gang du skye bar 'dod pa la sogs pa'i smon lam thams cad yong dag par 'grub par 'gyur ba'o/_/dbang po sdom pa gang zhe na/_de tshul khrims kyi sdom pa de
[\[171a.2\]]nyid la brten nas dran pa kun du bsrungs pa dang /_dran pa la rtag tu sgrub par byed pa dang /_dran pas yid kun du bsrungs pa dang /_gnas skabs mnyam pa la 'jog par byed cing /_mig dang /_rna ba dang /_sna dang /_lce dang /_lus dang /_yid kyis gzugs dang /_sgra dang /_dri dang /_ro dang /_
[\[171a.3\]]reg bya dang /_chos rnams rnam par shes pa na yang mtshan mar mi 'dzin cing /_mngon rtags su mi 'dzin la/_gzhi gang kho na la de'i sems kyi rjes su sdig pa mi dge ba'i chos rnams zag par gyur pa de dag bsdam par bya ba'i phyir sgrub par byed cing dbang po rnam par srung bar byed la/_dbang po rnams kyis kyang
[\[171a.4\]]sdom par byed pas na dbang po rnams kyi sgo bsdams pa yin no/_/zas kyi tshod rig pa nyid gang zhe na/_de ltar dbang po bsdams pa de so sor brtags shing zas za bar byed la/_rnam par rtog pa'i phyir ma yin/_rgyags pa skyed pa'i phyir ma yin/_sgeg pa'i phyir ma yin/_brgyan pa'i phyir ma yin gyi
[\[171a.5\]]yul 'di gnas par bya ba dang /_'tsho bar bya ba dang /_bkres pa bsal ba'i phyir dang /_tshangs par spyod pa la phan par bya ba dang /_tshor ba rnying rnams spang bar bya ba dang /_gsar rnams mi skyed par bya ba'i phyir dang /_bdag 'tsho zhing stobs dang bde ba dang kha na ma tho ba med pa dang /_bde ba la reg par
[\[171a.6\]]gnas par 'gyur ro snyam du sems shing zas za ba yin no/_/nam gyi cha stod dang cha smad dang mi nyal bar sbyor ba'i rjes su brtson pa nyid gang zhe na/_de ltar zas kyi tshod rig pa de nyid kyis/_'chag pa dang 'dug pa dag gis sgrib par 'gyur ba'i chos rnams la sems yongs su sbyong bar byed
[\[171a.7\]]cing mtshan mo'i thun dang po la yang 'chag pa dang 'dug pa dag gis sgrib par 'gyur ba'i chos rnams la sems yongs su sbyong bar byed la/_mtshan mo'i gung thun la gtsug lag khang nas byung ste/_gtsug lag khang gi phyi rol du rkang pa bkrus nas gtsug lag khang gi nang du zhugs te glo g.yas pa
[\[171b\]]
[\[171b.1\]]phab nas rkang pa'i steng du rkang pa bzhag ste/_snang ba'i 'du shes dang dran pa dang /_shes bzhin dang ldan pa kho na'i 'du shes yid la byed bzhin du nyal bar byed pa dang /_mtshan mo'i thun tha ma la myur ba myur ba kho nar sad par byas nas/_'chag pa dang /_'dug pa dag gis sgrib par 'gyur
[\[171b.2\]]ba'i chos rnams la sems yongs su sbyong bar byed pa yin no/_/shes bzhin du spyod pa nyid gang zhe na/_de ltar mi nyal bar sbyor ba'i rjes su brtson par 'gyur ba dang /_de ltar 'gro ba dang ldog pa la shes bzhin du spyod par byed pa dang /_cung zad bltas pa dang /_rnam par bltas pa dang /_bskum
[\[171b.3\]]pa dang /_brkyang ba dang /_snam sbyar dang /_chos gos dang /_lhung bzed bcang ba dang /_zos pa dang /_'thungs pa dang /_'chos pa dang /_myangs pa dang /_song ba dang /_sdod pa dang /_'dug pa dang /_nyal ba dang /_mi nyal ba dang /_smra ba dang /_gnyid kyi log pa bsal ba la yang shes bzhin
[\[171b.4\]]du spyod pa yin no/_/de ni tshul khrims sdom pa yang rab tu dkon na dbang po sdom pa la sogs pa lta smos kyang ci dgos zhes bstan to/_/tshul khrims yongs su dag gyur kyang /_/grogs bzang shin tu rnyed par dka'/_/zhes bya bas ni dge ba'i bshes gnyen bsten pa dang /_dam pa'i chos nyan
[\[171b.5\]]cing sems pa dang /_bar chad med pa dang /_gtong ba spel ba dang /_dge sbyong gi rgyan dkon par bstan pa'o/_/dge ba'i bshes gnyen gang zhe na/_rgyu rnam pa brgyad kyis na rnam pa thams cad yongs su rdzogs pa'i dge ba'i bshes gnyen yin par rig par bya ste/_brgyad gang zhe na/_tshul
[\[171b.6\]]khrims la gnas pa dang /_mang du thos pa dang /_rtogs pa dang ldan pa dang /_rjes su snying brtse ba dang ldan pa dang /_yid yongs su mi skyo ba dang /_bzod pa dang ldan pa dang /_mi 'jigs pa dang ldan pa dang /_tshig gi bya ba dang ldan pa yin no/_/dam pa'i chos nyan cing sems pa gang zhe
[\[171b.7\]]na/_sangs rgyas dang /_sangs rgyas kyi nyan thos rnams kyis bstan pa'i chos gsung rab tu gtogs pa yan lag bcu gnyis sde snod gsum gyis bsdus pa dag 'dzin cing tshig 'bru dang /_don nyan pa dang /_gcig pu dben par song ste bsam gyis mi khyab pa'i gnas rnams spangs nas ji skad thos
[\[172a\]]
[\[172a.1\]]pa'i chos de dag nyid rang dang spyi'i mtshan nyid kyi sgo nas bgrang ba'i rnam pas chos rnams la bgrang ba'i tshul gyis sems par byed pa dang /_gzhal ba'i rnam par rig pas yon tan dang /_skyon nye bar brtags pa'i tshul gyis sems par byed pa yin no/_/bar chad med pa gang zhe na/_
[\[172a.2\]]nang la brten pa'i bar chad dang /_phyi la brten pa'i bar chad med pa ste/_de la nang la brten pa'i bar chad ni sngon bsod nams ma byas pa'i phyir 'tsho ba'i yo byad rkyen du bab pa dag dus dus su rnyed par mi 'gyur ba dang /_'dod chags dang /_zhe sdang dang /_gti mug shas che zhing yun ring ba dang /_sngon nad
[\[172a.3\]]mang bar 'gyur ba'i las byas pas nad mang ba dang /_tshe 'di la mi mthun par spyad pas de'i lus la rlung dang /_mkhris pa dang /_bad kan 'khrugs shing sdud pa la sogs par 'gyur ba dang /_zas la gdu ba dang /_don mang ba dang /_bya ba mang ba dang /_tshig 'du ba mang ba dang /_las la dga'
[\[172a.4\]]ba dang /_smra ba la dga' ba dang /_gnyid la dga' ba dang /_mo'i gtam la dga' ba dang /_'du 'dzi mang ba dang /_bdag nyid rab tu 'dzin pa dang /_mi brten pa dang /_bag med pa dang /_yul ngan par skyes pa dang /_de lta bu dang mthun pa dag go/_/phyi rol la brten pa'i bar chad ni/_skyes bu
[\[172a.5\]]dam pa ma yin pa la brten cing de la rjes su mthun pa'i gdams ngag dang rjes su bstan pa dus su mi thob pa dang /_yul ngan par gnas pas nyin mo nyon mongs shing mi sdug pa mang ba dang /_mtshan mo skye bo rtag tu sgra 'byin cing ca co mang la klag cor che ba dang /_nyi ma'i reg pa grang zhing tsha ba nyid dang /_
[\[172a.6\]]mi dang mi ma yin pas 'jigs pa dang /_de lta bu dag dang mthun pa dag go/_/gzhan yang bar chad rnam pa gsum ste/_sbyor ba'i bar chad dang /_rab tu dben pa'i bar chad dang /_nang du yang dag par 'jog gi bar chad med pa ni bar chad med pa yin no/_/gtong ba spel ba gang zhe na/_sems kyi rgyan dang /_
[\[172a.7\]]sems kyi yo byad dang /_rnal 'byor gyi tshogs dang /_don gyi mchog thob par bya ba'i phyir kha na ma tho ba med pa'i sbyin pa sbyin par byed pa ste/_de yang sus sbyin par byed/_su la sbyin par byed/_ci zhig sbyin par byed/_cis sbyin par byed/_ji ltar sbyin par byed/_ci'i phyir sbyin par byed cing /_
[\[172b\]]
[\[172b.1\]]gang gis de'i sbyin pa kha na ma tho ba med par 'gyur ba yin zhe na/_sus sbyin par byed ce na/_sbyin pa po dang sbyin bdag gis sbyin par byed do/_/su la sbyin par bya zhe na/_bzhi la ste/_sdug bsngal ba dang /_phan 'dogs pa dang /_sdug pa dang /_khyad par can la sbyin par byed do/_/ci zhig
[\[172b.2\]]sbyin par byed ce na/_sems can du bgrang ba dang /_sems can du bgrang ba ma yin pa'i dngos po sbyin par byed do/_/cis sbyin par byed ce na/_sems mngon par 'du byed pa yin gyi las chags pa med pa dang ldan pa'i sems pa gang yin pa dang /_sbyin pa'i bya ba dngos po yongs su gtang bar bya ba'i
[\[172b.3\]]phyir rang gi rgyud dang gzhan gyi rgyud kun nas bslang ba'i lus dang /_ngag gi las gang yin pa des sbyin par byed do/_/ji ltar sbyin par byed ce na/_ma 'ongs pa la lta ba dang /_'bras bu mthong ba'i dad pas sbyin par byed pa dang /_dad pa'i sems kyis gus par sbyin par byed pa dang /_brnyas pa
[\[172b.4\]]med par rang gi lag nas sbyin par byed pa dang /_gzhan la mi mkho ba'i dus su sbyin par byed pa dang /_chos mthun pa dang /_gzu lums ma yin par legs par bsgrubs te gzhan la mi gnod par sbyin par byed pa dang /_gtsang ba dang /_bzang po dang /_dam pa dang rung ba sbyin par byed pa dang /_
[\[172b.5\]]ser sna'i dri ma dang /_gsog 'jog gi dri ma gsal te sbyin par byed pa dang /_sbyin par byed pa'i snga rol du yang yid dga' la/_sbyin pa'i tshe na yang rab tu dad par byed cing /_byin nas kyang 'gyod pa med par 'gyur ba de ltar sbyin par byed do/_/ci'i phyir sbyin par byed ce na/_sdug bsngal ba
[\[172b.6\]]rnams la snying brtse ba'i phyir dang /_phan 'dogs pa rnams la byas pa gzo ba'i phyir dang /_sdug ba rnams la byams pa dang /_gus pa dang /_gcugs pa'i phyir dang /_khyad par can rnams la 'jig rten dang 'jig rten las 'das pa'i khyad par 'dod pa'i phyir sbyin par byed do/_/gang gis
[\[172b.7\]]de'i sbyin pa kha na ma tho ba med par 'gyur ba yin zhe na/_de sems kyi rgyan dang /_sems kyi yo byad dang /_rnal 'byor gyi tshogs dang /_don gyi mchog thob par bya ba'i phyir rnam pa de dag gis khyim pa'am rab tu byung ba dag la sbyin par byed na sbyin pa ni kha na ma tho ba med par 'gyur ba yin te de ni gtong ba
[\[173a\]]
[\[173a.1\]]spel ba zhes bya'o/_/dge sbyong gi rgyan gang zhe na/_mdor na rnam pa bcu bdun te/_dad pa dang ldan pa dang /_g.yo med pa dang /_nad nyung ba dang /_brtson 'grus brtsams pa'i rang bzhin can dang /_shes rab rno ba dang /_'dod pa chung ba dang /_chog shes pa dang /_gso sla ba
[\[173a.2\]]dang /_dgang sla ba dang /_sbyangs pa'i yon tan dang ldan pa dang /_mdzes pa dang /_drod rig pa dang /_skyes bu dam pa'i chos dang ldan pa dang /_mkhas pa'i rtags dang ldan pa dang /_bzod pa che ba dang /_des pa dang /_gya nom pa yin no/_/des ni dge ba'i bshes gnyen yang shin tu
[\[173a.3\]]rnyed par dka' na dam pa'i chos nyan cing sems pa la sogs pa lta smos kyang ci dgos zhes bstan to/_/de ltar tshigs su bcad pa gnyis po de dag gis ni tshogs kyi lam dkon pas de 'bras bu dang bcas par bya dgos pa'i sgo nas tshogs kyi lam 'bras bu dang bcas par bya ba bstan to/_/tshogs kyi
[\[173a.4\]]lam rnyed pa tshogs kyi lam 'bras bu dang bcas par bya ba'i dbang du mdzad nas/_'jig rten sangs rgyas 'byung ba dang /_/mi dang rab tu byung ba dang /_/tshul khrims phun sum tshogs pa dang /_/grogs bzang rnyed dka' rnyed gyur nas/_/zhes bya ba'i tshigs su bcad pa gcig gsungs te/_'jig
[\[173a.5\]]rten sangs rgyas 'byung ba dang /_/zhes bya bas ni gzhan gyi 'byor pa rnyed par bstan to/_/mi dang zhes bya bas ni bdag gi 'byor pa rnyed par bstan to/_/rab tu byung ba dang zhes bya bas ni dge ba'i chos la 'dun pa rnyed par bstan to/_/tshul khrims phun sum tshogs pa dang /_/zhes bya bas ni
[\[173a.6\]]tshul khrims kyi sdom pa dang /_dbang po sdom pa dang /_zas kyi tshod rig pa nyid dang /_nam gyi cha stod dang nam gyi cha smad la mi nyal bar sbyor ba'i rjes su brtson pa nyid dang shes bzhin du spyod pa nyid bstan to/_/grogs bzang rnyed dka' rnyed gyur nas/_/zhes bya bas ni dge ba'i bshes gnyen dang /_dam pa'i
[\[173a.7\]]chos nyan cing sems pa dang /_bar chad med pa dang /_gtong ba spel ba dang /_dge sbyong gi rgyan rnyed pa bstan to/_/de ltar tshigs su bcad pa gcig po des ni tshogs kyi lam rnyed pas de 'bras bu dang bcas par bya dgos pa'i sgo nas tshogs kyi lam 'bras bu dang bcas par bstan to/_/tshogs kyi
[\[173b\]]
[\[173b.1\]]lam rnyed nas nan tan du bya ba'i sgo nas tshogs kyi lam 'bras bu dang bcas par bya ba'i dbang du mdzad nas/_mkhas pa bdag la legs 'dod cing /_/de dag 'bras bcas byed 'dod pas/_/sdom brtson rnams kyis so sor thar/_/mnyan pa'i phyir ni 'bad par bya/_/zhes bya ba'i tshigs su bcad pa
[\[173b.2\]]gcig gsungs te/_mkhas pa zhes bya ba ni mkhas pa'i rtags dang ldan pa de/_lus kyis legs par byed pa dang ngag gis legs par smra bar brjod pa dang /_yid kyis legs par bsams pa sems pa'o/_/bdag la legs 'dod cing zhes bya bas ni bdag nyid shes pa zhes bya ba'i tha tshig
[\[173b.3\]]go/_/de dag 'bras bcas byed 'dod pas/_/zhes bya bas ni tshogs kyi lam de dag 'bras bu dang bcas par byed 'dod pa ste/_sbyor ba'i lam dang rnam par dag pa'i lam thob par 'dod pas zhes bya ba'i tha tshig go/_/sdom brtson rnams kyis zhes bya bas ni rab tu byung ba rnams kyis so/_/de rnams
[\[173b.4\]]kyis so sor thar pa mnyan pa'i phyir ni 'bad par bya'o zhes bya bar sbyar te/_thos pa dang /_gzung ba dang /_'dzin pa dang /_sgrub pa la 'bad par bya'o zhes bya ba'i tha tshig go/_/de ltar tshigs su bcad pa gcig po des ni tshogs kyi lam rnyed pas nan tan du bya ba'i sgo nas tshogs kyi lam 'bras bu
[\[173b.5\]]dang bcas par bstan to/_/bdag gi dbang du byas nas so sor thar pa bsgrub par bstan pa'i phyir/_dge slong dbang dul kun dbang po/_/zhes bya ba gsungs te/_dbang dul zhes bya ba ni mig la sogs pa dbang po lnga po dag bsrungs pa ste/_mig gis gzugs mthong na mtshan mar mi 'dzin mngon
[\[173b.6\]]rtags su mi 'dzin cing /_rjes su chags pa dang /_khong khro bar mi 'gyur ba la sogs pa'o/_/kun dbang po zhes bya ba ni gnas skabs mnyam pa la 'jog pa ste/_dbang po dang /_dmigs pa dang /_yul dang /_dus dang /_gang zag la sogs pa'i gnas skabs thams cad la
[\[173b.7\]]dbang po dul bar byed pa'o/_/des bdag nyid kyi bsam pa shin tu rnam par dag pa'i phyir dge slong gi tshul khrims rnams las bslab pa nyams par byed pa na bdag nyid la brten te ngo tsha shes pa skye ba'i sgo nas bdag gi dbang du byas te so sor thar pa bsgrub par bya ba bstan to/_/gzhan gyi dbang du byas
[\[174a\]]
[\[174a.1\]]nas so sor thar pa bsgrub pa bstan pa'i phyir/_sangs rgyas mi 'gyur rab byung ba/_/zhes bya ba gsungs te/_sangs rgyas zhes smos pas ni sangs rgyas las sam sangs rgyas kyi phyir rab tu byung zhes sbyar ro/_/mi 'gyur zhes bya ba ni nges shing 'khrul pa med pa ste/_bu
[\[174a.2\]]lon gyis 'jigs pa dang /_'tsho ba med pas 'jigs pa'am/_rgyal po'i 'jigs pa la sogs pas rab tu byung ba ma yin gyi/_tshul khrims dang po nyid nas yang dag par blangs pa'i yon tan dang ldan pa'o/_/rab byung ba zhes bya ba ni pha rol las legs par yang dag par blangs pa ste/_mgo
[\[174a.3\]]bregs pa'o/_/des pha rol las legs par yang dag par blangs pa'i phyir dang /_dge slong tshul khrims blangs pa rnams nyams par byed na pha rol la brten te khrel yod pa skye bar bya ba'i sgo nas gzhan gyi dbang du byas te/_so sor thar pa bsgrub par bya ba bstan to/_/chos kyi dbang du byas nas so sor
[\[174a.4\]]thar pa bsgrub pa bstan par bya ba'i phyir/_nges par thar pa 'dod rnams kyis/_/zhes bya ba gsungs te/_nges par thar pa zhes bya ba ni mya ngan las 'das pa ste sdug bsngal gtan spang ba'i phyir ro/_/'dod rnams kyis zhes bya ba ni don du gnyer ba rnams kyis so/_/des ni nyams par gyur na phyir gso
[\[174a.5\]]bar byed pa'i phyir dge slong gi tshul khrims rnams las bslab pa nyams pa na 'gyod pa med pa'i sgo nas chos kyi dbang du byas te/_so sor thar pa bsgrub par bya ba bstan to/_/bsgrub pa'i mtshan nyid kyis so sor thar pa bstan pa'i phyir/_so sor thar pa rtag tu srungs/_/zhes bya ba gsungs te/_rtag tu
[\[174a.6\]]srungs zhes bya ba ni thog ma nyid nas nyams par mi 'gyur bar gus pa skyed cig ces bya ba'i tha tshig go/_/des ni nyams par mi bya ba'i phyir gus pa bskyed nas dran pa nye bar gnas pa'i phyir dge slong tshul khrims yang dag par blangs pa srung ba'i sgo nas bsgrub pa'i mtshan nyid kyis so sor thar pa bsgrub
[\[174a.7\]]par bstan to/_/gleng bslang ba'i mtshan nyid bshad zin to/_/de'i 'og tu yang dag par brtsams pa'i mtshan nyid bshad par bya ste/_yang dag par brtsams pa'i mtshan nyid ces bya ba ni so sor thar pa'i gzhung rgyas pa yang dag par brtsams pa'o/_/de yang so sor thar pa rnyed par dka' ba dang /_
[\[174b\]]
[\[174b.1\]]dkon mchog gsum 'byung ba bde ba la sogs pa'i sgo nas yang dag par brtsams par dgongs nas de nyid kyi phyir/_bskal pa bye ba rnams su yang /_/zhes bya ba la sogs pa tshigs su bcad pa drug gsungs so/_/'dir yang tshigs su bcad pa drug po de dag gi brjod par bya ba dang /_dgos pa dang /_'brel
[\[174b.2\]]ba dang /_dgos pa'i dgos pa brjod par bya'o/_/de la brjod par bya ba ni so sor thar pa la gus par bya ba'o/_/dgos pa ni sgrub par byed pa'o/_/'brel pa ni yang dag par brtsams pa'i tshigs su bcad pa'i thabs 'di yang /_dgos pa thabs las byung ba'i mtshan nyid gnyis 'brel pa'o/_/dgos pa'i
[\[174b.3\]]dgos pa ni so sor thar pa la gus par gyur nas so sor thar pa yang dag par brtsam par 'dod pas so sor thar pa gzhung rgyas pa nyan pa la sogs pa'o/_/de la tshigs su bcad pa drug po dag gis bsdus pa'i don ni rnam pa bdun te/_so sor thar pa rnyed par dka' ba dang /_dkon mchog gsum 'byung ba
[\[174b.4\]]bde ba dang /_dge ba'i bshes gnyen la brten pa bde ba dang /_sdig pa'i grogs po spangs pa bde ba dang /_dge ba'i bshes gnyen gyi khyad par la brten pa bde ba dang /_thob par bya ba dang de bsgrub pa bde ba dang /_sgrub par byed pa sbyangs pa'i yon tan dang ldan pa bde ba'o/_/de la/_bskal pa bye ba rnams
[\[174b.5\]]su yang /_/zhes bya ba la sogs pa tshigs su bcad pa gcig gis ni so sor thar pa rnyed par dka' ba bstan to/_/sangs rgyas rnams ni 'byung ba bde/_/zhes bya ba la sogs pa tshigs su bcad pa gcig gis ni dkon mchog gsum 'byung ba bde ba bstan to/_/'phags pa rnams ni mthong ba bde/_/dam pa dag
[\[174b.6\]]dang 'grogs pa bde/_/zhes bya bas ni dge ba'i bshes gnyen la brten pa bde ba bstan to/_/byis pa rnams ni ma mthong na/_/rtag tu bde ba nyid du 'gyur/_/zhes bya bas ni sdig pa'i grogs po spangs pa bde ba bstan to/_/tshul khrims ldan pas mthong ba bde/_/zhes bya ba la sogs pa tshigs su
[\[174b.7\]]bcad pa gcig gis ni dge ba'i bshes gnyen gyi khyad par la brten pa bde ba bstan to/_/'jug ngogs bde ba'i chu klung bde/_/zhes bya ba la sogs pa tshigs su bcad pa gcig gis ni thob par bya ba dang de sgrub pa bde ba bstan to/_/nges par byas shing dbang po thul ba dag_/ces bya ba la sogs pa tshigs
[\[175a\]]
[\[175a.1\]]su bcad pa gcig gis ni sgrub par byed pa sbyangs pa'i yon tan dang ldan pa bde ba bstan to/_/de ni re zhig spyi'i don to/_/da ni yan lag gi don bshad par bya ste/_de la so sor thar pa rnyed par dka' ba'i sgo nas so sor thar pa yang dag par brtsams pa'i dbang du mdzad nas/_bskal
[\[175a.2\]]pa bye ba rnams su yang /_/so sor thar pa thob pa dang /_gzung dang 'dzin pa rnyed dka' ste/_/sgrub pa'ang shin tu rnyed par dka'/_/zhes bya ba'i tshigs su bcad pa gcig gsungs te/_bskal pa zhes bya ba ni dus kyi bye brag bskal pa chen po'o/_/bskal pa bye bas bskal pa'o/_/bye ba zhes bya ba ni
[\[175a.3\]]grangs kyi bye brag ste/_gnas brgyad pa'o/_/rnams su yang zhes bya ba ni bye ba phrag grangs med pa dag gis kyang brgya la rnyed par dka' bas mang po'i tshigs su bstan to/_/so sor thar pa zhes bya bas ni lung dang rtogs pa'i bdag nyid do/_/thos pa zhes bya ba ni rna ba'i rnam par shes pas tshig gi
[\[175a.4\]]bdag nyid thos pa'o/_/gzung zhes bya ba ni de'i rjes la thob pa'i yid kyis rnam par shes pa'i tshig gi bdag nyid dang don gyi bdag nyid yongs su dpyod pa'o/_/'dzin pa zhes bya ba ni tshig dang don gyi bdag nyid gzung ba ste mi brjod pa'o/_/rnyed dka' ste zhes bya ba ni de gsum char yang rnyed par dka'
[\[175a.5\]]ste/_rgya mtsho chen por gnya' shing gi mig tu ru sbal zhar ba mgrin pa chud pa'i tshul gyis gzhan gyi 'byor pa dang /_bdag gi 'byor pa la sogs pa rnyed par dka' bas bskal pa chen po bye ba phrag bgrang bar 'das pas kyang de dag rnyed par dka' ba'i phyir ro/_/sgrub pa zhes bya ba ni so sor thar pa'i
[\[175a.6\]]rtogs pa'i don lus dang ngag dang yid kyis yang dag par sgrub cing nan tan du bya ba'o/_/de snga ma gsum pas kyang shin tu rnyed par dka' ste/_yang dag par bsgrub pa ni mngon par brtson pa la rag las pa'i phyir ro/_/de lta bas na so sor thar pa brjod par byas gus par nyon cig dang drang srong chen
[\[175a.7\]]pos ji skad gsungs pa de bzhin du rjes su bsgrub cing nan tan du bya'o zhes bya ba'i tha tshig go/_/de ltar tshigs su bcad pa des ni lung dang rtogs pa'i sgo nas so sor thar pa rnyed par dka' bas so sor thar pa yang dag par brtsam par bya'o zhes bstan to/_/thos pa dang gzung ba dang 'dzin pa rnyed par dka' ba
[\[175b\]]
[\[175b.1\]]dag ni lung gi sgo nas rnyed dka' ba yin la/_sgrub pa yang shin tu rnyed dka' ba ni rtogs pa'i sgo nas rnyed dka' ba yin no/_/dkon mchog gsum 'byung ba bde ba'i sgo nas so sor thar pa yang dag par brtsams pa'i dbang du mdzad nas/_sangs rgyas rnams ni 'byung ba bde/_/chos bstan pa yang
[\[175b.2\]]bde ba yin/_/dge 'dun mthun pa bde ba ste/_/mthun pa rnams kyi dka' thub bde/_/zhes bya ba'i tshig su bcad pa gcig gsungs te/_sangs rgyas rnams ni 'byung ba bde/_/zhes bya ba la sangs rgyas 'byung ba zhes bya ba ni rdzogs pa'i byang chub pa'i tshe'am/_phyis 'byung ba'i tshul gyis bltams pa'i
[\[175b.3\]]tshe'o/_/de bde zhes bya ba ni rnam par grol ba'i bde ba thob pa'i rgyu yin pa'i phyir dang /_'bras bu bde bar 'gyur ba'i phyir te/_dper na mi bde ba'o zhes bya ba dang 'dra bar sangs rgyas rnams 'byung ba bde ba yin no/_/chos bstan pa yang bde ba yin/_/zhes bya ba ni mdo sde la sogs pa gsung rab tu gtogs pa'i
[\[175b.4\]]yan lag bcu gnyis po dag bstan pa yang bde ba'i rgyu yin pa dang /_'bras bu bde bar 'gyur bas bde ba yin no/_/dge 'dun mthun pa bde ba ste/_/zhes bya ba ni skyes bu gang zag brgyad kyi bdag nyid kyi dge 'dun tshul khrims dang /_lta ba dang /_cho ga dang /_'tsho ba mthun pas ro gcig cing bya ba
[\[175b.5\]]gcig tu gyur pa yang bde ba'i rgyu yin pa yang /_'bras bu bde bar 'gyur bas bde ba yin no/_/mthun pa rnams kyi dka' thub bde/_/zhes bya ba ni lhag pa'i tshul khrims la sogs pa bslab pa gsum po dag la rjes su bsgrub pa'i dka' thub/_nyon mongs pa dang nyes par spyod pa gdung bar byed pa yang
[\[175b.6\]]bde ba'i rgyu yin pa dang /_'bras bu bde ba'i rgyur gyur pas bde ba yin no/_/de ltar tshigs su bcad pa des ni dkon mchog gsum 'byung ba dang /_de dag gi 'bras bu bde ba de nyid yin pas so sor thar pa yang dag par brtsam par bya'o zhes bstan to/_/dge ba'i bshes gnyen la brten pa bde ba'i
[\[175b.7\]]sgo nas so sor thar pa yang dag par brtsams pa'i dbang du mdzad nas/_'phags pa rnams ni mthong ba bde/_/dam pa dag dang 'grogs pa bde/_/zhes bya ba gsungs te/_'phags pa rnams zhes bya ba ni dgra bcom pa la sogs pa dag ste/_sdig pa dag las ring du song ba'i phyir 'phags pa zhes
[\[176a\]]
[\[176a.1\]]bya'o/_/mthong ba zhes bya ba ni de dag dge ba'i bshes gnyen gnyis su mthong na bde ba'i rgyur 'gyur ba'o/_/dam pa dag dang zhes bya ba ni so so'i skye bo'i nang nas skyes bu dam pa byang chub sems dpa' la sogs pa dag ste/_gzhan la phan 'dogs shing des pa'i phyir
[\[176a.2\]]dam pa zhes bya'o/_/'grogs pa bde zhes bya ba ni lhan cig mtshungs par gnas na bde ba'i rgyur 'gyur ba'o/_/de ltar tshigs su bcad pa phyed po des ni 'phags pa mthong ba dang /_dam pa dag dang 'grogs pa ni tshe 'di dang phyi ma'i bde ba phun sum tshogs pa'i sngon du 'gro ba yin pas dge ba'i bshes
[\[176a.3\]]gnyen la brten pa bde ba'i sgo nas so sor thar pa yang dag par brtsam par bya'o zhes bstan to/_/sdig pa'i grogs po spangs pa bde ba'i sgo nas so sor thar pa yang dag par brtsams pa'i dbang du mdzad nas/_byis pa rnams ni ma mthong na/_/rtag tu bde ba nyid du 'gyur/_/zhes bya ba gsungs te/_byis pa
[\[176a.4\]]rnams ni zhes bya ba ni shes rab 'chal pa log par sgrub pa rnams te/_byis pa'i rtags dang ldan pa'i phyir ro/_/ma mthong na/_rtag tu bde ba nyid du 'gyur/_/zhes bya ba ni sdig pa'i grogs po dang ma 'grogs na rnam pa thams cad du bde bar 'gyur ro/_/de ltar tshigs su bcad pa phyed po des ni sdig pa'i
[\[176a.5\]]grogs po spangs pa bde ba'i sgo nas so sor thar pa yang dag par brtsam par bya'o zhes bstan to/_/dge ba'i bshes gnyen gyi khyad par la brten pa bde ba'i sgo nas so sor thar pa yang dag par brtsams pa'i dbang du mdzad nas/_tshul khrims ldan pa mthong ba bde/_/mang du thos pa mthong ba bde/_/yang
[\[176a.6\]]srid rnam par grol ba yi/_/dgra bcom pa dag mthong ba bde/_/zhes bya ba ni tshigs su bcad pa gcig gsungs te/_dge ba'i bshes gnyen gyi khyad par ni rnam pa gnyis te/_nye bar brtags pa dang /_don dam pa'o/_/nye bar brtags pa la yang rnam pa gnyis te/_zhi gnas kyi yan lag la
[\[176a.7\]]gnas pa dang /_lhag mthong gi yan lag la gnas pa'o/_/de la zhi gnas kyi yan lag la gnas pa ni/_tshul khrims ldan pa zhes bya bas bstan te/_tshul khrims la gnas na sems mnyam par 'jog pa'i phyir ro/_/des mthong ba bde ba ni tshul khrims dang ldan pa ni gzhan la gnod pa'i bsam pa
[\[176b\]]
[\[176b.1\]]las log pas bde ba'i rgyu yin pa'i phyir ro/_/lhag mthong gi yan lag la gnas pa ni mang du thos pa zhes bya bas bstan te/_mang du thos na shes rab skye ba'i phyir ro/_/de mthong ba bde ba ni thos pa dang ldan pa ni thos pa'i stobs kyis lta ba dang /_'gyod pa dang /_the tshom sel bas bde ba'i rgyu yin
[\[176b.2\]]pa'i phyir ro/_/don dam pa ni/_yang srid rnam par grol ba yi/_/dgra bcom pa zhes bya bas bstan te/_yang srid rnam par grol ba yi/_/zhes bya bas ni 'khor bar yang mi skye ba'i chos nyid kyis rnam par grol ba'o/_/dgra bcom pa zhes bya ba ni nyon mongs pa'i dgra rnams bcom pa bstan to/_/dgra
[\[176b.3\]]bcom pa zhes bya ba'i sgra 'os pa la sogs pa don gzhan du yang 'dren pas dgra bcom pa'i 'bras bu dang ldan pa nyid kyi bye brag bstan pa'i phyir yang srid rnam par grol ba zhes bya ba smos so/_/de mthong ba bde ba de ni dgra bcom pa thob pa ni dge legs kyi bsam pa mchog dang ldan pa yin pas bde ba'i
[\[176b.4\]]rgyu yin pa'i phyir mtshan nyid bshad zin to//_//de'i 'og tu gzhung rgyas pa'i mtshan nyid bshad par bya ste/_gzhung rgyas pa'i mtshan nyid ces bya ba ni so sor thar pa'i gzhung rgyas pa'i mtshan nyid bstan pa'o/_/de yang dus dang por bya ba dang /_mdo gdon pa bstan dgos pa de'i phyir tshe dang ldan pa
[\[176b.5\]]dag so ga rnams kyi 'das pa dang lhag ma ci tsam mo zhes bya ba nas dran pa dang bag yod pas rnal 'byor du bya'o zhes bya ba'i gzhung thams cad gsungs so/_/de la 'dir yang gzhung rgyas pa de dag gi brjod par bya ba dang /_dgos pa dang /_'brel pa dang /_dgos pa'i dgos pa brjod par bya ste/_de la
[\[176b.6\]]brjod par bya ba ni gzhung rgyas pa'i mtshan nyid dag go/_/dgos pa ni de dag rtogs pa'o/_/'brel pa ni rtogs pa de yang 'dis byed pas gzhung rgyas pa'i thabs 'di yang dgos pa thabs las byung ba'i mtshan nyid gnyis 'brel pa'o/_/dgos pa'i dgos pa ni so sor thar pa'i gzhung rgyas pa'i
[\[176b.7\]]mtshan nyid de yongs su shes pas tshul khrims rnam par dag pa na 'phags pa'i lam bsgoms pas mya ngan las 'das pa thob pa'o/_/de la gzhung rgyas pa 'di'i bsdus pa'i don ni rnam pa gnyis te/_dus dang por bya ba dang /_mdo gdon pa'o/_/de la dus dang por bya ba ni mdo gdon pa'i snga rol du
[\[177a\]]
[\[177a.1\]]bya ba ste cho ga'o/_/de la bsdus pa'i don ni rnam pa drug ste/_so sor thar pa nyan pa la rna mi gtod pa'i nyes dmigs dang /_mi 'du ba dgag pa dang /_mchod cing lung dbog pa dang /_yang dag par sgrub tu gzhug pa dang /_de'i phan yon dang /_yang dag par mi sgrub pa'i nyes
[\[177a.2\]]dmigs bstan pa'o/_/mdo gdon pa ni gsol ba byas nas so sor thar pa'i mdo gdon pa rnam pa lnga po dag gdon pa ste las so/_/de'i bsdus pa'i don kyang rnam pa drug ste/_gsol ba gdon pa dang /_gleng gzhi gdon pa dang /_pham par 'gyur ba gdon pa dang /_dge 'dun lhag ma
[\[177a.3\]]gdon pa dang /_ma nges pa gdon pa dang /_ril gyis gdon pa'i mtshan nyid bstan pa'o/_/de la tshe dang ldan pa dag so ga rnams kyi 'das pa dang lhag ma ji tsam pa de tsam mo zhes bya ba nas bag yod pas 'thob po zhes bya ba'i bar gyis ni so sor thar pa nyan pa la rna mi gtod pa'i nyes dmigs
[\[177a.4\]]bstan to/_/bcom ldan 'das kyi nyan thos kyi dge 'dun ni don nyung ba bya ba nyung ba yin pas zhes bya ba nas dris nas kyang brjod par bya'o zhes bya ba'i bar gyis ni mi 'du ba dgag pa bstan to/_/shAkya seng ge de la ni/_/zhes bya ba la sogs pa tshigs su bcad pa gcig gis ni mchod cing lung dbog pa
[\[177a.5\]]bstan to/_/thos nas drang srong chen po yis/_/zhes bya ba la sogs pa tshigs su bcad pa gnyis kyis ni yang dag par sgrub tu gzhug pa bstan to/_/che ba gang dag ngag tsam gyis/_/zhes bya ba la sogs pa tshigs su bcad pa gcig gis ni de'i phan yon bstan to/_/su la srab 'di med pa
[\[177a.6\]]dang /_/zhes bya ba la sogs pa tshigs su bcad pa gcig gis ni yang dag par mi sgrub pa'i nyes dmigs bstan to/_/dge 'dun btsun pa rnams gsan du gsol zhes bya ba la sogs pa gsol ba 'ba' zhig gi las kyis ni gsol ba bstan to/_/tshe dang ldan pa dag bdag cag gso sbyong bya
[\[177a.7\]]ste zhes bya ba la sogs pa gzhung lhag ma rnams kyis ni gleng gzhi gdon pa la sogs pa rim bzhin du bstan to/_/de ni re zhig spyi'i don yin no/_/da ni yan lag gi don bshad par bya ste/_so sor thar pa nyan pa la rna mi gtod pa'i nyes dmigs bstan pa'i dbang du mdzad nas/_tshe dang ldan pa
[\[177b\]]
[\[177b.1\]]dag so ga ba rnams kyi 'das pa dang lhag ma ji tsam pa de tsam mo zhes bya ba la sogs pa gsungs te/_tshe dang ldan pa dag ces bya ba ni rgan pa dang gzhon pa dag la snyan pa'i tshig gis bod pa'o/_/so ga rnams kyi zhes bya ba ni gso sbyong 'don pa'i dus tshigs mtshon pa ste/_so ga dang /_dbyar
[\[177b.2\]]dang /_ston dang /_dgun dang /_dgun smad dang /_dpyid kyi dus tshigs drug po gang gi tshe so sor thar pa'i dus tshigs de nyid kyi ming smos par bya ba yin no/_/de la dus tshigs drug po re re la zla ba gnyis gnyis yod pas mang po'i tshig tu bya ste/_so ga'i dus tshigs ni dpyid zla tha chungs nya nas dbyar
[\[177b.3\]]zla ra ba nya'i bar dang /_dbyar zla ra ba nya nas dbyar zla 'bring po'i nya'i bar gyi zla ba gnyis so/_/dbyar gyi dus tshigs ni dbyar zla 'bring po'i nya nas dbyar zla tha chungs kyi nya'i bar dang /_dbyar zla tha chungs nya nas ston zla ra ba nya'i bar gyi zla ba gnyis so/_/ston gyi dus tshigs ni ston zla ra ba nya nas ston zla 'bring
[\[177b.4\]]po'i nya'i bar dang /_ston zla 'bring po'i nya nas ston zla tha chungs nya'i bar gyi zla ba gnyis so/_/dgun gyi dus tshigs ni ston zla tha chungs nya nas dgun zla ra ba nya'i bar dang /_dgun zla ra ba nya nas dgun zla 'bring po'i nya'i bar gyi zla ba gnyis so/_/dgun smad kyi dus tshigs ni dgun zla 'bring po'i nya nas
[\[177b.5\]]dgun zla tha chungs nya'i bar dang /_dgun zla tha chungs nya nas dpyid zla ra ba nya'i bar gyi zla ba gnyis so/_/dpyid kyi dus tshigs ni dpyid zla ra ba nya nas dpyid zla 'bring po'i nya'i bar dang /_dpyid zla 'bring po nya nas dpyid zla tha chungs nya'i bar gyi zla ba gnyis so/_/de la so ga'i dus tshigs la so sor thar pa
[\[177b.6\]]'don na ni so ga rnams kyi zhes brjod par bya'o/_/de bzhin du dbyar dang /_ston dang /_dgun dang /_dgun smad dang /_dpyid kyi dus tshigs la so sor thar pa 'don na yang dbyar rnams kyi zhes bya ba la sogs pa brjod par bya'o/_/'das pa dang lhag ma ji tsam pa de tsam mo zhes bya ba ni
[\[177b.7\]]zla ba brjod par bya'o zhes bya bar sbyar te/_'das pa ci tsam pa de tsam mo zhes brjod par bya ba dang /_lhag ma ji tsam pa de tsam mo brjod par bya'o/_/de la so ga'i dus tshigs la ni gso sbyong 'don pa'i dus bzhi yod de/_dpyid zla tha chungs gnam stong dang /_dbyar zla ra ba nya dang /_dbyar zla ra ba
[\[178a\]]
[\[178a.1\]]gnam stong dang /_dbyar zla ba 'bring po'i nya'o/_/de la dpyid zla tha chungs gnam stong la 'don na ni 'di skad ces tshe dang ldan pa dag so ga rnams kyi zla ba phyed ni 'das so/_/zla ba phyed dang gnyis ni shul du lus so zhes brjod par bya'o/_/dbyar zla ra ba nya la 'don na ni 'di skad ces
[\[178a.2\]]tshe dang ldan pa dag so ga rnams kyi zla ba gcig ni 'das so/_/zla ba gcig ni lus so zhes brjod par bya'o/_/dbyar zla ra ba gnam stong la 'don na ni 'di skad ces tshe dang ldan pa dag so ga rnams kyi zla ba phyed dang gnyis ni 'das so/_/zla ba phyed ni lus so zhes brjod par bya'o/_/dbyar zla 'bring po'i nya
[\[178a.3\]]la 'don na ni 'di skad ces tshe dang ldan pa dag so ga rnams kyi zla ba gnyis ni 'das te/_lhag ma ma lus so zhes brjod par bya'o/_/de bzhin du dbyar gyi dus tshigs la yang gso sbyong 'don pa'i dus bzhi yod do/_/dbyar zla 'bring po'i gnam stong dang /_dbyar zla tha chungs nya dang /_dbyar zla tha chungs gnam
[\[178a.4\]]stong dang /_ston zla ra ba nya'o/_/de la dbyar zla 'bring po'i gnam stong la 'don na ni 'di skad ces tshe dang ldan pa dag dbyar rnams kyi zla ba phyed ni 'das so/_/zla ba phyed dang gnyis ni lus so zhes brjod par bya'o/_/dbyar zla tha chungs nya la 'don na ni 'di skad ces tshe dang ldan pa dag dbyar rnams kyi zla ba gcig
[\[178a.5\]]ni 'das so/_/zla ba gcig ni lus so zhes brjod par bya'o/_/dbyar zla tha chungs gnam stong la 'don na ni 'di skad ces tshe dang ldan pa dag dbyar rnams kyi zla ba phyed dang gnyis ni 'das so/_/zla ba phyed ni lus so zhes brjod par bya'o/_/ston zla ra ba nya la 'don na ni 'di skad ces tshe dang ldan pa dag dbyar rnams
[\[178a.6\]]kyi zla ba gnyis te/_lhag ma ma lus so zhes brjod par bya'o/_/de bzhin du ston gyi dus tshigs la yang gso sbyong 'don pa'i dus bzhi yod de/_ston zla ra ba gnam stong dang /_ston zla 'bring po'i nya dang /_ston zla 'bring po'i gnam stong dang /_ston zla tha chungs nya'o/_/de la ston zla ra ba gnam stong la 'don
[\[178a.7\]]na ni 'di skad ces tshe dang ldan pa dag ston rnams kyi zla ba phyed ni 'das so/_/zla ba phyed dang gnyis ni lus so zhes brjod par bya'o/_/ston zla 'bring po'i nya la 'don na ni 'di skad ces tshe dang ldan pa dag ston zla rnams kyi zla ba gcig ni 'das so/_/zla ba gcig ni lus so zhes brjod par bya'o/_/ston zla ba 'bring po'i
[\[178b\]]
[\[178b.1\]]gnam stong la 'don na ni 'di skad ces tshe dang ldan pa dag ston rnams kyi zla ba phyed dang gnyis ni 'das so/_/zla ba phyed ni lus so zhes brjod par bya'o/_/ston zla tha chungs nya la 'don na ni 'di skad ces tshe dang ldan pa dag ston rnams kyi zla ba gnyis ni 'das te/_lhag ma ma lus so zhes brjod par bya'o/_/de bzhin
[\[178b.2\]]du dgun gyi dus tshigs la yang gso sbyong 'don pa'i dus bzhi yod de/_ston zla tha chungs gnam stong dang /_dgun zla ra ba nya dang /_dgun zla ra ba gnam stong dang /_dgun zla 'bring po'i nya'o/_/de la ston zla tha chungs gnam stong la 'don na ni 'di skad ces tshe dang ldan pa dag dgun rnams kyi zla
[\[178b.3\]]ba phyed ni 'das so/_/zla ba phyed dang gnyis ni lus so zhes brjod par bya'o/_/dgun zla ra ba nya la 'don na ni 'di skad ces tshe dang ldan pa dag dgun rnams kyi zla ba gcig ni 'das so/_/zla ba gcig ni lus so zhes brjod par bya'o/_/dgun zla ra ba gnam stong la 'don na ni 'di skad ces tshe dang ldan pa dag dgun rnams kyi zla
[\[178b.4\]]ba phyed dang gnyis ni 'das so/_/zla ba phyed ni lus so zhes brjod par bya'o/_/dgun zla 'bring po'i nya la 'don na ni 'di skad ces tshe dang ldan pa dag dgun rnams kyi zla ba gnyis ni 'das te/_lhag ma ma lus so zhes brjod par bya'o/_/de bzhin du dgun smad kyi dus tshigs la yang gso sbyong 'don pa'i dus
[\[178b.5\]]bzhi yod de/_dgun zla 'bring po'i gnam stong dang /_dgun zla tha chungs nya dang /_dgun zla tha chungs gnam stong dang /_dpyid zla ra ba nya'o/_/de la dgun zla 'bring po gnam stong la 'don na ni 'di skad ces tshe dang ldan pa dag dgun rnams kyi zla ba phyed ni 'das so/_/zla ba phyed dang gnyis ni lus so
[\[178b.6\]]zhes brjod par bya'o/_/dgun zla tha chungs nya la 'don na ni 'di skad ces tshe dang ldan pa dag dgun smad rnams kyi zla ba gcig ni 'das so/_/zla ba gcig ni lus so zhes brjod par bya'o/_/dgun zla tha chungs gnam stong la 'don na ni 'di skad ces tshe dang ldan pa dag dgun smad rnams kyi zla ba phyed dang gnyis ni
[\[178b.7\]]'das so/_/zla ba phyed ni lus so zhes brjod par bya'o/_/dpyid zla ra ba nya la 'don na ni 'di skad ces tshe dang ldan pa dag dgun rnams kyi zla ba gnyis ni 'das te lhag ma ma lus so zhes brjod par bya'o/_/de bzhin du dpyid kyi dus tshigs la yang gso sbyong 'don pa'i dus bzhi yod de/_/dpyid zla ra ba gnam stong dang /_
[\[179a\]]
[\[179a.1\]]dpyid zla 'bring po nya dang /_dpyid zla 'bring po gnam stong dang /_dpyid zla tha chungs nya'o/_/de la dpyid zla ra ba gnam stong la 'don na ni 'di skad ces tshe dang ldan pa dag dpyid rnams kyi zla ba phyed ni 'das so/_/zla ba phyed dang gnyis ni lus so zhes brjod par bya'o/_/dpyid zla 'bring
[\[179a.2\]]po nya la 'don na ni 'di skad ces tshe dang ldan pa dag dpyid rnams kyi zla ba gcig ni 'das so/_/zla ba gcig ni lus so zhes brjod par bya'o/_/dpyid zla 'bring po'i gnam stong la 'don na ni 'di skad ces tshe dang ldan pa dag dpyid rnams kyi zla ba phyed dang gnyis ni 'das so/_/zla ba phyed ni lus so zhes brjod
[\[179a.3\]]par bya'o/_/dpyid zla tha chungs nya la 'don na ni 'di skad ces tshe dang ldan pa dag dpyid rnams kyi zla ba gnyis 'das te lhag ma ma lus so zhes brjod par bya'o/_/de dag ni gso sbyong bcu bzhi pa'am bco lnga pa dag skabs su zla ba phyed phyed cing so sor thar pa'i mdo gdon pa'i sngags yin no/_/bkra shis kyi gso
[\[179a.4\]]sbyong dang /_gnod pa byung ba'i dus su gso sbyong bya ba la sogs pa nya shi'i dus su mi sbyor ba'i skabs su ni sngar smos pa'i sngags de dag gi steng du zla ba dang po gnyis pa'i zla ba'i yar ngo'am mar gyi ngo'i tshes grangs gang 'das pa dang /_lhag ma ci tsam pa de tsam brjod par bya ste/_dper na tshe dang ldan pa dag so
[\[179a.5\]]ga rnams kyi zla ba dang po'i mar gyi ngo'i tshes gcig ni 'das so/_/zla ba gcig dang zhag nyi shu rtsa dgu ni lus so zhes brjod par bya ba la sogs pa lta bu'o/_/de dag brjod par bya ba ni 'jig rten pa'i tha snyad la mkhas par bya ba dang /_tshe'i dus las 'das pa sems la gzhag par bya ba dang /_'khor ba
[\[179a.6\]]la skyo bar bya zhing dge ba la brtson par bya ba dang /_gso sbyong gi nyi ma yongs su shes par bya ba'i phyir ro/_/de dag brtsi ba ni dge 'dun gyi gnas brtan gyis zla ba ngo re zhing smyig ma'i thur ma bco lnga skud pa la brgyus pa nyin re bgrangs pas bgrang zhing /_dge skos kyis gnas brtan la brtags la dge 'dun
[\[179a.7\]]la nyi ma re re zhing brjod par bya'o/_/zla ba shol dor ba ni rgyal po'i rjes su 'brang bas dor ro/_/rgyu skar ni skar mkhan gyi rjes su 'brang bas shes par bya'o/_/tshe dang ldan pa dag rga ba dang 'chi ba dang mngon par 'ong zhing ston pa'i bstan pa yang 'jig par 'gyur bas tshe dang ldan pa dag gis bag yod
[\[179b\]]
[\[179b.1\]]par rnal 'byor du bya'o zhes bya ba 'dis kyang 'khor bas skyo bar bya zhing dge ba la brtson par bya ste/_de la 'dir 'khor bas skyo bar bya zhing dge ba la brtson par bya'i/_rgyu ci'i phyir rga ba dang 'chi ba mngon par 'ong ba dang ston pa'i bstan pa yang 'jig par 'gyur ba smos she na/_tshangs par spyod pa'i rgyu'i gtso
[\[179b.2\]]bo yongs su nyams par bstan pa'i phyir te/_'di ltar tshangs par spyod pa ni rnam pa gnyis kyis bsgrubs te/_lus dang /_gnas kyis so/_/de la lus kyis ni lus sbyor bzod pa dang /_rgyun ma chad par tshangs par spyod pa bsgrubs te/_de yongs su nyams par bstan pa'i phyir/_rga ba dang /_'chi
[\[179b.3\]]ba mngon par 'ong zhing zhes bya ba gsungs te/_lus sbyor mi bzod pa dang /_rgyun chad pas tshangs par spyod pa yongs su nyams par 'gyur ba go rims bzhin no/_/srid pa'i yan lag gzhan dag dang mya ngan la sogs pa'i nyes dmigs dag ci'i phyir ma smos par rga shi nyi tshe smos she na/_lang tsho dang gson
[\[179b.4\]]pas tshangs par spyod pa bsgrub cing /_rga ba dang 'chi bas de yongs su nyams pa'i rgyur 'gyur ba'i phyir rgyu'i gtso bo smos pas gzhan yang zhar la rig par bya'o/_/gnas kyi ji ltar zhe na/_gnas zhes bya ba ni tshangs par spyod pa skye ba'i gnas su gyur pa sangs rgyas kyis bstan to/_/de yongs su nyams par
[\[179b.5\]]bstan pa'i phyir/_ston pa'i bstan pa yang 'jig par 'gyur bas zhes bya ba gsungs te/_ston pa'i bstan pa zhig na tshangs par spyod pa skye ba'i gnas med pa'i phyir ro/_/ston pa zhes bya ba ni sangs rgyas bcom ldan 'das te/_phyin ci ma log par ston pa'i phyir ro/_/de'i bstan pa zhes bya ba ni
[\[179b.6\]]gsung rab tu gtogs pa yan lag bcu gnyis te/_des slob ma rnams la ston par byed pa'i phyir ro/_/de 'jig par zhes bya ba ni sgrub pa yongs su nyams pas so/_/gang gi phyir de ltar yin pa de'i phyir/_tshe dang ldan pa dag gis bag yod pas rnal 'byor du bya'o zhes bya ba gsungs te/_bag yod pa zhes
[\[179b.7\]]smos pa ni rgyu'i dngos pos dge ba'i chos thams cad sdud par byed pa'i phyir ro/_/rnal 'byor du bya'o zhes bya ba ni bdag nyid kyis brtson par bya'o zhes bya ba'i tha tshig go/_/de nyid bstan pa'i phyir ro/_/de bzhin gshegs pa dgra bcom pa yang dag par rdzogs pa'i sangs rgyas rnams kyi byang chub dang gzhan
[\[180a\]]
[\[180a.1\]]yang gang dag de lta bu dang mthun pa dge ba'i chos byang chub kyi phyogs dang mthun pa rnams kyang bag yod pas 'thob bo zhes bya ba gsungs te/_de bzhin gshegs pa zhes bya ba ni don ji lta ba bzhin du thugs su chud pa'o/_/dgra bcom pa zhes bya ba ni nyon mongs pa'i dgra rnams bcom
[\[180a.2\]]pa'am mchod par 'os pa'o/_/nyan thos dang rang sangs rgyas dag la yang de yod pas de las khyad par du bstan pa'i phyir/_yang dag par rdzogs pa'i sangs rgyas zhes bya ba gsungs te/_ye shes phyin ci ma log par yang dag pa'i shes bya ma lus par rdzogs pa thugs su chud cing sangs rgyas pa
[\[180a.3\]]gang la yod pa'o/_/de rnams kyi byang chub ces bya ba ni thugs su chud pa'o/_/gzhan yang zhes bya ba ni rnam pa gzhan du brtags pa'o/_/gang dag ces bya ba ni dge ba'i chos zhes bya ba dang sbyar ro/_/de lta bu dang mthun pa zhes bya ba ni byang chub dang mthun pa'o/_/dge ba'i chos byang chub kyi phyogs
[\[180a.4\]]dang mthun pa rnams kyang zhes bya ba ni zad pa dang /_mi skye ba shes pa'i mtshan nyid kyis byang chub skyed par byed pa'i chos dran pa nye bar gzhag pa la sogs pa dag ste/_de dag kyang bag yod pas 'thob po zhes bya ba'i tha tshig go/_/de ltar skabs de dag gis ni so sor thar pa nyan pa la rna mi gtod na tshe'i dus
[\[180a.5\]]'das pa dang /_rga shi mngon par 'ong ba dang /_ston pa'i bstan pa 'jig par 'gyur ba'i nyes dmigs yod pas so sor thar pa nyan pa la rna gtod cing bag yod pas dge ba'i chos la brtson par bya'o zhes bya ba'i sgo nas so sor thar pa la rna mi gtod pa'i nyes dmigs bstan to/_/mi 'du ba dgag pa'i
[\[180a.6\]]dbang du mdzad nas/_bcom ldan 'das kyi nyan thos kyi dge 'dun ni don nyung ba bya ba nyung ba yin pas dge 'dun gyi thog mar bya ba ci yod ces bya ba la sogs pa gsungs te/_bcom ldan 'das zhes bya ba ni bdud bzhi bcom pa dang legs pa'i yon tan drug dang ldan pa'o/_/nyan thos zhes bya ba ni
[\[180a.7\]]'bras bu ji ltar thob pa sgrogs par byed pa'o/_/dge 'dun zhes bya ba ni de dag gi tshogs te/_mi phyed pa nyid kyi phyir ro/_/don nyung ba zhes bya ba ni yid kyis so/_/bya ba nyung ba zhes bya ba ni lus dang ngag gnyis so/_/dge 'dun gyi thog mar bya ba ci yod ces bya ba ni dgag pa ste/_gang gi phyir bcom ldan
[\[180b\]]
[\[180b.1\]]'das kyi nyan thos kyi dge 'dun don nyung ba bya ba nyung ba de yin pas de'i phyir dge 'dun la gso sbyong gi dus su 'du zhing 'dun pa dang yongs su dag par brjod par bya ba las gzhan pa'i thog mar bya ba ci yod de/_ci yang med kyis thams cad du 'dus shig ces bya ba med par dgag pa'i sgo nas mi 'du ba dgag
[\[180b.2\]]pa bstan to/_/yang na dge 'dun gyi thog mar bya ba ci yod ces bya ba ni dri ba ste/_bcom ldan 'das kyi nyan thos kyi dge 'dun don nyung ba bya ba nyung ba yin pas de'i phyir/_dge 'dun la gso sbyong gi dus su 'du ba'i tshe/_gang byas nas mi mthun pa nyid kyis 'du bar mi 'gyur ba'i thog mar bya ba ci yod
[\[180b.3\]]ces dris pa'o/_/de'i lan gdab pa'i tshig tu/_tshe dang ldan pa dag ma lhags pa rnams la 'dun pa dang yongs su dag pa dris shig dris nas kyang brjod par bya'o zhes bya ba gsungs te/_ma lhags pa rnams la zhes bya ba ni mthun pa'i gso sbyong rnams pa lnga po bcu bzhi pa dang /_bco lnga pa dang /_bkra shis kyi
[\[180b.4\]]gso sbyong dang /_gnod pa byung ba'i gso sbyong dang /_bsdum pa'i gso sbyong dag las gang byed kyang rung ste/_de'i dus su mtshams kyi nang na dge slong gi dge 'dun gyi kha bskang bar 'os pa ji snyed 'khod pa thams cad gso sbyong gi gnas su 'du bar bya ba yin pa las de dag gi nang nas mi 'du bar gnang ba dang /_
[\[180b.5\]]dbang med pa dang /_srog gi bar chad dang /_tshangs par spyod pa'i bar chad kyis 'jigs pa gang dag gi gso sbyong gi gnas su ma lhags pa rnams so/_/mi 'du bar gnang ba de dag las ma gtogs pa gzhan ni mtshams kyi nang na 'dug na gso sbyong gi gnas su mi 'dur mi rung ste/_mi 'du na thams cad du
[\[180b.6\]]rang la nyes byas dang /_dge 'dun gyi las mi 'chags par 'gyur ro/_/'dun pa dang yongs su dag pa dris shig ces bya ba la/_'dun pa dri ba ni las mi mthun pa dag mi bya ba'i phyir te/_mi mthun pa rnam pa gnyis te/_'dus pa rjes su ma zhugs pa nyid dang /_phyir zlog par byed pa'o/_/de la
[\[180b.7\]]'dus pa rjes su zhugs pa ni dge slong las de'i mtshams kyi khongs su gtogs pa tshogs kyi kha skong bar 'os pa lus sam 'dun pas dge 'dun 'dus pa'i nang du rjes su ma zhugs pas/_mi mthun pa nyid yin no/_/phyir zlog par byed pa ni dge slong las de'i mtshams khongs su gtogs pa rang bzhin
[\[181a\]]
[\[181a.1\]]du gnas pa/_spyod lam las ma nyams pa/_ngag yang dag par sdom pa/_'dul ba'i bya ba mngon par shes la/_zhe 'gras pa med pas las gzhan byed pa chos dang mi ldan pa'i phyir zlog par byed na mi mthun pa nyid yin pa'o/_/de bas na mi mthun pa de gnyis
[\[181a.2\]]bsal ba'i phyir ni ma lhags pa rnams ni 'dun pa dri bar bya'o/_/yongs su dag pa dri ba ni ma lhags pa gang dag gi 'dun pa phul ba de dag snod du 'gyur bar bya ba'i phyir ro/_/de la cho ga ni dge skos kyis gso sbyong gi tshe tshul shing brims pas dge slong rnams bgrang zhing ma lhags pa dngos su yod
[\[181a.3\]]dam/_glo bur du 'ongs pa la sogs pa yod par 'phrigs na gso sbyong de nyid la dge 'dun thams cad las kyi gnas su tshogs pas 'dun pa dang /_yongs su dag pa lan pa'i dge slong chos lnga dang ldan pa gcig gam gnyis sam gsum tshig gis bsko bar bya zhing /_des btsal ba dang /_bod pa
[\[181a.4\]]dang /_mthon por 'dug ste phyogs su blta ba la sogs pa dag gis bsam pa thag pa nas mtshams kyi nang btsal te/_ma lhags pa rnams la deng dge 'dun gso sbyong mdzad nas/_tshe dang ldan pa dag 'dun pa 'bul lam bar chad kyi chos rnams yongs su dag gam zhes dri bar bya'o/_/ma
[\[181a.5\]]lhags pa rnams kyis de la 'dun pa dang yongs su dag pa dbul bar bya'o/_/dge slong 'dun pa dang yongs su dag pa 'bul bar byed pa'i kun du spyad pa'i chos 'di lta ste/_dge slong 'dun pa dang yongs su dag pa 'bul bar byed pas mchil lham gnyis phud nas bla gos phrag pa gcig tu byas
[\[181a.6\]]te rgan pa la phyag btsal nas/_tsog tsog por 'dug ste thal mo sbyar nas 'di skad ces brjod par bya'o/_/tshe dang ldan pa dag dgongs su gsol/_deng dge 'dun gyi gso sbyong bco lnga pa lags pas bdag dge slong bro 'tshal ba sdug bsngal ba bro tshabs che ba ming 'di zhes bgyi ba'i gso sbyong
[\[181a.7\]]yang bco lnga pa lags te/_bdag dge slong bro 'tshal ba sdug bsngal ba bro tshabs che ba ming 'di zhes bya ba'i bar chad kyi chos rnams yongs su dag go zhes bdag mchi/_dge 'dun chos bzhin du mdzad pa la 'dun pa 'bul lo/_/bdag gi gso sbyong yongs su dag go/_/'dun pa dang yongs su
[\[181b\]]
[\[181b.1\]]dag pa yang bco lnga'o/_/brjod pa yang rig par bgyid do zhes lan gsum bzlas shing de'i rjes la len pa pos thabs yin no zhes brjod par bya'o/_/'bul bas ni legs so zhes brjod par bya'o/_/'dun pa dang yongs su dag pa snga phyir blang zhing snga phyir 'bul du yang rung ste/_sngags kyi
[\[181b.2\]]bye brag ni 'dun pa dang yongs su dag pa gang 'bul ba de nyi tshe'i ming smos te lan gsum bzlas par bya'o/_/dge slong 'dun pa dang yongs su dag par 'bul bar byed pas gal te brjod mi nus na lus sam ngag gam lus dang ngag rnam par rig byed kyis 'dun pa dang yongs su dag pa 'bul bar byed na/_'dun pa
[\[181b.3\]]dang yongs su dag pa phul bar brjod par bya'o/_/lus sam ngag gam lus dang ngag gi rnam par rig byed kyis 'dun pa 'bul bar byed pa mi nus na/_dge 'dun thams cad der dong zhing gso sbyong bya ba'am/_yang na dge slong de dge 'dun gyi nang du blangs te gso sbyong bya'o/_/dge slong 'dun pa dang
[\[181b.4\]]yongs su dag pa lan pa'i kun du spyod pa'i chos ni 'di ltar bya ste/_dge slong 'dun pa dang yongs su dag pa legs pas yongs su dag pa blangs nas rgyug par mi bya/_mgyogs par mi bya/_mchong bar mi bya/_phyi rol la mchong bar mi bya/_'obs la mchong bar mi bya/_bang rim la mchong bar mi
[\[181b.5\]]bya/_steng gi nam mkha' la 'dug par mi bya/_mtshams kyi phyi rol du 'gro bar mi bya/_gom pa gcig gis skas kyi rim pa gnyis thod rgal du 'dzeg par mi bya/_gom pa gcig gis them skas gnyis la thod rgal du 'dzeg par mi bya/_chu lkog ma nub tsam la 'bogs par mi bya/_gnyid log
[\[181b.6\]]par mi bya/_snyoms par 'jug par mi bya bar dge 'dun gyi nang du 'jug par bya'o/_/dris nas kyang brjod par bya'o zhes bya bas ni de ltar 'dun pa dang yongs su dag pa len pa des de blangs te gso sbyong gi gnas su phyin nas dge slong ngam dge 'dun la brjod par bya'o/_/de brjod pa'i cho ga dang sngags
[\[181b.7\]]ni so sor thar pa'i mdo 'don pas seng ge'i khri la ma 'dug pa'i mdun rol du dge 'dun thams cad gso sbyong gi gnas su stan lam 'dug pa na gang gi tshe dge 'dun gyi gnas brtan gyis tshe dang ldan pa dag ma lhags pa rnams kyi 'dun pa dang yongs su dag pa brjod cig/_brjod pa yang rig par gyis shig
[\[182a\]]
[\[182a.1\]]ces smras pa'i tshe des dge slong ngam yang na dge 'dun la de'i 'dun pa dang yongs su dag pa cig car du dbul bar bya'o/_/dge slong la dbul na ni des dge slong drung na 'dug pa'i mdun du 'dug ste 'di skad ces brjod par bya'o/_/tshe dang ldan pa dag dgongs su gsol/_deng
[\[182a.2\]]dge 'dun gyi gso sbyong bco lnga pa lags la/_gnas ga ge mo zhig na dge slong bro 'tshal ba sdug bsngal ba bro tshabs che ba ming 'di zhes bgyi ba'i gso sbyong yang bco lnga pa lags te/_gnas ga ge mo zhig na dge slong bro 'tshal ba sdug bsngal ba bro tshabs che ba ming 'di zhes bgyi bde bar chad kyi chos
[\[182a.3\]]rnams yongs su dag go zhes kho na nyid mchi'o/_/dge 'dun chos bzhin du mdzad pa la 'dun pa 'bul lo/_/de'i gso sbyong yang yongs su dag go/_/'dun pa dang yongs su dag pa yang brjod do/_/brjod pa yang rig par bgyid do zhes lan gsum du brjod par bya'o/_/dge 'dun la 'dun pa 'bul na
[\[182a.4\]]ni des dge 'dun gyi dbus su rgan pa'i mthar 'greng ste/_'dud pa dang bcas pas 'di skad ces brjod par bya'o/_/dge 'dun btsun pa rnams gsan du gsol/_deng dge 'dun gyi gso sbyong bco lnga pa lags la/_gnas ga ge mo zhig na dge slong bro 'tshal ba sdug bsngal ba bro tshabs che ba ming 'di zhes
[\[182a.5\]]bgyi ba'i gso sbyong yang bco lnga pa lags te/_gnas ga ge mo zhig na dge slong bro 'tshal ba/_sdug bsngal ba/_bro tshabs che ba ming 'di zhes bgyi ba de'i bar chad kyi chos rnams yongs su dag go zhes kho na nyid mchi'o/_/dge 'dun chos bzhin du mdzad pa la 'dun pa 'bul lo/_/de'i gso sbyong yang
[\[182a.6\]]yongs su dag go/_/'dun pa dang yongs su dag pa yang brjod do/_/brjod pa yang rig par bgyid do zhes lan gcig brjod par bya'o/_/dge 'dun gyis kyang de dang du blang bar bya ste/_des na 'dun pa phu lu bas ni dge 'dun gyi las mi mthun par mi 'gyur ba yongs su dag pa phul bas ni gang zag ma lhags
[\[182a.7\]]pa bdag nyid snod du 'gyur ro/_/len pa de dge 'dun gyi nang du ma phyin par shi'am khyim par dam bcas pa la sogs par gyur na ma blangs pa nyid yin pas yang blangs par bya'o/_/phyin na ma brjod kyang blangs pa nyid yin pas yang blang mi dgos so/_/mi 'du ba dgag pa bshad zin to/_/mchod cing
[\[182b\]]
[\[182b.1\]]lung 'bogs pa'i dbang du mdzad nas/_shAkya seng ge de la ni/_/sen mo bcu yis thal sbyar te/_/so sor thar pa gdon par bya/_/gdul ba'i don du nga las nyon/_/zhes bya ba gsungs te/_shAkya seng ge zhes bya ba ni gdung rgyud de/_des ni khyim pa'i phyogs kyi rigs rnam par dag pa bstan to/_/
[\[182b.2\]]seng ge zhes bya ba ni yon tan te/_des ni rab tu byung ba'i phyogs kyi mkhyen pa rnam par dag pa bstan to/_/mi bsnyengs pa dag gis mu stegs can gyi ri dwags skrag par mdzad pa'i phyir ro/_/sen mo bcu zhes bya ba ni sor mo bcu mtshon par byed do/_/thal sbyar te zhes bya bas ni lag mthil gnyis
[\[182b.3\]]kyi sor mo bcu thal mo sbyar te'o/_/de dag gis mchod pa bstan to/_/thal mo sbyar te ci zhig bya zhe na/_so sor thar pa gdon par byas/_/zhes bya ba gsungs te/_so sor thar pa'i mdo 'don pa rnam pa lnga po/_/gleng gzhi gdon pa dang /_pham par 'gyur ba gdon pa dang /_dge 'dun lhag
[\[182b.4\]]ma gdon pa dang /_ma nges pa gdon pa dang /_ril gyis gdon pa dag gdon par bya'o zhes bya ba'i tha tshig go/_/gdul ba'i don du nga las nyon/_/zhes bya ba ni slob ma rnams gdul ba'i don du ste/_yang dag par sdud par byed pa ste/_so sor thar pa gdon pa la nyon cig ces bya bar sbyar ro de dag gis
[\[182b.5\]]lung 'bogs pa bstan to/_/mchod cing lung 'bogs pa bshad zin to/_/yang dag par sgrub tu gzhug pa'i dbang du mdzad nas/_thos nas drang srong chen po yis/_/ji skad gsungs bzhin bsgrub bya zhing /_/kha na ma tho phra rnams la/_/brtun cing byang ba nyid du gyis/_/zhes bya ba la sogs pa
[\[182b.6\]]tshigs su bcad pa gnyis gsungs te/_thos nas zhes bya ba ni so sor thar pa'i mdo 'don pa rnam pa lnga po de dag gi lung 'bogs pa thos nas so/_/drang srong chen po zhes bya ba ni ston pa bcom ldan 'das te tshul khrims kyi ngang tshul can yin pa'i phyir ro/_/ji skad gsungs bzhin zhes bya ba ni 'dul
[\[182b.7\]]ba dang mi 'gal ba dang /_'jig rten dang mi 'gal bar ro zhes gsungs pa bzhin no/_/bsgrub par bya zhes bya ba ni sbyor ba dang dngos dang mjug gi sgo nas nan tan du bya'o/_/kha na ma tho zhes bya ba ni sdig pa ste/_dam pa rnams kyis smad pa'i phyir ro/_/phra rnams la zhes bya ba ni bcas pa'i kha na ma
[\[183a\]]
[\[183a.1\]]tho ba dang bcas pa phra mo rnams la'o/_/brtun cing byed pa nyid du gyis/_/zhes bya ba ni srung ba dag la sogs pa dag la 'bad pa dang lhur blang bar gyis shig ces bya ba'i tha tshig ste/_phra mo rnams la yang brtun cing byed pa nyid bya na/_rang bzhin gyi kha na ma tho ba dang bcas pa chen po rnams
[\[183a.2\]]la smos kyang ci dgos zhes gsungs par shes par bya'o/_/rtag tu 'bad pas bda' ba yi/_/sems rta kha glan dka' ba la/_/mthun pa'i gzer rnon brgya pa yi/_/srab ni so sor thar 'di yin/_/zhes bya ba la/_rtag tu 'bad pas bda' ba yi/_/zhes bya ba ni sems rta dmu rgod dang 'dra ba 'di
[\[183a.3\]]ni lam bde ba dang 'dra ba'i dge ba'i phyogs la zhugs pa'i dus na rtag tu srab bzhin du 'then zhing brtson 'grus kyi lcag gis bda' zhing bskyad dgos pa'o/_/sems rta zhes bya ba ni sems nyid rta dmu rgod dang 'dra'o/_/kha glan dka' zhes bya ba ni lam gol ba dang 'dra ba'i mi dge ba'i phyogs la
[\[183a.4\]]'jug pa'i dus na rlung bzhin du 'phyo zhing chu lon gyi dgug srab kyis phyir kha glan zhing dgug dka' ba'o/_/mthun pa zhes bya ba ni 'tsham zhing rkyen du bab pa ste/_rta dmu rgod rtag tu lcag gis 'bad pas bda' zhing dgug srab kyi kha lcag gis glan dka' ba la ni gzer bu rnon po brgya ba'i srab kyis srab
[\[183a.5\]]pa 'tsham zhing rkyen du 'bab la sems dmu rgod rtag tu brtson 'grus kyi 'bad pas bda' zhing tshul khrims kyi chu lon gyis kha glan dka' ba la ni bslab pa'i gzhi gzer bu gdung ba rnon po brgya ba'i so sor thar pa 'di 'tsham zhing rkyen du 'bab pa'o/_/gzer rnon brgya ba zhes bya ba ni dgug srab kyi kha lcags
[\[183a.6\]]kyi gzer bu rnon po mang po dang ldan pa dang 'dra bar so sor thar pa 'di yang bslab pa'i gzhi gdung bar byed pa mang po dang ldan pa ste/_brgya pa zhes bya ba ni mang po mtshon pa'i tshig yin gyi grangs brgya nges pa ni ma yin no/_/srab ni so sor thar 'di yin/_/zhes bya ba ni srab dang 'dra ba yin no zhes bya ba'i tha tshig go/_/
[\[183a.7\]]de dag gis drang srong chen pos ji skad gsungs pa bzhin bsgrub pa dang /_kha na ma tho ba rnams la yang brtun cing 'bad par bya ba dang /_sems kyi rta dmu rgod la so sor thar pa'i dgug srab kyis bslab dgos pa'i sgo nas/_so sor thar pa yang dag par sgrub tu gzhug pa bstan no/_/yang dag par
[\[183b\]]
[\[183b.1\]]sgrub tu gzhug pa bshad zin to/_/de'i phan yon bstan pa'i dbang du mdzad nas/_che ba gang dag ngag tsam gyis/_/ldog cing mtshams las mi 'da' ba/_/de dag mi rta bzang po ste/_/nyon mongs g.yul las nges rgyal 'gyur/_/zhes bya ba gsungs te/_che ba zhes bya ba ni che ba'i bdag nyid can
[\[183b.2\]]te/_bslab pa 'dod pa'i phyir ro/_/ngag tsam gyis zhes bya ba ni chad pa la sogs pa la rnam par bsal bas so/_/ldog cing zhes bya ba ni bya ba ma yin pa las so/_/mtshams las zhes bya ba ni bslab pa las so/_/mi 'da' ba zhes bya ba ni mi 'dral ba'o/_/de dag mi rta bzang po ste/_/zhes bya ba
[\[183b.3\]]ni de dag rta cang shes pa dang 'dra ba'o/_/nyon mongs g.yul las zhes bya ba ni nyon mongs pa'i ngo bo nyid ni bdag dang gzhan la gnod pa nyid kyis g.yul dang 'dra ste/_de las so/_/nges rgyal 'gyur zhes bya ba ni nyon mongs pa mthar byed cing mya ngan las 'das pa'i 'bras bu thob par 'gyur ba'o/_/
[\[183b.4\]]de dag gis ni so sor thar pa yang dag par bsgrubs nas/_nyon mongs pa'i g.yul las nges par rgyal bar 'gyur ba'i sgo nas yang dag par sgrub pa de'i phan yon bstan to/_/de'i phan yon bshad zin to/_/yang dag par mi sgrub pa'i nyes dmigs bstan pa'i dbang du mdzad nas/_su la srab 'di med
[\[183b.5\]]pa dang /_/nam du'ang 'dod par mi 'gyur ba/_/de dag nyon mongs g.yul gyis dkrugs/_/'jog 'bral rnam par 'khyam par 'gyur/_/zhes bya ba gsungs te/_su la srab 'di med pa dang /_/zhes bya ba ni mu stegs can dag la med pa ste/_yang dag par ma bslabs pa'i phyir ro/_/nam
[\[183b.6\]]du'ang 'dod par mi 'gyur ba/_/zhes bya ba ni 'dod pa la longs spyod pa dag lan 'ga' 'dod mi 'gyur te/_tshul khrims la mngon par mi phyogs pa'i phyir ro/_/dkrugs zhes bya ba ni pham par byas pa'o/_/'jog 'bral zhes bya ba ni lhag pa'i tshul khrims kyis 'dul bas lhag pa'i sems kyi zhi
[\[183b.7\]]ba la 'jog par byed pas 'jog pa ni 'dul ba nyid de de dang 'bral ba'o/_/rnam par 'khyam par 'gyur zhes bya ba ni lan mi nyung bar ngan song la sogs pa'i 'khor bar 'khor bar 'gyur ba'o/_/de dag gis bslab pa med pa dang mi 'dod pas yang dag par mi sgrub pa dag 'dul ba nyid dang bral bas
[\[184a\]]
[\[184a.1\]]zhi ba mi 'thob cing 'khor bar 'gyur ba'i sgo nas yang dag par mi sgrub pa'i nyes dmigs bstan to/_/yang dag par mi sgrub pa'i nyes dmigs bshad zin to/_/de dag ni dus dang por bya ba ste cho ga'o/_/da ni mdo gdon pa'i las bshad par bya ste/_de la gsol ba'i dbang
[\[184a.2\]]du mdzad nas/_dge 'dun btsun pa rnams gsan du gsol/_deng dge 'dun gyi gso sbyong bcu bzhi pa'am bco lnga pa ste/_gal te dge 'dun gyi dus la bab cing bzod na dge 'dun gyis gnang bar mdzod cig dang /_deng dge 'dun gso sbyong mdzad de/_so sor thar pa'i mdo 'don pa gdon to/_/
[\[184a.3\]]'di ni gsol ba'o zhes bya ba gsungs te/_'di ni mdo gdon pa'i gsol ba bstan to/_/gsol ba ma brjod na ma bskos par byed pa nyid yin pas mi mthun pa nyid du 'gyur ba'i phyir 'di ni so sor thar pa'i mdo gdon pa lnga po dag gdon pa'i mdun rol du gsol ba 'ba' zhig gis las byas pa'o/_/
[\[184a.4\]]'don par byed pas so sor thar pa'i mdo gdon pa'i gsol ba ni 'di ltar bya ste/_mdo 'don pa seng ge'i khri la 'dug nas so sor thar pa'i mdo bstod ra dang /_dus dang por byas pa'i tshig dag je ston nas de'i 'og tu gsol ba 'ba' zhig gis las 'di bya'o/_/dge 'dun btsun pa rnams zhes bya
[\[184a.5\]]ba ni mchod pa'i tshig gis bod pa ste/_btsun pa rnams kyi tshogs zhes bya ba'i tha tshig go/_/gsan du gsol zhes bya ba ni gzhan la sems pa dag nyan pa la rna mi gtod pa dang gus par gyis shig ces bya ba'i don to/_/deng dge 'dun gyi gso sbyong bcu bzhi pa'am bco lnga pa ste zhes bya ba la gso sbyong gi
[\[184a.6\]]bslab pa gsum po dag gso zhing sbyong bar byed pa ste/_de yang rnam pa gnyis te/_mthun pa'i gso sbyong dang /_zhi gnas kyi gso sbyong ngo /_/mthun pa'i gso sbyong ni lhag pa'i tshul khrims kyi dbang du byas te/_gnas dang /_tshogs dang tshogs mthun par bya'o/_/zhi gnas kyi gso sbyong ni lhag
[\[184a.7\]]pa'i sems dang /_lhag pa'i shes rab kyi dbang du byas te/_spong ba'i yan lag sgom pa'o/_/de yang las phyi ma rnams ni mi bya ba'i chu lon gyis bsdams pa yin pas de ni mthun pa'i gso sbyong gis sbyong bar byed pa'o/_/las snga ma rnams ni sgom pa'i rnam pas sbyong ba yin pas de ni zhi gnas
[\[184b\]]
[\[184b.1\]]kyi gso sbyong gis sbyong bar byed de/_des ni lhag pa'i tshul khrims la brten te lhag pa'i sems skye la lhag pa'i sems la brten te lhag pa'i shes rab skye bas bslab pa gsum po dag gso zhing sbyong ba ni mthun pa'i gso sbyong dang zhi gnas kyi gso sbyong yin par shes par bya'o/_/skabs 'dir ni mthun
[\[184b.2\]]pa'i gso sbyong gzung bar bya ste/_mthun pa'i gso sbyong ni rnam pa lnga ste/_bcu bzhi pa dang /_bco lnga pa dang /_bkra shis kyi gso sbyong dang /_gnod pa byung ba'i gso sbyong dang /_bsdum pa'i gso sbyong ngo /_/de dag thams cad la yang gsol ba dang /_gleng gzhi rnam par gzhag pa sngar byas
[\[184b.3\]]te/_so sor thar pa'i mdo gdon pa gdon dgos so/_/mthun pa'i gso sbyong rnam pa lnga po/_de dag las 'dir ni bcu bzhi pa dang /_bco lnga pa'i skabs yin par bstan pa'i phyir/_bcu bzhi pa'am bco lnga pa ste zhes bya ba gsungs te/_de la dus tshigs drug la zla ba gnyis gnyis yod
[\[184b.4\]]pa dag gi nya shi gnyis gnyis yod pa gso sbyong nyi shu rtsa bzhi yod pa de dag tshes grangs kyi tshes grangs yang dag pa la ltos na ni thams cad gso sbyong bco lnga pa yin no/_/'jig rten pa'i tha snyad kyi dus la ltos na ni drug ni gso sbyong bcu bzhi pa yin te dus tshigs drug po de dag gi zla ba phyed phyed lus
[\[184b.5\]]pa'i gso sbyong drug po dag go/_/'di skad bstan to/_dbyar zla ba gsum dang /_dgun zla ba gsum gyi ni ra ba dang tha chungs mar gyi ngo bco lnga mi thub pas/_ra ba dang tha chungs kyi gnam stong bzhi gso sbyong bcu bzhi pa yin no/_/ston zla gsum dang /_dpyid zla gsum gyi ni 'bring po mar gyi ngo'i bco lnga yang
[\[184b.6\]]mi thub pas 'bring po gnam stong gnyis gso sbyong bcu bzhi pa yin no/_/lhag ma bco brgyad ni gso sbyong bco lnga pa yin no/_/bkra shis kyi gso sbyong dang gnod pa byung ba'i gso sbyong dang /_bsdum pa'i gso sbyong dag byed na ni de'i tshe deng dge 'dun gyi bkra shis kyi gso sbyong ste zhe'am/_deng dge
[\[184b.7\]]'dun gyi gnod pa byung ba'i gso sbyong ste zhe'am/_deng dge 'dun gyi bsdum pa'i gso sbyong ste zhes dmigs kyis smos par bya ste/_de dag ni gang gi tshe bya bar zad kyi dus nges pa ni med do/_/bcu bzhi pa dang bco lnga pa ni dus nges pa yin pas de las snga phyir byar mi rung ngo /_/gal te dge 'dun gyi dus la
[\[185a\]]
[\[185a.1\]]bab cing bzod na zhes bya ba la dus la bab pa zhes bya ba ni las bya ba'i dus la bab pa ste/_'dir ni gso sbyong gi dus dang sbyar ro/_/bzod na zhes bya ba ni las de gzhag par mi 'os shing bya bar bzod pa ste/_'di yang gso sbyong gi las dang sbyar ro/_/dge 'dun gyis gnang bar
[\[185a.2\]]mdzod cig dang zhes bya ba ni cang mi smra bas so/_/deng dge 'dun gso sbyong mdzad de zhes bya ba ni las te gzhag par mi 'os pa yin pas bya'o zhes bya ba'i tha tshig go/_/so sor thar pa'i mdo gdon pa gdon no zhes bya ba ni so sor thar pa'i mdo gdon pa rnam pa lnga po gleng gzhi gdon pa dang /_pham par gyur pa
[\[185a.3\]]gdon pa dang /_dge 'dun lhag ma gdon pa dang /_ma nges pa gdon pa dang /_ril gyis gdon pa dag go/_/'di ni gsol ba'o zhes bya ba ni las brgya rtsa gcig ni las gsum gyis bsdus te/_gsol ba'i las dang /_gsol ba dang gnyis kyi las dang gsol ba dang bzhi'i las so/_/de la
[\[185a.4\]]gsol ba'i las nyi shu rtsa bzhi'o/_/gsol ba dang gnyis kyi las ni bzhi bcu rtsa bdun no/_/gsol ba bzhi'i las ni sum cu'o zhes gsungs pa la/_'di ni gsol ba'i las nyi shu rtsa bzhi po dag gi nang nas gcig yin no/_/gsol ba bshad zin to/_/da ni gleng gzhi gdon pa bshad
[\[185a.5\]]par bya ste/_de la gleng gzhi rnam par gzhag pa'i dbang du mdzad nas tshe dang ldan pa dag bdag cag gso sbyong bya ste/_zhes bya ba la sogs pa dag gsungs so/_/gleng gzhi rnam par gzhag pa zhes bya ba ni de ltar so sor thar pa'i mdo gdon pa'i gsol ba byas nas so sor thar pa'i mdo gdon pa rnam pa
[\[185a.6\]]'di 'khor yongs su dag cing snod du rung bar bya ba'i phyir ltung ba yod na mthol du gzhug pa dang /_med na cang mi smra bar bya ba dang /_cang mi smra na yongs su dag pas reg par bya ba'i phyir cho ga gleng gzhi rnam par gzhag pa'o/_/gleng gzhi rnam par gzhag pa 'di'i bsdus pa'i don ni rnam pa drug ste/_gleng
[\[185a.7\]]gzhi rnam par gzhag pa lung 'bogs pa dang gleng gzhi rnam par gzhag pa'i thabs dang /_ma dag pa'i nyes dmigs dang /_dag pa'i phan yon dang /_'don pa mjug sdud pa dang /_gleng gzhi rnam par gzhag pa bsgrags pa'o/_/tshe dang ldan pa dag bdag cag gso sbyong bya ste/_so sor thar pa'i
[\[185b\]]
[\[185b.1\]]mdo gdon pa gdon gyis khyed cag su la ltung ba yod pa de mthol cig_/ltung ba med na cang ma smra shig_/cang mi smra na bdag gis tshe dang ldan pa dag yongs su dag par rig par bya'o zhes bya bas ni gleng gzhi rnam par gzhag pa'i lung dbog pa bstan to/_/ji ltar so sor dris nas dge slong gis lan btab pa de
[\[185b.2\]]bzhin du dge slong gi 'di lta bur yang lan gsum gyi bar du bsgrags par bya ba yin no zhes bya ba ni gleng gzhi rnam par gzhag pa'i thabs bstan to/_/yang dge slong gang dge slong gi 'khor 'di lta bur lan gsum gyi bar du bsgrags pa na ltung ba yod la dran bzhin du mi mthol na de shes bzhin du brdzun du
[\[185b.3\]]smra ba yin no/_/tshe dang ldan pa dag shes bzhin du brdzun du smra ba ni bcom ldan 'das kyis bar du gcod pa'i chos su gsungs so zhes bya ba ni ma dag pa'i nyes dmigs bstan to/_/de bas na dge slong ltung ba byung ba rnam par dag par 'dod pas ltung ba yod pa dran zhing mthong ba mthol bar bya'o/_/mthol
[\[185b.4\]]na bde ba la reg par gnas par 'gyur ro zhes bya bas ni dag pa'i phan yon bstan to/_/tshe dang ldan pa dag bdag gis so sor thar pa'i mdo gdon pa'i gleng gzhi ni bton zin to zhes bya bas ni 'don pa'i mjug bsdu ba bstan to/_/de la bdag gis tshe dang ldan pa dag la ci 'di la khyed yongs su dag gam zhes
[\[185b.5\]]dri'o/_/ci 'di la khyed yongs su dag gam zhes lan gnyis lan gsum du dri'o/_/'di la tshe dang ldan pa dag yongs su dag na 'di ltar cang mi smra bas de de bzhin du 'dzin to zhes bya bas ni gleng gzhi rnam par gzhag pa bsgrags par bya ba bstan to/_/de la re zhig gleng gzhi rnam par gzhag pa'i lung dbog
[\[185b.6\]]pa'i yan lag gi don bshad par bya ste/_tshe dang ldan pa dag bdag cag gso sbyong bya ste zhes bya ba ni de'i gnas dang /_tshogs dang /_tshogs mthun par gso sbyong bya ste zhes bya bar sbyar ro/_/rnam pa gang gis gso sbyong bya zhe na/_de'i phyir so sor thar pa'i mdo gdon pa gdon gyis zhes bya ba gsungs
[\[185b.7\]]te/_sems drang por bsgrub pa dang /_'gal ba bzlog pa la sogs pa rnam pa gzhan gyis kyang tshul khrims gso bar byed pa yod pas de dag bsal ba'i phyir so sor thar pa'i mdo gdon pa rnam pa lnga po dag gdon gyis zhes bya bas bstan to/_/so sor thar pa gdon pa ni dge 'dun gyi gnas brtan gyi las yin no/_/des
[\[186a\]]
[\[186a.1\]]mi nus pa nyid na gnyis pa'i las yin no/_/des kyang mi nus pa nyid na gsum pa'i las yin no/_/des kyang mi nus pa nyid yin na thams cad kyis res kyis gdon par bya'o/_/res bab pa'i tshe des 'don mi nus na gzhan la bcol bar bya'o/_/de ma btub na dge 'dun gyis de la bcol bar bya'o/_/'don pa de
[\[186a.2\]]dag gis tshig phyed kyang ma 'khrul bar legs par thon pa nyid yin na gdon gyi gzhan du mi 'chags so/_/'don pa rdugs na lhags ma gzhan gyis gdon par bya'o/_/dum bu 'dzin pa yin na ji snyed kyis gzhung bsngos pa de snyed kyis phag tu bcad de 'don par bya'o/_/'don par byed pas so sor thar
[\[186a.3\]]pa'i mdo gdon pa rnam pa lnga po gleng gzhi gdon pa dang /_pham par 'gyur ba gdon pa dang /_dge 'dun lhag ma gdon pa dang /_ma nges pa gdon pa dang /_ril gyis gdon pa dag las gleng gzhi gdon pa na rdzogs pa kho nar mi gdon du mi rung ngo /_/gleng gzhi bton nas lhag ma rnams ni thos pa
[\[186a.4\]]bsgrags pas kyang 'grub tu rung ngo /_/de yang gleng gzhi bton nas pham par 'gyur ba gdon pa brtsams na pham par 'gyur ba'i sde tshan rdzogs par gdon dgos so/_/pham par 'gyur ba bton nas dge 'dun lhag ma 'don pa brtsams na dge 'dun lhag ma'i sde tshan yang rdzogs par gdon dgos so/_/
[\[186a.5\]]dge 'dun lhag ma bton nas ma nges pa 'don pa brtsams na/_ma nges pa'i sde tshan yang rdzogs par gdon dgos so/_/pham par 'gyur ba dang dge 'dun lhag ma dang /_ma nges pa yan chad kyi sde tshan ni 'don par mgo brtsams pa de'i sde tshan de nyid rdzogs par bya dgos so/_/spang ba'i ltung byed man chad kyi
[\[186a.6\]]sde tshan ni gdon par mgo brtsams na/_lhag ma so sor thar pa'i gzhung thams cad rdzogs par gdon dgos so/_/ril gyis gdon pa zhes bya ba yang de nyid yin no/_/mgo brtsams pa'i sde tshan de nyid yang rdzogs par bya dgos pa de dag ma rdzogs na mi 'chags so/_/'jigs pa dang bcas pa nyid du
[\[186a.7\]]'gron du 'gro na don mthun pa de dag sdod du mi btub na 'gro ba bzhin du gdon par bya ste/_'di'i las ni 'dug pa nyid kyis bya'o zhes gsungs pa dmigs kyis bsal ba yin no/_/sgra mi 'dod mdor bsdus te gdon no/_/de tsam yang mi 'dod na byin gyis brlab par bya'o/_/chos ma yin pas 'don na
[\[186b\]]
[\[186b.1\]]mi 'chags te 'don par bya ba dang /_de'i tshad dang dus dang /_'don par byed pa rnams de kho na bzhin nye bar ma bzung ba ni 'di ni chos ma yin pa'o/_/gdon par bya ba de kho na bzhin nye bar ma bzung ba ni so sor thar pa'i mdo las gzhan pa phran tshegs la sogs pa gdon pa'o/_/de'i tshad kho na bzhin
[\[186b.2\]]nye bar ma bzung ba ni/_gleng gzhi mi gdon cing lhag ma rnams kyang thos pa bsgrags pas sgrub par mi byed pa'o/_/de'i dus kho na bzhin nye bar ma bzung ba ni gso sbyong gi dus las gzhan pa'i dus su 'don pa'o/_/'don par byed pa de kho na bzhin nye bar ma bzung ba ni gang zag bsnyen par rdzogs pa
[\[186b.3\]]dang /_mtshan dang /_lta ba dang /_tshul khrims mthun pa dag las gzhan pas 'don pa'o/_/dge slong gcig pu gnas na des gtsug lag khang chag chag gdab par bya/_phyag dar bya'o/_/ba lang gi lci ba sar pa'i byug pa bya/_seng ge'i khri bsham par bya stan bsham par bya/_/mar me
[\[186b.4\]]gzugs par bya'o/_/chos nyan du gzhug pa dag bya'o/_/de'i 'og tu phyogs mtshams mthon por 'dug ste phyogs bzhir blta bar bya'o/_/der dge slong yongs su dag pa lta ba mthun pa dag 'od na 'di skad ces tshe dang ldan pa dag myur ba myur bar shog shig_/deng dge 'dun gyi gso sbyong bco
[\[186b.5\]]lnga pa dag yin no zhes brjod par bya zhing /_de dag dang lhan cig 'dug ste gso sbyong bya'o/_/gal te 'grub na de ltar na legs/_ci ste mi 'grub na dge slong des byin gyis brlab par bya'o/_/'di lta ste/_des rang gi stan la 'dug ste 'di ltar sems bskyed par bya zhing tshig tu yang brjod par
[\[186b.6\]]bya'o/_/deng dge 'dun gyi gso sbyong bco lnga pa yin la/_bdag dge slong ming 'di zhes bya ba'i yang gso sbyong bco lnga pa lags te/_bdag dge slong ming 'di zhes bya ba'i bar chad kyi chos rnams yongs su dag go zhes kyang bdag smras bdag yongs su dag par lha rnams kyis gzung du gsol/_bdag
[\[186b.7\]]dge slong ming 'di zhes bya bas tshul khrims kyi phung po yongs su rdzogs par bya ba'i phyir deng gso sbyong byin gyis brlab po/_/gang gi tshe dge 'dun tshogs pa rnyed pa de'i tshe dge 'dun dang lhan cig tu gso sbyong rgya cher nyams su myong bar bya zhing so sor thar pa'i mdo gdon par bya'o/_/de bzhin du lan gnyis
[\[187a\]]
[\[187a.1\]]lan gsum du bzlas/_gang na dge slong gnyis 'khod pa der ni rim pa bzhin du bya zhing dus kyi bar du bsdad de ma grub na ni mdun du tsog tsog por 'dug ste/_gcig la gcig 'di skad ces brjod par bya'o/_/btsun pa'am tshe dang ldan pa dgongs su gsol/_deng dge 'dun
[\[187a.2\]]gyi gso sbyong bco lnga pa lags la/_bdag dge slong ming 'di zhes bgyi ba'i gso sbyong yang bco lnga pa lags te/_bdag dge slong ming 'di zhes bgyi ba'i bar chad kyi chos rnams yongs su dag go zhes kyang bdag nyid mchi'o/_/bdag yongs su dag par btsun pa'am tshe dang ldan pas gzung du gsol/_
[\[187a.3\]]bdag dge slong ming 'di zhes bgyi bas tshul khrims kyi phung po yongs su rdzogs par bgyi ba'i slad du deng gso sbyong byin gyis brlab po/_/gang gi tshe dge 'dun tshogs pa rnyed pa de'i tshe dge 'dun dang lhan cig tu gso sbyong rgya cher nyams su myong bar bgyi zhing so sor thar pa'i mdo gdon pa gdon par bgyi'o/_/de
[\[187a.4\]]bzhin du lan gnyis lan gsum du bzlas/_gang na dge slong gsum yod pa der ni rim pa bzhin du byas shing dus kyi bar du bsdad de/_ma grub na rgan rims bzhin gral du 'khod de rim gyis byin gyis brlabs pa'i sngags kyang snga ma nyid brjod par bya'o/_/gang na dge slong bzhi 'khod pa der ni de rnams kyis
[\[187a.5\]]gsol ba byas te gso sbyong bya zhing der nad pa'i yongs su dag pa ni blang bar mi bya'o/_/gang na dge slong lnga'am lhag pa 'khod pa der ni de rnams kyis gsol ba byas te gso sbyong bya zhing der ni nad pa'i yongs su dag pa yang blang bar bya'o/_/khyed cag su la ltung ba yod pa des mthol cig ces bya ba ni
[\[187a.6\]]bshags par bya ba yod na yang bshags par bya/_bsdams par bya ba yod na yang bsdam par bya/_byin gyis brlabs pa yod na yang byin gyis brlab par bya'o/_/'di la gleng gzhi rnam par gzhag pa'i tshul ji lta bu zhe na gso sbyong gi gnas su 'du ba'i mdun rol kho nar gso sbyong snga ma 'das pa'i
[\[187a.7\]]mtha' tshun chad kyi zla ba phyed cing ltung ba las so sor brtag par bya ste/_ltung ba shes pa bshags pa'am/_bsdams pa'am/_byin gyis brlabs pas phyir bcos te las kyi gnas su 'du bar bya'o/_/de'i cho ga dang sngags ni 'di ltar bya ste/_ltung byed 'ba' zhig pa'am/_so sor bshags
[\[187b\]]
[\[187b.1\]]par bya ba'am/_bshags par bya ba'i nyes byas gang yang rung ba zhig shes na/_des mchil lham gnyis phud nas dge slong bsnyen par rdzogs pa rang bzhin du gnas pa lta ba dang mtshan mthun pa mtshams kyi nang na 'dug pa ltung ba ming dang rigs las mi mthun pa gcig gi mdun du tsog pur 'dug
[\[187b.2\]]ste/_thal mo sbyar ba btud nas ltung ba de'i sde tshan gyi ming dang gang byung ba'i rigs smos te cig car mthol ba dang bshags pa byar rung ngo /_/de'i sngags ni 'di skad ces brjod par bya'o/_/tshe dang ldan pa dag dgongs su gsol/_bdag dge slong ming 'di zhes bgyi ba la ltung ba ming dang rigs 'di lta bu
[\[187b.3\]]'di byung ste/_bdag dge slong ming 'di zhes bgyi bas ltung ba de dag pa'i mtha' tshun chad nas bzung ste/_tshe dang ldan pa'i mdun du mthol lo mi 'chab bo/_/mthol zhing bshags na bdag bde ba la reg par gnas par 'gyur gyi ma mthol ma bshags na ni mi 'gyur ro/_/de bzhin du lan gnyis lan
[\[187b.4\]]gsum du bzlas/_nyan pas ltung ba mthong ngam zhes dri zhing 'chags pas mthong ngo zhes brjod par bya/_nyan pas phyin chad sdom mam zhes smra zhing 'chags pas sdom mo zhes brjod par bya ste/_de bzhin du lan gnyis lan gsum du bzlas/_de'i rjes la nyan pas thabs yin no zhes bya zhing 'chags
[\[187b.5\]]pas legs so zhes brjod par bya'o/_/de'i dge slong ltung ba la dogs pa dang yid gnyis za bar gyur na dge slong des dge slong mdo sde 'dzin pa dang 'dul ba 'dzin pa dang ma mo 'dzin pa dag la dris te ltung ba la dogs pa dang yid gnyis bsal nas/_dge slong gi mdun du chos bzhin du phyir bya'o/_/bsdams
[\[187b.6\]]par bya ba'i nyes pa gang yang rung ba zhig shes na/_rang gi sems kyis bsdams par bya'o/_/dge 'dun lhag ma dang /_nyes pa sbom po dang /_spang ba'i ltung byed kyi ltung ba gang yang rung ba zhig shes na byin gyis brlab par bya'o/_/'di ltar bya ste/_des mchil lham gnyis phud nas/_dge slong
[\[187b.7\]]bsnyen par rdzogs pa rang bzhin du gnas pa/_lta ba dang mtshan mthun pa/_mtshams kyi nang na 'dug pa ltung ba ming dang rigs las mi mthun pa gcig gi mdun du tsog pur 'dug ste/_thal mo sbyar ba btud nas ltung ba'i sde tshan gyi ming dang /_gang byung ba'i rigs smos te/_'di skad ces brjod par bya'o/_/
[\[188a\]]
[\[188a.1\]]tshe dang ldan pa dgongs su gsol/_bdag dge slong ming 'di zhes bya ba la ltung ba ming dang rigs 'di lta bu 'di byung ste/_bdag dge slong ming 'di zhes bgyi bas deng ltung ba de tshe dang ldan pa'i mdun du byin gyis brlabs te gso sbyong bgyi'o/_/sang nang par ltung ba de chos bzhin
[\[188a.2\]]du slar bgyi'o/_/de bzhin du lan gnyis lan gsum du bzlas/_gso sbyong bco lnga pa de nyid la dge slong gi dge 'dun gyi nang du ltung ba de dge slong drung na mo la byin gyis brlab par bya'o/_/'di ltar bya ste/_des dge slong drung na 'dug pa'i mdun du tsog tsog pur 'dug ste/_thal mo sbyar ba btud nas
[\[188a.3\]]'di skad ces brjod par bya'o/_/tshe dang ldan pa dgongs su gsol/_deng dge 'dun gyi gso sbyong bco lnga pa lags la/_bdag dge slong ming 'di zhes bgyi ba'i gso sbyong yang bco lnga pa lags te/_bdag dge slong ming 'di zhes bgyi bas dge 'dun gyi nang du ltung ba ming dang rigs 'di dang 'di lta bu zhig
[\[188a.4\]]dran te/_bdag dge slong ming 'di zhes bgyi bas deng ltung ba 'di tshe dang ldan pa'i mdun du byin gyis brlabs te gso sbyong bgyi'o/_/sang nang par ltung ba de chos bzhin du slar bgyi'o zhes lan gcig bzlas par bya'o/_/gso sbyong bco lnga pa de nyid la dge slong dge 'dun gyi nang du ltung ba la yid gnyis
[\[188a.5\]]dang bcas par gyur na/_deng ltung ba de dge slong drung na mo la byin gyis brlab par bya'o/_/'di ltar bya ste/_des dge slong drung na 'dug pa'i mdun du tsog tsog por 'dug ste/_thal mo sbyar ba btud nas 'di skad ces brjod par bya'o/_/tshe dang ldan pa dag dgongs su gsol/_deng dge 'dun gyi gso
[\[188a.6\]]sbyong bco lnga pa lags la/_bdag dge slong ming 'di zhes bgyi ba'i gso sbyong yang bco lnga pa lags te/_bdag dge slong ming 'di zhes bgyi ba dge 'dun gyi nang du ltung ba ming dang rigs 'di lta bu zhig la yid gnyis su gyur na/_bdag gis deng ltung ba de tshe dang ldan pa'i mdun du byin gyis brlabs
[\[188a.7\]]te gso sbyong bgyi'o/_/sang nang par dge slong mdo sde 'dzin pa dang /_'dul ba 'dzin pa dang ma mo 'dzin pa rnams la dris te dogs pa dang yid gnyis bsal ba ltung ba de chos bzhin du slar bgyi'o zhes lan gcig bzlas par bya'o/_/gso sbyong bco lnga pa de nyid la dge slong las byed pas
[\[188b\]]
[\[188b.1\]]dge 'dun gyi nang du ltung ba dran na des ltung ba de rang gi sems kyis byin gyis brlab par bya'o/_/'di ltar bya ste/_des 'dug bzhin du sems kyis 'di skad ces brjod par bya'o/_/deng dge 'dun gyi gso sbyong bco lnga pa yin la/_bdag dge slong las byed pa ming 'di zhes bya ba'i gso sbyong yang
[\[188b.2\]]bco lnga pa yin te/_bdag dge slong las byed pa ming 'di zhes bya ba dge 'dun gyi nang du ltung ba ming 'di dang rigs 'di dang 'di lta bu dran te/_bdag dge slong las byed pa ming 'di zhes bya bas deng ltung ba de rang gi sems kyis byin gyis brlabs te gso sbyong bya'o/_/sang nang par ltung ba de chos bzhin du
[\[188b.3\]]phyir bya'o zhes lan gcig brjod par bya'o/_/gso sbyong bco lnga pa de nyid la/_dge slong las byed pa dge 'dun gyi nang du ltung ba la yid gnyis dang bcas par gyur na/_des ltung ba de rang gi sems kyis byin gyis brlab par bya'o/_/'di ltar bya ste/_des 'dug bzhin du sems kyis 'di
[\[188b.4\]]skad ces brjod par bya'o/_/deng dge 'dun gyi gso sbyong bco lnga pa lags la/_bdag dge slong las byed pa ming 'di zhes bya ba'i gso sbyong yang bco lnga pa yin te/_bdag dge slong las byed pa ming 'di zhes bya ba dge 'dun gyi nang du ltung ba ming dang rigs 'di lta bu la yid gnyis su gyur na/_bdag
[\[188b.5\]]dge slong las byed pa ming 'di zhes bgyi bas deng ltung ba de rang gi sems kyis byin gyis brlabs te gso sbyong bya'o/_/sang nang bar dge slong mdo sde 'dzin pa dang 'dul ba 'dzin pa dang /_ma mo 'dzin pa rnams la dris te/_dogs pa dang yid gnyis bsal la ltung ba de chos bzhin du phyir bya'o
[\[188b.6\]]zhes lan gcig brjod par bya'o/_/gso sbyong bco lnga pa de nyid la dge 'dun thams cad ltung ba mthun pa dang bcas par gyur na dge slong de rnams kyis kyang gang gi mdun du ltung ba byung ba de chos bzhin du phyir bya ba'i phyir/_dge slong 'ga' zhig gnas gzhan du song la dge slong gi mdun du ltung ba de
[\[188b.7\]]chos bzhin du phyir byed pa de lta bur spro bar bya'o/_/gal te grub na de lta na legs/_ci ste ma grub na dge slong de rnams kyis gsol ba 'ba' zhig gi las kyis byin gyis brlab par bya'o/_/'di ltar bya ste/_gal te gso sbyong gi dus su dge 'dun thams cad kyis ltung ba mthun pa dang bcas
[\[189a\]]
[\[189a.1\]]par shes par gyur na/_dge slong gcig mtshams gzhan gyi dge slong gi drung du 'dug ste/_des der ltung ba dran pa phyir bcos te phyir 'ongs na/_de'i mdun du thams cad kyis ltung ba shes pa phyir bcos te/_gso sbyong bya'o/_/gal te cho ga de ma grub na dge slong gis gsol ba 'ba'
[\[189a.2\]]zhig gi las kyis byin gyis brlab par bya'o/_/'di ltar bya ste/_'dug la 'di skad ces brjod par bya'o/_/dge 'dun btsun pa rnams dgongs su gsol/_deng dge 'dun gyi gso sbyong bco lnga pa lags la/_bdag cag dge 'dun thams cad ni ltung ba dang bcas par gyur na/_gang gi mdun du ltung ba
[\[189a.3\]]de chos bzhin du slar bgyi ba bdag cag las dge slong gnas gzhan du mchis la/_dge slong gi mdun du ltung ba de chos bzhin du slar bgyid par spro ba su yang ma mchis na gal te dge 'dun gyi dus la bab cing bzod na dge 'dun gyis gnang bar mdzod cig dang /_dge 'dun gyis deng ltung ba de byin gyis
[\[189a.4\]]brlabs te gso sbyong mdzad la/_slad kyis dge slong gi mdun du ltung ba de chos bzhin du slar mdzad do/_/'di ni gsol ba'o/_/gso sbyong bco lnga pa de nyid la dge 'dun thams cad ltung ba la yid gnyis dang bcas par gyur na/_de rnams kyis gang gi mdun du de rnams ltung ba de chos bzhin du bya ba'i dge
[\[189a.5\]]slong 'ga' zhig gnas gzhan du song la/_dge slong mdo sde 'dzin pa dang /_'dul ba 'dzin pa dang ma mo 'dzin pa rnams la dris te ltung ba la yid gnyis bsal nas chos bzhin du phyir byed pa de lta bu la spro bar bya'o/_/gal te cho ga de grub na de lta na legs/_ci ste mi 'grub na/_dge slong de rnams kyis
[\[189a.6\]]gsol ba 'ba' zhig gi las kyis byin gyis brlab par bya'o/_/'di ltar bya ste/_gal te gso sbyong gi dus su dge 'dun thams cad ltung ba la yid gnyis dang bcas par gyur na/_dge slong gcig mtshams gzhan gyi dge slong mdo sde dang 'dul ba dang ma mo 'dzin pa rnams kyi drung du btang ste/_des
[\[189a.7\]]ltung ba la dogs pa dang yid gnyis bsal te phyir 'ongs nas de'i mdun du thams cad kyis ltung ba la yid gnyis dang bcas par gyur pa bsal te gso sbyong bya'o/_/gal te cho ga de ma grub na dge slong gcig gis gsol ba 'ba' zhig gi las kyis byin gyis brlab par bya'o/_/'di ltar bya ste/_
[\[189b\]]
[\[189b.1\]]'dug la 'di skad ces brjod par bya'o/_/dge 'dun btsun pa rnams gsan du gsol/_deng dge 'dun gyi gso sbyong bco lnga pa lags la/_bdag cag dge 'dun thams cad ni ltung ba la dogs pa dang yid gnyis dang bcas par gyur na/_gang gi mdun du bdag cag ltung ba de chos bzhin du
[\[189b.2\]]slar bgyi ba bdag cag las dge slong gnas gzhan du mchis la/_dge slong mdo sde 'dzin pa dang /_'dul ba 'dzin pa dang /_ma mo 'dzin pa rnams la dris te/_dogs pa dang yid gnyis bsal ba nas ltung ba de chos bzhin du slar bgyid par spro ba su yang ma mchis na/_gal te dge 'dun gyi
[\[189b.3\]]dus la bab cing bzod na/_dge 'dun gyis gnang bar mdzod cig dang /_dge 'dun gyis deng ltung ba de byin gyi brlabs te/_gso sbyong mdzad la/_slad kyis dge slong mdo sde 'dzin pa dang /_'dul ba 'dzin pa dang /_ma mo 'dzin pa rnams la dris te dogs pa dang yid gnyis bsal la
[\[189b.4\]]ltung ba de chos bzhin du slar mdzad do/_/'di ni gsol ba'o/_/gso sbyong bco lnga pa de nyid la dge 'dun thams cad ltung ba dang bcas pa'i phyir rtsod par gyur na/_gsol ba 'ba' zhig gi las kyis byin gyis brlabs te gso sbyong bya'o/_/'di ltar bya ste/_gso sbyong bco lnga pa de nyid la dge
[\[189b.5\]]slong gnyug mar gnas pa gcig pu ma gtogs pa dge 'dun thams cad ltung ba dang bcas par gyur na/_dge slong de dge slong gtam 'dres pa dang /_phebs par smra ba dang /_smos 'drin dang /_'grogs pa shes gang yin pa'i drung du song ste/_ci nas kyang dge slong gzhan dag dang ltung ba
[\[189b.6\]]'chags par 'gyur ba de ltar bya'o/_/gleng ba dang dran par bya'o/_/gal te grub na de lta na legs/_ci ste ma grub cing dge 'dun thams cad ltung ba'i phyir rtsod par gyur na/_dge slong gcig gis gsol ba 'ba' zhig gi las kyis byin gyis brlab par bya'o/_/'di ltar bya ste/_'dug la
[\[189b.7\]]'di skad ces brjod par bya'o/_/dge 'dun btsun pa rnams gsan du gsol/_deng dge 'dun gyi gso sbyong bco lnga pa lags la/_bdag cag dge 'dun thams cad ni ltung ba'i slad du rtsod par gyur na/_gal te dge 'dun gyi dus la bab cing bzod na/_dge 'dun gyis gnang bar mdzod
[\[190a\]]
[\[190a.1\]]cig dang /_dge 'dun gyis deng ltung ba'i slad du rtsod pa de byin gyis brlabs te gso sbyong mdzad la/_slad kyis dge slong mdo sde 'dzin pa dang /_'dul ba 'dzin pa dang /_ma mo 'dzin pa rnams la dris te/_rtsod pa zhi bar bgyis la ltung ba de chos bzhin du slar mdzad
[\[190a.2\]]do/_/'di ni gsol ba'o/_/gso sbyong bco lnga pa de nyid la/_dge 'dun thams cad ltung ba la nges pa nyid ma yin par gyur na/_gsol ba 'ba' zhig gi las kyis byin gyis brlabs te gso sbyong bya'o/_/'di ltar bya ste/_gso sbyong bco lnga pa de nyid la/_dge slong glo bur du 'ongs pa gcig
[\[190a.3\]]pu ma gtogs pa dge 'dun thams cad ltung ba dang bcas par gyur na/_dge slong des dge slong gtam 'dres pa dang /_phebs par smra ba dang /_smos 'drin dang 'grogs bshes gang yin pa de'i drung du song ste/_ji nas kyang dge slong gzhan dag kyang 'chags par 'gyur ba de ltar gleng ba dang
[\[190a.4\]]dran par bya'o/_/gal te grub na de lta na legs/_ci ste mi 'grub cing dge 'dun thams cad ltung ba de ni gang yin ltung ba de las ji ltar ldang bar 'gyur zhes nges pa nyid ma yin par gyur na/_dge slong gcig gis gsol ba 'ba' zhig gi las kyis byin gyis brlab par bya'o/_/'di ltar
[\[190a.5\]]bya ste/_'dug la 'di skad ces brjod par bya'o/_/dge 'dun btsun pa rnams gsan du gsol/_deng dge 'dun gyi gso sbyong bco lnga pa lags la/_bdag cag dge 'dun thams cad ni ltung ba la nges pa nyid ma yin par gyur na gal te dge 'dun gyi dus la bab cing bzod na dge 'dun gyis
[\[190a.6\]]gnang bar mdzod cig dang /_dge 'dun gyis deng ltung ba la nges pa nyid ma lags pa de byin gyis brlabs te gso sbyong mdzad la slad kyis dge slong mdo sde 'dzin pa dang /_'dul ba 'dzin pa dang /_ma mo 'dzin pa rnams la dris te nges pa nyid ma lags pa bsal la ltung ba de chos bzhin du slar
[\[190a.7\]]mdzad do/_/'di ni gsol ba'o/_/ltung ba med na cang ma smra shig ces bya ba ni bshags par bya ba dang /_bsdams par bya ba dang /_byin gyis brlab par bya ba'i ltung ba med na de dag phyir bcos pa'i bya ba med do zhes bya ba'i tha tshig go/_/cang mi smra na bdag gis tshe dang ldan pa dag yongs su dag
[\[190b\]]
[\[190b.1\]]par rig par bya'o zhes bya ba ni de ltar na 'khor rnam par dag pa yin pas bdag gis khyed cag gso sbyong gi snod du gyur par rig par bya'o zhes bya ba'i tha tshig go/_/de ltar gleng gzhi rnam par gzhag pa'i rgyu lung 'bogs pa ji skad bstan pa de las tshe dang ldan pa dag bdag cag gso sbyong bya ste/_so sor thar
[\[190b.2\]]pa'i mdo gdon pa gdon gyis khyed cag su la ltung ba yod pa des mthol cig ces bya ba'i lung dbog pa 'di'i gleng gzhi rnam par gzhag pa bsgrags par bya ba ni 'og nas de la bdag gis tshe dang ldan pa dag ci 'di la khyod yongs su dag gam zhes lan gnyis lan gsum du dri'o zhes 'byung ba yin no/_/
[\[190b.3\]]ltung ba med na cang ma smra shig ces bya ba ni lung dbog pa 'di'i gleng gzhi rnam par gzhag pa bsgrags par bya ba ni 'og nas 'di ltar tshe dang ldan pa dag yongs su dag na zhes 'byung ba yin no/_/cang mi smra na bdag gis tshe dang ldan pa dag yongs su dag par rig par bya'o zhes lung dbog pa 'di'i gleng
[\[190b.4\]]gzhi rnam par gzhag pa bsgrag pa ni 'og nas 'di ltar cang mi smra bas de de bzhin du 'dzin to zhes 'byung ba yin par rig par bya'o/_/de'i 'og tu gleng gzhi rnam par gzhag pa'i thabs bstan pa'i yan lag gi don bshad par bya ste/_ji ltar so sor dris nas dge slong gis lan btab pa zhes bya ba ni gleng
[\[190b.5\]]gzhi rnam par gzhag pa'i thabs bstan pa'i dpe ste/_dper na gso sbyong gi tshe dge slong gso sbyong gi gnas su 'du ba'i mdun rol kho nar gso sbyong snga ma 'das pa'i mtha' tshun chad kyi zla ba phyed kyi ltung ba la so sor brtag par byed cing ltung ba shes shing mthong na dge slong gcig gi mdun du skabs dbye bar
[\[190b.6\]]gsol to/_/ltung ba'i dbye ba ni dag pa sbyin pa'i dge slong des ltung ba mthong ngam zhes dris pa na mthong ngo zhes lan gdab pa dang phyin chad sdom mam zhes dris pa na sdom mo zhes lan gdab pa dang /_lan gsum dris nas dge slong gis kyang lan gsum gdab pa'o/_/de bzhin du dge slong gi 'khor 'di lta
[\[190b.7\]]bur yang lan gsum gyi bar du bsgrub par bya ba yin no zhes bya ba ni gleng gzhi rnam par gzhag pa'i thabs bstan pa'i don yin no/_/dge slong gi 'khor 'di lta bur yang zhes bya ba ni so sor thar pa'i mdo gdon pa'i 'khor 'dir yang ngo /_/lan gsum gyi bar du bsgrags par bya ba yin no zhes bya ba
[\[191a\]]
[\[191a.1\]]ni gleng gzhi rnam par gzhag pa bsgrags par bya ba'i tshig 'di skad ces bya ba de la bdag gis tshe dang ldan pa dag ci 'di la khyed yongs su dag gam zhes lan gnyis lan gsum dri'o/_/'di la tshe dang ldan pa dag yongs su dag na 'di ltar cang mi smra bas de de bzhin du 'dzin to
[\[191a.2\]]zhes 'byung ba de nyid so sor thar pa'i gzhung las ji skad 'byung ba bzhin du go rims dang tshig ma 'khrul bar lan gcig 'don par bya ba yin te/_de lan gcig ston pa nyid na dri'o zhes bya ba dang /_lan gnyis lan gsum du dri'o zhes smos pa de nyid kyis lan gsum du bsgrags pa yin no/_/tshig
[\[191a.3\]]de skabs 'dir gong du spar te bsgrags pa yang ma yin la sngar gleng gzhi rnam par gzhag pa'i lung dbog pa'i tshig ji skad bstan pa des skabs 'dir lan gsum bsgrags par bya ba yang ma yin no/_/de'i 'og tu ma dag pa'i nyes dmigs kyi yan lag gi don bshad par bya ste/_yang dge slong
[\[191a.4\]]gang zhes bya ba ni byung ba'i dbang gis bcas pa ma yin gyi/_gang yang rung ba spyir bstan pa'o/_/dge slong gi 'khor 'di lta bur lan gsum gyi bar du bsgrags par byas pa na zhes bya ba ni so sor thar pa'i mdo gdon pa'i nang du gleng gzhi rnam par gzhag pa bsgrags par bya ba'i tshig 'og nas
[\[191a.5\]]'byung ba lan gcig bton pa na ste de lan gcig bton pa na dri'o/_/lan gnyis lan gsum du dri'o zhes smos pa nyid lan gsum bsgrags pa yin gyi/_gleng gzhi rnam par gzhag pa bsgrags pa'i tshig de lan gsum bzlas par mi bya'o/_/ltung ba yod la zhes bya ba ni sngar chos bzhin du phyir
[\[191a.6\]]ma bcos pa'o/_/dran bzhin du mi mthun na zhes bya ba ni 'dir 'du shes gtso cher byed pa po yin pas mi dran pa la ltung ba med kyi dran bzhin du mi mthol na ltung bar 'gyur ro/_/yid gnyis ni 'du shes dang 'dra bas yid gnyis za ba byin gyis mi rlob na yang ltung ba 'dir 'gyur ro/_/de shes bzhin
[\[191a.7\]]du brdzun du smra ba yin no zhes bya ba ni brdzun la rnam pa lnga ste/_pham par 'gyur ba dang /_dge 'dun lhag mar 'gyur ba dang /_nyes pa sbom por 'gyur ba dang /_ltung byed du 'gyur ba dang /_nyes byas su 'gyur ba'o/_/de la pham par 'gyur ba'i brdzun ni 'du shes bsgyur te mi'i chos bla
[\[191b\]]
[\[191b.1\]]ma smra ba'o/_/dge 'dun lhag mar 'gyur ba'i brdzun ni 'du shes bsgyur te/_gzhi med pa dang bag tsam gyis skur ba 'debs pa'o/_/nyes pa sbom por 'gyur ba'i brdzun ni dge 'dun byed pa'i tshe dge 'dun 'dus pa la shes bzhin du chos ma yin pa chos su ston pa dang /_chos chos ma
[\[191b.2\]]yin par ston pa ste/_brdzun du smra ba'i pham par 'gyur ba'i skabs kyi nyes pa sbom po'o/_/ltung byed du 'gyur ba'i brdzun ni snga ma gsum dang /_nyes byas su 'gyur ba'i brdzun dang /_bzhi las gzhan pa'i brdzun du smra ba'i don shes pa'i yul las 'du shes gzhan du bsgyur ba'o/_/
[\[191b.3\]]brdzun smra ba ni 'du shes kyi dbang gis rnam par gzhag gi dngos po yod pa dang med pa'i dbang gis ni ma yin pa'i phyir ro/_/nyes byas su 'gyur ba'i brdzun ni skabs 'di nyid kyis bstan te/_/gso sbyong la ci 'di la khyod yongs su dag gam zhes lan gsum gyi bar du dris pa las ma dag
[\[191b.4\]]par shes bzhin du cang mi smra bar 'da' bar byed na nyes byas so zhes gsungs pa'i phyir ro/_/des kyang nyes byas yongs su rdzogs pa yin gyi/_yid kyi ni ma yin te kha rnam par 'gyur ba la sogs pa'i rnam par rig byed de la yod pa'i phyir ro/_/de ltar shes bzhin du brdzun du smra ba de ni ma dag pa
[\[191b.5\]]yin la/_ma dag pa'i nyes dmigs gang zhe na/_de'i phyir tshe dang ldan pa dag shes bzhin du brdzun du smra ba ni bcom ldan 'das kyis bar du gcod pa'i chos su gsungs so zhes bya ba gsungs te/_brdzun du smra ba ni rang bzhin gyi kha na ma tho ba dang bcas pa yin pas bsnyen par ma rdzogs pa dang /_nyams
[\[191b.6\]]pa dang /_mtshams med pa lnga byas pa dang /_sdig pa'i lta ba can dang /_sa gzhan na gnas pa dang /_tha dad du gnas pa rnams kyis smras na sang mngon par mtho ba dang nges par legs pa'i bar du gcod pa yin pas dge slong rang bzhin du gnas pas smras pa ni rang bzhin gyi kha na ma tho ba dang
[\[191b.7\]]bcas pa'i kha na ma tho ba dang gnyi ga lhag par spyad pa yin pas lhag par yang mngon par mtho ba dang nges par legs pa'i bar du gcod pa yin par gsungs so/_/skabs 'dir ni cho ga las 'das na las mi 'chags so zhes gsungs te/_las ni gsol ba dang brjod pa dang so sor
[\[192a\]]
[\[192a.1\]]thar pa 'don pa dang /_dgag dbye'i las te las brgya rtsa gcig gis bsdus pa'o/_/cho ga ni dge 'dun tshang ba dang /_las brjod pa dang /_las byed pa nyid kyis chos ma yin pas mi bya ba dang mi mthun pa dag gis mi bya ba dang /_tshogs kyis mi bya ba yin pas 'dir so
[\[192a.2\]]sor thar pa'i mdo gdon pa ni gso sbyong gi las yin la de chos ma yin pas mi bya'o zhes bya ba ni 'khrul pa dang bcas pa dag gis las mi bya ba la sogs pa yin no/_/'dir ltung ba yod pa ni 'khrul pa dang bcas pa yin la/_de dran bzhin du mi mthol na shes bzhin du brdzun du smra ba yang rang bzhin
[\[192a.3\]]las nyams pa yin pas de ma bshags sam byin gyis ma brlabs pa dag gis gso sbyong gi las byas na las de mi 'chags pa'i nyes dmigs gzhan yang yod do/_/de'i 'og tu 'dug pa'i phan yon gyi yan lag gi don bshad par bya ste/_de bas na dge slong ltung ba byung ba rnam par dag par
[\[192a.4\]]'dod pas zhes bya ba ni shes bzhin du brdzun du smra ba'i nyes byas tsam yang rnam par dag par 'dod pas so/_/ltung ba yod la dran zhing mthong ba mthol bar bya'o zhes bya ba ni bshags pa dang /_bsdam pa dang /_byin gyis brlab pa gang bya bar 'os pa de bya'o/_/de ltar mthol ba de ni dag
[\[192a.5\]]pa yin la/_dag pa'i phan yon gang zhe na/_de'i phyir mthol na bde ba la reg par gnas par 'gyur ro zhes bya ba gsungs te/_mthol na tshul khrims kyi phan yon bcu 'thob cing mngon par mtho ba dang nges par legs pa'i bde ba la reg par gnas par 'gyur ro/_/tshul khrims kyi
[\[192a.6\]]phan yon bcu ni 'gyod pa med pa'i rim gyis mchog tu dga' ba sngon du 'gro ba'i chos 'thob par 'gyur ba la sogs pa sngar bstan pa dag go/_/mngon par mtho ba ni mtho ris so/_/nges par legs pa ni mya ngan las 'das pa'o/_/skabs 'dir 'phral du cho ga las ma 'das pas las
[\[192a.7\]]'chags pa'i phan yon gzhan yang yod do/_/ma mthol ma bshags na ni mi 'gyur ro zhes bya ba ni rjes su 'gro ba sngar bstan pa de nyid ldog pa'i sgo nas bstan to/_/'di'i 'og tu 'don pa'i mjug bsdu ba'i yan lag gi don bshad par bya ste/_tshe dang ldan pa dag bdag gis so sor thar pa'i mdo
[\[192b\]]
[\[192b.1\]]gdon pa'i gleng gzhi bton zin to zhes bya ba la/_gleng gzhi zhes bya ba ni mdo gdon pa 'byung ba'i rgyu'o/_/bton zin to zhes bya ba ni dam bcas pa'i don gyis mjug bsdu ba'i phyir dang /_nyan pa po rnams spro bar bya ba'i phyir smos so/_/de'i 'og tu gleng gzhi rnam par bsgrags par bya ba'i yan lag
[\[192b.2\]]gi don bshad par bya ste/_de la zhes bya ba ni gleng gzhi bton pa de la'o/_/ci zhes bya ba ni yongs su dri ba'o/_/'di la zhes bya ba ni gso sbyong la'o/_/khyed ces bya ba ni khyed cag go/_/yongs su dag gam zhes bya ba ni ltung ba ma byung ngam zhes bya'o zhes zhes bya ba ni dri ba spyi la snyegs so/_/dri'o zhes bya ba
[\[192b.3\]]ni dri ba dang po'o/_/lan gnyis lan gsum dri'o zhes bya ba ni lan gsum kho nar dri bar bya dgos pas lan gnyis lan gsum du zhes bya ba smos te/_nyung na yang la las mi thos la/_mang na yang dus yol ba la sogs pa'i nyes dmigs yod pas de'i phyir lan gsum ni ran par dgongs te
[\[192b.4\]]bshags pa dang byin gyis brlab pa gnyis kyis ltung ba ma bcabs pa yin no zhes bya ba'i tha tshig go/_/cang mi smra bas brda byas pas gleng gzhi rnam par gzhag pa bsgrags pa'i mjug bsdu ba bstan pa'i phyir 'di la tshe dang ldan pa dag yongs su dag na 'di ltar cang mi smra bas de de bzhin du 'dzin to
[\[192b.5\]]zhes bya ba gsungs te/_bshags pa dang byin gyis brlab pa gnyis te/_ltung ba ma bcabs pa sha stag tshogs pa yin no zhes bya ba'i tha tshig go/_/gleng gzhi gdon pa bshad zin to/_/mdo gdon pa'i bsdus pa'i don rnam pa drug las gsol ba dang gleng gzhi gdon pa ni gzhung gzhan las mi 'byung
[\[192b.6\]]bas skabs 'dir rgya cher bshad do/_/pham par 'gyur ba gdon pa dang /_dge 'dun lhag ma gdon pa dang /_ma nges pa gdon pa dang /_ril gyis gdon pa rnams kyi mtshan nyid ni/_sdom la/_mi tshangs spyod dang rku ba dang /_/mi la gsad par mi bya ba/_/brdzun du smra dang bcas pa yi/_/
[\[192b.7\]]chos bzhin 'dir ni gsungs pa yin/_/zhes bya ba nas/_gang gzhan nas 'byung ba'i chos kyi rjes su mthun pa'i chos de la khyed rnams 'dul ba dang mthun pa dang dga' ba dang mi rtsod par sems kun du bsrung ba dang bag yod pas rnal 'byor du bya'o zhes gsungs pa'i bar dang go rims bzhin du sbyar
[\[193a\]]
[\[193a.1\]]ro/_/de dag gi yan lag don bshad pa ni so sor thar pa rnam par 'byed pa'i gzhung nyid dang /_'dul ba'i mdo las rgyas par 'byung ngo /_/las kyi mtshan nyid ni las brgya rtsa gcig las 'byung bas 'dir tshig gi brjed byang ma bris te/_gzhung de dag las 'byung ba
[\[193a.2\]]bzhin du shes par bya'o/_/de dag gi mtshan nyid ni gleng gzhi dang /_bslab pa bcas pa dang /_ltung ba rnam par gzhag pa ston to/_/de la gleng gzhi ni yul dang /_gang zag dang /_nyon mongs pa dang /_nyes pa'i gzhi'i bye brag gis rnam pa bzhi'o/_/bslab pa bcas pa ni 'jig rten
[\[193a.3\]]dang 'gal ba dang 'dul ba dang 'gal ba bzlog pa'i dbang gis rang bzhin gyi kha na ma tho ba dang bcas pa dang /_bcas pa'i kha na ma tho ba dang bcas pa dgag pa'i ltung ba sde lnga'o/_/ltung ba rnam par gzhag pa ni bsam pa dang sbyor ba'i sgo nas dngos gzhi dang /_sbyor ba dang sbyor ba'i sbyor ba thams cad
[\[193a.4\]]du ci rigs par rnam par shes par bya'o/_/gzhung rgyas pa'i mtshan nyid bshad zin to/_/de'i 'og tu bsdus pa'i mtshan nyid bshad par bya ste/_bsdu ba'i mtshan nyid ces bya ba ni so sor thar pa'i mdo mdor bsdus te/_gdon pa'i sgo nas de bzhin gshegs pa rigs bdun gyis 'dul ba mdor
[\[193a.5\]]bsdus pa bstan pa'o/_/de la bcom ldan 'das de bzhin gshegs pa rnam par gzigs kyi slob ma rnams ni nyes pa chung bar 'gyur te/_chos la dga' ba'i 'dod chags dang dam pa ma yin pa'i chos la zhugs pa'i mu stegs can rnams la 'tshe ba la mngon par dga' ba tsam zhig yod pas de dag gi
[\[193a.6\]]nyes pa de yongs su spang ba'i phyir bcom ldan 'das des so sor thar pa'i mdo 'di ltar mdor bsdus te zla ba phyed phyed cing bton par gyur te/_bzod pa dka' thub dam pa bzod pa yi/_/mya ngan 'das pa mchog ces sangs rgyas gsungs/_/rab tu byung ba gzhan la gnod pa dang /_/gzhan la 'tshe ba dge
[\[193a.7\]]sbyong ma yin no/_/zhes bya ba ni de la bzod pa zhes bya ba ni bzod par byed pa de/_gzhan gyi nyes pa dang du len pa'am/_gzhan la zhe sdang ba med pa'o/_/de nyid dka' thub dam pa yin te/_sems kyi zhe sdang sbyong bar byed pa'i phyir dang snying rje bskyed pa'i phyir ro/_/bzod pa'i mya ngan las 'das pa
[\[193b\]]
[\[193b.1\]]zhes bya ba la bzod pa zhes bya ba ni bzod par byed pa ste/_sdug bsngal gyi bden pa'i yul gyi rnam pa mi rtag pa dang /_sdug bsngal ba dang /_stong pa dang /_bdag med pa dag bzod pa'i shes rab sdug bsngal la chos shes pa'i bzod pa'o/_/de sngon du btang ba'ang /_des nye bar bstan pa'i mya ngan
[\[193b.2\]]las 'das pa ste/_zag pa med pa'i lam gyis thob pa'i mya ngan las 'das pa'o/_/de mchog ces sangs rgyas gsungs zhes bya ba ni bzod pa mya ngan las 'das pa de dngos po thams cad kyi mchog yin no zhes sangs rgyas bcom ldan 'das kyis bsngags pa ste/_'jig rten ba'i lam gyis thob pa'i
[\[193b.3\]]mya ngan las 'das pa ni gtan du ba ma yin la/_zag pa med pa'i lam gyis thob pa'i mya ngan las 'das pa ni gtan du ba yin te/_zhi ba'i ngo bo nyid yin pa'i phyir ro/_/ji ltar na bzod pa dka' thub dam pa zhe na/_de'i phyir/_rab tu byung ba gzhan la gnod pa dang /_/gzhan la 'tshe ba dge
[\[193b.4\]]sbyong ma yin no/_/zhes gsungs te/_gzhan la gnod pa dang zhes bya ba ni yid kyis gnod pa byed pa'o/_/gzhan la 'tshe ba zhes bya ba ni lus dang ngag gnyis kyis 'tshe ba'o/_/dge sbyong zhes bya ba ni zhi ba'i bdag nyid do/_/'di skad bstan te/_gang gi phyir gzhan la gnod pa dang /_gzhan la 'tshe
[\[193b.5\]]ba rab tu byung ba'i dge slong rdzogs pa ma yin pa de'i phyir bzod pa ni dka' thub dam pa yin la/_de'i 'bras bu bzod pas thob pa'i mya ngan las 'das pa yang mchog yin pas de'i phyir rab tu byung bas bzod pa bsten par bya'o zhes bstan to/_/bcom ldan 'das de bzhin gshegs pa gtsug
[\[193b.6\]]tor can gyi slob ma rnams kyang nyes pa chung bar gyur te/_gzhan gyi nyes pa sgrogs pa mang ba tsam zhig yod pas de dag gi nyes pa de yongs su spang ba'i phyir bcom ldan 'das des so sor thar pa'i mdo 'di ltar mdor bsdus te zla ba phyed phyed cing bton par gyur te/_mig ldan 'gro ba yod pa yis/_/
[\[193b.7\]]nyam nga ba dag ji bzhin du/_/mkhas pa 'tsho ba'i 'jig rten 'dir/_/sdig pa dag ni yongs su spong /_/skur pa mi gdab gnod mi bya/_/so sor thar pa'ang bsdam par bya/_/zas kyi tshod kyang rig par bya/_/rab mtha'i gnas su gnas par bya/_/lhag pa'i sems la yang dag sbyor/_/'di ni sangs
[\[194a\]]
[\[194a.1\]]rgyas bstan pa yin/_/zhes bya ba'o/_/de la mig ldan 'gro ba yod pa yis/_/nyam nga ba dag ji bzhin du/_/zhes bya ba ni ji ltar mig dang ldan pa long ba ma yin pa 'gro ba yod pa 'gro shes pas ngam grog dang /_tsher ma dang /_sdig sbrul la sogs pa nyam nga ba sdug bsngal gyi rgyur 'gyur
[\[194a.2\]]ba'i gnas mi mnyam pa dag yongs su spong bar byed pa de bzhin du/_mkhas pa 'tsho ba'i 'jig rten 'dir/_/sdig pa dag ni yongs su spong /_/zhes bya ba gsungs te/_mkhas pa blo dang ldan pa rtog pa sel nus pa yang 'tsho ba'i 'jig rten 'di ni sdig pa gang dag yin pa de dag yongs su spong bar
[\[194a.3\]]byed do/_/ji ltar sdig pa de dag yongs su spang bar bya zhe na/_de'i phyir/_skur pa mi gdab gnod mi bya/_/zhes bya ba la sogs pa gsungs te/_skur pa mi gdab zhes bya ba ni gzhan la yang dag pa dang /_yang dag pa ma yin pa gang yang rung bas skur pa mi gdab pa'o/_/gnod par mi bya
[\[194a.4\]]zhes bya ba ni gzhan la rdeg pa dang /_tshig rtsub mo la sogs pas gnod par mi bya'o/_/so sor thar pa'ang bsdam par bya/_/zhes bya ba la/_so sor pa thar pa zhes bya ba ni srog gcod pa dang /_ma byin par len pa dang /_mi tshangs par spyod pa dang /_brdzun du smra ba dang /_tshig kyal pa dang /_
[\[194a.5\]]ngag rtsub po dag spangs pa'i sdom pa rigs bdun po dag go/_/de bsdam par bya ba ni yongs su bsrung bar bya ba ste/_des bzlog pa'i mtshan nyid dang /_spyad pa'i mtshan nyid rnam pa gnyis kyis tshul khrims kyi lhag pa'i tshul khrims bstan par shes par bya'o/_/zas kyi tshod kyang rig par bya/_/
[\[194a.6\]]zhes bya ba ni 'di ltar dge slong rnams kyis zas rung ba de la zas kyi tshod kyang shes par bya ba ste/_ji tsam gyis lus lci ba dang /_rma bar mi 'gyur ba de tsam gyi tshod yongs su shes par bya'o/_/rab mtha'i gnas su gnas par bya/_/zhes bya ba ni rab kyi mthar gyur pa'i gnas dben par gnas par bya ba ste/_'dis
[\[194a.7\]]ni lus dang yul legs par mthun pa dag gi lam sgom pa'i tshogs bstan par shes par bya'o/_/lhag pa'i sems la yang dag sbyor/_/zhes bya ba ni lhag pa'i sems zhes bya ba ni sems yongs su sbyong bar byed pa ste/_gang gis 'dod chags kyi sgrib pa dang /_gti mug gi sgrib pa las
[\[194b\]]
[\[194b.1\]]sems rnam par sbyong ba'o/_/de yang zag pa dang bcas pa dang /_zag pa med pa'i bsam gtan no/_/de la yang dag par sbyor ba ni yang dag par rnal 'byor du bya ba ste/_'dis ni lhag pa'i sems kyi bslab pa dang /_lhag pa'i shes rab kyi bslab pa bstan par shes par bya'o/_/'di ni
[\[194b.2\]]sangs rgyas bstan pa yin/_/zhes bya ba ni de bzhin gshegs pas mdor bstan pa de ni tshogs dang bcas pa'i lam bstan pa yin te/_de nyid sangs rgyas kyi bstan pa yin no zhes bya ba'i tha tshig go/_/bcom ldan 'das de bzhin gshegs pa thams cad skyob kyi slob ma rnams kyang nyes pa chung bar
[\[194b.3\]]gyur te/_'di ltar khyim pa'i skye bo dang 'grogs par gyur pa tsam zhig yod pas de dag gi nyes pa de yongs su spang bar bya ba'i phyir bcom ldan 'das des so sor thar pa'i mdo 'di ltar mdor bsdus te zla ba phyed phyed cing bton par gyur te/_ji ltar bung ba me tog las/_/kha dog dri la mi gnod
[\[194b.4\]]par/_/khu ba gzhibs nas 'phur ba ltar/_/de bzhin thub pa grong du rgyu/_/zhes bya ba'o/_/de la ji ltar srog chags bung ba me tog las kha dog dang dri la mi gnod par khu ba gzhibs te 'phur ba de bzhin du thub pa rab tu byung ba bsod snyoms kyi phyir grong du rgyu bas kyang grong nas kha dog dang dri lta bu'i
[\[194b.5\]]sems dang tshul khrims la mi gnod par khu ba lta bu'i kha zas blangs te 'gro bar bya'o zhes bya ba'i tha tshig go/_/bcom ldan 'das de bzhin gshegs pa 'khor ba 'jig gi slob ma rnams nyes pa chung bar gyur te/_gzhan gyi rkyen dang yon tan la rtog pa tsam zhig yod pas de dag gi nyes pa yongs su spang bar
[\[194b.6\]]bya ba'i phyir bcom ldan 'das des so sor thar pa'i mdo 'di ltar mdor bsdus te zla ba phyed phyed cing ston par gyur te/_bdag gis rigs dang mi rigs dang /_/brtag par bya ste gzhan rnams kyi/_/mi mthun pa dag gzhan dag gis/_/byas dang ma byas rnams la min/_/zhes bya ba'o/_/de la/_bdag
[\[194b.7\]]gis rigs dang mi rigs la/_/brtag par bya ste zhes bya ba ni bdag gis bdag nyid kyi rigs pa dang mi rigs pa so sor brtag par bya'o/_/gzhan rnams kyi/_mi mthun pa zhes bya ba ni gzhan rnams kyi mi rigs so/_/gzhan dag gis/_byas dang ma byas rnams la min/_/zhes bya ba ni
[\[195a\]]
[\[195a.1\]]gzhan dag gis rdzogs pa dang ma rdzogs pa rnams la brtag par mi bya'o/_/'di skad bstan te/_gzhan dag gi yon tan dang skyon la rtog pa la ni rjes su chags pa dang /_khong khro ba 'byung bas de'i phyir gzhan la rtog pa spangs te/_bdag nyid la brtag cing bdag nyid
[\[195a.2\]]sems pa 'dod par byas na/_phyis gzhan la brtag pa'i skabs yod par 'gyur ro zhes bstan to/_/bcom ldan 'das de bzhin gshegs pa gser thub kyi slob ma rnams kyang nyes pa chung bar gyur te/_sred pa dang bcas pas bsam gtan skyed par byed pa tsam yod pas/_de dag gi nyes
[\[195a.3\]]pa de yongs su spong bar bya ba'i phyir bcom ldan 'das des so sor thar pa'i mdo 'di ltar mdor bsdus te zla ba phyed phyed cing bton par gyur te/_lhag pa'i sems la bag bya ste/_/thub pa'i thub gzhi rnams la bslab/_/nyer zhi rtag tu dran ldan pa'i/_/skyob pa mya ngan med pa yin/_/zhes bya
[\[195a.4\]]ba'o/_/de la lhag pa'i sems zhes bya ba ni bsam gtan bzhi po dag go/_/de la bag bya ste zhes bya ba ni sred pa dang nga rgyal dang lta ba mchog tu 'dzin pa spang zhing bag gyis shig ces bya ba'o/_/spang ba bstan nas bslab pa bstan pa'i phyir/_/thub pa'i thub gzhi rnams la bslab/_/ces bya
[\[195a.5\]]ba gsungs te/_thub pa zhes bya ba ni mkhyen pa dang ldan pa ste/_yang dang yang du mdzad pa'i phyir thub ste/_sangs rgyas bcom ldan 'das so/_/thub pa de'i thub gzhi ni 'phags pa'i bden pa bzhi po dag ste/_gang dag gis thub pa skyed pa'o/_/de la bslab pa ni mchog tu bslab cing nan tan
[\[195a.6\]]gyis shig ces bya ba'i tha tshig go/_/de la bslab pa ni cir zhe na/_'bras bu bstan pa'i phyir/_nyer zhi rtag tu dran ldan pa'i/_/skyob pa mya ngan med pa yin/_zhes bya ba gsungs te/_nye bar zhi ba dang rtag tu dran pa dang ldan pa nyid kyis skyob pa nyid du bstan par shes par bya'o/_/de nye bar zhi
[\[195a.7\]]ba zhes bya ba ni mnyam par gzhag pa ste/_lus dang ngag gnyis kyis bsdams pa'o/_/rtag tu dran ldan pa'i zhes bya ba ni rtag tu dran pa nye bar gzhag pa'o/_/skyob pa zhes bya ba ni rang gi sems rjes su bsrung ba'o/_/mya ngan med pa yin zhes bya ba 'dis ni skye ba zad pa bstan te/_mya
[\[195b\]]
[\[195b.1\]]ngan las 'das pa yin par shes par bya'o/_/bcom ldan 'das de bzhin gshegs pa 'od srungs kyi slob ma rnams kyang nyes pa chung bar gyur te/_sbyin pa la ma gus pa dang /_dgra mang bar lta ba tsam zhig yod pas de dag gi nyes pa yongs su spang bar bya ba'i phyir bcom ldan 'das des mthar thug
[\[195b.2\]]pa'i chos bstan pas so sor thar pa'i mdo 'di ltar mdor bsdus te zla ba phyed phyed cing bton par gyur te/_sbyin pas bsod nams rab tu 'phel/_/legs bsdams dgra sogs mi 'gyur ro/_/dge dang ldan pas sdig pa spong /_/nyon mongs zad pas mya ngan 'da'/_/zhes bya ba'o/_/de la sbyin
[\[195b.3\]]pa zhes bya ba ni sbyin par byed pa'i ming ste/_des ni longs spyod kyi 'bras bu can gyi bsod nams kyi las rab tu [(]'phal [,]'phel [)]bar 'gyur ro/_/tshul khrims legs par bsdams pas ni dgra sogs mi 'gyur te tshul khrims dgra'i rgyu gsod pa dang rku ba dang bud med la chags pa la sogs pa mi skyed pa'i phyir
[\[195b.4\]]ro/_/dge dang ldan pas zhes bya ba ni bsam gtan bzhi thob pas so/_/des ni 'dod pa na spyod pa'i sdig pa khong khro ba la sogs pa rnam par smin pa mi 'dod par 'gyur ba dag yongs su spong bar 'gyur ro/_/'phags pa'i lam gyis nyon mongs pa thams cad yongs su zad pas ni phung po'i lhag ma dang
[\[195b.5\]]bcas pa dang lhag ma med pa'i mya ngan las 'das pa thob par 'gyur ro/_/de lta bas na sbyin pa ni 'khor ba'i 'bras bu can yin pas de la gdung bar mi bya zhing dgra mang ba ni sdom brtson dang mi mthun pa yin pas de mi bya'o zhes bya ba'i tha tshig go/_/bcom ldan 'das de bzhin gshegs pa shAkya thub pa'i
[\[195b.6\]]bstan pa la chu bur ma byung ba'i tshe na de'i slob ma rnams kyang nyes pa chung bar gyur pas bcom ldan 'das kyis de dag la so sor thar pa'i mdo 'di ltar mdor bsdus te tshigs su bcad pa gsum gyis bton par gyur te/_sdig pa thams cad mi bya ste/_/dge ba phun sum tshogs par bya/_/rang gi sems ni
[\[195b.7\]]yongs su gdul/_/'di ni sangs rgyas bstan pa yin/_/lus kyi sdom pa legs pa ste/_/ngag gi sdom pa'ang legs pa yin/_/yid kyi sdom pa legs pa ste/_/thams cad du ni sdom pa legs/_/kun du bsdams pa'i dge slong ni/_/sdug bsngal kun las rab tu grol/_/ngag rnams
[\[196a\]]
[\[196a.1\]]srung zhing yid kyis rab bsdams te/_/lus kyis mi dge ba dag mi byed cing /_/las lam gsum po 'di dag rab bsdams na/_/drang srong gsungs pa'i lam ni thob par 'gyur/_/zhes bya ba'o/_/de la/_sdig pa thams cad mi bya ste/_/zhes bya ba 'dis ni lhag
[\[196a.2\]]pa'i tshul khrims kyi bslab pa bstan to/_/dge ba phun sum tshogs par bya/_/zhes bya ba 'dis ni lhag pa'i shes rab kyi bslab pa bstan te/_nyon mongs pa thams cad spangs pa ni don dam par dge ba'i phyir ro/_/rang gi sems ni yongs su gdul/_/zhes bya ba 'dis ni lhag pa'i
[\[196a.3\]]sems kyi bslab pa bstan to/_/lus kyi sdom pa legs pa ste/_/zhes bya ba la sogs pa sdom pa rnam pa bzhis ni tshul khrims phun sum tshogs pa bstan to/_/sdug bsngal kun las rab tu grol/_/zhes bya ba 'dis ni tshul khrims kyi skyes bu byed pa'i 'bras bu thag mi ring ba bstan to/_/
[\[196a.4\]]de ltar tshul khrims kyis sdug bsngal kun las rab tu grol bar 'gyur zhe na/_de'i phyir/_ngag rnams srung zhing yid kyis rab bsdams te/_/zhes bya ba la sogs pa gsungs te/_gang gi phyir tshul khrims phun sum tshogs pa ngan song gi sgo sbyong zhing 'phags pa'i lam thob pa de sdug
[\[196a.5\]]bsngal thams cad las grol ba de'i phyir 'di ni tshul khrims kyi skyes bu byed pa'i 'bras bu thag ring ba yin no/_/de ltar mdor bsdus pa dang rgyas par bshad pa dag gis sangs rgyas bdun gyi so sor thar pa gdon pa bstan nas/_da ni mjug bsdu ba'i sgo nas nan tan du bya ba bstan pa'i phyir/_
[\[196a.6\]]sangs rgyas rnam gzigs gtsug tor thams cad skyob/_/'khor ba 'jig dang gser thub 'od srungs dang /_/shAkya thub pa gau tam lha yi lha/_/mi 'dul kha lo sgyur ba bla na med/_/'jig rten mgon po skyob pa mchog_/sangs rgyas dpa' bo bdun po dag_/grags ldan na rnams kyi so
[\[196a.7\]]sor thar/_/'di ni rab tu rgyas par bton/_/'di la sangs rgyas rnams kyang gus/_/sangs rgyas nyan thos rnams kyang gus/_/'di la gus dang bcas gyur pas/_/'dus ma byas pa thob par gyis/_/zhes bya ba tshigs su bcad pa gsum yang dag par sdud par byed pas smras so/_/
[\[196b\]]
[\[196b.1\]]de la/_sangs rgyas rnam gzigs gtsug tor thams cad skyob/_/'khor ba 'jig dang gser thub 'od srungs dang /_/shAkya thub pa zhes bya ba rnams ni sangs rgyas bdun gyi mtshan te/_go rims bzhin no/_/gau ta ma lha yi lha/_/mi 'dul kha lo sgyur ba bla na med/_/ces bya ba dag ni
[\[196b.2\]]bcom ldan 'das shAkya thub pa'i gdung dang yon tan gau ta ma zhes bya ba ni gdung ste drang srong gau ta ma'i rgyud yin pa'i phyir ro/_/lha'i lha zhes bya ba ni chos nyid kyis grags pa'i sgo nas ni snyigs ma lnga shas che ba'i dus na sems can la phan pa rdzogs par mdzad pa'i phyir ro/_/'jig rten gyi
[\[196b.3\]]grags pa'i sgo nas ni lha rnams kyis kyang zhabs la btud de phyag byas pa'i phyir ro/_/mi 'dul kha lo sgyur ba bla na med/_/ces bya ba ni 'jam pa dang /_rtsub pa dang /_gnyi ga'i rang bzhin gyi 'dul ba rnam gsum gyis 'dul ba skyes bu dam pa dag phyin ci ma log par 'dul bar mdzad pa'i phyir
[\[196b.4\]]ro/_/'jig rten mgon po zhes bya ba ni khams gsum pa'i mgon po ste/_phan pa dpag tu med pa mdzad pas yongs su skyob par mdzad pa'i phyir ro/_/skyob pa zhes bya ba ni mnga' dbang gis chos thams cad la dbang phyug brnyes pa'i phyir ram/_'dul ba'i skye bo dus mi g.yo bar skyob par
[\[196b.5\]]mdzad pa'i phyir ro/_/mchog ces bya ba ni gtso bo ste bla na med pa'i mkhyen pa dang ldan pa'i phyir ram/_rjes su mthun pa'i phan pa mdzad pa yongs su mkhyen pa'i phyir ro/_/sangs rgyas dpa' bo zhes bya ba ni ye shes la sogs pa dag gis 'gro ba thams cad pas dpa' ba'i sangs rgyas zhes bya ba'i
[\[196b.6\]]tha tshig go/_/grags ldan zhes bya ba ni snyan pa dang ldan pa ste/_'jig rten gsum las shin tu 'das pa'i snyan pa'i tshogs dang ldan pa zhes bya ba'i tha tshig go/_/rgyas par bton zhes bya ba ni dus dang por bya ba dang /_gsol ba byas nas gdon pa lnga po dag bton pa'o/_/'di la sangs rgyas rnams
[\[196b.7\]]dang gang /_/sangs rgyas nyan thos rnams kyang gus/_/zhes bya ba ni sangs rgyas bcom ldan 'das rnams ni chos 'dul ba la gtso bor mdzad do/_/sangs rgyas nyan thos rnams kyang 'dul ba la gus pa'i phyir ro/_/'di la gus dang bcas gyur pas/_/'dus ma byas pa thob par gyis/_/
[\[197a\]]
[\[197a.1\]]zhes bya ba ni so sor thar pa 'di la gus pa dang bcas pas mya ngan las 'das pa 'dus ma byas thob par gyis shig ces bya ba'i tha tshig go/_/ji ltar 'di la gus pa dang bcas pas 'dus ma byas pa thob par bya zhe na/_de'i phyir/_brtsam par bya zhing 'byung bar bya/_/sangs
[\[197a.2\]]rgyas bstan la 'jug par bya/_/'dam bu'i khyim la glang chen bzhin/_/'chi bdag sde ni gzhom par bya/_/gang zhig rab tu bag yod pas/_/chos 'dul 'di la spyod gyur pa/_/skye ba'i 'khor ba rab spangs nas/_/sdug bsngal tha mar byed par 'gyur/_/zhes bya ba gsungs
[\[197a.3\]]te/_brtsam par bya zhing zhes bya ba ni brtsam par gyis shig pa'o/_/'byung bar bya zhes bya ba ni 'khor ba las nges par 'byung ba'i phyir dgon pa la sogs pa dben par song shig ces bya ba'i tha tshig go/_/sangs rgyas bstan la zhes bya ba ni bden pa bzhi bstan pa la'o/_/'jug par
[\[197a.4\]]bya zhes bya ba ni mgo dang gos la me 'bar ba ltar mngon par brtson par gyis shig pa'o/_/'dam bu khyim la glang chen bzhin/_/zhes bya ba ni 'chi bdag sde chen gzhom par bya ba'i dpe yin te/_'dam bu'i khyim glang po ches 'joms pa bzhin du'o/_/'chi bdag zhes bya ba ni 'chi
[\[197a.5\]]ba'o/_/sde zhes bya ba ni sred pa la sogs pa 'khor ro/_/gzhom par bya zhes bya ba ni gzhig par gyis shig ces bya ba'o/_/phan yon bstan pa'i phyir/_gang zhig rab tu bag yod pas/_/chos 'dul 'di la spyod gyur pa/_/skye ba'i 'khor ba rab spangs nas/_/sdug bsngal tha ma byed
[\[197a.6\]]par 'gyur/_/zhes bya ba gsungs te/_rab tu bag yod par zhes bya ba ni rab tu bag med pa spangs pa'o/_/chos zhes bya ba ni 'phags pa'i lam yan lag brgyad pa'o/_/'dul ba zhes bya ba ni yang dag par bsgrub pa'i mtshan nyid do/_/spyod 'gyur ba zhes bya ba ni rjes su bsgrub par
[\[197a.7\]]gyur ba'o/_/'khor ba zhes bya ba ni skye ba'i 'khor ba'i gtso bo yin pas skye ba'i 'khor ba ste 'khor ba'i sdug bsngal gyi rtsa ba ni skye ba yin pa'i phyir ro/_/de ltar 'di don med phyir skye ba yod na rga shi dang /_/nad dang sdug bsngal bsad dang bcing la sogs pa'i dgra dag yod/_/gal te
[\[197b\]]
[\[197b.1\]]'jigs mang skye ba med na don med de mi 'byung /_/shing skyes med na nags me rlung gis bsgyel bar mi 'gyur bzhin/_/zhes gsungs pa'i phyir ro/_/yang na skye ba'i 'khor ba zhes bya ba ni skye ba dag tu 'gyur ba'i phyir ro/_/rab spangs nas zhes bya ba ni nan tan du spangs nas so/_/sdug bsngal zhes
[\[197b.2\]]bya ba ni skye ba la sogs pa'o/_/tha mar byed par 'gyur zhes bya ba ni rgyun chad par 'gyur ba'o/_/da ni so sor thar pa'i mdo gdon pa'i mjug bsdu ba'i yang dag par sdud par byed pas/_phan tshun tshul khrims bsrung ba dang /_/bstan pa 'phel bar bya ba'i phyir/_/so sor thar pa 'di bton pas/_/
[\[197b.3\]]dge 'dun gyis ni gso sbyong byas/_/zhes bya ba smras te/_de la phan tshun tshul khrims bsrung ba zhes bya ba ni gcig la gcig 'doms shing rjes su bstan pa dang /_gcig la gcig ltung ba las bslang ba'o/_/bstan pa 'phel bar bya ba'i phyir/_/zhes bya ba ni phan tshun tshul khrims bsrung ba nyid
[\[197b.4\]]do/_/de lta bus bcom ldan 'das de bzhin gshegs pa de'i 'khor 'di 'phel bar 'gyur ba'i rim gyis ston pa'i bstan pa 'phel zhing yun ring du gnas pa'i phyir ro/_/so sor thar pa 'di bton pas/_/zhes bya ba ni sems drang por bsgrub pa dang /_'gal ba bzlog pa la sogs pa'i rnam
[\[197b.5\]]pa gzhan gyis kyang gso sbyong bya ba yod mod kyi skabs 'dir ni so sor thar pa'i mdo gdon pa rnam pa lnga po gleng gzhi gdon pa dang /_pham par 'gyur ba gdon pa dang /_dge 'dun lhag ma gdon pa dang /_ma nges pa gdon pa dang /_ril gyis gdon pa dag gis gso sbyong bya dgos pas so sor thar pa
[\[197b.6\]]'di bton pas zhes bya ba gsungs so/_/dge 'dun gyis ni gso sbyong byas/_/zhes bya ba ni zhi gnas kyi gso sbyong dang /_mthun pa'i gso sbyong las 'dir ni mthun pa'i gso sbyong sbyar ro/_/mthun pa'i gso sbyong rnam pa lnga po bcu bzhi pa dang /_bco lnga pa dang /_bkra shis kyi gso sbyong dang /_gnod pa byung ba'i gso
[\[197b.7\]]sbyong dang /_bsdum pa'i gso sbyong dag las 'dir ci rigs par sbyar te/_gtso cher ni bcu bzhi pa'am bco lnga pa dang sbyar ro/_/de'i 'og tu mjug bsdu ba'i sgo nas nan tan bya ba bstan pa'i phyir/_gang gi phyir ni mdo bton dang /_/gang phyir gso sbyong byas gyur pa/_/tshul khrims de ni bsrung bya
[\[198a\]]
[\[198a.1\]]ste/_/g.yag rnga'i rtse mo ji bzhin no/_/zhes bya ba gsungs te/_de la/_gang gi phyir ni mdo bton dang /_gang phyir gso sbyong byas gyur pa/_/zhes bya ba ni/_phan tshun tshul khrims bsrung ba dang /_/bstan pa 'phel bar bya ba'i phyir/_/zhes gong du smos pa de'i phyir ro/_/
[\[198a.2\]]tshul khrims de ni bsrung bya ste/_/zhes bya ba ni so sor thar pa'i sdom pa ni bsdus pa'i tshul khrims rnam pa drug po rnam par dbye ba dang /_bsdu ba dang /_phun sum tshogs pa dang /_rnam grangs dang /_rnam par dag pa dang /_phan yon de dag sbyor ba dang /_dngos gzhi dang mjug dag gi sgo nas
[\[198a.3\]]bag yod par bsrung bar gyis shig ces bya ba'i tha tshig go/_/g.yag rnga'i rtse mo ji bzhin no/_/zhes bya ba ni bag yod par bsrung bar bya ba'i dpe ste/_ji ltar bsil rung gangs khrod na gnas pa'i g.yag rnga la bag yod pas bsrung ba rnga ma'i rtse mo lta bur gzar te/_'gro ba de bzhin du tshul
[\[198a.4\]]khrims 'di yang bag yod pas bsrung bar gyis shig ces bya ba'i tha tshig go/_/da ni yang dag par sdud par byed pas 'dul ba'i sde snod yang dag par bsdu ba mthar phyin nas dge ba'i rtsa ba bsngo ba'i phyir/_so sor thar pa ston pa yi/_/bsod nams grub pa gang yod pa/_/des ni 'jig rten ma lus
[\[198a.5\]]pa/_/thub dbang go 'phang thob par shog_/ces bya ba gsungs te/_thub pa ni nyan thos dang rang sangs rgyas so/_/de'i dbang po ni de bzhin gshegs pa ste/_so sor thar pa 'di ston pa'i bsod nams grub pa gang yod pa des/_'jig rten ma lus pa thams cad thub pa'i dbang po sangs
[\[198a.6\]]rgyas bcom ldan 'das kyi go 'phang thob par shog ces bya ba'i tha tshig go/_/de ltar yang dag par sdud par byed pas so sor thar pa'i mdo yang dag par bsdu ba 'di yang rgyud chags gsum pa'i tshul du brtsams pa yin te/_dang por/_snyan pa'i ba dan 'jig rten gsum du grags/_/dam
[\[198a.7\]]pa'i chos sgra seng ge'i sgra bsgrags pa/_/thams cad mkhyen pa dkon mchog mdzod brnyes pa/_/zhabs la tshangs dbang gtsug gi nor bus gtugs/_/sdug bsngal rgya mtsho gting mtha' med brgal ba/_/'gro ba'i gtso la spyi bos phyag 'tshal te/_/zhes smos pas de ni phyag 'tshal ba'i rgyud bstan
[\[198b\]]
[\[198b.1\]]to/_/de'i 'og tu/_thams cad mkhyen pa'i bslab gzhi dkon mchog snod/_/'phags pa'i tshogs kyi dbus su dbye bar bya/_/zhes bya ba nas/_tshul khrims 'di ni bsrung bya ste/_/g.yag rnga'i rtse mo ji bzhin no/_/zhes gsungs pa'i bar gyis ni mdo gdon pa'i rgyud bstan to/_/mjug
[\[198b.2\]]tu/_so sor thar pa ston pa yi/_/bsod nams grub pa gang yod pa/_/des ni 'jig rten ma lus pa/_/thub dbang go 'phang thob par shog_/ces gsungs pas ni bsngo ba'i rgyud bstan to/_/bsdu ba'i mtshan nyid bshad zin to/_/so sor thar pa'i tshig gi brjed byang rdzogs so//_//_
[\[198b.3\]]dbang phyug dam pa'i mnga' bdag dpal lha btsan po'i bka' lung gis 'phags pa gzhi thams cad yod par smra ba'i 'dul ba 'dzin pa kha che bye brag tu smra ba'i slob dpon dzi na mi tra dang /_zhu chen gyi lo tsA ba ban+de klu'i rgyal mtshan gyis zhus te gtan la bab pa'o//_//
[\[198b.4\]{D4110}]@/_/so sor thar ba'i 'grel pa tshig gi dga' ba bskyed pa bzhugs/_@##/_/chags la sogs pa gzhan du phul ba brjod pa yod pa'i phyir ro/_/yang 'ga' zhig ni mdun du bslab pa phul na phul ba ma yin par brjod par bya ba'i phyir lkugs pa'i tshig lhag par 'don par byed pa de
[\[198b.5\]]yang mi rigs pa nyid de/_rig par byed pa med kyang rtogs pa yod na phul ba'i phyir te/_'chi bar nyes pa la sogs pa bzhin du lce rnyed na rig par byed pa'i phyir ro/_/bslab pa phul zhes pa ni dngos su bslab pa gtong ngo zhes gzhan la brjod pa'o/_/bslab pa nyams par byas pa ni tshangs par
[\[198b.6\]]spyod pa ni spyad dka' 'o rab tu dben par gnas pa ni dka'o zhes pa la sogs pas bdag gis bslab pa bskyang bar mi nus so zhes brjod pa'o/_/de'i phyir yang bslab pa nyams pa mthol ba med par byed na de'i rgyu rjes su ma brjod pa'i phyir yongs su rdzogs par phul ba ma yin no/_/gang yang nyams pa
[\[198b.7\]]med par phul brjod par byed na de yang 'bras bu ma brjod pa'i phyir yongs su rdzogs pa ma yin no/_/de'i phyir gang gnyi ga med pa de yongs su rdzogs pa yin pas gnyi ga nye bar gzung bar bya ste/_ngag gi tha snyad rab tu bstan pa'i don du yin par shes par bya'o/_/bslab pa phul la nyams
[\[199a\]]
[\[199a.1\]]par ma byas pa/_/zhes pa la sogs pa bslab pa 'bul ba la mu bzhi yod pas bslab pa 'bul ba las nyams par ma byas pa'i don gzhan nyid du blta bar bya ste/_de don gzhan nyid yin na yang 'di 'grub par 'gyur te gang 'ga' zhig bslab pa nyams par byas kyi dbul bar
[\[199a.2\]]ma byas pa das gal te bag med pas pham par gyur pa'i chos bzhi'i nang nas gang yang rung ba zhig spyad na phul bar byas pa bzhin du de las rab tu byung ba dang bsnyen par rdzogs pa'i dge slong gi dngos por grub pa yin no zhes 'chad do/_/dbul ba la yang stong pa brjod par 'dir dgos pa yin
[\[199a.3\]]gyi tshig gi khyad par gyis ni ma yin pa'i phyir ro/_/tshig las ni dngos su gzhan rtogs par byed pa yin la rnam par gcod pa med na sdom pa thams cad dbul bar 'gyur te/_rnam par bcad na ni de kho na phul ba yin gyi gzhan ni ma yin no zhes shes par bya'o/_/'dir sngags kyis ni dgos
[\[199a.4\]]pa med de gtong ba tsam gtso bo yin pa'i phyir ro zhe na/_gzhan la nye bar brten nas gtong ba'i cho ga byed dam 'on te gzhan la nye bar ma brten par cho ga byed ces bya ba 'dir rtogs la dbul bar mi byed pa na phul ba ma yin te/_ci ltar de la ltos pa dang bcas pa'i phyir de lta bu 'ga' zhig ni
[\[199a.5\]]yod pa yin no/_/rnam pa de lta bu gyur pa yod dam med kyang rung ste kho bo la ni 'di dgos pa nyid do zhe na/_de lta bu'i gtong ba'i cho ga ni yod pa ma yin no/_/gtong ba'i cho ga de lta bu yod dam med kyang rung ste kho bo la ni re zhig 'dis dgos pa med do zhes bya ba rnam par ma brtags par 'bul ba yin
[\[199a.6\]]no zhes bya ba ni 'dul ba 'dzin pa rnams zer ro/_/mi tshangs par spyod pa zhes pa la tshangs pa ni mya ngan las 'das pa yin la de dang 'gal ba ni 'khrig pa yin pas dgag pa'i don 'thad do/_/gal te yang /_med pa dang ni 'gal ba dang /_/ngan dang rtsa ba'i don dang ni/_/gzhan dang 'dra
[\[199a.7\]]ba'i gnas rnams la/_/dag pa rnam pa drug tu brjod/_/ces bshad pa de lta na yang 'dir 'gal ba la blta bar bya chos dang don ma yin pa dang 'bras bu ma yin zhes bya ba la sogs pa bzhin no/_/'on te de ltar na rang bzhin dang bcas pa'i kha na ma tho ba thams cad mi tshangs par spyod par 'gyur
[\[199b\]]
[\[199b.1\]]ro zhe na/_de bsal ba'i phyir 'khrig pa zhes smos so/_/dge slong gis phyogs gcig nyams kyang dge slong dngos po dang ma bral ba'i phyir te/_de nyid kyi phyir sdom pa'i phyogs gcig zhig pas mtha' dag gtong ba ni rigs pa ma yin no/_/gzhan du yang /_ji ltar phyogs gcig blangs
[\[199b.2\]]gyur pas/_/mtha' dag blangs par mi 'dod ltar/_/de bzhin phyogs gcig 'khrugs gyur pas/_/mtha' dag gtong bar ji ltar 'gyur/_/yang /_kha che rnams ni byung ba la/_/bu lon nor bzhin gnyis su 'dod/_/ces bshad do/_/yang de bzhin du gsol ba dang bzhi'i las kyis bsnyen
[\[199b.3\]]par rdzogs pa'i dge slong de nyid la pham par 'gyur ba yin gyi gzhan ming gi dge slong la sogs pa la ni ma yin no zhes bstan du zin kyang smos pa ni nges pa'i don du dgos pa nyid do/_/dge slong ma yin dge sbyong ma yin shAkya'i sras po ma yin zhes bya ba de la dman par dgag pa yin par khong du chud par bya ste/_
[\[199b.4\]]dper na bu ngan pa la bu med ces bya ba lta bu'o/_/de nyid kyi phyir/_dge slong min sogs gsum dag la/_/dman par dgag nyid bstan pa yin/_/kha na ma tho med dge slong /_/phyir de nyams pa nyams pa nyid/_/kha na ma tho med pa dang /_/mi ldan phyir dang gso med phyir/_/ma chags 'di la
[\[199b.5\]]skal med phyir/_/yon tan thob pa med phyir bstan/_/shing tshig pa dang mtsho skams dang /_/rna med sa bon rul ba dang /_/mgal me'i 'khor lo nyid dang ni/_/sems can shi bar gyur pa bzhin/_/cha lugs tsam zhig lus pa'i phyir/_/dge slong nyid ces gzhan dag zer/_/srog
[\[199b.6\]]gcod pa'i gleng gzhi 'di la kha cig ni ri dwags pa'i bu dge sbyong sbed dper rjod par byed do/_/de ni mi bden te de ni ri dwags bzlog pa la gtang bar byas pa'i phyir dang /_rab tu byung ba'i drung na sbas nas skyed pa'i phyir dang /_dge slong gi cha lugs can gyi rab tu byung ba yin pa'i phyir dang /_chos
[\[199b.7\]]'di ba'i dge slong yin pa'i phyir de la brten nas bslab pa'i gzhi bcas pa med do/_/'on kyang dge slong rab tu mang po de rnams kyis phan tshun srog gcod par byed pa yin no/_/dge slong rab tu mang po 'di dag kha na ma tho ba dang bcas pa dang dge slong chos 'di pa dag go zhes thams cad du dge slong
[\[200a\]]
[\[200a.1\]]rab tu mang po brjod pa'i phyir ro/_/'dir yang srog gcod pa'i sems kyis mi'i 'gro ba pa dang /_der 'du shes pa la pham par 'gyur ba'i ltung ba 'di rnam par gzhag par bya ste/_des na yan lag gzhan gang yang rung ba ma tshang na sbom po'o/_/de ltar srog
[\[200a.2\]]gcod pa'i sems kyis mi'i 'gro ba pa'i zhes bya ba de tsam zhig brjod na mi dud 'gro la sogs pa'i rnam par gnas pa la mi ma yin pa'i 'du shes kyis gsad na dge slong la pham par 'gyur bar thal bar 'gyur ram snyam na/_de yang rigs pa ma yin te/_mi bsad pa'i mngon par 'dod pa
[\[200a.3\]]med pa'i phyir ro/_/'di ltar lha sbyin gsad par bya'o snyam du 'du shes pa las ma bsad na mtshams med par 'byung bar mi 'gyur te/_de ltar yang sbyor ba la 'du shes yan lag yin no/_/bsam pa ni de nyid do zhes bya ba 'dis gnod par 'gyur te/_khyad par gyi rgyu med pa'i phyir ro/_/de
[\[200a.4\]]ltar yang zhus pa las btsun pa dge slong gis mi la mir 'du shes nas bkum na cir 'gyur lags/_mthar 'gyur ro/_/mi la mi ma yin par 'du shes te bkum na cir 'gyur lags sbom por 'gyur ro zhes pa la sogs pa mu bzhir gsungs so/_/mdo mdzad pas kyang ched du ma bsams
[\[200a.5\]]par grub pa ni byed pa po ma yin no zhes bya ba dang /_de bzhin du srog gcod pa ni bsams bzhin du ma nor ba ni gzhan gsad pa'o zhes bshad do//_//brdzun du smra ba'i yan lag ni 'du shes bsgyur ba dang /_mi'i chos bla ma nyid dang /_rang bzhin gyi don nyid dang /_rang gi ngag gi bdag nyid dang
[\[200a.6\]]'brel pa dang /_nyan pa po'i mi'i 'gro ba po nyid dang /_rang bzhin du gnas pa nyid dang /_des kyang go ba nyid dang /_mngon par 'dod pa ma yin pa nyid do/_/gzhan dag ni mngon par 'dod pa nyid ces bya ba 'dod do/_/de ltar pham pa rgyas par bshad nas nyan pa po yid ches pa bskyed pa'i don
[\[200a.7\]]du mjug bsdu ba ni bton zin to zhes pa'o/_/da ni 'di bshad par bya ste/_mdo sde dang /_'dul ba/_/mngon pa rnams kyi go rims ni srog gcod pa la sogs pa'i rim pas yin te srog bcad pa las slar ldog par bgyid do zhes pa la sogs pas bslab pa'i gzhi bcas pa yin na 'dir
[\[200b\]]
[\[200b.1\]]rim pa de spangs nas mi tshangs par spyod pa dang por bstan pa'i rgyu mtshan ci yin bstan pa la/_/gzhan dag ni gtso bo ji lta ba bzhin du brjod pa'i phyir ro/_/'khor ba'i rtsa ba ni 'dod pa dang de'i gzhi yin pa des na dang por mi tshangs par spyod pa'i bslab pa'i gzhi bcas so/_/de'i yongs su longs
[\[200b.2\]]spyod pa'i don du ma byin par len par 'gyur bas des na ma byin par len pa rnam par gzhag go/_/brkus pa na mi mthun pa rnams gsad par 'gyur bas de nas gsod pa gzhag go/_/khyed ni gsod par byed pa'o/_/zhes brjod pa na ngas de ltar ma byas so zhes brdzun smra ba 'byung bas tha mar bshad do
[\[200b.3\]]zhes 'chad do/_/kha cig ni gsod pa'i nyon mongs grang ba'i dmyal bar skye ba la thog mar 'gro ba de'i phyir 'di dag go rims bzlog nas bstan to zhes 'chad do/_/'ga' zhig ni snga ma la brten nas phyi ma 'byung bso ga rims yin no zhes 'chad do/_/mi tshangs par spyod pa'i don du ma byin par len
[\[200b.4\]]par byed/_brkus pas de'i bdag pos gcod pa dang brdzun smra ba'i phyir rim pa ni 'di yin no/_/kho bo ni byung bas rab tu phye ba ste/_'dul ba ni byung ba'i rjes su 'brang ste bslab pa'i gzhi bcas pas 'dir mngon par mi bya'o/_/pham par gyur pa gdon pa ste gnyis pa rdzogs so//_//rmi
[\[200b.5\]]lam gyi rang bzhin du grub pa ni kho bos 'dul ba'i 'grel ba'i dka' 'grel tshig ma bshad pa'i 'grel par cung zhig bshad pas de las rtogs par bya'o/_/'dir kha cig pham par 'gyur ba thams cad la yang dge slong gang zhes bshad do/_/dge 'dun lhag ma la sogs pa 'ga' zhig tu
[\[200b.6\]]gsungs la 'ga' zhig tu ma gsungs pa dang /_bslab par bya ba rnams la ma gsungs pa'i rgyu 'di ci zhig yin zhes rtsod par byed de/_'di la rnam par rtog pa du mas 'chad par byed do/_/gzhan dag ni dge slong gi dbang du byas pa'i phyir te/_des na de nyid la lung 'di rnam par gzhag pa'i phyir
[\[200b.7\]]ro/_/des na don gyis rtogs pa'i phyir dge slong gi tshig ma brjod do zhes 'chad do/_/gzhan dag ni gnyi ga'i sgo nas bstan pa'i don du'o zhes 'chad do/_/ji ltar 'dir pham par 'gyur ba la sogs pa la gsungs pa de bzhin du 'dir yang brjod par bya'o/_/ji ltar ma gsungs pa de bzhin
[\[201a\]]
[\[201a.1\]]du gzhan bslab par bya ba la sogs pa rnams la yang brjod par mi bya ste/_bcom ldan 'das kyi bstan pa ni sna tshogs pa nyid yin pa'i phyir ro zhes 'chad do/_/gzhan ni sdom pa de'i gzhung ni 'phags pa'i lam gyi gzugs brnyan gyi don du yin no zhes 'chad do/_/de ltar
[\[201a.2\]]yang 'phags pa'i lam kha cig ni lta ba'i rang bzhin can de/_bzod pa brgyad po de yang /_dri med shes rnams bzod pa min/_/zhes bshad pa'i phyir ro/_/kha cig ni ye shes kyi rang bzhin yin te 'di lta ste/_zad dang mi skye'i blo lta min/_/zhes bshad pa'i phyir ro/_/kha cig ni gnyi ga'i rang
[\[201a.3\]]bzhin yin te/_de las gzhan 'phags blo gnyis gang /_/zhes bshad pa'i phyir ro/_/de bzhin du 'dir yang 'ga' zhig pham par 'gyur ba thams cad la yang dge slong gang zhes bya ba gsungs pa yin la/_'ga' zhig du ma gsungs pa ni dper na bslab par bya ba rnams lta bu'o/_/'ga'
[\[201a.4\]]zhig tu gsungs pa dang /_ma gsungs pa ni ji ltar dge 'dun lhag ma rnams la'o/_/de'i phyir 'dir 'phags pa'i lam gyi gzugs brnyan du sdom pa gnas pa yin la de med par ma gyur na 'phags pa'i lam gnas par blta bar bya'o zhe'o/_/'di dang smyan gyi bar 'og ma bzhi ste lnga ni mi
[\[201a.5\]]tshangs par spyod pa'i cha yin no/_/yan lag ni sad pa'i gnas skabs dang /_rang gi khu ba dang /_dang po'i gnas nas 'phos pa dang /_mngon par bsams pa nyid dang /_bsal ba dang /_gzhan gyi rgyud du gtogs pas kyang byas pa dang /_gos la sogs pas bar du chod pa dang
[\[201a.6\]]bral ba dang /_sems can du bgrang ba dang /_de'i rnam par gnas pa'i lag pa la sogs pas byung ba'o/_/bud med kyi yul zhes bya ba ni/_bud med kyi skye bo ste/_de la gcod par byed za bar byed pas na bud med do/_/skyes pa'i sems yongs su bcas nas za ba zhes bya ba'i
[\[201a.7\]]bar du'o/_/gzhan ni ltung ba skyed pa'i phyir dang /_longs spyod par bya ba nyid kyi phyir bud med do zhes 'chad do/_/gzhan dag ni lam gyi sgra 'di rnam par rtag pa'i don 'di blo la gzhag nas len bu nas bzung ba la yang dngos gzhir 'chad de/_de dag ni zhus pa las spu dang sen mo dang so la
[\[201b\]]
[\[201b.1\]]sogs pa la reg na sbom por bshad pa dang 'gal bar nges par bya'o/_/zhus pa las btsun pa spus reg na ltung ba cir 'gyur sbom po'o/_/btsun pa spu la reg na ltung ba cir 'gyur sbom po'o zhes gsungs so/_/mdo mdzad pas kyang sen mo la sogs pa ni gzhan dang ldan pa nyid do zhes gsungs
[\[201b.2\]]so/_/lus la reg pa bzhin du 'di la reg pas ro nye bar gnas pa yin no/_/zhe na de ni spu la reg pa 'di la yang don mtshungs pa yin te/_lag ngar dang rje ngar la sogs pa'i lus la reg pa las bde ba dang /_'dod ldan ma rnams kyi mchan khung dang sgyed [(]pa'i [,]pu'i [)]spu la reg pa la 'dod ldan pa rnams la lhag pa'i
[\[201b.3\]]ro nye bar gnas pa yin la/_de la yang dngos gzhi ni 'dod pa ma yin te/_lus nyid ma yin pa'i phyir ro/_/ro nye bar gnas pa ni 'dir yan lag ma yin te/_'dod chags che ba rnams kyi tshul bzhin ma yin pa yid la byed pa'i dbang gis bya ba med par ro chen por nyams su myong ba na dngos gzhir
[\[201b.4\]]thal bar ma gyur pa'i phyir ro/_/'o na 'dir len bu nas bzung na zhes gsungs so zhe na/_byung ba'i dbang gis 'dir bshad pa yin gyi 'di yan lag ni ma yin te/_rang gis bslangs pa'i dog pa 'thag tu bcug pa bzhin no/_/'on te rnam par 'byed pa las len bu nas bzung ngam zhes bya ba
[\[201b.5\]]la len bu ni skra dang 'brel pa'i gos so zhes gsungs so zhe na/_'di gsungs mod kyi 'on kyang len bu nas bzung ba dge 'dun lhag ma ni ma yin no/_/'o na rnam 'byed du ji ltar smos she na/_byung ba'i dbang du gyur pa mdo'i tshig de nyid kyi rnam par dbye bar bstan pa'i don du gsungs kyi yan lag
[\[201b.6\]]ma yin te/_ltung bar bstan pa med pa'i phyir ro/_/de bzhin du 'di ltar rnam par 'byed pa las 'di ltar dge slong gis bud med mtshan nyid dang ldan pa'i spyi bo la nom par byed na gos kyis bar du ma chod pa la nom na lhag mar 'gyur ro/_/bar du chod pa dang bcas pa la nom na sbom por 'gyur ro/_/
[\[201b.7\]]de bzhin du dpral ba la sogs pa la yang de bzhin no zhes bstan pa 'dis ni dbang po dang bcas pa'i lus thams cad la ltung ba 'byung bar bstan par byas nas ltung ba bstan gyi dbang po med pa len bu la sogs pa lus ma yin pa rnams ni ma yin no/_/de ltar yang tha na rkang pa'i mthe bong la reg
[\[202a\]]
[\[202a.1\]]par byed na zhes bya ba 'dir thams cad nye bar bsdus nas mthar phyin par bstan pa ni bde bar gshegs pas lus nyid bstan pa rnam par bcad pa'i don du'o/_/rtog pa sngon du gtong ba 'ga' zhig dbang po med pa rnams la dngos gzhir 'gyur bar dogs par mi bya
[\[202a.2\]]ste/_/gzhan du na bcom ldan 'das kyis skra dang sen mo mtha' yin pa'i phyir tha na skra dang sen mo zhes de ltar mthar thug par ston par 'gyur ro/_/de'i phyir len bu de la gos kyis bar du ma chod pa sen mo dang so dang spu la reg pa bzhin du sbom por blta bar bya ste/_sbyor ba yin pa'i phyir
[\[202a.3\]]dang /_yan lag gzhan thams cad yod la lus nyid med pa'i phyir ro zhes bya ba ni 'dul ba 'dzin pa rnams kyi'o/_/des na 'di ni dbang po dang bcas pa'i lus kyi bye brag rnam par gzhag nas dbang po med pa'i lus la lus zhes ga la ston par 'gyur te/_shin tu tha dad pa'i phyir ro/_/
[\[202a.4\]]gang du len bu la reg pa la yang dbang po med pa'i phyir dngos gzhir mi 'dod na de dang 'brel pa'i gos la dngos gzhir ga la 'gyur te/_dbang po med pa'i phyir thag ring du spangs pas skabs mi rnyed pa'i phyir ro/_/des na nom pa la sogs pa 'dir nyon mongs pa can gyi bde ba mngon par bsams
[\[202a.5\]]nas ngas bud med kyis byas pa'i reg pa bdag gir byed na ji lta ji ltar lus kyi yan lag gang dang gang la reg pa na dge 'dun lhag ma'o/_/bud med gson pa'am shi ba zhes bya ba 'dir yan lag ma yin te/_des na khyad par yongs su bzung ba 'di dag so so la yang dge 'dun lhag mar
[\[202a.6\]]'gyur ba yin no zhes shes par bya'o/_/de ltar yang zhus pa las btsun pa re zhig bud med shi ba'i lus dang lhan cig reg par bgyid na ltung ba cir 'gyur/_dge 'dun lhag ma'o zhes gsungs so/_/de bzhin du 'grel pa byed pas kyang shi ba nyid ni 'dir na smad par bya ba ma yin no
[\[202a.7\]]zhes bshad do/_/yan lag ni mi'i 'gro ba bar skyes pa nyid dang /_rang bzhin du gnas pa nyid dang /_mi tshangs par spyod pa bsten pa'i mthu dang ldan pa dang /_lus ma nyams pa nyid dang /_gos la sogs pas bar ma chod pa nyid dang /_bud med dang dral cing gyur pa'i sems dang /_
[\[202b\]]
[\[202b.1\]]lus la reg pa dang /_reg pa bdag gir byas pa dang /_lus ma nyams pa nyid do/_/dge slong mas skyes pa la 'khrig pa smras na sbom por 'gyur te/_'og ma dag la yang ngo /_/yan lag ni mi'i 'gro ba pa nyid dang /_legs nyes kyi don go ba dang /_bde ba nyams su myong bar 'dun pa dag
[\[202b.2\]]'dod chags dang mtshungs par ldan pa'i sems dang /_rang gi ngag gis brjod pa dang /_gzhan la brjod pa dang /_bdag gi don rnams so//_//dge slong mas skyes pa la bsnyen bkur bsngags na nyes byas te/_'os ma yin pa'i phyogs la brten pa'i phyir ro/_/yan lag ni mi'i 'gro ba pa
[\[202b.3\]]nyid dang /_rang bzhin du gnas pa dang /_legs smras kyi don go bar nus pa dang /_dral zhing gyur pa'i sems dang /_rang gi ngag gis brjod pa dang /_bdag gi lus la bsnyen bkur bya ba'i don dang /_bdag nyid la bsnyen bkur bsngags pa brjod pa dang /_bdag nyid kyis rtogs pa'o//_//_
[\[202b.4\]]smyan byed pa la 'dir bud med ni yan lag ma yin te/_skyes pa'i yul la yang 'di rnam par gzhag pa yin no/_/de ltar 'grel pa byed pas kyang khyad par yongs su bzung ba med pa'i phyir thams cad du bsten par bya ba'i rma'i sgo gnyis sam gsum dang ldan pa'i mi'i 'gro ba pa dang /_sten
[\[202b.5\]]par byed pa yan lag thams cad dang ldan pa'i mi'i 'gro ba pa'o zhes brjod do/_/de nyid kyi phyir ma ning pho mo yang 'di nyid kyi rjes su 'brangs nas spangs par blta bar bya'o//_//'dir yan lag ni gzhan dag dang /_rang bzhin du gnas pa dang /_mi'i 'gro ba pa dag dang /_sbyor ba dang sbyar
[\[202b.6\]]byed rma'i sgo gnyis sam gsum dang ldan pa dag dang /_mi mthun pa dag mthun par bya ba'i don du dang /_sprad pa'i don du tshig dang /_phrin yig la sogs pas phrin lan gsum mnos shing bskyal ba dang phrad pa'o//_//khang pa la bdag po dang bcas pa dang bdag po med pa'i bye brag gis
[\[202b.7\]]khang pa ni rnam pa gnyis su 'gyur ba des na 'dir ji lta bu zhig brjod par bya snyam pa la/_bdag po zhes bya ba la sogs pa gsungs te/_bdag po med pa ni gang la bdag po skyes pa dang bud med dang ma ning med pa ste/_bdag nyid kyis bslangs pa zhes gsungs pa'i phyir ro/_/gzhan dag ni
[\[203a\]]
[\[203a.1\]]bdag po med pa ni bdag po med pa can yin la bdag nyid ni bdag po nyid yin pas bdag po dang bcas pa yin no zhes 'chad do/_/des na bdag gi phyir zhes gsungs te/_bdag gi ched du zhugs pa yin gyi gnyis dang gsum dang bzhi la sogs pa'i ched du ni ma yin no/_/
[\[203a.2\]]gnyis kyi thun mong pa la ni sbom por brjod pa'i phyir te/_gnyis kyis thun mong du byed na ltung ba sbom por 'gyur ro zhes bya ba la sogs pa gsungs pa'i phyir ro/_/mang po'i don du bstan pa ni rigs pa ma yin te/_dge 'dun gyi don du yin na gtsug lag khang dge 'dun lhag mar 'gyur ba'i
[\[203a.3\]]phyir te/_dge slong gi bdag po yod pa dge 'dun gyi phyir gtsug lag khang chen po zhig brtsig tu bcug na zhes bya ba la sogs pa gsungs pa'i phyir ro/_/bde bar gshegs pa'i mtho zhes pa la bde bar gshegs pa ni yang dag par rdzogs pa'i sangs rgyas kyi lam gyi rjes su zhugs pa nyid kyi phyir
[\[203a.4\]]ro/_/yang na gshegs pa dang byon pa dang /_gzigs pa dang /_rnam par gzigs pa la sogs pa dang /_bskyed pa dang ldan pa'i phyir ro/_/yang na de kho na nyid dang gnyis gnas pa'i khyad par lus pa med par mkhyen pa'i phyir ro/_/yang na mdzes pa dang phyir mi ldog pa dang /_ma lus
[\[203a.5\]]pa gshegs pas so zhes gzhan dag 'chad do/_/lhag ma 'di ni mi gsod pa'i phyogs su gtogs pa yin te/_'og ma dag la yang ngo /_/kha cig ni gnyis po 'di dag ma byin par len pa'i 'khor du gyur par brjod do/_/de'i 'di ni bstan bcos las 'das pa yin te/_ma byin par len
[\[203a.6\]]pa'i 'khor ni ma bstabs par stan la 'dug pa dang /_byin phrogs dang bsngos bsgyur dang /_sbed pa dang /_rkun ma dang 'grogs pa nyid yin pa'i phyir 'di gnyis ma yin no 'di gnyis dge slong ma la ma bzhag ste/_bud med phal cher ni khang pa byed pa la 'jug pa ma yin te/_bud med rnams ni
[\[203a.7\]]ji ltar yang de'i blo rang dbang du 'jug pa ma yin pa'i phyir ro/_/skyes pa ni khang pa byed pa la rang dbang can du 'dod pas 'jug pa'i phyir ro/_/'jug ces bya ba mthong ba de ni srid tshad pa yin pas bsam par mi bya'o/_/des na gzhi mi rung ba'i phyogs la brten pa'i phyir 'di la nyes byas su rnam par
[\[203b\]]
[\[203b.1\]]gzhag go/_/'di'i yan lag ni/_sa gzhi dang yo byad gzhan la btsal ba nyid dang /_rjes su gnang ba nyid dang /_gzhi ma dag pa nyid dang /_ma bstan pa nyid dang /_gnas yongs su rdzogs pa dang /_gcig gi don nyid dang /_tshad las 'das pa'o/_/gtsug lag khang chen po byed du 'jug
[\[203b.2\]]na/_nyes pa la 'dir rin thang las yin gyi tshad las ni ma yin te/_gang gi phyin rin thang dang tshad kyis chen po ni rnam pa gnyis te/_'dir ni rin thang las mngon par 'dod pa yin gyi tshad las ni ma yin no/_/gang gi phyir dge 'dun gyi gtsug lag khang ni bdag po du ma can yin pa'i phyir tshad lhag pa nyid yin
[\[203b.3\]]gyi 'das pa ni ma yin no zhes bya ba'i don gyi dbang du byas nas tshad las 'das pa nyid ni gtsug lag khang ma dag pa'i yan lag du ma bstan to/_/bdag po yod pa ni byung ba yin gyi yan lag ma yin no zhes 'grel pa byed pas bshad do/_/khyim gyi dngos po la zhen pa bkag pa bag yongs su byas nas dge
[\[203b.4\]]'dun gyi phyir nyos pa dang /_dge 'dun gyis kyang rjes su gnang ba'o/_/dge 'dun gyi phyir zhes pa ni dge 'dun gyi dgos pa'o/_/dge 'dun smos pa ni khyim pa bzhi la sogs pa yang dge 'dun du mi bzhed par rig par bya ste/_khyim pa'i don la sems pa ni sdig pa can yin pa'i phyir ro/_/'phags
[\[203b.5\]]pa'i dge 'dun rjes su bzung ba'i bsam pa ni shin tu dge ba nyid yin yang kha na ma tho bar rnam par gzhag pa'i phyir ro/_/gang du dge 'dun gyi phyir zhes bya bas de bzhin gshegs pa'i nyan thos kyi dge 'dun gsungs pa ni gleng gzhi'i dbang du byas nas de ni nye bar mtshon par byed par rig par bya'o zhes 'grel
[\[203b.6\]]pa byed pas bshad do/_/de'i 'di ni drang srong gis ma gsungs pa'i phyir dang /_gtso bo ma yin pa'i phyir dang /_rang gi don nyid med pa'i phyir mi 'dod pa yin te/_gang gi phyir rnam 'byed las gtso bor dge 'dun gyi ched du zhes bya ba ni nyan thos kyi dge 'dun la bshad pa'i phyir zhar la byung ba rang 'dod
[\[203b.7\]]kyi bshad pas ci zhig bya ba zhes 'dul ba 'dzin pa dag zer ro/_/gzhi med pa 'di ni smra ba'i phyogs su gyur pa'i kha na ma tho ba yin no/_/bag tsam la gzhan gyi cha ma yin pa dang mthun pa zhes bya ba la gzhan ni mya ngan las 'das par brjod par bya ste/_'khor ba ni phyin ci log yin pa'i phyir ro/_/
[\[204a\]]
[\[204a.1\]]de'i cha ma yin pa ni mi mthun pa'i phyogs te nyon mongs pa'i chos so/_/de dang mthun pa ni gzhan gyi cha ma yin pa dang mthun pa ste/_pham par gyur pa bzhi po dag go/_/de nyid kyi rnam par 'byed pa las gzhan gyi cha ma yin pa dang mthun pa zhes bya ba la gzhan zhes bya ba ni mya ngan
[\[204a.2\]]las 'das pa'o/_/de'i cha dang mthun pa ma yin pa ni pham par gyur pa bzhi po dag go/_/gzhan ni bcom ldan 'das kyis mdzad pa'i bshad pa ma rtogs nas rang nyid 'chad par byed de/_gzhan la brten pa ni gzhan gyi cha ste/_gang gi phyir 'dis ni 'khrig pa'i chos bsten to zhes dngos
[\[204a.3\]]su bshad pa'i phyir te/_dngos su gsal por smra ba ni gzhan gyi cha ste/_gnyis gnyis dag snyoms par 'jug pa dang 'dra ba'i chos zhes bya ba'i don to/_/de la pham pa ni gzhan gyi cha dang mthun pa'o/_/yang na de bzhin du zhes pa ni mya ngan las 'das pa ste/_dge ba dang rtag pa nyid kyi phyir
[\[204a.4\]]ro/_/de las bzlog pa'i phyir gzhan ni 'khor ba'o/_/de bsten pa'i phyir gzhan gyi cha'o/_/de dang rjes su mthun pa ni pham pa ste gzhan gyi cha dang mthun pa'o/_/bshad pa 'di thams cad la ni dgag pa'i sgra rnam pa thams cad du dor nas 'chad par shes par bya'o/_/'on te dge 'dun
[\[204a.5\]]lhag ma'i chos kyi rnam pa 'ga' zhig gis kyang gzhan ma yin pa dang mthun par 'gyur te/_mya ngan las 'das pa dang 'gal ba'i phyir des kyang skur na lhag mar gzhag par bya'am snyam pa la de las khyad par du bya ba'i don pham par 'gyur ba'i chos kyis zhes smos so 'on te tshig gnyis smos pa ci'i
[\[204a.6\]]don du byas she na/_gnyi ga smos pa ni pham pa 'di mya ngan las 'das pa'i chos dang shin tu 'gal ba'i phyir ro zhes bya ba'i dbang du byas nas pham par 'gyur ba la shin tu nyes pa brjod pa'i don du yin no/_/dbyen la lhas sbyin gyi gnas lnga po ni dgon par gnas par mi bya ba nyid dang /_bsod snyoms pa
[\[204a.7\]]nyid dang /_phyag dar khrod pa nyid dang /_chos gos gsum pa nyid dang /_bla gab med pa nyid de/_dka' thub kyi gnas lnga po 'di dag la mi mos pa dang /_mi bzod pa dang /_mi bzod pa sgrub pa de dag ni dge sbyong gau ta ma'i drung na mi gnas par ring du gyur pa yin pas tshul shing long shig bsgo ba
[\[204b\]]
[\[204b.1\]]na/_dge slong lnga brgya po rnams kyis tshul shing blangs par gyur te zhes bya ba la sogs pa gzhi las gsungs so/_/kha cig ni zho dang 'o ma mi btung ba la sogs pa'i rang bzhin gzhan brtul zhugs kyi gnas lnga lha sbyin gyis bcas pa yin te/_'di lta ste 'o ma dang lan tsha mi bza' ba dang /_
[\[204b.2\]]gos ma dras pa bgo ba dang /_grong du gnas par mi bya ba'o zhes 'chad pa ni don 'brel par ma mthong ste/_phye ba las dus log par lta ba skyes pa na de rnams ston pa'i phyir ro/_/'di ltar lha sbyin gyis 'phags pa la skur ba 'debs pa can gyi log par lta ba rnyed nas/_dge ba'i rtsa ba yongs
[\[204b.3\]]su chad pa 'jig rten pha rol med do zhes bya ba la sogs pa'i nyed pa rnyed nas nyan thos rnams la tshig lnga rnams kyis chos ston par byed pa ni dge sbyong gau ta ma ni 'o ma 'thung ste zhes pa la sogs pa gzhi las gsungs pa'i phyir ro/_/'dir tshul khrims dang brtul zhugs mchog tu 'dzin pa 'di ni
[\[204b.4\]]rgyu ma yin pa la lam du lta ba zhes de dang der gsungs so/_/rgyu ma yin pa la rgyur rtogs pa nyid kyi tshul khrims dang brtul zhugs mchog tu 'dzin pa ni sdug bsngal mthong bas spang bar bya ba yin no zhes ye shes la 'jug pa'i bstan bcos las bshad pa bzhin no/_/de nyid kyi phyir dge
[\[204b.5\]]'dun gyi dbyen du gyur pa'i brdzun du smra ba 'di ni nyes par spyod pa thams cad las kha na ma tho ba chen por bstan to/_chos dang chos ma yin pa shes kyang ched du bsams nas dge 'dun gyi dbus su log par ston pa'i phyir ro/_/de yang dge 'dun dbye ba'i phyir brdzun du smra ba kha na ma tho ba rab cher
[\[204b.6\]]'dod ces bshad pa'i phyir ro/_/kha cig na re dge 'dun gyi dbyen gyi sbyor ba la sbom po'o/_/bzhams te bsgo ba na mi ldog na sbom po'o/_/gsol ba dang gnyis kyi las dag gis mi ldog na sbom po'o/_/las brjod pa gsum pa yongs su ma rdzogs pa la sbom po'o/_/de rdzogs
[\[204b.7\]]pa'i tha ma ni lhag ma'o snyam du sems te/_de bzhin du rjes su phyogs pa dang khyim sun 'byin pa dang bka' blo mi bde ba la yang ci rigs par rtogs par bya ste/_'jug pa ni sbyor ba nyid do/_/bskrad pa gleng ba dran pa ma byas pa ni de'i'o zhes bshad pa'i phyir ro zhes zer ba de rigs pa ma
[\[205a\]]
[\[205a.1\]]yin te/_gang gi phyir dge 'dun gyi dbyen byed par brtul ba dang /_rjes su phyogs nas 'jug pa ni sbom po'i sbyor ba nyid yin pas nyes byas yin te/_dge 'dun gyi dbyen la ni sbom po 'byung ba min la/_de'i sbyor ba la nyes byas so zhes bshad pa'i phyir ro/_/
[\[205a.2\]]'dun pas 'gro ba la sogs pa brjod pa dang /_brjod par bya ba ma yin pa nyid du byed pa'i 'jug pa'i sbyor ba la yang nyes byas nyid do/_/'dun pas 'gro ba la sogs pa nyid du brjod pa dang brjod par bya ba ma yin pa nyid du byed pa la tshig kyal pa smra ba nyid kyis nyes byas 'byung ba'i
[\[205a.3\]]phyir ro/_/sbom po dang nyes byas kyi sbyor ba dag la sbom po nyid du rigs pa ma yin te sbyor ba la na smad pa'i phyir ro/_/de ltar yang 'ga' zhig las ji srid dge slong 'ga' zhig dge 'dun mthun pa byed par brtul bar byed pa la ni thams cad du nyes byas su 'gyur ro/_/bzhams te bsgo ba na
[\[205a.4\]]mi gtong na nyes byas so/_/de bzhin du dge slong 'ga' zhig dge 'dun mthun pa 'byed pa'i rjes su phyogs par byed pa la nyes byas su 'gyur ro/_/ji srid du dge 'dun 'ga' zhig gis shes nas dge slong rnams kyis bskrad pa'i las byas pa dang /_de la 'dun pas 'gro ba la sogs pa
[\[205a.5\]]zer na nyes byas so/_/ji srid dge sbyong 'ga' zhig bde bar gshegs pa'i mdor gtogs pa la sogs pa la brjod par bya ba ma yin pa nyid du byed na thams cad du nyes byas su 'gyur ro/_/bzhams te bsgo ba na nyes byas so zhes bya ba la sogs pa gsungs pas ji ltar 'di la sbom por
[\[205a.6\]]brjod par bya/_gsol ba dang gnyis las brjod pa dag las mi ldog na sbom po'o/_/las brjod pa la gsum ma rdzogs na lhag mar 'gyur te/_'dir dge 'dun lhag ma gsum po rnams la ltung ba'i bye brag de ltar rtogs par bya'o/_/dge 'dun gyi dbyen 'di ni mi chos bla ma'i phyogs
[\[205a.7\]]su gtogs par blta bar bya'o/_/'di'i yan lag ni 'khor lo'i dbyen gyi bdag nyid kyi dge 'dun gyi dbyen dang chos dang chos ma yin pa la ched du bsams nas dge 'dun gyi dbus su brdzun du smra bas phyin ci log tu ston pa dang /_gsol ba dang bzhi'i las kyi mthar phyin pa zhes bya ba 'di yin
[\[205b\]]
[\[205b.1\]]no/_/bka' blo mi bde ba las gang gi phyir phyin ci log tu 'chad pa'i chos dang 'dul ba rnams kyi gzhung ni/_chos la yongs su dogs pa yis/_/rnam par spyad par mi bya ste/_/'on long gyur pa bzhin byos la/_/gong bshad de ni spyad par gyis/_/zhes bya ba ni 'di yin no/_/bka' blo mi bde
[\[205b.2\]]ba'i rang bzhin can ni gdug pa can 'di la tshig 'bras bu med pa'i phyir bka' blo mi bde ba ste legs par mi nyan pa'o/_/de'i rang bzhin ni bka' blo mi bde ba'i rang bzhin can de tshig mi bzod pa zhes bya ba'i don to/_/gzhan ni tshig gi rjes su mi byed pa zhes bya ba'i don to/_/rnam par 'byed pa las
[\[205b.3\]]bka' blo mi bde ba zhes bya ba ni tshig gi lam rjes su mthun par mi byed pa dang /_mi 'dzin pa'o zhes gsungs so/_/lhag ma gdon pa'o/_/chos gos ltag pa zhes bya ba ni snam sbyar bla gas mthang gos la ltos pa'i byin gyis brlabs pa'i chos gos gsum po las gzhan sham thabs kyi gzan la
[\[205b.4\]]sogs pa lhag pa'o/_/gang gi phyir don dam par na byin gyis brlabs pa'i chos gos gsum po ni bdag gir bya ba yin gyi gzhan ni ma yin no zhes 'di 'dis bstan par rig par bya'o/_/chos gos lhag ma ni 'di'i byung ba'i dbang gis gsungs pa yin te/_'thag pa'i spong ba'i ltung byed la
[\[205b.5\]]rang gis blangs pa'i dog pa bzhin no/_/'di yan lag ni ma yin te/_chos gos gsum pa yod la byin gyis ma brlabs shing rnam par ma brtags pa'i gos zhag bcu las 'das par 'chang na spang ba'i ltung byed yin te/_lhung bzed 'chang ba'i rjes su 'brangs nas rtogs par bya'o/_/
[\[205b.6\]]de ltar yang zhus pa las btsun pa dge slong la lhung bzed gcig mchis pa de nyid spang bar 'gyur ba mchis sam/_nye ba 'khor byin gyis ma brlabs par 'chang na 'gyur ro zhes gsungs te/_lhung bzed 'chang ba la yang gzhung 'di nyid yin no/_/gos rnam par brtags par byed pa na mkhan
[\[205b.7\]]po'i ming nas brjod par bya'o/_/sra brkyang bting ba'i phan yon ni bcom ldan 'das kyis zhag bcu las 'das pa med pa dang /_nub gcig 'bral ba med pa dang /_'jog pa med pa dang /_stod g.yogs smad g.yogs dang bcas pas ljongs rgyur 'gro ba dang /_'dus shing za ba dang /_
[\[206a\]]
[\[206a.1\]]yang yang za ba dang /_khyim rnams su mgron du ma bos par 'gro ba dang /_gos ci bder tshol ba dang /_ston zla 'bring po nas dpyid zla ra ba nya'i bar du srab rkyang bting ba'i rnyed pa thun mong du 'gyur ba dang /_rnam par ma brtags pa'i chos gos ji tsam 'dod pa 'chang ba'o zhes
[\[206a.2\]]gsungs so/_/ji srid du spang ba'i dngos po de ma bshags shing so sor ma bshags par lhung bzed dam chos gos sam dra ba'am phor bu'am ska rags sam dge sbyong gi 'tsho ba'i yo byad gang yang rung ba gzhan dag nye bar 'jog par byed na de ltar na yang snga ma'i rgyud kyis spang bar 'gyur ro
[\[206a.3\]]zhes gsungs so/_/mdo mdzad pas kyang ltung ba de yod na yo byad tsam bdag gir byas pa la spang ba nyid do zhes bshad do/_/dge slong ma dang bslab pa sbyin pa la ni spang ba'i ltung byed do/_/nyams pa dang ma chags pa dag la ni nyes byas so/_/dge slong ma dang dge tshul dang dge tshul ma la ni 'chang
[\[206a.4\]]ba'i ltung ba med do /_/gang gi phyir 'chang ba'i ltung ba 'di ni dge slong ma la sogs pa la rnam par ma bzhag pa'i phyir ro/_/dge slob ma la ni brgyad ltung ba med pa yin la dge tshul gnyis la ni bcu gsum ma bstan te/_lhag ma ni ci rigs par rtogs par bya'o/_/'bral ba la mtshams med pa'i
[\[206a.5\]]gnas su ni yan lag gis khyab pa gnas kyi mtha'o/_/nye 'khor ni khor khor yug tu 'dom gang tsam mo/_/rtsig pa dang rib ma dang 'obs kyis bskor ba'i grong la ni de tsam nyid nye 'khor yin no/_/chos gos byin gyis brlabs pa dang nub gcig bral na spang ba yin la/_bral bas byin
[\[206a.6\]]gyis brlabs pa zhig pa ni ma yin no/_/byin gyis brlabs pa dang 'bral ba la ni slar dbyung ba dang 'brel pa med pa'i phyir la bral bas ni byin gyis brlabs pa slar dbyung ba'i rang bzhin ma yin pa'i phyir ro/_/de'i phyir gang gi tshe ltung ba bshags pa'i don du dge slong gzhan la spong bar byed pa de'i tshe
[\[206a.7\]]slar byung la spang ba bya'o/_/spang ba'i dus su chos gos gzhan byin gyis brlab par mi bya ba ste/_spang ba la ni 'bral ba sngon du btang bas spang ba nyid yin no zhes bshad pa'i phyir la/_bral bar rjes su gnang ba na chos gos byin gyis brlabs pa bkag pa'i phyir ro/_/chos gos gzhan byin gyis
[\[206b\]]
[\[206b.1\]]brlabs na bral ba med pa'i phyir ltung ba bshags pa nyid ma yin te/_gang gi phyir 'bral ba ni bdag gir byed pa med par gsungs pa yin la/_de la ni de med pa'i phyir ro/_/des na ji skad bshad pa'i chos gos ltung ba bshags pa byas la yang byin gyis brlab par bya'o zhes 'dul ba 'dzin pa dag
[\[206b.2\]]'dod do/_/'dug pa las 'bral ba ni med do/_/'on kyang de'i nang nas gzhan du skya rengs shar bar mi bya ste/_de shar na ni nyes byas nyid do/_/snam sbyar yang rnam pa lngas bcol du rung bar bstan te/_dge slong dang sgo glegs dang bcas pa nyid kyi gnas su rtur ba dang /_char 'bab pa dang
[\[206b.3\]]'bab tu dogs pa dang /_grong gzhan du 'gro bar 'dod pa chu klung gis ma chod pa dang /_sra brkyang ma bting ba'i gnas yin pa dang /_gsol ba dang las nyid ni lnga pa yin no/_/mdo mdzad pas kyang de skad bshad do/_/de lta bu'i rkyen med na snam sbyar med par grong du 'gro bar mi bya/_khang
[\[206b.4\]]pa'i nang du 'gro ba dang 'dug par mi bya ste/_ji skad du btsun pa ma dras pa'i chos gos kyis grong du 'jug par gnang ngam/_nye ba 'khor mi gnang ste/_de lta bu'i rkyen rnams yod na gnang ngo zhes gsungs so/_/'dir ma dras pa ni snam sbyar yin gyi bla gos dang mthong gos ni ma yin te/_
[\[206b.5\]]de ltar yang bla gos dang mthang gos dang bcas pas skye bo'i nang du rgyu zhing 'gro bar bya'o zhes gsungs pa 'dir gzhung yin no/_/mdo mdzad pas kyang rkyen de lta bu med par ma dras par des grong ngam khyim gzhan du 'jug pa dang 'dug par mi bya'o zhes bshad do/_/kha cig dge slong ma la 'khrur
[\[206b.6\]]'jug pa'i spang ba 'dod de/_bshad pa'i mtshan nyid bcu po de dag ni dge slong ma la yang blta bar bya'o zhes bshad pa'i phyir ro zhes 'dod pa de rigs pa ma yin te/_byung ba med pa'i phyir dang /_bslab pa'i gzhi mthun pa rnam par ma bzhag pa'i phyir ro/_/gal te dge slong gi rgyud kyi chos
[\[206b.7\]]gos bkrus pa'i phyir ro zhe na/_dge slong gi gos la dge slong ma la ltung ba 'byung bar rigs pa ma yin te/_ji ltar yang spang bar bya ba'i dngos po las spang ba 'byung ba'i phyir te/_gzhan gyi ni bdag gir byas pa ma yin pa la spang ba med pa'i phyir ro/_/de'i phyir ma brtags pa'i phyogs la
[\[207a\]]
[\[207a.1\]]brten pa'i nyes byas su shes par bya'o/_/slong ba'i spang ba'i yan lag ni mi'i 'gro ba nyid dang /_rang bzhin du gnas pa dang /_khyim pa nyid dang /_nye du ma yin pa nyid dang /_don go ba nyid dang /_bdag nyid dang 'brel ba dang /_rang gi ngag dang /_bdag gi don du
[\[207a.2\]]slong ba ste 'og ma dag la yang ci rigs par sbyar ro/_/slong bar rigs pa'i glang gzhi grong phreng ba can gyi dge slong bzhi bcu la brten nas bcas so/_/yang na kha cig ni 'phags pa drug sde dper byed pa ni de dag 'khrul nas byas par mthong ste/_gang gi phyir 'phags pa drug sde rnams kyis de dag
[\[207a.3\]]gi ched du bskul ba des na de dag par rjod par byed pa yin gyi bslab pa bcas pa'i dus na ni bzhi bcu po la rmas pa na de nyid la brtsams nas bcas pa yin no/_/de nyid kyi phyir chos gos phrogs pa la sogs pa ni dus kyi tshigs ni bzhi bcu po la brten nas gsungs pa yin te/_de dag kho na la yod pa'i
[\[207a.4\]]phyir te/_gzhan dag la med pa'i phyir ro/_/so so nas spags pa slong ba la 'dir so sor zhes bshad pa yin pas phyis ni gnyi ga 'dus nas bdag la skon cig ces bstan pa de lta na bzang po 'dod pas sbyin pa pos chos gos du ma gcig tu byas pa'i don du gnyi ga 'dus pas chos gos gcig ces
[\[207a.5\]]bya ba'i tshig 'di yin no/_/bskur ba la gser la sogs pa mi rung ba nyid bdag gir byed pa ni dgag pa'i phyir ro/_/rung bar byas pa yin na chos gos kyi rin spang ba ma byas par len na ltung ba 'ga' yang med par rtogs par bya'o/_/de ltar yang bcom ldan 'das kyis 'di snyam du bram ze
[\[207a.6\]]dang /_khyim bdag dad pa can zhig gis gos kyi rin sbyin par sems pa yin na nga'i nyan thos kyi rin don du gnyer ba'i dge slong rnams la rung ba 'ga' zhig ngas rjes su gnang bar bya'o zhes dgongs pa yin te/_bcom ldan 'das kyis blang bar bya zhing blangs nas sbyin bdag de nyid la yid la brtan te
[\[207a.7\]]bcang bar bya'o zhes gsungs pa ni rung ba ma yin pa gser la sogs pa chos gos kyi rin rnams ni rung bar byas la blang bar bya bar gsungs pa yin no/_/zhal ta bas sbyin par byed pa'i sems sdud par khas len pa las blangs na ltung ba med do/_/gzhan du len na nyes byas te/_rnam
[\[207b\]]
[\[207b.1\]]'byed las dge slong go rims de ltar ma byas par len na thams cad la nyes byas su 'gyur ro zhes gsungs so/_/srin bal gyi spang ba la nang tshangs can dang blings pa'i bye brag gis stan pa rnam pa gnyis yin pa de lta na yang 'dir ni nang tshangs can la brjod par bya'o blings pa ni ma yin te/_de
[\[207b.2\]]ni phying pa'i rang bzhin yin pa'i phyir ro/_/cig shos 'gan stan gyi rang bzhin yin pas srin bal phying par blings pa 'thad pa'i phyir ro zhes gzhan dag 'chad pa mi rigs te/_gang gi phyir stan rnam pa gnyis te/_nang tshangs can dang blings pa'o/_/don 'dir ni gnyis ka yin par dgongs
[\[207b.3\]]so zhes gnyis su gsungs pa'i phyir gnas pa ma yin pa la mngon par zhen pa rang 'dod kyis rnam par brtags pa yin no/_/'dir nang tshangs can smos pas gos kyis g.yogs pa nyid du nye bar bzung na 'chang ba'i spang bar mi 'gyur te/_gos nyid ma yin pa'i phyir ro/_/stan gang la
[\[207b.4\]]stan nyid kyang yin pa gos nyid kyang yin pa de ni 'chang ba nyid du 'gyur te 'chang ba'i spang ba'i gos su gyur pa'i phyir steng du gding ba bzhin no/_/de ltar yang 'grel par byed pas nar tshangs can stos pa ni 'dir gos la yang g.yogs khas blangs par gyur pa rig par bya'o zhes bshad do/_/
[\[207b.5\]]'dir yang bal dkar po'am/_srin bu ka tsa'i bal lam/_rang gi rgyus bsres nas byed du bcug na ltung ba cir 'gyur/_nyes byas su 'gyur ro zhes gsungs so/_/kha cig ni rdzas mtshungs pas ka tsa la sogs pas stan byed na yang spang bar 'gyur te/_rnyed par dka' ba'i phyir
[\[207b.6\]]dang /_rin thang che ba'i phyir ro zhes zer ba de ni rigs pa ma yin te/_de ltar na ni dpag bsam gyi shing las byung ba yang rin che la rnyed dka' bas spang bar thal lo/_/lung las nyes byas su gsungs so/_/de'i phyir ston pas bslab pa bca' ba'i rgyu mtshan gyis ltung ba rnam par
[\[207b.7\]]gzhag pa yin gyi dngos po'i rgyu mtshan gyis ma yin no/_/kha cig dge slong ma la srin bal gyi spang ba mi 'dod pa de mi rigs te/_dge slong ma'i rnam 'byed las mtshungs par gzhag pa'i phyir ro/_/lo drug pa'i skabs su 'di la lnga rnams su bkag pa yin gyi drug pa la ni ltung ba med
[\[208a\]]
[\[208a.1\]]do/_/lung las kyang 'on kyang lo drug pa la ltung ba med do zhes rnam 'byed las gsungs so/_/mtho gang la kha cig ni byas zin pa rnyed pa'i rnyed pa la yang glan par bya ba nyid yin te/_rnyed pas gsar ba la yang 'dod pa mi rigs te/_byas pas gsar ba khyad par du
[\[208a.2\]]bzung ba'i phyir ro/_/yang gsar ba ni kha dog mi sdug par bya ba yin la/_rnying pa ni rnyings pa nyid kyis kha dog mi sdug par 'grub pa'i phyir dang /_thug pa med par 'gyur ba'i phyir ro/_/de ni gding ba gsar pa'i dkyil nas glan par bya ste/_sra ba dang rnying pa chud ma zos par byas pa yin no/_/
[\[208a.3\]]lam la khyer ba yod kyang rung ste dpag tshad gsum las 'das na dang po nyid nas byas te khur lci ba khur na nyes byas so zhes bya ba'i don yin no/_/khur ba med na dpag tshad gsum las 'das pa yin la yod na dang po nyid nas 'byung ba yin no zhes 'grel pa byed pas bshad pa mi bden te/_gang
[\[208a.4\]]gi phyir de las 'das par khyer na zhes dpag tshad gsum las 'das pa'i lam ltung ba'i byed pa po yin par gsungs so/_/ltung ba bstan pa rnams su yang dpag tshad gsum las 'das par lug gi bal khyer na spang ba'i ltung byed du 'gyur ro zhes 'das pa'i lam nyid ltung ba byed pa por gsungs pa
[\[208a.5\]]yin no/_/khyer yod na ltung ba 'ga' zhig bstan pa ni mi mdzad de/_'on kyang khyer ba med na zhes gsungs pa'i phyir khyer yod na bdag nyid kyis bskur bar bya ba ma yin par gsungs pas nyes byas nyid de des ni tha dad par bstan pa yin no/_/gser dngul ma rung ba gsum po 'di phyi ma phyi ma gtso
[\[208a.6\]]bor gyur par rtogs par bya ste/_sbyin bdag mos su gzhug pa dang /_zhal ta byed pa bdag po nyid du khas len du bcug pa na gsal bar gzhan ni blo nyid skye ba yin no/_/byin gyis brlabs pa na gsal bar bdag gir byas pa ma yin pa'i blo 'byung ba yin no/_/gang zhig rnam 'byed las dge
[\[208a.7\]]slong tha dad du mi rung ba'i gser la reg na nyes byas su 'gyur ro zhes gsungs pa'i don ci yin snyam pa la 'dir ma gsungs pa ni tha snyad du mi rung ba nyid gser du gsungs so/_/'on te 'dir rin po che ni yod pa yin la des na rin po che nyid yongs su rdzogs pas kha na ma tho ba'i rten yin la ji ltar
[\[208b\]]
[\[208b.1\]]de la nyes byas su gsungs te/_de ltar yang gang gis dbyig la reg na spang ba'o/_/gser la reg na spang ba'o/_/zhes spyir dbyig dang gser la reg na spang bar gsungs pa'i phyir ro zhe na/_'gal ba med de 'jig rten na zong gi rgyu mtshan du 'gyur ba'i mngon mtshan can la brten pa'i phyir
[\[208b.2\]]te/_tha snyad du mi rung ba nyid la ni mngon mtshan yongs su ma rdzogs pa des na nyes byas su gsungs pa yin no/_/des na don 'di yin te/_gang gi rgyu mtshan gyi tha snyad du rung ba'i rgyu mtshan zhig na tha snyad du byar rung ba'i rgyu mtshan yang zhig pa yin no/_/'dir rdzas nyid 'ba' zhig ni tha snyad gdags
[\[208b.3\]]su rung ba ma yin te/_mngon mtshan la mi ltos par tha snyad du byed pa nyid du thal ba'i phyir ro/_/gang gi phyir mngon mtshan can dang ldan pa'i tha snyad du rung ba'i rgyu mtshan yin te mngon mtshan des ma btab pa'i rdzas de la ni nyes byas su gsungs pa yin te/_tha snyad du mi rung ba'i phyir dang /_rgyu
[\[208b.4\]]mtshan nyams pa'i phyir la/_des kyang rin po che'i rdzas nyams pa ni ma yin te/_gzhan du tha snyad mi rung ba'i zangs ma bzhin du ltung ba med par 'gyur ba'i phyir ro/_/de ltar yang zhus pa las dge slong gis gser gyi stegs bu la 'dug na nyes byas so/_/btsun pa re zhig dge slong gis rin po
[\[208b.5\]]che'am rin po cher smos pa zhig la reg na cir 'gyur nyes byas so/_/de bzhin du tha snyad du gdags su mi rung ba'i dbyig gam gser la reg na zhes bya ba la sogs pa gsungs pa yin no/_/zhig pa ni chag pa dang gas pa la sogs pa'i mtshon byed yin te/_mdo mdzad pas kyang tha snyad du mi rung ba
[\[208b.6\]]nyid la ni na smad do/_/gas pa dang /_chag pa dang zhes pa la sogs pa bshad do/_/des na rin po che'i bdag nyid tha snyad du mi rung ba dang /_mngon mtshan can ma yin pa'i rin po che gang yin pa de tha snyad du mi rung ba de la reg na nyes byas su rtogs par bya'o/_/rung bar byas pa'i rin po che la
[\[208b.7\]]sogs pa la tha mal par gnas pa'i gnas skabs su reg na yang rung ba ma yin pa'i phyogs la brten pa'i phyir dang /_grags pa'i phyir dang /_man ngag las nyes byas su rtogs par bya'o/_/mngon mtshan can la kAr ShA pa Na dang zangs ma la sogs pa tha snyad gdags su rung
[\[209a\]]
[\[209a.1\]]ba la sbang ba'o/_/'dir yang 'bras dang gos la sogs pa'i mtshon byed yin te rnam 'byed las thams cad la spang bar gsungs so/_/nyo tshong la pa na dang rin po che dang 'bras dang 'bru dang chang dang gos la sogs pa'i rdzas kyi rigs skyed kyi don du nyo nas khyim pa nye
[\[209a.2\]]du ma yin pa dang lhan cig nyo tshong byas pa skyed thob pa na spang ba'o/_/skyed don du gnyer ba med par nyos na skyed dgos pas btsongs na nyes byas su 'gyur te/_yan lag ma tshang ba'i phyir ro/_/rnam 'byed las rnyed pa 'dod pas 'tshong na spang ba'o/_/bzlog pa gnyis la nyes byas so/_/
[\[209a.3\]]gnyi ga la rnyed pa 'dod pa med pa na ltung ba med do zhes gsungs so/_/mngon mtshan nyo tshong gi khyad ni rgya 'grel dang mthun no/_/lhung bzed 'chang ba la rnam par brtag pa 'ba' zhig ma gtogs pa zhig gos 'chang ba bzhin no/_/'phrog pa la gos las gzhan pa'i yo byad 'phrogs pa la
[\[209a.4\]]nyes byas su blta ste 'dul ba mdor bsdus kyis rtogs so/_/brtad pa la 'grel pa byed pas brtad pa lnga po ni dpe ste/_rgyal po dang blon po la sogs pa nas mchod gnam bgo skal la gtogs pa 'char dgos pa la yang yang gtad pa 'di rnam par gzhag pa yin te/_brtad pa tsam dang
[\[209a.5\]]'brel pa yin no zhes 'chad pa mi rigs te/_ltung ba bstan pa las byung ba'i gos lnga po dag bgo bar bya'o zhes gsungs pa'i phyir brtad pa las byung ba lnga po nyid brtad pa las byung ba nyid du brten pa'i phyir/_gzhan yang brtad pa las byung ba 'di dag ni yongs su rdzogs pa nyid yin te/_brtad pa
[\[209a.6\]]las byung ba nyid ni 'chi ba'i rang bzhin la yin pa'i phyir dang /_'chi ba'i don gyi rang bzhin gyi don du yin pa'i phyir 'di dag kho na len pa dang 'god pa dag la nyes pa med pa nyid yin gyi rgyal pos 'phrog pa la sogs pa 'jigs pas ni ma yin no/_/de dag gis ni srog thug pa med pa'i phyir ro/_/
[\[209a.7\]]dus la ma bab par blangs na brkam chags can du sgro 'dogs par 'gyur la/_yun ring po nas bgos na rab tu 'jigs pa'i dus su 'gyur ro/_/brtad pa las byung ba'i dus su sbyin bdag la rjes su brtse bas len pa la brkam chags can du sgro 'dogs pa med pa yin la zhag bcus ma tshang ba'i
[\[209b\]]
[\[209b.1\]]bdag nyid kyi dus kyi bar du bcang ba rnams nyams par mi 'gyur ro zhes de ltar rtogs par bya'o/_/'grel pa byed pas brtad pa las byung ba'i gos las gzhan pa'i rnyed pa la yang spang bar 'dod pa de ni rigs pa ma yin no/_/brtad pa las byung ba'i gos ni gos sbyin pa'i dus las 'das
[\[209b.2\]]par 'chang na spang bar bshad pa'i phyir de las gzhan pa'i brtad pa las byung ba dang dbyig dang gser la sogs pa'i nor gos ma yin pa dbyar gyi nang du rnyed pa 'god pa la nyes byas su shes par bya ste/_spyir dbyar gyi nang du rnyed pa thams cad spang bar 'gyur ba ma yin te/_gang gi phyir gos sbyin
[\[209b.3\]]pa'i dus kyi bar du bcang bar bya'o/_/de las 'das par 'chang na spang ba'o zhes pa la sogs pa gsungs pa'i phyir gos kho na la spang ba nyid du nye bar bstan pa'i phyir dang /_gzhan la ni spyir 'gal tshabs can du 'gyur ro zhes gsungs pa'i phyir ro/_/de'i phyir dge slong rnams kyis dbyar
[\[209b.4\]]gyi nang du rnyed pa bgo bar mi bya'o/_/byed na 'gal tshabs can du 'gyur ro/_/brtad pa las byung ba'i gos lnga po dag sbyin bdag gis rang gis byin pa la ltung ba med do/_/dbyar gyi nang du bgos na smod par 'gyur la/_bgo ba'i don du byin pa la ni ma yin no/_/sbyin bdag rnams kyis
[\[209b.5\]]sems ma bcos pa dang /_dge slong rnams la skyon med pa'i phyir 'di ni de ltar shes par bya'o/_/kha cig dge slong rnams la brtad pa las byung ba'i spang ba mi 'dod pa rnams la de ni rigs pa ma yin te/_dge slong ma'i rnam par 'byed pa nyid las de rnam par gzhag pa'i phyir te/_dbyar
[\[209b.6\]]gyi nang du rnyed pa de rnam par gzhag pa'i phyir te/_ston zla tha chungs kyi nyar zhag bcus ma tshang ba tshun chad du brtad pa las byung ba'i gos 'dod pa'i dge slong mas blang bar bya'o/_/blangs nas gos sbyin pa'i dus kyi bar du bcang bar bya'o de las 'das par 'chang na spang ba'i ltung byed do zhes
[\[209b.7\]]gsungs so/_/dgon pa la zhag bdun pa'i 'bral ba'i spang ba 'di ni/_dge slong dgon par gnas pa rnams kyi dbang du byas nas bcas pa ma yin gyi 'on kyang btsun pa drug sde rnams kyi dbang du byas so/_/'di zhag drug pa'i spang ba ni ma yin te gang gi phyir de zhag drug tshun chad
[\[210a\]]
[\[210a.1\]]du gnas pas zhag bdun bkag pa'i phyir la/_gang gi phyir drug sde rnams kyis bsams bzhin du zhag bdun 'bral bar byed na zhes gsungs pa'i phyir ro/_/des na nub bdun 'das pa na spang ba'i ltung byed du 'gyur ro/_/dbyar phyi ma ni gleng gzhi'i dbang gis
[\[210a.2\]]yin te/_dper na dge slong gang khros 'khrugs rngams par gyur nas gzhi med par skur pa 'debs pa la khros pa smos pa dang /_gos phrogs pa la rang gis byin pa nyid lta bu'o/_/dge slong ma la zhag bdun pa'i ltung ba 'di rnam par ma bzhag pa ste/_dgon par gnas par bkag pa'i
[\[210a.3\]]phyir ro/_/de las 'das par de gnas par byed na rung ba ma yin pa'i phyogs la brten pa'i 'khor du gyur pa'i phyir nyes byas so/_/dbyar gyi ras chen btsal ba ni/_khyim bdag gam de'i chung ma las so/_/gzhan las ni nyes byas so/_/'dir 'chang ba gtso bo yin gyi tshol ba ni ma yin/_
[\[210a.4\]]des na tshol ba dang bcas pa'i 'chang ba ltung ba'i byed pa po yin par blta bar bya'o/_/tshol ba 'ba' zhig gam 'chang ba 'ba' zhig ni ma yin no/_/de ltar yang rnam 'byed las dge slong gis ci tsam du ha cang myur du tshol bar byed pa dang /_ha cang yun ring du 'chang bar byed pa na thams cad du spang
[\[210a.5\]]ba'o zhes gsungs te/_thams cad smos pas tshol ba dang 'chang ba sdom pa dag ltung ba'i byed pa por gsungs kyi so so bdag ni ma yin no/_/de ni de ltar yin te gzhan du na spang ba sum cu rtsa gcig tu thal ba dang sum cu nyams pa nyid du 'gyur ro/_/bsngos bsgyur la gos kyi rnyed pa bsgyur ba
[\[210a.6\]]kho na las spang bar gyur te/_rnam 'byed dang zhu ba las gsungs pa'i phyir ro/_/de las gzhan pa la ni nyes byas so/_/kha cig ni gang zag gi rnyed pa yang bsgyur na spang bar 'chad pa mi rigs te/_dge 'dun gyi rnyed par sgyur bar byed na zhes bya ba la de bzhin gshegs pa'i nyan thos kyi dge
[\[210a.7\]]'dun zhes mdo dang rnam 'byed dag las gsungs pa'i phyir ro/_/de dper brjod pa yin no zhe na ma yin te btsun pa re zhig dge slong gis dge 'dun gyi rnyed pa bdag la bsgyur te mtshan gyur na zhes bya ba la sogs pa dang ltung ba bstan pa las thams cad du dge 'dun kho na la brten nas bshad
[\[210b\]]
[\[210b.1\]]pa'i phyir ro/_/yang kha cig dag yan lag ma yin par brjod pa rigs pa ma yin te zhu ba las pho nyas skur na nyes byas su gsungs pa'i phyir ro/_/ji ltar 'dir pham par mi 'gyur snyam pa la kha cig ni rku sems med pa'i phyir ro zhes zer ro/_/gzhan ni dpral bar bya ba dge 'dun mang bas
[\[210b.2\]]rin thang ma tshang bas so zhe'o/_/gzhan ni dngos su ma phul bas bdag gir byas pa med pas so zhe'o/_/gsog 'jog la zhag bdun pa'i sman de dag zhag bdun pa'i sngags kyis byin gyis brlabs zhag bdun pa'i mtha'i dus kyi bar du longs spyod par bya ste/_gal te zhag brgyad pa'i nyin
[\[210b.3\]]mo longs spyad na des 'di la spang ba'i ltung byed du 'gyur ro zhes bya ba 'di yin no/_/longs spyad na zhes bya ba ni 'chang ba ste/_des na yongs su longs spyod na zhes bya ba 'chang na zhes bya ba'i don yin gyi zan zhes bya ba ni ma yin te/_za ba la spang ba mi srid pa'i phyir ro/_/nad pa la 'di dag byin gyis
[\[210b.4\]]brlabs pa la phan yon ci zhig yod ce na byin len byas pa dang mi ldan pa la yang dang yang du len pa rang gi lus kyi bar du longs spyod pa dang /_snga rol nyid dang /_rang gi lus kyis mtshams las 'das par 'jog par byed pa nyid ni phan yon yin te/_gsog 'jog byed pa'i longs spyod par bya'o/_
[\[210b.5\]]zhes gsungs pa'i phyir ro/_/byin gyis brlabs pa yang sman gsum la yin gyi dus su rung ba ni ma yin te/_'bras bu med pa'i phyir ro/_/gsog 'jog gi nyes pa spang ba'i don du byin gyis rlob par byed pa yin na/_dus su rung ba la byin gyis rlob par byed pa na za ba'i dus las 'das pa
[\[210b.6\]]nyid na gsog 'jog tu gyur ba des na de la byin gyis brlabs pa ma bstan to/_/kha cig ni bsnyen par ma rdzogs pa kho nas chus gdab par bya'o zhes 'chad par bya'o/_/lung 'ga' zhig tu de lta bur gyur pa'i tshig ni ma mthong ste 'on kyang spyir dge slong gis rung ba byas pa ni byas pa nyid de zhes
[\[210b.7\]]gsungs so/_/chang gi cha ni btung bar mi bya ste 'dul ba yul chos kyis dgag pas bkag pa'i phyir dang /_rung ba ma yin pa'i phyogs la brten pa'i phyir ro/_/'dul ba mdor bsdus kyis shes so/_/kha cig ni bu ram bzhin du sbrang rtsi yang dus ma yin par bza' ba la sogs par
[\[211a\]]
[\[211a.1\]]sems te/_gang gi phyir mdo las spre'us sbrang rtsi la chu bsil mos bran te drangs pa dang /_bud d+has byin len mdzad pa yin te/_gdon mi za bar dus ma yin pa kho nar longs spyod pa'i phyir te/_dus su sbrang rtsi longs spyad pa ni rlung gi rgyu mtshan gyis rjes su mthun pa ma yin
[\[211a.2\]]pa'i phyir ro zhes zer ba mi rigs te/_dus ma yin par longs spyad do zhes de lta bu'i tshig rang bzhin gyi tshig med pa'i phyir ro/_/sbrang rtsi longs spyad pa ni dus ma yin te/_bad kan bsal ba'i don dang /_spre'u'i sems dang ba 'phel ba'i don du srid pa'i phyir la dus ma yin par longs
[\[211a.3\]]spyad pa yang btsags nas longs spyad pa srid pa'i phyir te/_de'i phyir bu ram bzhin du sbrang rtsi ni dus ma yin par longs spyad par bya ba ma yin par brjod par bya'o/_/re zhig zhag bdun pa'i sman ni gsog 'jog gi spang ba'i ltung byed do/_/thun tshod du rung ba dang ji srid 'tsho ba dag la nyes byas so/_/
[\[211a.4\]]gsog 'jog gi spang ba dang byin len ma byas pa la sogs pa rung ba ma yin pa ni ltos pa med pa'i bsam pas dge tshul la spang bar bya ba nyid do/_/spang ba gdon pa'o//_//skyo sngogs la pho nya la sogs pas byed na nyes byas so/_/las byas pa la yang byed du bcug pa ste/_yang las kyis
[\[211a.5\]]skyo sngogs byed du 'jug pa zhes bya ba'i don to/_/kha cig ni yang las kyis skyo sngogs byed na zhes bya ba ni yang las byed pas sngar gyi las byas pa spong bar byed na zhes zer ro/_/gzhan ni yang byed pa nyid kyis 'gog par byed na'o zhes 'chad do/_/gzhan ni legs par ma byas so zhes rjod par byed
[\[211a.6\]]na zhes 'chad do/_/gsum po de dag ni log pa yin te/_gang gi phyir yang las kyis skyo sngogs byed na zhes bya ba ni yang byed na'o zhes bcom ldan 'das rang nyid kyis rnam par 'byed pa las mdo'i don bshad pa'i phyir rang dgas sbyar ba'i bshad pa ni don med pa yin no/_/'don pa la dge slong
[\[211a.7\]]pho mo phan tshun 'don na nyes byas so/_/'don pa'i tshul las 'das na gzhan du 'jug pa'i phyir chos 'don par bya ba dang 'don par byed pa gnyis ka dag gis yang gus pa nyams par 'gyur zhing ji ltar 'don pa'i phyir chos la snying po med pa'i blo skye bar 'gyur ba des na 'di gsungs pa yin no
[\[211b\]]
[\[211b.1\]]zhes 'grel bar byed pas bshad do/_/gnas ngan len brjod pa 'on te dge slong gis ltung ba 'di dag byas so de ltar 'brel ba med pa'i phyir thams cad kyi pham par 'gyur ba'am lhag ma'i ltung ba brjod pa la ltung byed du 'gyur te/_des na spyir brjod pa na ming ma bstan pa'i phyir ltung byed nyid du
[\[211b.2\]]'gyur ro snyam pa la gleng gzhi ni dge slong gis byas pa'i ltung ba brjod par gsungs pa yin la ltung ba bstan pa las kyang dge slong gis rjod par byed na zhes bya ba dang de bzhin du khyim sun 'byin pa'i dge slong dang dge slong ma dag ni sdig pa spyod par shes par bya'o zhes bya ba dang /_de bzhin du
[\[211b.3\]]dge slong 'di dang dge slong ma 'di ni sa bon tshig pa 'di ni mi 'byung ba'i chos can no zhes bya ba la sogs pas yang dang yang du dge slong 'di nyid rten du byas pa de'i phyir dge slong gis byas so zhes de ltar brjod pa la ltung byed du 'gyur ro zhes de ltar khyad par dang bcas pa rtogs par bya ba'i phyir
[\[211b.4\]]ltung ba sde lnga rjod par byed pa la ni nyes byas su 'gyur te/_gang gi phyir des bsnyen par ma rdzogs pa la bsnyen par rdzogs pa'i spyod pa rjes su bsgrags pa rung ba ma yin pa'i phyogs la brten pa'i phyir ro/_/de ltar yang 'grel pa byed pas sdom pa mchog tu gyur pa'i bya ba ni dman
[\[211b.5\]]pa'i drung du brjod par mi bya'o/_/spyod pa rjes su bsgrag par mi bya'o zhes bshad pas de'i phyir 'di 'byung bar rig par bya'o/_/'dir dge 'dun gyi gsang ba nyams pa spang ba'i phyir/_'di byed pa rigs pa ma yin no zhes bya ba 'dir nges pa yin no/_/mi
[\[211b.6\]]chos bla ma bden par smra ba'i skabs las bden pa nyid yin yang gdul bar bya ba ma yin pa'i sems can rnams la yid ches pa la sogs pa med pa'i phyir skyon yod pas bkag pa yin te/_gang du yang yid mi ches pa la sogs pa'i nyes pa srid pa med pa der ni bsnyen par ma rdzogs pa
[\[211b.7\]]la bden par smras na ltung ba med pa yin te 'ga' zhig las bden pa mthong ba lta bu phun sum tshogs pa kha cig la ni smras na ltung ba med do zhes gsungs pa yin no/_/ma gus pa spang ba'i don du 'di la ltung ba med de/_gang gi phyir des byas pa'i phyir mi'i chos bla ma dang ldan pa nyid/_'byung ba med pa'i
[\[212a\]]
[\[212a.1\]]phyir ro/_/rdzu 'phrul ni sngags dang sman dag gis kyang 'grub pa ma yin te/_dri can zhes bya ba'i rigs pas nam mkha' la 'gro ba yod do/_/nam mkha'i gnon pa'i sman lag par thogs pa'am zos pas nam mkha' la 'gro ba yod do/_/kun brjod pa yang mtshan
[\[212a.2\]]ma dang tshig dang sngags la sogs pa mngon du byed pa yin no/_/gang gi phyir skad cig ma rnams ma rig pas gzhan gyi sems shes par byed pa yod do/_/rgyu bag gi rgyu la brten nas 'jug pa yin gyi 'di la lha'i mig dang rna ba la sogs pa mi'i chos bla ma ni yod pa ma yin no zhes de ltar sdig pa'i
[\[212a.3\]]las can 'ga' zhig thog ma med pa'i dus kyi dri mas nang gi khyad par ma rig pa'i mun pa chen pos yid dri ma can du gyur pa la rang gi yon tan gyis phongs pas nyams pa dang /_gzhan sems dang sems las byung ba nyams pa dang /_gzhan gyi ye shes kyi khyad par ma rtogs pa dang /_don dam
[\[212a.4\]]pa de kho na nyid ma mthong ba rnams kyis dge slong rnams la mi srid pa 'debs shing tho 'tshams par byed do/_/bden pa mthong ba'i gang zag la ni nyes pa 'di srid pa ma yin no/_/gang gi phyir de dag mi'i chos bla ma'i yul la lta ba log pa dang yid gnyis rnams spangs nas de dang ldan pa'i gang
[\[212a.5\]]zag srid pa'i phyir te des na bden pa mthong ba la yang bsnyen par ma rdzogs pa la mi chos bla ma smras na ltung bar 'gyur bar bcom ldan 'das kyis dgongs pa yin te/_de ltar yang 'grel ba byed pas tho 'tshams pa yongs su spang ba'i don du 'di bcas pa yin te/_bden pa mthong ba la ni go
[\[212a.6\]]skabs 'di yod pa ma yin pa'i phyir rigs pa dang ldan par nges par byas nas bden pa ma mthong ba khyim pa'i mdun du rdzu 'phrul bstan pa ni nyes byas so/_/gzhan gdul ba'i don du ni nyes pa med do/_/ji skad du bcom ldan 'das kyis yul ma ga d+h+wa'i bram ze dang khyim bdag rnams kyi sems kyi
[\[212a.7\]]rtog pa thugs kyis mkhyen nas lteng rgyas 'od srungs kyi mdun du rdzu 'phrul mdzad do zhes gtam rgyud las rgyas par rtogs par bya'o/_/bshes dor la gang zag la bsngos pa ni 'dir gleng gzhi'i dbang du byas nas bstan gyi dge slong yin par bzung bar mi bya ste/_'on kyang khyim pa'i mthar phyin
[\[212b\]]
[\[212b.1\]]pa thams cad la yang ngo /_/de ltar 'grel pa byed pas gang zag gi sgras ni dge slong ngam khyim pa gzhan yang bzung bar shes par bya ste bdag nyid 'ba' zhig la ni ma yin no/_/'dir brdzun du smra ba gtso bo yin pa'i phyir te/_bdag nyid ma yin pa dge slong thob par 'os pa ma yin pa la bsngos so
[\[212b.2\]]zhes bya ba brdzun du smra ba gtso bo yin pa'i phyir ro/_/khyim pa dang bslab pa byin pa dag la brdzun du smra ba 'di ni sdig pa che ba yin no zhes bshad pa'i phyir ro/_/yang kha cig ni bdag gis gang zag la bsngos so zhes 'don par byed cing 'chad de/_rnam 'byed las bdag gis gang zag la bsngos
[\[212b.3\]]so zhes bya ba ni bdag gi don du zhes gsungs pa yin no zhes zer ba de mi rigs te 'di ltar bshes ngor byas te zhes bya ba 'gal ba'i phyir dang /_zhus pa las kyang 'di skad du tshe dang ldan pa 'di ltar dge 'dun gyi rnyed pa gang zag la bsngos so zhes gsungs pa'i phyir dang /_/de bzhin du gzhan
[\[212b.4\]]las kyang dge 'dun la bsngos pa'i rnyed pa 'di dag bshes ngor byas te dge slong la bsngos par shes so zhes bya ba'i phyir dang /_gleng gzhir yang bdag la bsngos pa med pa'i phyir ro/_/de'i phyir bshes ngor byas pa ni gang dag mkhan po dang /_slob dpon la sogs pa gcig pa'i mdza' ba de
[\[212b.5\]]dag la dge 'dun gyi rnyed pa 'di dag gang zag la bsngos so zhes bdag nyid la bsngos pa spangs nas 'di dag slu bar byed pa'i phyir bkag pa yin no/_/'dir ltung ba rnam par gzhag pa ni sbyin par khas blangs pa la brdzun du smra na ni dngos gzhir 'gyur la sbyin par khas ma blangs na ni nyes byas so/_/
[\[212b.6\]]gnyi ga brdzun ma yin par smras pa la ni ltung ba med do/_/khas blangs pa phyin ci log yin par shes pa la ni nyes byas so zhes 'grel ba byed pas bshad do/_/khyad du gsod pa po so sor thar pa'i mdo smos pa ni 'don pa'i dus ni 'dul ba lhag ma dang gzhan las bshad pa'i mtshon byed yin te/_ji srid
[\[212b.7\]]du gzhi dang phran tshegs la sogs pa dang /_de las gzhan pa 'dul ba dang ldan pa rnams la khyad du gsod na ltung byed do/_/dge slong gis 'dul ba dang mtshungs par ldan pa 'don pa na smod par byed na ltung byed du 'gyur ro zhes gsungs pa'i phyir ro/_/'dir tshig las ltung ba'i bye brag tu shes
[\[213a\]]
[\[213a.1\]]par bya'i 'don pa las ni ma yin no/_/gcig tu 'don pa'i tshig thams cad la ni ltung byed gcig tu 'gyur la gzhan la ni gzhan du'o/_/so sor thar pa'i mdo smos pa ni 'dir yan lag gi gtso bo yin te pham par 'gyur ba'i chos bzhi po ston pa na 'di skad ces bya ba la sogs
[\[213a.2\]]pa 'grel pa byed pas bshad pa'i phyir ro/_/'dir 'dul bar gsungs pa'i gzhi 'ba' zhig khyad du gsod pas ltung ba 'dir 'gyur ba ma yin gyi/_'on kyang tshul khrims kyi phung po dang mtshungs par ldan pa'i mdo sde phung po gsum pa la sogs pa'i bslab pa'i gzhi rnams la yang smad pas ltung
[\[213a.3\]]byed 'dir 'gyur ro/_/de ltar yang de las gzhan pa 'dul ba dang mtshungs par ldan pa'i mdo sder bstan pa rnams la 'di skad ces tshe dang ldan pa dag mdo sde dang mtshungs par ldan pa'i mdo bton pa 'di dag gis ci zhig bya zhes zer ba la sogs pa 'dir gzhung yin no/_/'dul ba dang mtshungs par
[\[213a.4\]]ldan pa'i mdo sde la nyes byas so/_/mngon pa la 'dul ba dang ldan pa la ltung byed do/_/mdo sde gtan la 'bebs pa'i mngon pa la nyes byas so/_/sa bon la gang gi phyir mes reg pa la bkra mi shis pa'i phyir sa bon gyi tha snyad 'dogs pa yin te/_phung por byas pa la yang reg na rung ba nyid do/_/
[\[213a.5\]]rung ba byed pa na sa bon 'jig par bya ba ni ma yin te/_/sa bon ma yin pa nyid du gyur gyi bar du ltos par bya mi dgos pa nyid do zhes bshad pa'i phyir ro/_/mu stegs rnams kyi ma dad pa spang ba 'ba' zhig gi don du mtshon dang me la sogs pas rung bar bya ba yin te/_gang gi phyir de dag gi
[\[213a.6\]]grub pa'i mtha' ni shing rnams sems pa dang bcas pa yin te/_de dag gi shun pa bshus na 'chi ba'i phyir ro zhes bya ba 'di yin no/_/de ltar na mtshon dang me la sogs pas bsnun pa na shi ba rnams la yang 'jig par byed pa la ni sol ba'i phye ma bzhin du dge slong rnams kyi za ba la sogs pa la
[\[213a.7\]]nyes pa med do zhes 'dul ba 'dzin pa dag smra'o/_/'phya ba 'di rang don yin na ltung byed du 'gyur la gzhan gyi don du nyes byas te/_zhu ba kha cig las gzhan gyi don du 'phya bar byed na nyes byas su 'gyur ro zhes gsungs pa yin no/_/mdo mdzad pas kyang rang gi don nyid gtso cher yod pa nyid
[\[213b\]]
[\[213b.1\]]do zhes bshad do/_/bsgo ba rna la gzon pa ni kha cig ni btsun pa re zhig dge slong gis ltung ba ma gtogs pa gzhan la bsgo ba rna la gzon na cir 'gyur nyes byas so zhes 'chad pa de ni mi rigs te/_gang gi phyir ji srid dge slong gis 'ga' zhig rig pa na gzhan du lung ston par byed na zhes thams cad
[\[213b.2\]]ltung byed du gsungs pa'i phyir thams cad la ltung byed du rnam par gzhag pa yin no/_/gding ba'i skabs su yan lag ni dge 'dun gyi gtsug lag khang nyid dang /_sa snum pa dang dngar ba nyid dang /_sril la sogs pa'i nye bar 'tshe ba dang ldan pa nyid dang /_rang gi nges par sbyar bar bya ba nyid dam
[\[213b.3\]]gzhan la dngos su bcol ba nyid dam/_rtswa'am lo ma'i gding ba nyid dam/_rlung gis bzlog pa dang sril gyis rim pa gzhan phyin pa dang /_tha mal du gnas pa'o/_/skrod pa 'ga' zhig tu 'khrug long byed pa bskrad par gsungs sam zhe na/_re zhig spang ba yang ma gsungs na 'khrug long byed pa
[\[213b.4\]]lta smos kyang ci dgos te gnas dang longs spyod gnyis las phyi rol du ma gyur pa'i phyir ro/_/kha cig ni/_'khrug long byed dang khyim sun 'byin/_/tshul khrims 'chal pa gsum pa ste/_/dge 'dun gyis ni gaN+DI ni/_/brdungs nas 'bad pas bskrad par bya/_/zhes bya ba smra bar mi
[\[213b.5\]]rigs te/_de la re zhig gzhung ni yod pa ma yin te/_rigs pa dang 'gal bar yang 'gyur te/_gang gi phyir sdom pa ma nyams pa skrod par byed pa ma yin te/_rnyed pa'i skal ba dang ma bral ba'i phyir ro/_/dge 'dun thams cad yang 'khrug long byed pa'i phyir bskrad par bya ba ma yin no zhe na/_
[\[213b.6\]]ma yin te skal ba dang ma bral ba'i phyir dge 'dun 'byed pa yang bskrad par bya ba nyid du thal bar bya ba'i phyir ro/_/'on te 'khrug long byed pa bskrad par bya'o gnas par mi bya'o zhes pa de ji ltar snyam pa la/_de dag gi bsal ba ni 'di yin te/_dge 'dun gyi 'khrug pa nye bar zhi ba la sogs pa'i
[\[213b.7\]]don dang /_bskrad pa'i bslab pa'i gzhi las 'das pa la yang dge 'dun gyis sam gang zag gis skrod par byed pa na bsdu bar ni mi bya ste/_nye bar mtshon par byed pa'i phyir 'di dgag pa yin no/_/don gang dang gang la 'khrug long la dga' bas chos dang chos ma yin pa'i 'khrug long byed pa'i
[\[214a\]]
[\[214a.1\]]phyir 'khrug long byed pa nyid du rtogs par bya'o/_/'di ston par byed pa'i gzhung tha dad pa ni kho bo dmigs pa med do/_/phyis gnon la kha cig ni dge slong la tho 'tshams pa 'dis rlung dang 'dra ba la sogs par gzhag pa'i mtshon par byed pa yin pas tho 'tshams pa
[\[214a.2\]]gzhan dag la yang ltung byed du 'dod de 'di ni tho 'tshams par 'dun pas dge slong la tho 'tshams pa dag kyang ngo zhes pas mtshon byed yin no/_/bar sdom la/_ngan dang bsod dang drang ro dang /_/zhes bya ba la sogs pa'i phyir ro zhes zer ba de ni yang dag pa ma yin te/_gang gi phyir ltung byed dgu
[\[214a.3\]]bcur 'dod pa 'di dgu bcur grangs nges par bzung ba'i phyir te/_grangs pa la sogs par bzhag pas tho 'tshams par byed pas ltung ba tha dad par rnam par gzhag pas na lhag par 'gyur ro/_/tho 'tshams par byed pa spyis kyang ltung byed gcig tu byed pa yin na skrod pa dang khri rkang 'byin pa dang
[\[214a.4\]]rdeg pa dang gzas pa dang skyo sngogs byed pa dang gnas ngan len brjod pa la sogs pas tho 'tshams pa rnams ltung ba gcig tu 'gyur ba'i phyir nyung bar 'gyur ro/_/gzhan yang gal te tho 'tshams par byed pa thams cad la ltung byed du 'gyur ba de lta na btsun pa re zhig dge slong gis gang zag gi gtsug
[\[214a.5\]]lag khang na snga nas gnas pa'i dge slong rnams phyis gnon bgyis nas mchis sam nyal bar bgyid na cir 'gyur te nyes byas so/_/btsun pa re zhig dge slong gis dge 'dun gyi gtsug lag khang nas phyis gnon bgyis kyang ltung bar mi 'gyur ba mchis sam/_yod de mi rung ba'i mal stan la'o zhes
[\[214a.6\]]gsungs pa de la yang ltung byed du 'gyur te/_gang zag gi gtsug lag khang dang mi rung ba'i mal stan la tho 'tshams pa ni tho 'tshams pa ma yin te/_de'i phyir phyis gnon byed pa las gzhan pa la ni nyes byas so/_/de ltar yang rnam 'byed las gcig tu dge slong 'ga' zhig dge slong la tho
[\[214a.7\]]'tshams par byed na thams cad nyes byas su 'gyur ro zhes gsungs pa yin no/_/ltung ba bstan par yang phyis gnon byas nas nyal lam 'dug par byed na zhes bya bas de la ma brten pa'i phyir ro/_/'debs pa'i yan lag ni dud 'gro'i 'gro ba pa dang gsod sems dang mngon par bsams
[\[214b\]]
[\[214b.1\]]te ma 'khrul pa dang shi ba zhes bya ba ni yan lag yin no/_/gtsug lag khang la gang zag gi la nyes byas su gsungs pa'i phyir te/_btsun pa re zhig dge slong gis gang zag gi gtsug lag khang rtsig pa ni rim pa gnyis sam gsum las lhag par brtsigs na cir 'gyur nyes byas so zhes gsungs pa'i
[\[214b.2\]]phyir ro/_/'dis ni bsnyen par ma rdzogs pa dang /_ma nyams pa la sogs pa'i khang pa la yang bshad pa yin te/_dge slong dang dge slong ma bsnyen par rdzogs pa can ma nyams pa dag ni zhes pa la sogs pa gsungs pa yin no/_/gang yang gtsug lag khang thams cad la yang 'gyur te/_tha na
[\[214b.3\]]khyim pa'i la yang ngo zhes zer ba 'dis gsal bar blta bar bya'o/_/'jim pa med par lhag par brtsigs pa la nyes byas so/_/sgo'i sbubs kyi gnas zhes bya ba ni sgo khang gi gnas pa ste sgo skyes kyis kun nas bskor ba la sogs pa'o/_/gtan pa'i gnas ni sgo logs cig tu phyis
[\[214b.4\]]gzhug pa'i gnas kyi phyogs zhes bya ba'i don to/_/yang na gtan pa'i gnas ni 'phred gtan la sogs pa sgo'i phyogs dag tu gtan pa gzhug pa'i phyogs so zhes gzhan dag 'chad do/_/snang ba'i gnas zhes bya ba ni 'dis snang bar byed pas na snang ba ste/_skar khung dang chu khung brjod
[\[214b.5\]]pa'i bu ga'i gnas so/_/chu khung yang skar khung gi rnam pa can yin pa'i phyir snang ba zhes brjod pa yin no/_/snang ba'i gnas ji tsam pa'i 'du shes kyis zhes bya ba ni skar khung dang chu khung gi gnas ji tsam 'dod par bya ba'i 'du shes kyis so zhes gsungs pa yin no/_/de ma grub na nyes byas
[\[214b.6\]]su rtogs par bya ba yin te/_ltung ba bstan pa dang zhu ba la sogs pa thams cad du yang pha gu'i rtsig pa kho na smos pa yin gyi de dag ni ma smos pa'i phyir te/_dge slong 'ga' zhig pha gu rim pa gnyis sam gsum las lhag par brtsigs na thams cad la ltung byed du 'gyur ro zhes bya ba
[\[214b.7\]]dang /_zhus pa las phrin gyis rim pa gnyis sam gsum las lhag par brtsigs na nyes byas su 'gyur ro zhes gsungs pa yin no/_/des na ngag gi don 'dir 'gyur te/_dge slong 'ga' zhig pha gu rim pa bzhi la sogs par rtsig par byed na ltung byed du 'gyur ro/_/sgo'i sbubs
[\[215a\]]
[\[215a.1\]]dang gtan pa dang snang ba'i gnas ma bzhag pa la ni mi rigs pa sgrub pa'i phyir nyes byas so zhes bya ba yin no/_/sbyin bdag rings pa yin na gtsug lag khang ni de la rag las pa'i phyir du ltung ba med do/_/mdo sde 'dzin pa ka l+yA na mi tras nye bar sbyar ba so sor thar pa'i tshig
[\[215a.2\]]gi bshad pa dga' ba bskyed pa las/_gtsug lag khang gi ltung byed kyi rnam par nges pa'o rdzogs so/_/[{D4111}]@##/_/rgya gar skad du/_kri ya skan d+ha na ma/_bod skad du/_bya ba'i phung po zhes bya ba/_thams cad mkhyen pa la phyag 'tshal lo/_/bya
[\[215a.3\]]ba'i phung po gang zhe na/_gnas nas phyung bas bya ba dang /_tha dad du gnas pas bya ba dang /_gzu bos bya ba dang /_de'i ngo bo nyid tshol du bcug pas bya ba dang /_bslab pa byin pas bya ba dang /_mtshams bcad pa'i gnas brtan gyi bya ba dang /_kun dga' ra ba'i bya ba dang /_kun dga' ra ba'i
[\[215a.4\]]gnas brtan gyi bya ba dang /_gnas khang gi bya ba dang /_gnas khang gi gnas brtan gyi bya ba dang /_khang pa'i 'khor du bcas pa'i bya ba dang /_khang pa'i 'khor du bcas pa'i gnas brtan gyi bya ba dang /_nags kyi bya ba dang /_gnas mal gyi bya ba dang /_sgo glegs kyi bya ba dang /_'khor lo'i
[\[215a.5\]]bya ba dang /_gnas stong pa'i bya ba dang /_gnas stong pa'i gnas brtan gyi bya ba dang /_lhung bzed kyi bya ba dang /_chos gos kyi bya ba dang /_gding ba'i bya ba dang /_khab kyi bya ba dang /_khab ral gyi bya ba dang /_thug pa'i bya ba dang /_chu'i bya ba dang /_chu rdza'i bya ba dang /_yongs su spyod pa'i chu
[\[215a.6\]]rdza'i bya ba dang /_gtsang ma'i ril ba'i bya ba dang /_zas kyi bya ba dang /_bza' ba'i bya ba dang /_zas btang ba'i bya ba dang /_bsod snyoms kyi bya ba dang /_bsod snyoms spyod pa'i bya ba dang /_zas len pa'i bya ba dang /_dgon pa'i bya ba dang /_dgon pa'i gnas brtan gyi bya ba dang /_
[\[215a.7\]]grong 'dab kyi bya ba dang /_grong 'dab kyi gnas brtan gyi bya ba dang /_glo bur du 'ongs pa'i bya ba dang /_glo bur du 'ongs pa'i gnas brtan gyi bya ba dang /_'gro bas bya ba dang /_'gro ba'i gnas brtan gyi bya ba dang /_rkang pa bkru ba'i bya ba dang /_rkang pa bkru ba'i gnas brtan gyi bya ba dang /_
[\[215b\]]
[\[215b.1\]]'dug pa'i bya ba dang /_'dug pa'i gnas brtan gyi bya ba dang /_chos 'chad pa'i bya ba dang /_chos 'chad pa'i gnas brtan gyi bya ba dang /_dus kyi bya ba dang /_dus ma yin pa'i bya ba dngang /_dus ma yin par dge 'dun 'du ba'i bya ba dang /_dus ma yin par dge 'dun ba'i gnas brtan gyi
[\[215b.2\]]bya ba dang /_smras pa'i bya ba dang /_mi smra ba'i bya ba dang /_dbyar nye bar sgrub pa'i bya ba dang /_dbyar gnas pa'i bya ba dang /_dbyar gnas pa'i gnas brtan gyi bya ba dang /_dbyar gnas par khas blangs pa'i bya ba dang /_'khor dang ldan pa'i bya ba dang /_'khor gyi nang du 'gro ba'i bya ba dang /_'khor
[\[215b.3\]]gyi nang du zhugs pa'i bya ba dang /_'khor gyi nang du zhugs pa'i gnas brtan gyi bya ba dang /_gso sbyong gi bya ba dang /_gso sbyong mngon du bya ba'i bya ba dang /_gso sbyong gi las kyi bya ba dang /_so sor thar pa'i bya ba dang /_so sor thar pa gdon pa'i bya ba dang /_so sor thar pa gdon par byed pa'i
[\[215b.4\]]bya ba dang /_gnas brtan gyi bya ba dang /_bar mas bya ba dang /_gsar bus bya ba dang /_gnas brtan dang /_bar ma dang /_gsar bus bya ba dang /_bsro khang du bya ba dang /_bsro khang du khrus byed pa'i bya ba dang /_bsro khang gi gnas brtan gyi bya ba dang /_mkhan po'i bya ba dang /_lhan
[\[215b.5\]]cig gnas pa'i bya ba dang /_slob dpon gyi bya ba dang /_nye gnas kyi bya ba dang /_dge tshul gyi bya ba dang /_nan tan gyi bya ba dang phyi bzhin 'brangs pa'i dge sbyong gi bya ba dang /_grong du nye bar 'jug pa'i bya ba dang /_grong du nye bar 'gro ba'i bya ba dang /_grong du nye bar song ba'i bya ba dang /_
[\[215b.6\]]grong du nye bar song ba'i gnas brtan gyi bya ba dang /_gzhi na gnas pa'i bya ba dang /_ngal so ba'i bya ba dang /_nam mkha'i bya ba dang /_sra brkyang gi bya ba dang /_chu tshogs kyi bya ba dang /_'chag sa'i bya ba dang /_bcag pa'i bya ba dang /_'phyan gyi bya ba dang /_phyi sa'i bya ba dang /_bshang
[\[215b.7\]]ba'i bya ba dang /_bshang ba'i khung bu'i bya ba dang /_bshang ba'i gnas brtan gyi bya ba dang /_bshang ba'i nye 'khor gyi bya ba dang /_gci ba'i bya ba dang /_gci ba'i sa'i bya ba dang /_gci sa'i gnas brtan gyi bya ba dang /_gci sa'i nye 'khor gyi bya ba dang /_bkru ba'i bya ba dang /_bkru ba'i
[\[216a\]]
[\[216a.1\]]gnas kyi bya ba dang /_bkru ba'i gnas su rkang pa gzhag pa'i bya ba dang /_bkru sa'i khung gi bya ba dang /_khrus kyi sar gnas brtan gyi bya ba dang /_khrus sa'i nye 'khor gyi bya ba dang /_mchil ma'i bya ba dang /_mchil ma'i snod kyi bya ba dang /_so shing gi bya ba dang /_
[\[216a.2\]]so brud pa'i bya ba dang /_lce bzhar ba'i bya ba dang /_rna spabs bru ba'i bya ba dang /_kun du spyad pa'i bya ba dang /_kun du mi spyad pa'i bya ba'o/_/ma mo lta bu'i dum bu gsum pa'i gzhi rdzogs so//_//gnas nas phyung bas bya ba gang zhe na/_gnas nas phyung ba zhes bya ba ni spangs pa yin
[\[216a.3\]]te/_spangs pa'i dge slong gis ni bya ba 'di lta bu la 'jug par mi bya'o/_/spangs pa'i dge slong gis ni rab tu byung bar mi bya'o/_/dge tshul nye bar gzhag par mi bya/_dge slong ma la lung 'bogs par mi bya ba dang /_ston par bskos na yang dge slong ma la gdams par mi bya/_las mi
[\[216a.4\]]bya/_dge slong de las byed par mi bsko/_las bsko bar mi bya/_las byed pa'i dge slong dge slong la dgag par mi bya/_'dul ba 'dzin pa gzhan yod na dge 'dun gyi nang du 'dul ba bstan par mi bya/_so sor thar pa'i mdo 'don pa gzhan yod na/_dge 'dun gyi nang du so sor thar pa gdon
[\[216a.5\]]par mi bya/_chos 'chad pa gzhan yod na dge 'dun gyi nang du chos bshad par mi bya/_rang bzhin du gnas pa'i dge slong lung bstan pa la 'gog par mi bya/_rang bzhin du gnas pa'i dge slong la gso sbyong dgag par mi bya/_rang bzhin du gnas pa'i dge slong la dgag dbye gzhag par mi bya/_
[\[216a.6\]]rang bzhin du gnas pa'i dge slong la gleng bar mi bya'o/_/dran par mi bya'o/_/de dag dang lhan cig brten par mi bya'o/_/gang la dge 'dun gyis gnas nas phyung ba'i las byas pa dang /_gang de dang 'dra ba gzhan yang rung ste/_nyes pa de lta bu dang mthun pa'i nyes pa phyis kyang mi bya'o/_/de las
[\[216a.7\]]gzhan pa yang mi bya'o/_/des phyi phyir zhing spu bsnyal ba lta bur nges par 'byung ba la 'jug par bya'o/_/phyag 'tshal ba nye bar bstan par bya/_rang bzhin du gnas pa'i dge slong gis lhung bzed byin na yang des mi blang ngo /_/chos gos kyang mi blang ngo /_/de la skra bregs pa yang mi bcol lo/_/
[\[216b\]]
[\[216b.1\]]bsro khang du yang las mi bya'o/_/mi na bar las thams cad la rang bzhin du gnas pa'i dge slong gi las nyams su blang bar mi bya'o/_/dge 'dun thams cad 'dus shing 'khod pas de brtan pa'i gnas su sdom pas mi bsko/_dbang gi gnas thams cad du yang sdom pas mi bsko/_gang zag
[\[216b.2\]]bcu gnyis kyi gnas su sdom pas byin gyis brlabs par mi bya ba 'di ni gnas nas phyung bas bya ba zhes bya'o/_/tha dad du gnas pa la rnam pa gnyis te/_gang bdag nyid kyis bdag tha dad du gnas par byed pa dang /_dge 'dun gyis chos bzhin du byas pa'o/_/bdag nyid kyis bdag tha dad du
[\[216b.3\]]gnas pa gang zhe na/_bsams bzhin du chos kyi phyogs las chos ma yin pa'i phyogs su song ba ste/_de ltar na bdag nyid kyis bdag tha dad du gnas par byed pa'o/_/dge 'dun gyis chos bzhin du bya ba gang zhe na/_chos bzhin du 'dus pa'i dge 'dun gyis gsol ba dang bzhi'i las mi
[\[216b.4\]]g.yo ba gzhag par 'os pas spangs pa yin te/_de ltar na dge 'dun gyis chos bzhin du spangs pa'o/_/mtshungs par lhan cig gnas pa la yang gnyis te/_bdag nyid kyis bdag lhan cig gnas par byed pa dang /_dge 'dun gyis chos bzhin du byas pa'o/_/bdag nyid la bdag nyid
[\[216b.5\]]lhan cig gnas pa gang zhe na/_bsams bzhin du chos ma yin pa'i phyogs las chos kyi phyogs su 'ongs pa ste/_de ltar na bdag nyid kyis bdag nyid lhan cig gnas par byed pa'o/_/dge 'dun gyis chos bzhin du byas pa gang zhe na/_dge 'dun gyis gsol ba dang bzhi'i las mi g.yo
[\[216b.6\]]ba gzhag par mi 'os pas chos bzhin du 'dus pa'i dge 'dun gyis spang ba de phyung ba yin/_de ltar na dge 'dun gyis chos bzhin du byas pa'o/_/tha dad du gnas pa'i dge slong des rab tu dbyung bar mi bya ba nas snga ma bzhin te/_ji ltar dge 'dun gyis gang la spangs pa'i las byas pa dang /_
[\[216b.7\]]gzhan yang de dang 'dra ste/_des de lta bu'i nyes pa yang mi bya/_de las mthun par yang mi bya ba'i bar du ste/_gang zag bcu gnyis kyi las su sdom pas bsko bar mi bya'o/_/tha dad du gnas pa'i dge slong gis tshangs pa mtshungs par spyod pa'i gnas brtan dang /_bar ma dang /_gsar
[\[217a\]]
[\[217a.1\]]bu yang rung bag dbab par bya/_nyes par mi bya/_nyes pa zhig byas na yang slar dbyung ba'i tshul du bya'o/_/gal te slar dbyung ba'i tshul du mi byed na tha dad du gnas par byas pa nyid yin no/_/de la 'di skad ces bsgo bar bya'o/_/dge 'dun gyis khyed la thig btab pa
[\[217a.2\]]bzhin du byed do/_/phur pa btsugs pa bzhin du byed do/_/nyes pa de yang dge 'dun las 'di nyid bshags par bya'i 'di las phyi rol du ni ma yin no/_/khyod kyis las de yang dge 'dun 'di nyid kyis slar bde bar byed kyi/_'di las phyi rol du ni ma yin no/_/khyod kyis nyes pa de yang ma bshags
[\[217a.3\]]sam/_phyir bcos par ma byas na ni tshangs pa mtshungs par spyod pa mkhas pa dag gis gang du mi 'dod pa der gleng bar byed do/_/gal te yang de bzhin du byas pa las kyang 'dul bar ma gyur na gang zag de thig btab pa bzhin du/_phur pa btsugs pa bzhin du byas la spang bar bya'o/_/de
[\[217a.4\]]ni 'di ltar rta rgod bzhin te/_de ni tha dad du gnas pas bya ba zhes bya'o/_/gzu bos bya ba gang zhe na/_rtsod pa zhi bar bya ba'i phyir dge slong gzu bos chos nyi shu rtsa gnyis dang ldan par btsal bar byas te/_nyi shu rtsa gnyis gang zhe na/_ci ste tshul khrims dang ldan zhing dang po nas phun sum tshogs pa dang /_
[\[217a.5\]]ngo tsha shes pa dang ldan zhing 'gyod pa dang ldan la bsdams pa dang /_bslab pa 'dod pa dang /_'dul ba la shin tu rnam par nges shing thos pa 'dzin la thos pa bsags pa dang /_lung 'thon pa dang /_rtsod pa la mkhas pa dang /_rtsod pa kun nas slong ba la mkhas pa dang /_rtsod pa'i bye brag la mkhas pa dang /_
[\[217a.6\]]rtsod pa 'gog pa la mkhas pa dang /_rtsod pa 'gags nas phyis mi 'byung ba la mkhas pa dang /_bstan bcos la mkhas pa dang /_gzhi lhag par spyod pa la mkhas shing nyes rtsom med pa smra ba dang /_nyes rtsom byed du mi 'jug pa dang /_lus dang ngag dang yid kyis mi 'jug pa dang /_smra bar byed cing
[\[217a.7\]]smra ba brda phrad par byed pa dang /_go bar byed cing go bar brda phrad par byed pa dang /_rnam par rig par byed cing rnam par rig par byed pa brda phrad par byed pa dang /_nges par rtogs par byed cing nges par rtogs par brda phrad par byed pa dang /_'dun pas 'gro ba ma yin pa dang /_zhe sdang gis 'gro ba ma
[\[217b\]]
[\[217b.1\]]yin pa dang /_gti mug gis 'gro ba ma yin pa dang /_'jigs pas 'gro ba ma yin pa ste/_gzu bo chos nyi shu rtsa gnyis po de dag dang ldan pa ni/_chos kyi longs spyod dam/_zang zing gi longs spyod kyis phyogs gnyis ka la mi brten pa yin no/_/yang 'di lta ste/_gzu bo'i dge slong gis rgol
[\[217b.2\]]ba dang ldan pa'i dge slong rnams la lhan cig tu smra ba dang /_phyag byed pa dang /_sngar ldang ba dang /_thal mo sbyor ba dang /_gdud par byed par gyur pa'i las rnams bdag gir mi bya'o/_/de dag bsnyen bkur byed na yang nyams su mi blang ngo /_/lhung bzed 'bul na yang mi blang /_chos gos 'bul
[\[217b.3\]]na yang mi blang /_yo byad gzhan ci yang rung ba 'bul ba bdag gir mi bya'o/_/des kyang de dag la bsnyen par mi bya/_lhung bzed mi sbyin/_chos gos mi sbyin/_zas mi sbyin/_sman mi sbyin na/_yo byad gzhan ci yang rung ba sbyin par mi bya'o/_/de dag las lung 'bogs pa yang mi blang /_
[\[217b.4\]]dran par bya ba yang ma yin/_rnal 'byor yang ma yin/_yid la byed pa yang mi 'dri'o/_/de dag la lung 'bogs par sbyin par mi bya'o/_/dran par bya ba yang ma yin/_kun dri bar bya ba yang ma yin/_rnal 'byor yang ma yin/_yid la bya ba yang mi bsko/_stan gcig la 'dug par yang
[\[217b.5\]]mi bya'o/_/'chag sa gcig tu bcag par mi bya/_gnas khang gcig tu 'khod par mi bya'o/_/gzhan du na tshig 'di skad ces brjod par bya ste/_tshe dang ldan pa khyod kyis 'di lta ste/_las legs pa rnyed pa ci yod kyis/_legs par gsungs pa'i chos 'dul ba la rab tu byung nas/_'thab par
[\[217b.6\]]gyur/_mtshang 'dru bar gyur/_rtsod par gyur/_'gyed par gyur cing gnas pa ni ma rnyed de/_rnyed pa ma yin no/_/rnyed pa rnyed de legs pa rnyed pa ma yin gyi tshe dang ldan pa rnams khyed cag ma 'thab cig_/ma rtsod cig_/ma 'gyed cig_/'gyed pa gnyis ka rgyal ba med do/_/rgyug pa gnyis ka rgyal ba med
[\[217b.7\]]med do/_/de dag gtan la phab na gcig rgyal gcig 'pham du 'gyur ro zhes brjod par bya'o/_/'di ni gzu bos bya ba zhes bya'o/_/de'i ngo bo nyid tshol bas sbyin pas bya ba gang zhe na/_dge slong gang gis nyes par spyod pa de khas len/_khas blangs pa las kyang bsnyen/_bsnyen pa las kyang slar
[\[218a\]]
[\[218a.1\]]khas len pa de la dge 'dun gyis gsol ba dang /_bzhi'i las mi g.yo ba gzhag par mi 'os pas/_de'i ngo bo nyid tshol ba sbyin pa'i dge slong gis bya ba de lta bu la 'jug par bya'o/_/de'i ngo bo nyid tshol ba'i dge slong gis rab tu 'byung bar mi bya ba nas snga ma bzhin te/_gang la
[\[218a.2\]]dge 'dun gyis de'i ngo bo nyid tshol ba sbyin pa dang /_gang de dang 'dra bas kyang rung ste/_nyes pa de lta bu 'byung bar mi bya'o/_/de bas thu bar yang mi bya ba'i bar du ste snga ma bzhin no/_/de ni 'di ltar gang zag bcu gnyis po sdom pas mi sko ba de ni de'i ngo bo nyid tshol bas sbyin pas bya ba zhes bya'o/_/pham pa
[\[218a.3\]]byung ba la bslab pa byin pa'i bya ba gang zhe na/_dge slong gang mi tshangs par spyod pa 'khrig pa'i chos bsten kyang de la se gol gtogs pa gcig tsam du yang bcabs pa'i sems ma skyes pa ste/_de la dge 'dun gyis gsol ba dang bzhi'i las mi g.yo ba gzhag par mi 'os pas bslab pa sbyin
[\[218a.4\]]par bya ste/_'di ltar tshe dang ldan pa dga' byed bzhin du rgyas par gang de dang 'dra ba gzhan yang rung ste/_de lta bu'i ltung ba phyin chad kyang mi bya'o/_/de bas thu bar yang mi bya'o/_/zhes bya ba'i bar du ste snga ma bzhin no/_/de ni 'di ltar gang zag bcu gnyis kyi phyir sdom pa mi bsko'o/_/'dul ba dang sbyar
[\[218a.5\]]te bslab pa byin pa'i dge slong gis rab tu dbyung bar mi bya ba nas snga ma bzhin te/_gang la dge 'dun gyis bslab pa byin pa dang /_bslab pa byin pa'i dge slong gis dge slong gi bslab pa thams cad la bslab par bya'o/_/dge slong gis tha ma la 'dug par bya'o/_/des bsnyen par rdzogs pa rnams la byin
[\[218a.6\]]len bya'o/_/bsnyen par rdzogs pa dang lhan cig nyal ba bsgyur zhing gud du 'byung ngo /_/bslab pa byin pa'i dge slong gi las rnam pa gnyis te/_gso sbyong dang dgag dbye'o/_/bslab pa byin pa grangs su bskang ste gso sbyong mi bya'o/_/de bzhin du dge 'dun gyi las gzhan la yang ngo /_/gal te
[\[218a.7\]]bslab pa byin pa gso sbyong gi nang du 'ongs na ni mi bskrad do/_/gal te song na yang mi bzung ngo /_/de ci'i phyir zhe na/_des dge 'dun 'dus pas rjes su ma zhugs par mi 'gyur ro/_/'dus par yang mi 'gyur te/_'di ni pham pa byung ba las bslab pa byin pas bya ba zhes bya'o/_/mtshams bcad
[\[218b\]]
[\[218b.1\]]pa'i gnas brtan gyi bya ba gang zhe na/_mtshams bcad pa'i gnas brtan gyi dge slong gis bya ba de lta bu la 'jug par bya'o/_/de na gsar bu'i dge slong 'khod pa rnams la de dag mthun par shes par bya/_bskyang bar bya/_rjes su bstan par bya/_sdig pa las slar bzlog par bya/_dge ba la
[\[218b.2\]]gzhug par bya/_kha don byed pa dang /_kun 'dri ba dang /_spong ba dang /_so sor dben par 'jug pa dang /_rnal 'byor dang /_yid la byed pa rnams te/_de dag la so sor lung 'bogs par bya/_kun tshangs par spyod pa la gzhug par bya/_bslab par bya/_bslab par bya ba la so sor bstab
[\[218b.3\]]par bya/_rnyed pa bsgrub par bya/_nam so sor rnyed pa 'god pa'i chos so so'i bgo skal snyoms par mig sngar bgo'o/_/nad pa la blta bar bya/_nad pa'i nad g.yog tu dge slong rnams spro bar bya/_nad pa rnams la chos kyi gtam bya/_lam dang lam ma yin pa yang dag par bsgrag
[\[218b.4\]]par bya'o/_/ye shes dang mthong ba rnam par sbyang ba'i rgyud mi gtong bar bya/_rnam pa thams cad du'ang nad pa la g.yel bar mi bya/_mtshams bcad pa'i gnas su dge slong rnams lhags pa la gzhan ci yang rung bya bar gyur pa de thams cad la dge slong gnas brtan gyis thog mar 'jug
[\[218b.5\]]par bya ba ni/_mtshams bcad pa'i gnas brtan gyis bya ba zhes bya'o/_/kun dga' ra ba'i bya ba gang zhe na/_kun dga' ra ba zhes bya ba ni 'di rnams kyang yin te/_kun dga' ra ba'i nang na khang phran dang /_khang pa dang /_khang pa brtsegs pa dang /_khang pa 'khor du bcas pa dang /_spyil
[\[218b.6\]]po dang /_spyil po'i dngos po dang /_'chags dang /_skyed shing dang /_gsing ma rnams te thams cad kyang rgan rims bzhin du bsko bar bya'o/_/phyi bdar bya ba de ni kun dga' ra ba'i bya ba zhes bya'o/_/kun dga' ra ba'i gnas brtan gyi bya ba gang zhe na/_dge 'dun rnams kyi kun dga' ra ba'i gnas
[\[218b.7\]]te/_der so so nas dge slong dag lhags pa rnams bya bar bcas pa'i yang tha dad pas na/_dge slong des 'di dag gi bya ba bcas pa de'i chos sam pra bar ta zhes ma byung gi bar du skad cig sdod cig_/gdod thams cad la snyoms par brims shig ces brjod par bya'o/_/dge slong gnas brtan gyis
[\[219a\]]
[\[219a.1\]]gnas brtan dang /_bar ma dang /_gsar bu rnams kyi rjes su mthun par bya/_gnas brtan gyis de'i gnas brtan dang bar ma dang /_gsar bu rnams kyis kyang de'i rjes su mthun par bya'o/_/gal te bram ze'am/_khyim bdag tha dad pa rnams lhags na de dag
[\[219a.2\]]la yang mtshungs par bgo bsha' bya zhing sbyin par bya'o/_/gal te mgron mi 'dod dam/_bram ze'am khyim bdag dad pa can rnams dag mi 'dod na yang dge slong gnas brtan gyis chos dang ldan pa'i gtam yang dag par bstan par bya/_yang dag par rab tu dga' bar byas la bdag
[\[219a.3\]]cag la ni 'di yod do zhes smra bar bya ste/_'di ni kun dga' ra ba'i gnas brtan gyi bya ba zhes bya'o/_/gnas khang gi bya ba gang zhe na/_dge slong gang gnas khang du 'dug pa des gnas khang der dus dus su chag chag gdab par bya'o/_/phyag dar dor ba dang /_ba lang gi lci bas shin tu
[\[219a.4\]]'jam por byug par bya'o/_/sdo cung zad byung na yang bsrab par bya/_ral ba dang 'drums pa dang /_gogs pa rnams slar bcos par bya/_bum pa chus bkang ste gzhag par bya'o/_/yongs su spyad pa'i bum pa dang gtsang ma'i ril ba dang /_snam phyi ba'i ril ba dang /_rkang pa dag
[\[219a.5\]]bkru ba'i ril ba rnams bkang ste gzhag pa de ni gnas khang gi bya ba zhes bya'o/_/gnas khang gi gnas brtan gyi bya ba gang zhe na/_gnas khang gi dge slong gnas brtan gyi bya ba ni/_des 'di lta bu la 'jug par bya'o/_/dge slong gsar bu gang dag na 'khod par 'gyur bde dag shes
[\[219a.6\]]par byas nas gnas brtan zhes bya ba'i bar na snga ma bzhin te/_gnas brtan gyis thams cad la thog mar 'jug par bya/_rgyud mi gtong ba'i bya ba'i bar du ste/_'di ni gnas khang gi gnas brtan gyi bya ba zhes bya'o/_/khang pa'i 'khor du gtogs pa'i bya ba gang zhe na/_khang pa
[\[219a.7\]]'khor dang bcas pa na dge slong gang 'dug pa des/_khang pa 'khor dang bcas pa de dus dus su byi dor bya ba ni snga ma bzhin no/_/rkang pa bkru ba'i rnams bkang ste gzhag pa'i bar du'o/_/khang pa 'khor dang bcas pa de na dge slong dag grogs gang dag 'khod pa rnams la yang byams pa'i
[\[219b\]]
[\[219b.1\]]lus kyi las kyis mtshungs par spyad par bya/_byams pa'i ngag gi las dang /_byams pa'i yid kyi las kyis kyang mtshungs par spyad par bya/_der yang 'thab mo mi 'byung bar bya/_mtshang 'dru ba dang /_'gyed pa dang /_rtsod pa mi 'byung bar bya/_gal te der 'thab mo dang /_mtshang 'dru ba
[\[219b.2\]]dang /_'gyed pa dang /_rtsod pa zhig byung na zhi bar nus na ni de lta na legs gal te yang mi nus na gud du 'gro bar bya'o/_/'di ni khang pa'i 'khor du bcas pa'i bya ba zhes bya'o/_/khang pa'i 'khor du bcas pa'i gnas brtan kyi bya ba gang zhe na/_khang pa'i 'khor du bcas pa'i dge slong gi gnas
[\[219b.3\]]brtan gyis bya ba de 'di lta bu la 'jug par bya'o/_/de na dge slong gsar bu gang dag 'khod par gyur pa de dag kun shes par bya ba nas snga ma bzhin te/_thams cad du yang dge slong gnas brtan gyis bya ba de 'di lta bu la 'jug par bya ba dang /_rgyud mi gtong bar bya ba'i bar du ste/_'di ni khang pa'i
[\[219b.4\]]'khor du bcas pa'i gnas brtan gyi bya ba zhes bya'o/_/nags kyi bya ba gang zhe na nags zhes bya ba ni shing ljon pa'i gnas de na dge slong 'khod pa rnams kyis bdag cag gnas 'di na 'khod pa la srog gi bar chad du 'gyur ba'am/_tshangs par spyod pa'i bar chad du 'gyur ba lta yod dam med
[\[219b.5\]]ces rgyang grags gcig tshun chad kho ra khor yug tu brtag par bya'o/_/gal te yod par ma mthong na ni ring du dor bar bya'o/_/gal te med par mthong la dogs par gyur na rgyang grags gcig tshun chad nags nyul ba bsko bar bya'o/_/gso sbyong gi gnas kyang bsko bar bya'o/_/de na phan tshun
[\[219b.6\]]zang zing gi longs spyod dang /_chos kyi longs spyod kyis spro ba bskyed par bya/_de na 'thab mo mi 'byung ba dang /_mtshang 'dru ba mi 'byung ba dang /_khon du 'dzin pa mi 'byung ba dang /_rtsod pa mi 'byung ba de ni nags kyi bya ba zhes bya'o/_/gnas mal gyi bya ba gang zhe na/_rim gyis gnas mal
[\[219b.7\]]dus dus su brtag par bya/_bskam par bya/_sprug par bya/_bsgrangs par bya/_sba khru bar bya/_gal te dri ma can du gyur na bkru bar bya/_bug rdol du gyur tam/_sha zad pa'i chos su gyur na ci nus su bcom zhing glan par bya/_bcom zhing glan du gzhug pa bya/_dge slong gis phyogs
[\[220a\]]
[\[220a.1\]]bzhi'i dge 'dun gyi gos bgos nas bshang ba'i sar mi 'gro/_gci ba'i sar mi 'gro/_bsro khang du ma yin/_rkang pa bkru ba'i sar ma yin/_tshang mang du ma yin/_char 'bab pa la gyon te 'dug par mi bya/_nyi ma tsha ba la ma yin/_me khang du gzhag par mi bya/_
[\[220a.2\]]ci nas gnod par 'gyur ba'i sa thams cad du phyogs bzhi'i dge 'dun gyi gos dang 'jug par mi bya/_bgo bar mi bya'o/_/gzhag par mi bya'o/_/dge slong rnams kyis gnas mal rnam pa 'di lta bu spyad par mi bya ste/_lnga gang zhe na/_dud pa dang /_dri ma dang //_rdul dang /_bshang
[\[220a.3\]]ba dang /_'drud pa'o/_/dge slong rnams kyis phyogs bzhi'i dge 'dun gyi gos bgos bzhin du gtsug lag khang chag chag mi gdab mi phyag_/phyag dar mi dor/_ba lang gi lci bas byug par mi bya'o/_/chu'i bum pa dgang bar mi bya/_yongs su spyad par ma yin/_gtsang
[\[220a.4\]]ma'i ril bar ma yin/_bshang ba'i ril bar ma yin/_rkang pa dag bkru ba'i ril ba dgang bar mi bya/_gtsug lag khang skyong du ma yin/_lhung bzed kyi las byed par ma yin/_gos kyi las byed par ma yin/_dge slong rnams kyis phyogs bzhi'i dge 'dun gyi gos lus kyi mtha'
[\[220a.5\]]la bgo bar mi bya/_dge slong dag gis phyogs bzhi'i dge 'dun gyi mal cha dang /_stan rnams bla gab med par bting ste/_sgo khang phan chad nye 'khor 'dom bzhi bcu rtsa dgu'i bar du bor te 'gro bar mi bya'o/_/gal te bshang ba'am/_gci ba'i sar 'gro na yang dge slong 'khod pa
[\[220a.6\]]rnams la bsgo la 'gro bar bya'o/_/ji ltar bdag nyid kyi lhung bzed dang /_chos gos lus kyi pags pa bzhin du dge slong dag gis phyogs bzhi'i dge 'dun gyi mal cha dang /_stan rnams yongs su bsrung bar bya'o/_/dge slong dag gis ci nas kyang phyogs bzhi'i dge 'dun
[\[220a.7\]]gyi mal cha dang /_stan rnams yal bar dor bar mi bya ste/_'di ni dge 'dun gyi gnas mal gyi bya ba zhes bya'o/_/sgo glegs kyi bya ba gang zhe na/_sgo glegs zhes bya ba ni sgo'i bar ma ste/_dge slong gis brdung na yun ring du brdung bar mi bya/_sngar nang na 'khod pa rnams kyis tshor bar bya ba'i phyir dal bus bags
[\[220b\]]
[\[220b.1\]]kyis brdung bar bya'o/_/'byed pa'i tshe yang drag tu mi dbye/_gcod pa'i tshe yang drag tu mi gcod/_shes bzhin du dal bus bags kyis 'jug cing 'byung bar bya/_sgo'i phyogs gnyi gar ma 'drud bzhin du 'byung bar bya ste/_'di ni sgo glegs kyi bya ba zhes bya'o/_/'khor
[\[220b.2\]]lo'i bya ba gang zhe na/_'khor gtan zhes bya ba ni sgo'i gtan pa bla 'og ste/_de bzhin du 'byor par bya'o/_/dge slong gtsug lag khang nas gud du 'dod na/_bla 'og gnyis ka bcug la 'gro bar bya ste/_gtsug lag khang rung bar 'gyur ro/_/gtsug lag khang rung ba na bdag cag nyid
[\[220b.3\]]dang /_lhung bzed dang /_chos gos dang /_mal cha dang /_stan rnams kyang rung bar 'gyur te/_'di ni 'khor lo'i bya ba zhes bya'o/_/gnas stong pa'i bya ba gang zhe na/_dge slong gi gnas stong pa der chag chag gdab par bya/_sa phyag par bya/_phyag dar dor bar bya/_ci nus su ba lang
[\[220b.4\]]gi lci bas zhal ba 'jam por bya/_ral ba dang /_grum pa dang /_gogs pa rnams slar bcos par bya'o/_/gal te snod rnams so so na 'dug par gyur na yang spyad du bzod na ni bkrus te gzhag par bya/_mi bzod na ni dor bar bya/_gal te rung bar byed pa yod na yang rtswa sngon po rnams bsrab par
[\[220b.5\]]bya/_re zhig khyim pa dag lhags na yang de dag la chos kyi gtam bya/_dge slong gis gnas stong par zhugs na yang yal bar 'dor bar mi bya/_gal te der gnas par mi 'dod na des ga las 'gro ba brtag par bya/_'gro ba'i nyen 'khor dang /_bshang ba'i sa dang /_gci ba'i sa dang /_
[\[220b.6\]]skas khang dang /_them skas dang /_sgo gcad pa dang /_spyod yul rnams brtags la gnas par bya'o/_/ji ltar de dag gi phyir 'brel pa dang /_gnod par mi 'gyur ba de ni gnas stong pa'i bya ba zhes bya'o/_/gnas stong pa'i gnas brtan gyi bya ba gang zhe na/_gnas stong pa'i gnas brtan
[\[220b.7\]]gyis bya ba de 'di lta bu la 'jug par bya'o/_/gnas stong pa'i dge slong la gnas brtan gyis bzhin gyi mdangs gsal ba dang /_khro gnyer med pa nas snga ma bzhin te/_'thab mo dang /_mtshang 'dru ba dang /_'gyed pa dang /_rtsod pa rnams byung bar gyur pa gdul bar nan tan bya/_zhi bar
[\[221a\]]
[\[221a.1\]]bya rnam par zhi bar bya ba'i bar du ste/_'di ni gnas stong pa'i gnas brtan gyi bya ba zhes bya'o/_/lhung bzed kyi bya ba gang zhe na/_dge slong gis lhung bzed thal ba ma btsags pas bkru bar mi bya/_lci ba gseg ma can gyis mi bkru/_bye ma dang 'dres pa'i
[\[221a.2\]]sas ma yin/_bye ma dang 'dres pa'i ba lang gi lci ba'i ri lus ma yin mod kyi sran phyes lhung bzed bkru bar bya'o/_/lhung bzed langs te bkru bar mi bya/_skam par mi bya/_snod du gzhug par mi bya/_sba bar mi bya/_lam du 'gro bar ma yin/_chu rgal ba las ma yin/_sa mi bde
[\[221a.3\]]bar lhung bzed gzhag par mi bya/_dge slong gis lhung bzed kyis gnas khang du chag chag gdab par mi bya/_phyag dar dor bar mi bya/_ba lang gi lci bas zhal zhal 'jam pos byug par mi bya/_lag pa bkru ba'i chu blang bar mi bya/_rkang pa bkru ba'i chu ma yin/_gdong bkru ba'i chu ma yin/_
[\[221a.4\]]lus bkru ba'i chu ma yin/_/des chu'i bum pa dgang bar mi bya/_dge slong gis lhung bzed bshang ba'i sar bskur bar mi bya/_gci ba'i sar ma yin/_bsro khang du ma yin/_rkang pa bkru ba'i sar ma yin te/_ci nas dge slong gis mi gtsang ba thams cad du bskur bar mi bya/_dge slong
[\[221a.5\]]gis lhung bzed thogs bzhin du mchod rten la phyag mi bya/_glan par rigs pa rnams la glan par bya/_gsher bzhin du gzhug par mi bya/_shin tu skams par g.yel bar mi bya/_dal bus bags kyis shes bzhin du yongs su longs spyod par bya ste/_nam chag pa'i mthar
[\[221a.6\]]thug gi bar du bcang bar bya'o/_/dge slong gis lhung bzed mig bzhin du bsrung bar bya'o/_/ci nas kyang phyin chad btsal mi dgos par bya ste/_de ni lhung bzed kyi bya ba zhes bya'o/_/chos gos kyi bya ba gang zhe na/_bcom ldan 'das kyis dge slong rnams la chos gos gsum
[\[221a.7\]]rjes su gnang ste/_dregs pa'i phyir ma yin/_rgyags pa skyed pa'i phyir ma yin/_brgyan pa'i phyir ma yin/_cha gzhag gi phyir ma yin gyi/_de ni 'di ltar dge slong rnams bde ba la reg par spyod pa'i phyir te/_sbrang bu dang /_sha sbrang dang /_rlung dang //_tsha ba dang /_sdig sbrul la
[\[221b\]]
[\[221b.1\]]sogs pas reg na mi bde ba'i gnyen po'i phyir dang /_ngo tsha dang khrel yod pa g.yogs pa'i phyir te/_de yang dge slong rnams kyis ci ltar yongs su spyad pa bzhin du yongs su spyad par bya'o/_/de la snam sbyar yang snam sbyar gyi spyad pa bzhin spyad par bya'o/_/bla gos kyang bla gos
[\[221b.2\]]kyi spyad pa bzhin spyad par bya'o/_/mthang gos kyang mthang gos kyi spyad pa bzhin spyad par bya'o/_/de la snam sbyar mi spyad pa ni 'di rnams yin te/_dge slong rnams snam sbyar bgos nas gtsug khang chag chag gdab par mi bya/_sa phyag par mi bya/_phyag dar dor bar mi bya/_lci
[\[221b.3\]]bas zhal zhal 'jam por byug par mi bya/_chu'i snod dgang bar mi bya/_spyod pa'i bum pa ma yin/_gtsang ma'i ril bar ma yin/_bshang ba'i ril bar ma yin/_rkang pa bkru ba'i sar ma yin/_snod dgang bar ma yin/_gtsug lag khang skyong du ma yin/_lhung bzed kyi las su
[\[221b.4\]]ma yin/_chos gos kyi las su ma yin/_khrus mi bya/_snam sbyar bgos nas rtswa'am shing ngam/_ba lang gi lci ba'am sa yang rung bskur bar mi bya/_snam sbyar bgos nas bshang ba'i sar mi 'jug_/gci sar mi 'jug_/bsro khang du ma yin/_rkang pa bkru ba'i sar ma yin/_
[\[221b.5\]]ci nas snam sbyar bgos nas mi gtsang ba'i sa thams cad du bgo bar mi bya/_mthang la bgo bar mi bya/_gding bar mi bya'o/_/de rgyun du bgo ste/_dge slong snam sbyar bgos nas bsod snyoms la 'jug par bya/_grong du 'jug par bya/_spyod yul du 'jug par bya/_zas la 'jug par
[\[221b.6\]]bya/_skyo ma la 'jug par bya/_thug pa la 'jug par bya'o/_/snam sbyar la 'dug par mi bya/_nyal bar mi bya ste/_'di ni snam sbyar de lta bur mi spyod pa'o/_/'di ltar yang snam sbyar ni rnam pa gnyis su spyad pa bzhin spyad par bya ste/_yang na steng du bgo bar bya/_yang na sngas su
[\[221b.7\]]gzhug par bya'o/_/bla gos bgos nas gtsug lag khang du chag chag gdab par mi bya/_sa phyag par mi bya/_phyag dar dor bar mi bya/_ba lang gi lci bas zhal zhal 'jam por byug par mi bya/_lhung bzed kyi las mi bya/_chos gos kyi las mi bya/_khrus mi bya'o/_/bla gos
[\[222a\]]
[\[222a.1\]]bgos bzhin du rtswa'am/_shing ngam/_sa bskur bar mi bya/_bla gos bgos pas bshang ba'i sar 'jug par mi bya/_gci ba'i sar 'jug par mi bya/_bsro khang du ma yin/_rkang pa bkru ba'i sar ma yin/_bla gos bgos nas mi gtsang ba'i sa thams cad du
[\[222a.2\]]'jug par mi bya'o/_/lus kyi mthang la bgo bar mi bya'o/_/rngul gzan du mi bya/_gding bar mi bya/_rgyun du spyad cing bgo bar mi bya ste/_'di ni bla gos te/_'di bla gos mi spyod pa'o/_/bla gos 'di ltar spyad par bya ste/_bla gos bgos nas chu'i rdza ma dgang bar bya/_gtsang
[\[222a.3\]]ba'i rdza ma dgang /_gtsang ma'i ril ba dgang /_rkang pa bkru ba'i ril ba dgang bar bya/_snod bgo bar bya/_gtsug lag khang skyong bya ba dang /_gzhan yang rung ste/_rung bar 'gyur ba thams cad la bla gos bgo'o/_/mthang gos thams cad bgo ste/_lus kyi mthang la yang bgo/_
[\[222a.4\]]rtag tu yang bgo zhing spyad par bya'o/_/dge slong gis mi gtsang ba'i sar chos gos gzhag par mi bya/_ljid kyis gnan par mi bya/_drub par 'os pa drub par bya/_bkru bar 'os pa bkru bar bya/_kha bsgyur bar 'os pa kha bsgyur bar bya/_dge slong gis tshon chen po rnam pa lnga nyid bcang
[\[222a.5\]]bar mi bya ste/_lnga gang zhe na/_'di lta ste/_mthing shing dang /_le brgan rtsi dang /_rgya skyegs dang /_gur kum dang /_mtshal dang ngo /_/shing phrags kri ma sham gtogs pa gzhan ngur smrig gi kha dog tu 'gyur ba shing gi shun phrags kha dog can bcang bar bya'o/_/de yang gzhan
[\[222a.6\]]med par gyur na gdod nyes pa med do/_/snam sbyar nges par dra bar bya'o/_/bla gos ni nges pa med do/_/mthang gos kyang med do/_/dge slong chos gos ngan nam/_nyung na tshal bus logs shig nas gnas par bya ste/_lnga'am bdun nam/_dgu'am bcu gcig gam/_bcu
[\[222a.7\]]gsum mam lhag par yang rung ste de ltar dge slong gis snam sbyar spyad du yod do/_/bla gos spyad pa ni bla gos su spyad par bya/_mthang gos su spyad pa ni mthang gos su spyad par bya ste/_dge slong gis rang gi pags pa bzhin du chos gos bsrung bar bya'o/_/ci nas de phyi phyir btsal
[\[222b\]]
[\[222b.1\]]mi dgos par bya ste/_'di ni chos gos kyi bya ba zhes bya'o/_/gding ba'i bya ba gang zhe na/_bcom ldan 'das kyis dge slong rnams la gding ba gnyis rjes su gnang ste/_mal stan bde ba'i phyir ro/_/stug na ni chig rim du bya/_srab na ni nyis rim du bya'o/_/dge slong gis gding ba ma bting gi
[\[222b.2\]]bar du 'dug par mi bya/_nyal bar mi bya/_gding ba chig rkyang la byin gyis brlab par mi bya'o/_/gding ba med par gzhan du gnas par mi bya/_dge slong gis gding ba la nan tan du bya/_ci nas de phyi phyir btsal mi dgos par bya ste/_'di ni gding ba'i bya ba zhes bya'o/_/khab kyi bya ba gang zhe na/_
[\[222b.3\]]bcom ldan 'das kyis dge slong rnams la khab rnam pa gnyis rjes su gnang ste/_chos gos 'drub pa'i phyir/_lcags dang /_zangs las byas pa'o/_/dge slong rnams kyis khab med par ljongs rgyu zhing 'gro bar mi bya/_dge slong gis khab legs par gzhag par bya/_ci nas phyi phyir btsal
[\[222b.4\]]mi dgos par bya ste/_'di ni khab kyi bya ba zhes bya'o/_/khab ral gyi bya ba gang zhe na/_bcom ldan 'das kyis dge slong rnams la khab ral rjes su gnang ste/_khab rnams sba ba'i phyir ro/_/dge slong gis ngo tsha med pa'i dge tshul rnams la khab ral mi gzhag_/mi stor bar bya/_bsnyen
[\[222b.5\]]par rdzogs kyang yid mi ches na ma yin/_'di ltar gang zag lnga la khab ral rag las par mi bya ste/_ngo tsha med pa dang /_khon yod pa dang /_mi mdza' ba dang /_dran pa nyams pa dang /_rang bzhin du mi gnas pa la'o/_/dge slong gis khab ral legs par gzhag par bya/_nan tan du
[\[222b.6\]]bya/_ci nas phyi phyir btsal mi dgos par bya ste/_'di ni khab ral gyi bya ba zhes bya'o/_/thug pa'i bya ba gang zhe na/_bcom ldan 'das kyis dge slong rnams la thug pa rjes su gnang ste/_bde bar spyod pa'i phyir dang /_sbyin pa po dang sbyin bdag rnams kyis sbyin par bya ba'i chos rnams
[\[222b.7\]]yongs su longs spyod pa'i phyir ro/_/dge slong gis sgra mi 'byung bar thug pa dag btung bar bya'o/_/shes bzhin du thug pa sgra bskyungs te btung bar bya'o/_/dregs pa'i phyir ma yin/_nga rgyal gyi phyir ma yin/_bsnyems pa'i phyir ma yin/_bza' ba'i phyir ma yin gyi/_lus kyi rma
[\[223a\]]
[\[223a.1\]]gso ba'i phyir dang /_gzung ba'i phyir te/_'di ni thug pa'i bya ba zhes bya'o/_/chu'i bya ba gang zhe na/_dge slong gis chu shin tu brtag par bya/_dngas pa dang /_gsal ba dang /_rnyog pa med pa dang /_ma 'dres pa dang /_gtsang ma yongs su spyad par bya ste/_'di
[\[223a.2\]]ni chu'i bya ba zhes bya'o/_/chu rdza'i bya ba gang zhe na/_bcom ldan 'das kyis dge slong rnams la chu snod rjes su gnang ste/_dge 'dun dang gang zag la yang rung /_lcug kor dang chu dgab pa'i kha dgab pa dang bcas pa'o/_/dge slong rnams kyis shin tu legs par bkrus te/_bskams
[\[223a.3\]]la gtsang mar bya/_lag pa rung ba dang /_gos rung bas chu gzhag par bya'o/_/brim par bya/_bram ze dang /_khyim pa dag lhags na yang blud par bya/_dge slong rnams kyis chu rdza shin tu sba bar bya/_nan tan du bya/_ci nas phyir phyir btsal mi dgos par bya ste/_'di ni chu snod kyi bya ba
[\[223a.4\]]zhes bya'o/_/yongs su spyad pa'i chu rdza'i bya ba gang zhe na/_bcom ldan 'das kyis dge slong rnams la yongs su spyad pa'i chu rdza rjes su gnang ste/_shin tu bkrus te/_bskams la/_gtsang mar byas te/_bkang nas gtsug lag khang gi sgor gzhag par bya/_yongs su spyad pa'i
[\[223a.5\]]rdza ma de dge slong rnams kyis dben par bya/_nan tan du bya/_ci nas phyi phyir btsal mi dgos par bya ste/_'di ni yongs su spyod pa'i chu rdza'i bya ba zhes bya'o/_/gtsang ma'i ril ba'i bya ba gang zhe na/_bcom ldan 'das kyis dge slong rnams la gtsang ma'i ril ba rjes su gnang ste/_de mchod
[\[223a.6\]]rten gyi drung du gzhag par mi bya/_dge slong gis de dus brtag par bya/_bskam par bya/_dgang bar bya ste/_'di ni gtsang ma'i ril ba'i bya ba zhes bya'o/_/zas kyi bya ba gang zhe na/_bca' ba lnga ste/_dge slong rnams kyis bca' ba dang /_bza' ba rnams las gang yang rung ste/_za
[\[223a.7\]]ba'i tshe dran pa mngon par gzhag par bya/_zas la brtag par bya/_btsal ba'o/_/nan tan gyis sgrub pa'o/_/de dang 'dra ba'o/_/yongs su bcad nas 'gyur ba'o snyam pa dang so sor 'gro ba nyid do snyam du byas la bza' bar bya'o/_/dran pa nye bar gzhag cing sems rnam par mi g.yeng
[\[223b\]]
[\[223b.1\]]pa dang /_zas la rgyu mthun pa'i 'du shes dang /_nad pa'i 'du shes dang /_gzhan la rag las pa'i 'du shes dang /_phyir rgol ba'i 'du shes dang /_rten cing 'brel par 'byung ba'i 'du shes mngon du gzhag la bza' bar bya/_'dus shing za ba dang /_yang yang za ba dang /_chog
[\[223b.2\]]par bya ba'i dran pa mngon du gzhag par bya ste/_'di ni zas kyi bya ba zhes bya'o/_/bza' ba'i bya ba gang zhe na/_dge slong zas za ba'i tshe'am/_skyo ma'am/_thug pa 'thung ba'i tshe'ang rung ste/_dus bsgo ba'am/_gaN+DI brdungs ma thag tu myur du 'ong bar bya'o/_/myur du 'dug par
[\[223b.3\]]bya/_shes bzhin du 'gro bar bya/_shes bzhin du 'dug par bya/_shes bzhin du bza' bar bya/_dran pa nye bar gzhag cing sems rnam par mi g.yeng ba dang /_chas bza' ba dang /_spyod lam du ldan pa dang /_shin tu bsdams shing rab tu dben par byas la sgra bskyung ba dang /_
[\[223b.4\]]mig mi g.yeng ba dang /_mig gnya' shing gang tsam du blta ba dang /_gus pa dang bcas pa dang /_bdag dman pa dang bcas pa dang /_'jigs pa dang bcas pa dang /_gzhan gyi dbang du gyur par bsams nas/_phyag dar ba'o snyam pa'i sems kyis gnas brtan dang /_
[\[223b.5\]]bar ma dang /_gsar bu rnams la byams pa'i sems dang brtse ba'i sems dang /_pha dang bu dang nu bo'i 'du shes mngon du gzhag ste/_stan la 'dug mkhas par bya/_bza' ba la mkhas par bya ste/_'di ni bza' ba'i bya ba zhes bya'o/_/zas gtang ba'i bya ba gang zhe na/_dge
[\[223b.6\]]slong gis zas blangs na slar gtang bar mi bya/_bab bab tu btang bar mi bya/_zas gang la gtang bar bya zhe na/_ma la sbyin par bya/_pha dang /_phu nu po dang /_sring mo la sbyin par bya/_gnyen la sbyin par bya/_kun dga' ra ba'i nang du khyim pa 'ongs pa la yang sbyin par bya'o/_/
[\[223b.7\]]phan 'dogs pa la yang sbyin par bya/_phan 'dogs pa ma yin pa la'ang sbyin par bya/_nad pa dang /_'dod pas reg pa dang /_'brel bar gyur pa la yang sbyin par bya/_gal te bud med sbrum ma zhig 'ongs na yang dran pa nye bar gzhag ste sbyin par bya/_dud 'gro la yang kham chang
[\[224a\]]
[\[224a.1\]]gcig sbyin par bya/_rab tu 'byung bar 'dod pa dag la yang sbyin par bya/_de yang dum bur byas shing lhag mar byas la sbyin par bya ste/_'di ni zas gtang ba'i bya ba zhes bya'o/_/bsod snyoms kyi bya ba gang zhe na/_dge slong gis bsod snyoms gus pas
[\[224a.2\]]blang bar bya/_mthar chags su blang bar bya/_mu dang mnyam par ma yin/_tshod dang mnyam par ma yin/_shes bzhin dang /_dran pa nye bar gzhag pa dang /_sems rnam par mi g.yeng ba dang /_mi 'bo ba dang /_ci tsam gyis chog par gyur pa de tsam du blang bar bya ste/_'di ni
[\[224a.3\]]bsod snyoms kyi bya ba zhes bya'o/_/bsod snyoms spyod pa'i bya ba gang zhe na/_bsod snyoms spyod pa'i dge slong gis shes bzhin du 'jug par bya/_shes bzhin du 'greng bar bya/_dran pa nye bar gzhag pa dang /_sems rnam par mi g.yeng ba dang /_mdzes pa dang spyod pa'o
[\[224a.4\]]gze ba dang /_shin tu bsdams pa dang /_shin tu g.yogs pa dang /_sgra bskyung ba dang /_mig mi g.yeng ba dang /_gnya' shing gang tsam du blta ba dang /_dbang po bsdams pa dang /_yid phyir mi g.yeng ba dang /_snga phyi'i 'du shes dang /_ma lta bu'i bud med mthong na
[\[224a.5\]]mar 'du shes nye bar gzhag pa dang /_sring mo lta bu'i bud med mthong na sring mor 'du shes nye bar gzhag pa dang /_bud med bu mo lta bu mthong na bu mo lta bu'i 'du shes mngon par gzhag par bya'o/_/bsod snyoms spyod pa'i dge slong gis srang dang tshong 'dus dang /_bzhi mdo dang /_
[\[224a.6\]]sum mdo dang /_sgo gang dag gi mtshan ma bzung bar bya/_khyim gyi sgor song nas khar gsil dkrol te/_dal bus bags kyis sgo la gtug par bya/_gal te bud med gnyid kyis log na se gol gtogs la sad par bya/_gal te rung ba zhig la zhugs na gtun bu thabs gnyis sam
[\[224a.7\]]gsum rung ba'i bar du bsdad par bya/_'on te sreg pa zhig la zhugs na/_khur ba gcig bsregs kyi bar du bsdad par bya/_gal te 'thag pa zhig tu gyur na gnyis sam lan gsum bskor gyi bar bsdad par bya/_dran pa nye bar gzhag pa dang /_sems rnam par mi g.yeng bar bsod snyoms blang
[\[224b\]]
[\[224b.1\]]bar bya/_ci tsam gyis chog pa de tsam blang bar bya/_gal te bsod snyoms spyod par 'dod na dge 'dun gyi nang du bza' bar bya/_mgron du bos na yang bdag gir bya ste/_bsod snyoms bya ba'i bya ba ni/_des gtang bar bya ba ste/_'di ni bsod snyoms spyod pa'i bya ba zhes bya'o/_/zas len
[\[224b.2\]]pa'i bya ba gang zhe na/_zas len pa'i dge slong gis dus tshod rig par byas la bsod snyoms blang ngo /_/shes par bya/_dran pa mngon du gzhag par bya/_sems mi g.yeng bar bya/_mi rnyog par bya/_ma 'dres par bya/_ci nas kyang mdzes shing dben par bya/_ci nas kyang des mi
[\[224b.3\]]gtsang ba'i 'bags pa dang /_rings shing brtab pa'i tshul du mi bya/_gtsang zhing mdzes par bya/_rings shing 'dun pa ltar 'ong bar bya/_skabs su ma bab pa'i don gzhan mi gnyer/_gtsug lag khang du song nas dge slong de la bzhin gyi mdangs gsal ba dang /_khro gnyer med
[\[224b.4\]]pa dang /_tshig snyan pa dang /_mgu bar byas la zas blang ngo /_/'di ni zas len pa'i bya ba zhes bya'o/_/dgon pa pa'i bya ba gang zhe na/_dgon pa'i dge slong gis bzhin gyi mdangs gsal ba dang /_khro gnyer med par bya/_dran pa mngon par gzhag par bya/_thog mar snyan pa'i tshig gis
[\[224b.5\]]tshur shog 'ongs pa legs so/_/zhes tshig snyan pas bsu bar bya/_khyed cag legs par gnas sam legs par bya ba byas sam zhes thog mar dri'o/_/dgon pa pa'i dge slong rnams kyis chu legs par bsros te gzhag par bya'o/_/chu snod kyang gzhag go/_/zas kyang g.yos
[\[224b.6\]]zos la zas kyi snod kyang gzhag go/_/me yang gsos te gzhag go/_/zhugs shing gsos te gzhag go/_/mar me yang gsos te gzhag par bya/_mar me'i snod kyang gsos te gzhag go/_/mar me'i snying po yang gsos te gzhag go/_/mar dang /_'bru mar dang /_sbrang rtsi dang /_
[\[224b.7\]]snad pa'i bcings pa yang bshams te gzhag go/_/ko ba'i dum bu yang bshams te gzhag go/_/rgyus pa dang /_'breng bu dang /_snyung yang bshams te gzhag go/_/khab dang gri gu dang /_skud pa dang /_zas rnams kyang bshams te gzhag go/_/sman rnams kyang
[\[225a\]]
[\[225a.1\]]bcang ngo /_/lus brtan pa'i 'khar ba yang bcang ngo /_/dgon pa'i dge slong gis me shel dang /_chu shel gzhan la bstan par mi bya'o/_/dgon pa'i dge slong gis khron pa'i rgyus shes par bya'o/_/nye bar spyad pa la mkhas par bya/_mtshan mo la mkhas par
[\[225a.2\]]bya/_yul phyogs la mkhas par bya/_dgon pa'i dge slong gis mdo sde la mkhas par bya/_'dul ba la mkhas par bya/_ma mo la mkhas par bya/_smra ba la mkhas pa dang /_chos ston pa la mkhas pa dang /_phung po la mkhas pa dang /_khams la mkhas pa dang /_skye mched la
[\[225a.3\]]mkhas pa dang /_rten cing 'brel par 'byung ba la mkhas pa dang /_gnas dang gnas ma yin pa la mkhas par bya/_dgon pa pa'i dge slong rnams kyis chog shes par bya'o/_/dus shes pa dang /_tshod shes pa dang /_bdag nyid shes pa dang /_'khor shes pa dang /_gang zag shes pa dang /_
[\[225a.4\]]gang zag gi khyad par shes par bya/_dgon pa pa'i dge slong rnams kyis dregs pa mi bskyed/_gcam bu mi bya/_bkur stir bcas pa dang /_dbang gzhan la rag las pa dang bcas pa dang /_kha mi rgod pa dang /_tshig brtan par bya/_ngo tsha shes pa dang /_khrel yod par bya/_gtam
[\[225a.5\]]mi mang ba dang /_'thab mor gyur pa rnams mi smra ba dang /_brtson 'grus su bya/_le lor mi bya/_dran pa dang shes bzhin du spyod par bya/_dbang po dben par bya/_zas la tshod zin par bya/_bdag gir mi bya/_srod dang tho rangs kyi tshe rnal 'byor bya ba la nan tan du bya/_gnyid kyi bde ba dang /_
[\[225a.6\]]'phres pa'i bde ba dang /_nyal ba'i bde ba nyams su mi blang /_dus su spyod pa dang /_dus ma yin par spyod pa shes par bya/_stan la mkhas pa dang /_'dug pa la mkhas pa dang /_dge slong gnas brtan rnams la mi smad pa dang /_dge slong gsar bu rnams la'ang mi smad pa dang /_
[\[225a.7\]]dgon pa'i dge slong gis brtson 'grus g.yel bar mi bya/_ma thob pa thob par bya ba dang /_ma rtogs pa rtogs par bya ba dang /_mngon sum du ma byas pa rnams mngon sum du bya ba dang /_dgon par gnas pa'i dge slong gis chos kyi dbyig gu dang /_gdos bu dang /_pho long gi
[\[225b\]]
[\[225b.1\]]srod dang /_tho rangs la rnal 'byor bya'o/_/dgon pa pa'i dge slong gis kun du spyod pa'i chos rnams bcas pa bzhin du yongs su rdzogs par ma byas na 'gal tshabs can du 'gyur ro/_/'di ni dgon pa pa'i bya ba zhes bya'o/_/dgon pa'i gnas brtan gyi bya ba gang zhe na/_dgon pa'i dge
[\[225b.2\]]slong gnas brtan gyis bya ba de 'di lta bu la 'jug par bya'o/_/dge slong gsar bu de na 'khod pa rnams kun shes par bya ba nas snga ma bzhin te/_thams cad du'ang dge slong gnas brtan gyis thog mar 'jug par bya'o/_/rgyud gtang bar mi bya ba'i bar du ste/_dgon pa na gnas pa'i bya ba
[\[225b.3\]]rnams gzung bar bya/_dgon pa'i bya ba rnams la gzung bar bya/_de dag gis kyang des rjes su bstan pa'i tshig mnyan cing bsgrub par bya ste/_'di ni dgon pa'i gnas brtan gyis thog mar bya ba zhes bya ba'o/_/grong mtha'i bya ba gang zhe na/_grong 'dab kyi dge slong gis mdangs gsal bar bya
[\[225b.4\]]ba nas snga ma bzhin te/_bde bar brgyus sam zhes bya ba'i bar du'o/_/dge slong 'ongs shing lhags pa rnams la bde bar 'ongs sam zhes dri bar bya/_ji ltar rigs par ngal bso bar bya/_mal stan dag kyang ci lta bu yod pa sbyin par bya/_gal te snga dro lhags na ni kha zas ci 'byor pa
[\[225b.5\]]bzhin du bgo zhing sbyin par bya/_des zas kyi 'og rol tu 'ongs na btung ba dang /_bu ram dang /_sha kha ra dang /_hwags dang /_ha se rnams ci 'byor pa sbyin zhing tshim par bya/_nub mo mal stan yang bsgo zhing sbyin par bya/_rkang pa bkru ba dang /_rkang pa bkru ba yang sbyin par bya/_kun
[\[225b.6\]]dga' ra ba nas phyir 'byung ba dang /_nang du 'jug pa dang /_nye 'khor dang bshang ba'i sa dang /_gci ba'i sa dang /_skas ka dang /_them skas dang /_bcad pa dang /_dbye ba'i rnams so sor bstan par bya'o/_/dge 'dun gyis khrims su bya ba bcas pa rnams kyang bsgrag par bya'o/_/
[\[225b.7\]]gal te bsod snyoms pa zhig yin na yang spyod yul rnams rig par bstan par bya'o/_/'ongs pa la yang zas dang skom rnams sbyar bar bya/_gal te 'dug par gyur na de la dris te/_gnas par gyur na gnas khang dang khang pa rtsegs pa yang rung /_dben pa rub pa gcig sbyin no/_/gal te 'gro
[\[226a\]]
[\[226a.1\]]bar gyur na mgu bar byas la phyi bzhin du bskyal lo/_/gal te khyim pa lhags pa na yang grong mtha' pa'i dge slong gis mgu ba'i bzhin dang khro gnyer med par byas la mdun du bsu ste/_tshig snyan pa brjod par bya'o/_/gal te zas dang skom bgos na yang sbyin
[\[226a.2\]]no/_/nyal na yang mal stan sbyin no/_/gal te chos nyan 'dod na des nus pa'i bdag nyid kyis chos kyi gtam bya'o/_/gal te bdag nyid kyis mi nus na dge slong gzhan bsko ste chos kyi gtam bsgrag par bya'o/_/grong mtha'i dge slong gis bram ze dang /_khyim bdag rnams 'ongs shing
[\[226a.3\]]lhags pa rnams la sbyin pa po dang /_sbyin bdag la 'jug pa rnams dang /_skyabs su 'gro ba rnams dang /_bslab pa'i gzhi 'dzin du 'jug par bya'o/_/spos dang me tog dang dri dag kyang sbyin par bya'o/_/mchod rten la bskor ba dang /_phyag 'tshal du gzhug go/_/ci nus kyis
[\[226a.4\]]bslabs shing bstan nas btang bar bya ste/_'di ni grong mtha'i bya ba zhes bya'o/_/grong mtha'i gnas brtan gyi bya ba gang zhe na/_grong mtha'i dge slong gnas brtan gyis bya ba de 'di lta bu la 'jug par bya'o/_/dge slong gsar bu de nas 'khod pa kun shes par bya ba ni snga ma bzhin te/_
[\[226a.5\]]grong mtha'i dge slong gnas brtan gyis thams cad du yang thog mar 'jug par bya/_rgyud mi gtang ba'i bar du ste/_grong mtha'i bya ba rnams la de dag gzud par bya/_grong mtha'i bya ba rnams gzhag par bya/_bya ba bzang po la gzud par bya/_'di skad ces bsgo bar bya ste/_tshe dang
[\[226a.6\]]ldan pa rnams dran pa nye bar zhog la/_grong mthar gnas par bya ste/_kun dga' ra ba dang /_dge tshul dang /_bud med rnams la rgyun du lta ba spang bar bya'o/_/lta na yang dran pa nye bar gzhag la lta zhing smra bar bya'o/_/dregs par mi bya'o/_/dus dus su chos kyi gtam bya/_spyod
[\[226a.7\]]yul ma yin pa rnams las bzlog par bya/_spyod yul rnams la gzud par bya/_de dag gis kyang des bsgo ba dang bstan pa'i tshig mnyan cing 'jug par bya ste/_'di ni grong mtha'i dge slong gnas brtan gyi bya ba zhes bya'o/_/glo bur du 'ongs pa'i bya ba gang zhe na/_glo bur du 'ongs
[\[226b\]]
[\[226b.1\]]pa'i dge slong gis kyang bab bab tu kun dga' ra ba'i nang du 'jug par mi bya/_kun dga' ra ba'i sgo khar lhung bzed dang chos gos bzhag la/_gal te chu yod na ni rkang pa bkru'o/_/chu med na ni rdul phyi ba'i ras ma dang /_lo ma dang lo ma rnying pas rdul phyi'o/_/bshang ba bro ba'am/_gci
[\[226b.2\]]ba bro na yang /_bshang ba bya/_gci ba bya'o/_/de nas chos gos bgos la phrag pa g.yon pas chos gos kyi gtur bu dang /_lhung bzed kyi snod rnams thogs te/_lag pa g.yas pas ni khar gsil thogs la lag pa g.yon pas ni lham khyer bar bya'o/_/gal te kun dga' ra
[\[226b.3\]]ba'i rtsig pas bskor tam/_shing thags kyis bskor tam 'obs kyis bskor bar gyur na shes bzhin du sgo la mi 'drud par nang du 'jug par bya/_mchod rten rnams la bskor ba bya/_shes bzhin du dran pa nye bar gzhag la sems mi g.yeng ba dang /_gnya' shing gang tsam du lta zhing
[\[226b.4\]]gtsug lag khang du zhugs la snang yel che ba'i phyogs su 'jug par bya'o/_/ci nas gzhi na gnas pa'i dge slong dag gis mthong na/_dge slong 'di ni glo bur du 'ongs pa zhig go zhes nas/_de dge slong gi ngal bso ba'i bya bar gyur nas/_glo bur du 'ongs pa'i dge slong gtsug lag khang
[\[226b.5\]]gi nang du zhugs pa dang /_gar 'os par chos gos kyi gtur bu dang /_lhung bzed kyi snod dang /_ril ba dang /_lhag ma rnams gzhag par bya'o/_/de nas dge slong gnas brtan dag la bkur stir bcas/_'jigs pa dang bcas pa'i dbang du byas la rkang pa la phyag bya'o/_/dge slong
[\[226b.6\]]gsar bu rnams la tshig snyan pas dga' bar bya'o/_/stan ji lta bu thob pa de la 'dug par bya/_glo bur du 'ongs pa'i dge slong zas kyi tshe'am/_thug pa 'thung ba'i tshe'am/_phyag bya ba'i tshe'ang rung ste/_sgo'am gaN+DI brdung na dge 'dun 'du ba'i khang 'du bar bya'o/_/lo grangs
[\[226b.7\]]dris la gar bab pa'i rim pa bzhin du 'dug par bya'o/_/gal te gnas 'grim na shin tu brtags la blang ngo /_/gnas khang bskos na ci 'di na gnas sam mi gnas dri'o/_/gal te gnas na ci bde zhes bya'o/_/gal te mi gnas pa zhig yin na ni/_des lhung bzed dang chos gos
[\[227a\]]
[\[227a.1\]]phyogs gcig tu gzhag la phyag dar bya ba'i phyir phyags ma btsal bar bya'o/_/gnas khang gi sgo drung du 'ongs nas yang dal bus brdung bar bya'o/_/'on te de na sbrul lam/_sdig pa'am/_rkang mangs sam/_sbrang bu tre ma bu ta ka'am/_trai la ta ka'am/_srog
[\[227a.2\]]chags gdug pa can gzhan yang rung ste/_yod na tshor bar byas par 'gyur ro/_/des sgo'i dbyibs bla 'og tu brtags la sgo 'phar la yang brtag par bya'o/_/de nas sgo dal bus phye ste shes bzhin du nang du zhugs la/_dbus su 'dug nas gru bzhir sbrul gyi gnas sam/_sdig pa'i gnas
[\[227a.3\]]sam/_srin bu'am/_sbrang bu'am/_grog sbur gzhan gyi gnas bltas te yod par gyur na de dag la mi gnod pa'i tshul du 'gror gzhug par bya'o/_/de nas gnas su chag chag gdab cing phyag dar dor ro/_/ba lang gi lci bas zhal zhal 'jam por byug par bya'o/_/de nas gnas mal
[\[227a.4\]]'di lta ste/_khri'am khri'u 'am/_shing khri'u'am/_stan nang tshangs can nam/_gru bzhi dag yod na/_phyir phyung nas gal te rgan po zhig snga na 'dug na ni skad cig bsdad par bya'o/_/ma yin na se gol gyis dal bus gtogs te/_shes bzhin du nang du zhugs la rkang pa bkru bar bya'o/_/
[\[227a.5\]]glo bar du 'ongs pa'i dge slong gis gzhi na gnas pa'i dge slong rnams la/_sdig pa'i las byas pa'am/_smad pa'i las byas pa'am/_bskrad pa'i las byas pa'am/_phyir 'gyed pa'i las byas pa'am/_mthong ba gnas nas phyung ba'i las byas pa'am/_phyir mi
[\[227a.6\]]'chos pa gnas nas phyung ba'i las byas pa'am/_sdig pa can gyi lta ba'i rnam pa mi gtong ba gnas nas phyung ba'i las byas pa'am/_spo ba byed pa'am/_gzhi nas spo ba byed pa'am/_mgu ba byed pa'am/_gzhi nas mgu ba byed pa yang rung ste/_de lta bu yod dam med ces
[\[227a.7\]]dri bar bya'o/_/gal te yod na yang de dang de lta bur spang bar bya'o/_/gtsug lag khang nas phyir 'byung ba dang /_nang du 'jug pa dang /_nye 'khor dang /_snam phyis dang /_gci sa dang /_skas dang /_them skas dang /_sgo bcad pa dang /_dbye ba la sogs pa brtags la dri
[\[227b\]]
[\[227b.1\]]bar bya'o/_/dge 'dun gyis khrims su bcas pa ji lta bu yin pa dri bar bya'o/_/gnas khang du zhugs te stan bting la skyil mo krung bcas te/_lus drang por bsrang la dran pa mngon du gzhag ste/_lus 'dis reg par bya ba brgyad spang bar bya ste/_de ni 'di lta ste/_nad do/_/skran no/_/
[\[227b.2\]]mtshon no/_/dug go/_/mi rtag pa'o/_/sdug bsngal ba'o/_/stong pa nyid do/_/bdag med pa'o snyam du bsams te 'dug la gal te nus na ni ji srid du nus bzhin du 'dug par bya'o/_/'on te yang mi nus na yang langs te/_rgyud chags gsum pa gdon cing sbyin pa'i yon
[\[227b.3\]]tan brjod la sbyin pa'i yon tan brjod nas g.yas phyogs su 'phros par bya'o/_/rkang pas rkang pa mnan te snang ba'i 'du shes dang /_ldang ba dang /_dran pa mngon du gzhag ste/_shes bzhin du nye bar gzhag nas yid la byed bzhin du mtshan mo zad pa'i tho rangs kyi tshe rings par myur bar
[\[227b.4\]]langs la/_des skyil mo krung bcas shing lus drang por bsrangs te 'dug la/_sems dran pa mngon du byas te lus 'dis reg par bya ba brgyad spang bar bya ste/_de ni 'di lta ste/_nad do/_/skran no/_/mtshon no/_/dug go/_/mi rtag ba'o/_/sdug bsngal ba'o/_/stong pa nyid do/_/bdag
[\[227b.5\]]med pa'o snyam du bsams te/_de nas langs nas so shing bcas la dor ro/_/de nas bya ba rnams byas la/_ci dang dge 'dun gyi bshos mgron du bzhud dam/_'on te bsod snyoms la bzhud ces dri'o/_/gal te dge 'dun gyi bshos mgron du bzhud na dge ba'i phyogs ci bder spyad la
[\[227b.6\]]'gro bar bya'o/_/gal te bsod snyoms la bzhud na de nas grong dang spyod yul dang /_dad pa'i rigs gang yin pa dang /_ma dad pa'i rigs gang yin pa dang /_khyim 'dir slob pa'i sdom pa byin pa ma yin nam zhes dri'o/_/rta ma rungs pa dang /_ba lang rdung kus ma med dam zhes dri bar
[\[227b.7\]]bya'o/_/gal te de nas snga dro sham thabs bgos lhung bzed dang chos gos thogs te shes bzhin du bsod snyoms la 'jug par bya'o/_/bsod snyoms brgyus nas zas kyi bya ba spangs nas chos gos dang lhung bzed bzhag nas ci bder 'dug par bya ba 'di ni glo bur du 'ongs pa'i bya ba zhes
[\[228a\]]
[\[228a.1\]]bya'o/_/glo bur du 'ongs pa'i gnas brtan gyi bya ba gang zhe na/_glo bur du lhags pa'i gnas brtan dge slong rnams rig par bya'o/_/de dag la yang mdangs gsal bar bya'o/_/khro gnyer med par bya'o/_/tshig snyan pas dge slong rnams mgu bar bya'o/_/glo bur du
[\[228a.2\]]lhags pa'i dge slong rnams kyi phyir gnas mal brnya bar bya/_'dug 'dug pa las 'gro ba rnam pa lngar bsgo bar bya ste/_gtsug lag khang 'di re/_gtsug lag khang ltos shig ces bsgo ba dang /_gnas mal 'de re/_gnas mal ltos shig ces bya ba dang /_lde mig 'de re zhes bsgo
[\[228a.3\]]zhing gtad pa dang lnga ste/_'di ni glo bur du 'ongs pa'i gnas brtan gyi bya ba zhes bya'o/_/'gro bas bya ba gang zhe na/_'gro ba'i dge slong des yul phyogs gang du dang /_phyogs gang du 'gro ba de'i yul phyogs brtag par bya/_de'i phyogs nas 'ongs pa'i dge slong rnams la gang der song na
[\[228a.4\]]bar chad brgyad po dag las gang yang rung ba'i bar chad du 'gyur ba de med dam zhes 'dri bar bya'o/_/gang der song na bsod snyoms dang /_na ba'i gsos sman dang /_bsnyen bkur byed pas brel bar mi 'gyur ram/_bdag la bsod snyoms dang /_na ba'i gsos sman dang /_bsnyen bkur
[\[228a.5\]]byed pas kyang rung brel cing ma rnyed par gyur na/_lus nyams shing dus las 'da' bar mi 'gyur ram/_lus bde ba dang /_sems bde ba dang /_bdag der song na dge slong tshul khrims dang ldan pa/_yon tan dang ldan pa/_des pa/_dge ba'i chos can/_lta ba mtshungs pa/_gnas
[\[228a.6\]]pa mtshungs pa 'gyur ram/_bdag the tshom ma skyes par de dag skyed par byed dam/_skyes pa rnams yang sel bar byed dam/_sdig pa'i lta ba ma skyes pa mi skyed par byed dam/_skyes pa rnams slar zlog par byed dam/_bdag tshe dang ldan pa de dag dang lus bde ba dang /_sems bde bar 'gyur
[\[228a.7\]]ram/_bdag tshe dang ldan pa de dag dang lhan cig tu dge ba'i chos rnams 'phel bar 'gyur ram zhes dri bar bya ste/_de ltar na yul phyogs brtag par bya'o/_/grogs rnams la yang brtag par bya ste/_tshe dang ldan pa 'di dag tshul khrims dang ldan nam/_des pa dge ba'i chos can yin nam/_
[\[228b\]]
[\[228b.1\]]lta ba mtshungs sam/_gnas pa mtshungs sam/_gal te 'di ltar bdag the tshom ma skyes pa mi skyed par byed dam/_skyed pa rnams slar sel bar byed dam/_sdig pa'i lta ba yang ma skyed pa mi skyed par byed dam skyes pa rnams yang slar zlog par byed dam/_bdag tshe dang ldan pa de dag dang lhan cig lus
[\[228b.2\]]dang sems bde bar 'gyur ram/_bdag tshe dang ldan pa de dag dang lhan cig tu dge ba'i chos rnams 'phel bar 'gyur ram/_gal te tshe dang ldan pa 'di dag gis bdag lam du nad kyis btab na mi 'dor bar 'gyur ram snyam du grogs la brtag par bya ste/_bdag lam der bar chad du 'gyur ba brgyad
[\[228b.3\]]po dag las gang yang rung ba 'byung bar mi 'gyur ram/_bdag lam der bsod snyoms dang /_na ba'i gsos sman dang /_bsnyen bkur byed pas brel bar mi 'gyur ram/_gal te bsod snyoms dang /_na ba'i gsos sman dang /_bsnyen bkur byed pa med na gnod cing /_dus las
[\[228b.4\]]'da' bar mi 'gyur ram/_bdag lam der lus bde ba dang /_sems bde bar 'gyur ram/_bdag lam de na dge ba'i chos rnams 'phel bar 'gyur ram/_gal te brel bar mi 'gyur na 'gro bar bya'o/_/de lta bur yul phyogs dang /_grogs dang lam rnams brtags nas/_gal te
[\[228b.5\]]sngar 'gro'o snyam na des deng slob dpon dang mkhan po rnams la blta bar bya ste/_bdag yul phyogs ni 'di lta bu grong khyer ni 'di lta bur mchi'o zhes zhus so/_/slob dpon dang mkhan pos kyang de'i yul phyogs brtag par bya/_lam brtag par bya/_dge slong grogs rnams la brtag par bya
[\[228b.6\]]ste/_'di'i grogs po dge slong rnams ci 'dra/_'di'i 'khor ci 'dra/_'di'i grogs po rjes su 'brang ba ci 'dra ba rnams brtags la/_gal te mthun par gyur na zhu ba la yang lan sbyin par bya'o/_/mthun par ma gyur na sbyin par mi bya'o/_/'gro ba'i dge slong gis ma zhus par 'gro na
[\[228b.7\]]'gal tshabs can du 'gyur ro/_/gal te dge ba'i phyogs 'phel ba zhig tu gyur na slob dpon dang mkhan po yang nga bzhin du gnas pa ma yin na ma zhus par song na yang bla'o/_/gnas gang du gnas pa'i gnas khang de chag chag gdab par bya/_phyag dar bya/_phyag dar dor bar bya/_ba
[\[229a\]]
[\[229a.1\]]lang gi lci bas zhal zhal 'jam par byug par bya/_nang par sngar rgyud chags gsum pa klog par bya/_bklags nas sbyin pa'i yon tan brjod par bya/_nang par langs nas gnas mal rnams ji ltar dgos pa de rnams bsgrangs te sprug par bya'o/_/de nas rtsig pa las
[\[229a.2\]]sor bzhi tsam gyis spogs la bcer bzhag la/_sgo bcad de gnam gzer dang 'phred gtan bcug la de na gnas pa dang gnyug mar gnas pa'i dge slong rnams la gtad de ltos shig ces bsgos la 'gro bar bya'o/_/gnas mal la sogs pa la ltos shig ces bsgo ba la lnga ste/_gnas khang
[\[229a.3\]]'de re gnas khang 'di la ltos shig_/gnas mal 'de re/_gnas mal 'di rnams la ltos shig_/lde mig gtad pa ni lnga pa yin no/_/kun dga' ra ba'i phyi rol du byung nas dge slong grogs po rnams la brtag par bya ste/_ring por ma son par su yi yang brjod cing lus pa med dam
[\[229a.4\]]zhes phan tshun du dri'o/_/gal te brjed cing lus pa zhig yod na/_dge slong de slar bzlog la blangs te 'ongs kyi bar du ni bsdad par bya ba 'di ni 'gro ba'i bya ba zhes bya'o/_/'gro ba'i gnas brtan gyi bya ba gang zhe na/_'gro ba'i gnas brtan gyis sngar langs te/_'dong ba'i dge slong rnams
[\[229a.5\]]char gzhug go/_/de dag la tshe dang ldan pa rnams lhung bzed dang chos gos rnams legs par longs la khyer te 'dong ngo /_/sus kyang brjed par mi bya'o/_/'dong ba'i dge slong rnams dong ba'i 'og tu dge slong gnas brtan nyid kyis de dag gis brjed pa lta yod dam med ces brtag par byas la thams
[\[229a.6\]]cad kyi mjug tu 'gro bar bya'o/_/ring por ma son par de dag la/_la la'i cung zad ma lus sam zhes brjod par bya'o/_/dge slong gnas brtan gyis dge slong de thams cad la rjes su bstan par bya ste/_tshe dang ldan pa rnams las gang yang rung sngon du 'dong ste 'gro bar mi bya'o/_/phyir nur te
[\[229a.7\]]'gro bar ma 'khod cig thams cad kyang lhan cig tu 'dus la phan tshun du bltas te/_rtog bzhin du 'dong bar bya'o/_/dge slong gnas brtan gyis lam du zhugs pa'i tshe/_bde ba dang ldan nam mi ldan pa rig par byas la bdag nyid kyis 'di dag la sngon du 'dor te 'dong ste yod dam med/_phyir
[\[229b\]]
[\[229b.1\]]nur te lus pa lta yod dam med/_gal te sngon du 'dor te 'dong ba lta yod na ni de dgag par bya/_gal te phyir nur zhing lus pa zhig yod na de dag bskul zhing 'dod bar bya/_bdag nyid kyang dge slong rnams kyi dbus su zhugs la 'gro bar bya'o/_/gal te 'gro mi nus na bdag nyid kyi lhung
[\[229b.2\]]bzed dang chos gos la sogs pa de dag la bgo zhing bskur bar bya/_gal te 'gro mi nus pa zhig tu gyur na dge slong de dag gis dge slong de phrag pa'am/_khur du khyer te/_dgon pa de las phyung la grong 'dab tu phyin par gyur na/_dge slong de la nye gnas kyi dge slong de yang sbyin no nye gnas dge slong
[\[229b.3\]]des kyang de'i zas dang sman gzhan las btsal bar bya'o/_/gal te lam de 'jigs pa dang bcas par gyur na rings shing myur bar 'dong ste/_de nas phyung ba dang ngal bso bar bya'o/_/gal te yang nus par gyur na gang nas chu 'gram mam/_nags mtha' 'am/_gsing ma sngon po'am/_sa phyogs
[\[229b.4\]]gang dga' ba zhig tu brtags te/_dge slong rnams ngal bsor gzhug par bya'o/_/ngal bsos nas yang 'dong bar bya ste/_dge slong gnas brtan gyis de dag kun la/_kye thams cad kyis kyang 'dir sbyin pa'i yon tan re re brjod cig ces bsgo bar bya'o/_/de dge slong thams cad kyis sbyin pa'i
[\[229b.5\]]yon tan gyi tshigs su bcad pa bklags zin pa dang /_dge slong gnas brtan gyis mjug tu sbyin pa'i yon tan gyi tshigs su bcad pa bklags te/_sa phyogs de logs su lan gnyis sam lan gsum du brtags te 'gro bar bya'o/_/grong mthar phyin pa dang /_de dge slong rnams kyi phyir gnas
[\[229b.6\]]btsal bar bya'o/_/mal stan btsal bar bya'o/_/yang na rtswa dang lo ma btsal lo/_/gal te yang 'byor par gyur na rkang pa bkru ba dang /_rkang pa bsku ba dang /_tshogs pa'i btung ba dang /_bu ram dang /_hwags la sogs pa blang bar bya'o/_/gci ba dang /_bshang ba'i sa dang dris te
[\[229b.7\]]brtags la mtshan mo gnas par bya'o/_/khyim gyi lha rnams kyi phyir yang rgyud chags gsum pa dang /_sbyin pa'i yon tan brjod par bya'o/_/der gnas na yang /_dge slong gnas brtan gyis de dag zan dang /_thug pa dang /_skyo ma rnams gtams shing btsal nas dge slong rnams la
[\[230a\]]
[\[230a.1\]]bsnyod par bya/_de nas dge slong gsar bu rnams 'khod pa la smra bar bya/_yang dag par smra bar bya/_kun du shes par bya/_rtog par bya/_stan par bya/_rjes su bstan par bya/_ci nas de dag dregs pa'am/_mi rigs pa'am/_rtsed mo las bzlog par bya'o/_/
[\[230a.2\]]'gro ba'i dge slong gnas brtan gyis ji ltar kun du spyod pa'i chos bcas pa bzhin du mi byed na 'gal tshabs can du 'gyur te/_'di ni 'gro ba'i gnas brtan gyi bya ba zhes bya'o/_/rkang pa bkru ba'i bya ba gang zhe na/_bcom ldan 'das kyis dge slong rnams la rkang pa bkru ba rjes su gnang ste/_
[\[230a.3\]]dge slong dag gis snod stong par mthong nas bdag nyid kyis dgong bar bya'o/_/yang na dge slong gis kun dga' ra ba na gnas pa rnams la khod shig ces bsgo bar bya'o/_/rkang pa brku ba ni 'di yin te/_dge slong rnams shes bzhin nang du zhugs la rkang pa bkru bar bya/_dge slong gis rkang pa
[\[230a.4\]]bkru ba'i sar yun ring du 'dug par mi bya/_snyoms par 'jug par mi bya/_dran par mi bya/_'dri bar mi bya/_gtam la zhugs te 'dug par mi bya/_myur du rkang pa bkrus nas shes bzhin du slar 'byung bar bya ste/_'di ni rkang pa bkru ba'i bya ba zhes bya'o/_/rkang pa bkru ba'i gnas brtan
[\[230a.5\]]gyi bya ba gang zhe na/_rkang pa bkru ba'i dge slong gnas brtan gyis dge slong rkang pa bkru ba la zhugs pa na/_ma zin gyi bar du bslang zhing dbyung bar mi bya/_rkang pa bkru ba la zhugs pa zhes bya ba ni/_khung du rkang pa chus gsher bar gyur pa'o/_/gal te dge slong dag spyod lam mi mdzes par
[\[230a.6\]]gyur tam/_gtam la zhugs shing 'khod na dge slong gnas brtan gyis de dag la bzlog par bya'o/_/lung 'bogs par bya/_rjes su bstan par bya/_spyod lam mdzes pa la gzud par bya/_ji skad du rkang pa bkru ba'i gnas brtan gyis kun du spyod pa'i chos rnams la gzud par bya
[\[230a.7\]]ste di/_'di ni rkang pa bkru ba'i gnas brtan gyi bya ba zhes bya'o/_/'dug pa'i bya ba gang zhe na/_gnas pa dang /_gnyug mar gnas pa'i dge slong dag gis tshes brgyad dang /_bcu bzhi dang bco lnga la gcig tu 'dug ste/_sangs rgyas kyis gsungs pa'am/_nyan thos kyis
[\[230b\]]
[\[230b.1\]]bshad pa'i chos kyang rung ste/_smra bar bya'o/_/de dag nang par sngar bsgo ba'am/_gaN+DI brdung ma thag tu 'du bar bya ste/_myur du 'dus nas shes bzhin du 'khod par bya'o/_/shes bzhin du 'khod nas dran pa nye bar gzhag par bya/_sems rnam par mi g.yeng bar bya/_spyod lam mdzes
[\[230b.2\]]shing phun sum tshogs par bya/_shin tu bsdam par bya/_shin tu dgag par bya/_sgra dbyung bar mi bya/_mig mi g.yeng ba dang /_gnya' shing gang tsam du blta bar bya/_bkur sti dang bcas pa dang /_bdag dman pa dang bcas pa dang /_'jigs pa dang bcas pa'i dbang du gyur pa dang /_
[\[230b.3\]]yid dman pa phyag dar ba lta bu'i sems su bya/_gnas brtan dang /_bar ma dang gsar bu rnams la byams pa'i sems su bya/_pha dang /_phu nu po dang /_bur 'du shes nye bar gzhag par bya/_stan la 'dug pa la mkhas pa dang /_'dug nas yang phyi phyir zhing nges pa'i chos kyi gtam gyis mtshan
[\[230b.4\]]mo nam zad par bya'o/_/gal te mi bde na yang spyod lam gnyis kyis dus 'da' bar bya ste/_'chag pa'am 'greng bas so/_/dge slong rnams 'dus nas 'khod na yang dus dus su chos mnyan par bya/_bkur sti dang bcas pas mnyan par bya/_smad par mi bya/_tshul bzhin du
[\[230b.5\]]'jug par bya/_glags btsal bar mi bya/_chos la bkur sti mngon du gzhag par bya/_chos smra ba'i gang zag la'ang brnyas par mi bya/_bdag nyid la smad par mi bya/_sems gcig tu thub pa dang dka' ba yin no zhes bya bar bsams pa dang /_rna ba mi g.yengs pa dang /_sems gus pa
[\[230b.6\]]dang /_sems thams cad gcig tu bsdus la chos mnyan par bya'o/_/de'i 'og tu lha rnams dang /_rgyal po dang /_sbyin bdag dang /_sbyin pa po rnams kyi phyir/_sbyin pa'i yon tan gyi tshigs su bcad pa gdon par bya ste/_'di ni 'dug pa'i bya ba zhes bya'o/_/'dug pa'i gnas brtan gyi bya ba gang
[\[230b.7\]]zhe na/_dge slong gnas brtan gyis sngar bsgo ba'am/_gaN+DI brdungs kyang rung ste/_thog mar 'gro bar bya/_thog mar 'greng bar bya/_thog mar 'dug par bya/_'dug nas kyang skad cig mi smra bar bya/_de nas bdag nyid kyis chos smra bar bya/_yang na nus pa'i dge slong la chos smros shig ces
[\[231a\]]
[\[231a.1\]]gsol ba gdab par bya'o/_/bdag nyid kyis chos ma smras sam/_dge slong nus pa yang gsol ba ma btab na 'gal tshabs can du 'gyur ro/_/gal te 'khod pa la yang bram ze dang /_khyim bdag dag lhags na/_des de dag la yang chos dang ldan pa'i gtam bya'o/_/gal te
[\[231a.2\]]gzhan mu stegs can kun du rgyu glags tshol lam/_klan ka tshol zhing lhags na/_de dag la yang chos kyis brgal ba la 'jug par bya/_'di ni mi 'dra ba'o/_/'di ni ma grub pa'o zhes rigs pa'i chos kyis 'dul bar bya/_khro ba mi bskyed par bya/_mi khro bar bya/_mi smod par bya ste/_'di ni 'dug
[\[231a.3\]]pa'i gnas brtan gyi bya ba zhes bya'o/_/chos 'chad pa'i bya ba gang zhe na/_chos 'chad pa'i dge slong gis gus pa dang /_bcas pa dang /_sems dma' ba dang bcas pa dang /_'jigs pa dang bcas pa'i dbang du gyur pas gnas pa dang /_yid dman zhing phyag dar ba lta bu'i sems su bya ste/_'khor
[\[231a.4\]]gyi nang du zhugs te/_chos bshad par bya ba ni rigs pa dang grol ba'i tshig dang /_ma 'khrul pa'i tshig dang /_ma 'dres pa dang /_'brel pa dang /_ma 'khrugs pa dang /_sems mi g.yeng ba dang /_zang zing gi sems su ma yin pa dang /_chos nyid la yang bkur sti mngon du bya/_chos nyan pa'i
[\[231a.5\]]dge slong rnams la yang bkur sti mngon du bya/_chos la brnyas par mi bya/_chos mnyan pa rnams la yang brnyas par mi bya/_bdag nyid kyang smad par mi bya/_chos rnams la yang chos nyid rten cing par 'byung ba yin par rtogs par bya ste/_bya ba'i tshul du rjes su brtse ba dang /_chos
[\[231a.6\]]'di yun ring du gnas par 'gyur bar bya'o/_/chos nyid la brten gyis zang zing la brten te chos bshad par mi bya/_'di ltar 'chad pa'i dge slong gis dus su chos bshad par bya/_bkur sti thog mar bya rjes su mthun pa dang /_rjes su 'byor par bya/_rims su bya/_mgu ba dang /_dad pa
[\[231a.7\]]dang /_rangs pa dang /_spro ba dang /_mos pa dang /_rigs par ldan pa dang /_ma 'khrugs pas chos bstan par bya ji ltar 'khor rnams la byams pa'i sems dang /_rjes su brtse ba'i sems su gnas par bya/_rnyed pa dang bkur sti dang /_grags pas ni ma yin no/_/chos 'chad pa'i tshe
[\[231b\]]
[\[231b.1\]]bdag nyid la bstod par yang mi bya/_gzhan la smod par yang mi bya ste/_'di ni chos 'chad pa'i bya ba zhes bya'o/_/chos 'chad pa'i gnas brtan gyi bya ba gang zhe na/_chos 'chad pa'i dge slong gnas brtan gyis gang na chos 'chad pa der 'gro bar bya'o/_/dge slong 'di chos bzhin du 'chad dam
[\[231b.2\]]'on te chos bzhin ma yin par 'chad mnyan la/_gal te chos bzhin du 'chad na ni spro ba bskyed par bya/_chos bzhin ma yin par 'chad na ni slar bcos par bya/_gal te slar bcos nus na ni de lta na legs/_gal te slar 'chos mi nus na ci btub kyis smad par bya ste/_dge slong 'di ni chos
[\[231b.3\]]ma yin/_'dul ba ma yin ston pa'i bstan pa ma yin gyi/_bcom ldan 'das kyi chos kyi gzhi ma bshig cig_/chos kyi spyan ma bzhar cig ces smra la langs te 'gro bar bya ba 'di ni chos 'chad pa'i gnas brtan gyi bya ba zhes bya'o/_/dus kyi bya ba gang zhe na/_dge slong rnams dus su
[\[231b.4\]]'gro bar bya ste/_'di ni dus kyi bya ba zhes bya'o/_/dus ma yin pa'i bya ba gang zhe na/_dge slong gis dus ma yin par grong du 'jug par mi bya/_de 'dra ba'i rkyen byung ba ma gtogs te/_'khod pa'i dge slong la ma bsko bar mi 'gro ba 'di ni/_dus ma yin pa'i bya ba zhes bya'o/_/
[\[231b.5\]]dus ma yin pa'i dge 'dun 'du ba'i bya ba gang zhe na/_tshes brgyad dang /_tshes bcu bzhi dang /_tshes bco lnga la dge 'dun 'du ba ma gtogs par de las gzhan gyi phyir dge 'dun 'du ba dang /_dge 'dun gyi las dang /_dge 'dun gyi bya ba dang /_dge 'dun gyi byed pa rnams yin te/_de la
[\[231b.6\]]sngar bsgo ba'am/_gaN+DI brdungs kyang rung myur du 'du bar bya/_shes bzhin du 'dong bar bya ba nas snga ma bzhin no/_/'dug pa la mkhas par bya ba'i bar du'o/_/der dge 'dun gyi gnas brtan gyis rgan rims su phyag bya ba nas/_bdag gi stan gang na bar 'dug par bya/_gnas brtan gnyis
[\[231b.7\]]pas kyang dge 'dun gyi gnas brtan la phyag byas nas rang gi stan la 'dug par bya/_de bzhin du gnas brtan gsum pa dang /_bzhi pa nas dge 'dun gyi gsar bu'i bar te/_rgan rims su phyag byas nas/_rang gi stan gang na ba der 'khod par bya'o/_/der dge slong gnas brtan dang /_bar
[\[232a\]]
[\[232a.1\]]ma dang /_gsar bu rnams kyis chos ji lta bu dang /_ston pa'i bstan pa ji lta bur dge 'dun gyi las bya/_dge slong gnas brtan gyis dge slong rnams la sbyo bar mi bya/_smod par mi bya/_ma gus par mi bya ba 'di ni dus ma yin par dge 'dun 'du ba'i bya ba zhes bya'o/_/dus ma
[\[232a.2\]]yin par dge 'dun 'du ba'i gnas brtan gyi bya ba gang zhe na/_dus ma yin par dge 'dun 'du ba'i dge slong gnas brtan gyis dus ma yin par dge 'dun 'du ba na/_sngar bsgo ba'am gaN+DI brdungs kyang rung ste/_thog mar 'gro bar bya/_thog mar 'greng bar bya/_thog mar 'dug par bya ste/_bkur
[\[232a.3\]]stir bcas pa dang /_sems dman pa dang bcas pa dang /_'jigs pa dang bcas pa'i dbang du gyur pa dang /_yid phab la phyag dar ba lta bu'i sems su bcas la/_dge 'dun gyi nang du 'gro bar bya rgan rims su phyag byas nas rang gi stan gang na bar 'dug par bya gnas brtan dang bar ma dang /_
[\[232a.4\]]gsar bu rnams la yang byams pa'i sems su bya/_phan pa'i sems su bya/_rjes su brtse ba'i sems su bya/_pha ma dang /_phu nu po dang /_bur 'du shes pa mngon du gzhag par bya/_'khor rnams la yar blta bar bya ste/_gang cha lugs sdug_/gang cha lugs mi sdug_/gang mdzes par gyur/_
[\[232a.5\]]gang gis legs par bgos/_gang gis mi sdug par bgos/_gang cha lugs mdzes pa de dag ni btang snyoms su gzhag_/gang cha lugs mi mdzes pa de dag la sbran par bya/_bsgo bar bya/_gang zhig gis legs par bgos pa de ni btang snyoms su gzhag_/gang zhig gis mi
[\[232a.6\]]sdug par bgos/_pa de dag la ni brda bya/_des brda byas pas ma tshor na drung na mo la brda bya/_drung na mos kyang ma tshor na dge slong gnas brtan gyis ci nas mi 'khrul pa'i tshul du sbran par bya/_ci nas lags par bgos pa dang /_sgra cher mi dbyung bar bya'o/_/dge slong gnas brtan gyis 'khor gyi
[\[232a.7\]]nang du brtag par bya ba ni/_ci 'khor 'di dag ni chos bzhin du byed dam/_'on te chos bzhin du yin na ni ci bder bya'o zhes las thams cad byed du gzhug go/_/gal te chos bzhin du ma yin na ni chos kyi phyogs su gnas par bya/_chos bzhin du 'dri ba la lan sbyin par bya/_yang na cang mi smra bar
[\[232b\]]
[\[232b.1\]]langs te 'gro bar bya'o/_/de'i phyir rtsod pa dang 'khrugs pa rjes su 'byung bar mi bya ba 'di ni/_dus ma yin par dge 'dun 'du ba'i gnas brtan gyi bya ba zhes bya'o/_/smra ba'i bya ba gang zhe na/_rgyal po'i khab kyi grong khyer chen po na/_mu stegs can kun du rgyu gzhan dag cig_/tshes brgyad
[\[232b.2\]]dang /_bcu bzhi dang /_bco lnga'i tshe/_gcig tu 'dus nas chos smra ba dang /_de na der skye bo mang po 'dus nas rnyed pa dag kyang rnyed par 'gyur/_bkur stir byed de/_de dag gi 'khor yang 'phel bar gyur pa dang /_yul ma ga d+hA'i rgyal po bzo sbyongs gzugs can snying po gsung rab 'di la dad
[\[232b.3\]]par gyur nas/_de 'di snyam du sems te/_mu stegs can kun tu rgyu 'di dag tshes brgyad ces bya ba nas/_de dag gi 'khor yang 'phel bar 'gyur zhes bya ba'i bar ni snga ma bzhin no/_/'di ltar dge slong rnams kyang tshes brgyad dang /_bcu bzhi dang /_bco lnga la gcig tu 'dus nas chos smra na/_bdag kyang der
[\[232b.4\]]'gro ste/_rgyal po'ang der 'gro'o snyam nas/_skye bo mang po dag kyang 'du bar 'gyur/_/dge slong rnams kyis rnyed pa yang rnyed la/_/bkur sti yang 'byung /_'khor rnams kyang 'phel bar 'gyur/_skye bo mang po la yang bsod nams mang du 'phel/_dge slong rnams kyang mi 'jigs par 'gyur/_/bstan
[\[232b.5\]]pa yang rgyas par 'gyur/_dam pa'i chos kyang yun ring du gnas par 'gyur/_chos kyi sgron ma yang 'bar bar gyur/_phyi ma'i skye bo rnams la yang snang bar byas par 'gyur ro snyam nas/_yul ma ga d+hA'i rgyal po gzugs can snying po bcom ldan 'das ga la ba der 'ongs te phyin nas/_bcom ldan 'das kyi
[\[232b.6\]]zhabs la mgo bos phyag 'tshal te phyogs gcig tu 'dug go/_/phyogs gcig tu 'dug nas/_yul ma ga d+hA'i rgyal po bzo sbyangs gzugs can snying pos bcom ldan 'das la 'di skad ces gsol to/_/btsun pa gzhan mu stegs can kun tu rgyu ni tshes brgyad nas de dag gi 'khor yang mang du 'gyur ro
[\[232b.7\]]zhes bya ba'i bar du snga ma bzhin no/_/'di ltar dge slong rnams kyi tshes brgyad nas/_phyi ma'i skye bo rnams la snang bar bgyid par 'gyur lags na/_rjes su gnang bar mdzad du gsol zhes bya ba'i bar du snga ma bzhin no/_/bcom ldan 'das kyis yul ma ga d+hA'i rgyal po bzo sbyangs gzugs can snying
[\[233a\]]
[\[233a.1\]]po la cang mi gsung bas rjes su gnang ngo /_/de nas yul ma ga d+hA'i rgyal po bzo sbyangs gzugs can snying po bcom ldan 'das kyis cang mi gsung bas gnang bar shes nas/_bcom ldan 'das kyi zhabs la mgo bos phyag 'tshal te/_bcom ldan 'das kyi drung nas song
[\[233a.2\]]ngo /_/de nas bcom ldan 'das kyis yul ma ga d+hA'i rgyal po bzo sbyangs gzugs can snying po song nas ring por ma lon par mkhyen te/_dge slong rnams la bka' stsal ba/_de lta bas na dge slong dag rjes su gnang gis/_tshes brgyad dang bcu bzhi dang bco lnga la gcig tu 'dus te/_chos smra
[\[233a.3\]]bar bya'o/_/de yang 'di ltar smra bar bya ste/_chos smra ba'i dge slong gis don dang tshig 'brus don rnams go bar bya'o de nas dge slong dag cig tha mal bar smras te/_tshig tha mal par smras pas 'khor rnams kyis go bar ma gyur pa dang /_de ltar gyur pa dge slong rnams kyis bcom ldan 'das la
[\[233a.4\]]gsol pa dang /_bcom ldan 'das kyis bka' stsal pa/_rjes su gnang gis dbyangs kyis chos smra bar bya'o/_/de dag gis ji ltar 'dug bzhin du smras pa dang /_'khor de rnams kyis go bar ma gyur pa ste/_bcom ldan 'das kyis bka' stsal pa/_rjes su gnang gis stan mthon po
[\[233a.5\]]bca' bar bya'o/_/de dag gis mdo sde chen po bsdus shig smras pa dang /_the tshom du gyur te/_rgyas par yang mi byed la de nyid kyis nyi ma zad par byed pa dang /_'khor rnams skyo bar gyur te/_bcom ldan 'das kyis bka' stsal pa/_rjes su gnang gis don gyi dbang du ci bder bya'o/_/
[\[233a.6\]]mdo sde dag las don nyi tshe blangs te/_gtam bya zhing bshad par bya ba bsngogs par bya'o/_/gsungs pa bzhin du gzhung 'chad par 'dod pa dang /_de dag mdo sde'i mtha' ma rung bar 'gyur ram snyam du the tshom du gyur nas/_bcom ldan 'das kyis bka' stsal pa/_rjes su gnang gis mdo sde'i
[\[233a.7\]]don nyi tshe bsdus te skabs skabs su gtam bya'o/_/bshad pa yang gzhung bzhin du bya'o/_/don dang tshig 'bru 'brel pas 'khor rnams la go bar bya'o/_/mdo sde dag kyang de bzhin du gzung bar bya'o/_/de dag gnyis lhan cig tu 'khor gcig la 'chad nas/_bcom ldan 'das kyis bka'
[\[233b\]]
[\[233b.1\]]stsal pa/_'khor gcig gi nang du gnyis kyis bshad par mi bya'o/_/gang 'chad par byed na 'gal tshabs can du 'gyur ro/_/de dag 'khor dang 'khor du bcas 'chad par byed nas de dag 'khrugs par gyur pa dang /_bcom ldan 'das kyis bka' stsal pa/_'khor dang 'khor du bshad par mi
[\[233b.2\]]bya'o/_/'chad par byed na nyes byas su 'gyur ro/_/de dag 'khor gnyis la cig car 'chad par gyur pa dang /_bcom ldan 'das kyis bka' stsal pa/_gnyis kyis 'khor gcig la cig car bshad par mi bya'o/_/gang 'chad par byed na nyes byas su 'gyur ro/_/'di ltar bshad pa las gnyis
[\[233b.3\]]po 'khrugs par mi 'gyur ba de ltar bshad par bya'o/_/de dag 'khor khyed cing dong ba dang /_bcom ldan 'das kyis bka' stsal pa/_'khor khrid cing dong ste 'gro bar mi bya'o/_/gang 'khor khrid cing 'gro na 'gal tshabs can du 'gyur ro/_/rang dgar ni nyes pa med do/_/de dag chos kyi sgo nas rnyed
[\[233b.4\]]pa dag 'tshol te/_chos 'tshong bas 'tsho bar byed pa dang /_bcom ldan 'das kyis bka' stsal pa/_chos kyi sgo nas rnyed pa'ang mi btsal lo/_/chos 'tshong zhing 'tsho bar mi bya'o/_/de bdag nyid smra bar mi byed pa dang /_bcom ldan 'das kyis bka' stsal pa/_rjes su dran par byed pas rjes su
[\[233b.5\]]dran par bya'o/_/rjes su dran par byed pa'ang med nas/_rim gyis dran par bya'o/_/tshigs su bcad pa dang /_dbyangs su bya zhing bya'o/_/dge slong de dag mi smra ste/_bcom ldan 'das kyis bka' stsal pa/_bdag nyid kyis smra bar bya'o/_/gang na dge slong gzhan la gsol ba 'debs par
[\[233b.6\]]bya'o/_/gsol ba btab pa'i gang zag gis kyang rig par bya'o/_/bdag nyid kyis kyang mi smra la/_yang na dge slong gzhan la yang gsol ba 'debs sam/_gsol ba btab pa'i gang zag gis kyang shes par ma byas na/_'gal tshabs can du 'gyur ro/_/de dag gis rim bzhin du bskos
[\[233b.7\]]pa dang /_'di ltar zhar ba dang /_glen pa dang sgur po dag la gzhan mu stegs can kun du rgyu dag shAkya'i bu dge sbyong gi nang du skyes bu dam pa'o/_/skyes bu gtso bo/_/skyes bu mchog go zhes nyes pa ngor brjod cing 'phyas 'dogs te/_mi snyan par gyur to/_/de ltar gyur pa dge slong gis bcom
[\[234a\]]
[\[234a.1\]]ldan 'das la gsol ba dang /_bcom ldan 'das kyis bka' stsal pa/_nus pa yod na chos smra ba'i rim bzhin du mi bsgo'o/_/gang nus pa de bsgo bar bya ba'i 'khor 'khrugs pa de lta bu bsgo bar mi bya'o/_/smra ba'i bya ba gzhan yang dus gang dang gang du yang rung ste/_dge slong
[\[234a.2\]]rnams 'dus shing 'khod pa dang chos kyi gtam nges pa rnams brjod par bya'o/_/gal te mi shes na yang gcig la gcig dri bar bya/_gcig la gcig zhu bar bya/_bgom par mi bya/_klan ka btsal bar mi bya/_'phyas gdags pa'i phyir mi bya/_nyams sad pa'i phyir mi bya'i/_ci nas chos
[\[234a.3\]]la rim gro dang /_bkur sti'i phyir dri bar bya zhi bar bya ste/_ci dge'am/_'on te mi dge/_ci kha na ma tho ba dang bcas sam/_'on te kha na ma tho ba med pa yin/_ci 'di byas na dge bar 'gyur ram/_'on te sdig par 'gyur zhes bya ba 'di ni smra ba'i bya ba zhes bya'o/_/mi smra ba'i bya ba gang zhe na/_
[\[234a.4\]]gnas gang na dge slong rnams smra zhing gzhan la brjod par mi 'dod pa de dag gis ji lta bu yid la byed pa 'grub pa de bzhin du bsgom par bya'o/_/spyod lam bzhi la 'jug par bya'o/_/phan tshun du mi smra ba la 'jug pa ste/_rgyas par bya ba ni 'di lta ste/_chu klung yid 'ong ldan gyi dge slong rnams
[\[234a.5\]]kyis ji lta ba bzhin du bya ste/_'di ni mi smra ba'i bya ba zhes bya'o/_/dbyar nye bar bsgrub pa'i bya ba gang zhe na/_dbyar nye bar bsgrub pa'i dge slong gis bsams bzhin du bsams/_shin tu brtags pa bzhin du brtags/_shin tu dpyad pa bzhin du dpyad de/_dbyar nye bar bsgrub par
[\[234a.6\]]bya ste/_bdag gnas de na dge slong ji ltar tshul khrims dang ldan pa dang /_yon tan dang ldan pa dang /_mkhas pa dang ldan pa dang /_dge ba'i chos dang ldan pa dang /_lta ba mtshungs pa dang /_gnas pa mtshungs pa dang /_grogs mtshungs pa dang /_yid gcugs pa dag dang lhan cig
[\[234a.7\]]gang bde bar 'gyur ba ni 'di lta ste/_'gro yang rung /_'dug kyang rung /_bdag gnas de nas dge slong mdo sde 'dzin pa dang /_'dul ba 'dzin pa dang /_ma mo 'dzin pa dang /_gang the tshom ma skyes pa mi skyed pa dang /_skyes pa rnams sel bar byed pa dang /_sdig pa can gyi lta ba ma skyes pa mi
[\[234b\]]
[\[234b.1\]]skyed pa dang /_skyes pa rnams sel bar byed pa yod dam/_bdag gnas de nan pa dang /_rjes su mthun pa'i sman dang /_zas dang yo byad dang /_bsnyen bkur byed par 'byor bar 'gyur ram/_gnas de na bdag gi lus dang sems bde bar 'gyur ram/_gnas de na dge slong dag 'thab mo byed pa
[\[234b.2\]]dang /_mtshang 'bru bar byed pa dang /_'gyed par byed pa dang /_rtsod par byed pa dang /_gleng bar byed pa lta mi gnas grang /_des bdag ma thob pa thob par bya ba dang /_ma rtogs pa rtogs par bya ba dang /_mngon sum du mya byas pa rnams mngon sum du bya ba'i bar chad du mi 'gyur grang gnas de na dbyar
[\[234b.3\]]gyi nang du dge 'dun bye bar mi 'gyur zhes de bzhin du bsams bzhin du bsams/_brtags pa bzhin du brtags/_dpyad pa bzhin du dpyad par bya'o/_/na ba'i bsnyen bkur ba'i grogs su mthun pa dang 'gro bar bya ste/_'di ni dbyar nye bar bsgrub pa'i bya ba zhes bya'o/_/dbyar gnas pa'i bya ba
[\[234b.4\]]gang zhe na/_dbyar gnas pa'i dge slong gis don med pa'i phyir zhag gcig kyang mtshams kyi phyi rol du 'gro bar mi bya/_don zhig yod par gyur na des zhag bdun nam/_zhag bzhi bcur byin gyis brlabs la 'gro bar bya'o/_/de yang don gyi phyir te/_don gang gi phyir zhe na/_dge slong gi don
[\[234b.5\]]nam/_dge slong ma'i don nam/_dge tshul gyi don nam/_dge tshul ma'i don nam/_dge bsnyen gyi don nam/_dge bsnyen ma'i don nam/_nye du'i don nam/_bdag gi don kyang rung /_de gal te de sangs rgyas la'am/_chos la'am/_dge 'dun la'am/_sdug bsngal ba la'am/_kun 'byung
[\[234b.6\]]ba la'am/_'gog pa la'am/_lam la'ang rung the tshom can du gyur tam/_yid gnyis su gyur tam/_dogs par gyur tam/_ma thob pa la thob pa'i 'du shes su gyur tam/_ma rtogs pa la rtogs pa'i 'du shes dang /_mngon sum du ma byas pa la mngon sum du byas pa'i 'du shes
[\[234b.7\]]te/_'di ltar gzhan mu stegs can kun du rgyu dag gi don la yang rung ste/_gal te dge slong des gnas de na dbyar dge 'dun bye bar 'gyur ram/_mchod rten nam gtsug lag khang yang rung /_dral bar 'gyur ram/_zhig par gyur kyang rung ste/_der dge slong des sangs rgyas sam/_chos sam/_
[\[235a\]]
[\[235a.1\]]dge 'dun gyi don la yang zhag bdun nam/_bzhi bcur byin gyis brlabs la 'gro bar bya'o/_/gal te der song ba las zhag bzhi bcu yang rung /_lon par gyur/_dge slong dbyar ral ba'i nyes pa 'byung bar mi 'gyur te/_'di ni dbyar gnas pa'i bya ba zhes
[\[235a.2\]]bya'o/_/dbyar gnas pa'i gnas brtan gyi bya ba gang zhe na/_dbyar gnas pa'i dge slong gnas brtan gyis gtsug lag khang rnams dang /_mchod rten rnams shes par bya/_ji lta bur ral ba bcos par bye ba dang /_su byed pa la spro ba bskyed par bya/_bsgrag par bya/_su mi byed pa de la
[\[235a.3\]]ni bskul bar bya/_dran par bya ba 'di ni/_dbyar gnas pa'i gnas brtan gyi bya ba zhes bya'o/_/dbyar gnas par khas blangs pa'i bya ba gang zhe na/_dbyar gnas par khas blangs pa'i dge slong rnams kyis las rnam pa gsum bya ste/_dbyar gang du gnas pa de'i gnas khang de dag ral ba
[\[235a.4\]]dang 'drums pa rnams bcos su gzhug par bya/_mtshams brtag par bya/_mtshams brtag par byed du gzhug go/_/gnas der gos gang rnyed pa'i gos des sra brkyang du gding bar bya/_yang na gding du gzhug pa 'di ni/_dbyar gnas pa'i bya ba khas blangs pa'i bya ba zhes bya'o/_/'khor
[\[235a.5\]]dang ldan pa'i bya ba gang zhe na/_'khor gyi gtso bo des dus dus su 'khor rnams la gang legs par spyod pa dang /_gang legs par mi spyod pa dang /_gang mdzes par bsgrub pa dang /_gang mi mdzes par bsgrub pa brtags te/_gang legs par spyad cing /_mdzes par bsgrub pa de la ni/_yongs
[\[235a.6\]]su bskyang bar bya ste/_tshe dang ldan pa legs so legs so/_/ji ltar khyod spyod pa de lta bur spyod par bya'o zhes spro ba bskyed par bya'o/_/yang dag par dga' bar bya/_de la dus dus su phyi phyir zhing bstan par bya/_bslab par bya'o/_/gang legs par mi spyod dam/_mdzes par mi sgrub pa
[\[235a.7\]]de la ni/_gang la ji lta bur 'os pa de lta bur chad pas bcad pa ni 'khor dang ldan pa'i bya ba zhes bya'o/_/'khor gyi nang du zhugs pa'i bya ba gang zhe na/_dge slong 'khor gyi nang du 'gro ba na dran pa nye bar gzhag nas 'khor gyi nang du 'gro bar bya ste/_'di ni rgyal rigs kyi 'khor to/_/
[\[235b\]]
[\[235b.1\]]'di ni bram ze'i rigs kyi 'khor to/_/'di ni khyim bdag gi 'khor to/_/'di ni dge sbyong gi 'khor to/_/der bdag gis 'di lta bur 'gro bar bya/_'di lta bur 'greng bar bya/_'di lta bur 'dug par bya/_'di lta bur smra bar bya/_'di lta bur smra bar mi bya'o zhes bya ba 'di ni 'khor gyi nang
[\[235b.2\]]du 'gro ba'i bya ba zhes bya'o/_/'khor gyi nang du zhugs pa'i bya ba gang zhe na/_dge slong 'khor gyi nang du zhugs pa des gtam sna tshogs mi bya/_gtam 'gal ba rnams mi bya/_'khor rnams dang rjes su mthun par byas la de dag dang rjes su mthun pa'i gtam smra bar bya/_gtam byas nas stan
[\[235b.3\]]las langs par bya ba de ni 'khor gyi nang du zhugs pa'i bya ba zhes bya'o/_/'khor gyi nang du zhugs pa'i gnas brtan gyi bya ba gang zhe na/_'khor gyi nang du zhugs pa'i dge slong gnas brtan gyis 'khor rnams la 'di dag gtam ji lta bu la dga'/_'on te cang mi smra ba la dga' 'am zhes
[\[235b.4\]]'khor rnams la brtag par bya'o/_/gal te de dag gtam la dga' ba zhig yin na ni/_de dag dang mthun pa'i gtam bya'o/_/gal te mi smra ba la dga' ba yin na ni der cang mi smra bar 'dug par bya ste/_'di ni 'khor gyi nang du zhugs pa'i gnas brtan gyi bya ba zhes bya'o/_/gso sbyong gi
[\[235b.5\]]bya ba gang zhe na/_bcu bzhi pa'am/_gso sbyong bco lnga pa de nyid kyi tshe/_rang gi rgyud la brtag par bya ste/_mtshan mo'i rgyud dang /_nyin mo'i rgyud dang /_bdag la skabs der ltung ba lta ma byung ngam/_gal te byung ba yod na dge slong yid brtan pa zhig rnyed na ni/_de'i mdun du bshags par
[\[235b.6\]]bya/_gal te ma rnyed na ni sems kyis byin gyis brlabs pa dang /_gal te nyes pa byung na ni sems bskyed par bya ste/_bdag ni ltung ba de las yongs su dag go zhes tshig tu brjod par bya'o/_/gso sbyong ni tshul khrims yongs su dag par byed pa ste/_'di ni gso sbyong gi bya ba zhes bya'o/_/
[\[235b.7\]]gso sbyong gi mngon du bya ba'i bya ba gang zhe na/_dge slong gso sbyong mngon du bshags byung la/_min na ma dad bzhin du yang 'gro bar bya ste/_de yang shes bzhin du 'gro bar byas nas snga ma bzhin te/_'dug pa la mkhas par bya ba'i bar du'o/_/'dug pa las so sor thar pa'i mdo las
[\[236a\]]
[\[236a.1\]]bstan pa'o snyam pa'i 'du shes mngon du gzhag par bya/_bkur stir bya/_ri mor byas la mnyan par bya/_bla mar bya/_gces par bya/_yid la gzung bar bya/_sems rtse gcig tu bya/_rna ba mi g.yeng bar bya/_sems thams cad kyis gcig tu dmigs nas mnyan par
[\[236a.2\]]bya'o/_/mnyan nas kyang de lta bur nan tan du bya/_bsgrub par bya ba gso sbyong mngon du bya ba zhes bya'o/_/gso sbyong gi las kyi bya ba gang zhe na/_gso sbyong gi las bya ba rnam pa lnga ste/_mngon par smra ba dang /_byin gyis brlabs pa dang /_'dun pa dang /_yongs su dag pa dang /_dgag dbye
[\[236a.3\]]dang /_sems kyis byin gyis brlabs pa'o/_/gzhan yang gso sbyong gi las la rnam pa bzhi ste/_chos bzhin ma yin la 'dus par rjes su ma zhugs pa dang /_chos bzhin ma yin la 'dus par rjes su zhugs pa dang /_chos bzhin yin la 'dus par rjes su ma zhugs pa dang /_chos
[\[236a.4\]]bzhin yin la 'dus par rjes su zhugs pa'o/_/de la chos bzhin du byed pa'i gso sbyong gi las de ni 'di lta ste/_chos bzhin yin la 'dus par rjes su zhugs pa ste/_'di ni gso sbyong gi las kyi bya ba zhes bya'o/_/so sor thar pa'i bya ba gang zhe na/_bcu bzhi pa'am/_bco lnga pa'i gso
[\[236a.5\]]sbyong de nyid kyi tshe/_mtshams dang las kyi nang du phyin pa ji rnyed pa de dag thams cad gcig tu 'dus shing 'khod pa na/_dge 'dun gyi gnas brtan dge slong gis so sor thar pa'i mdo gdon par bya/_so sor thar pa'i mdo la yang ston par 'du shes mngon du gzhag par bya/_bkur sti dang /_rim gro byas
[\[236a.6\]]la mnyan par bya/_bla mar bya/_ri mor bya/_yid la gzung bar bya/_sems rtse gcig tu bya/_rna ba mi g.yeng ba dang /_gzhan thams cad gcig tu thub par byas la mnyan par bya/_thos nas kyang de bzhin du nan tan bya/_bsgrub par bya ba de ni so sor thar pa'i bya ba zhes bya'o/_/
[\[236a.7\]]so sor thar pa gdon pa'i bya ba gang zhe na/_so sor thar pa gdon pa la rnam pa lnga ste/_gsol ba byas te/_gleng gzhi bton nas lhag ma rnams ni thos pa bzhin no zhes bsgrag par bya ba de yang so sor thar pa bsgrags na so sor thar pa bton pa zhes bya ste/_'di ni so sor thar pa bton pa dang
[\[236b\]]
[\[236b.1\]]po'o/_/gsol ba byas te/_gleng gzhi bton nas pham par gyur pa bzhi bton te/_lhag ma rnams ni thos pa bzhin no zhes bsgrag par bya ste/_de yang so sor thar pa gdon pa gnyis pa'o/_/gsol ba byas te/_gleng gzhi bton nas pham par gyur pa bzhi yang bton dge 'dun lhag ma
[\[236b.2\]]bcu gsum yang bton nas/_lhag ma rnams ni thos pa bzhin no zhes bsgrags pa ni so sor thar pa bton pa yin te/_'di ni so sor thar pa gdon pa gsum pa'o/_/gsol ba byas te/_gleng gzhi bton nas pham par gyur pa bzhi yang bton/_dge 'dun lhag ma bcu gsum yang bton/_
[\[236b.3\]]ma nges pa'i chos gnyis kyang bton nas lhag ma rnams ni thos pa bzhin no zhes bsgrags pa ni so sor thar pa bton pa yin te/_'di ni so sor thar pa gdon pa bzhi pa'o/_/so sor thar pa rgyas par bton pa ni lnga pa ste/_'di ni so sor thar pa gdon pa'i bya ba zhes bya'o/_/so sor thar pa
[\[236b.4\]]gdon par byed pa'i bya ba gang zhe na/_so sor thar pa 'don pa'i dge slong gis so sor thar pa'i mdo de kha ton gsal por bya/_dran par bya/_shin tu gtan la phebs par bya/_nam 'don pa'i tshe mi 'khrul par legs par bya/_des bdag gi rgyud kyang brtag par bya ste/_mtshan mo'i rgyud dang
[\[236b.5\]]nyin mo'i rgyud las bdag la de'i skabs su nyes pa lta bu byung ngam ma byung ba brtags te/_gal te nyes pa byung bar gyur na yid brtan pa'i dge slong yod na de'i drung du bshags par bya ste/_gal te med na re zhig gso sbyong byas la/_de'i 'og tu bdag gis ltung ba ji ltar chos bzhin du phyir bcos par
[\[236b.6\]]bya'o snyam du sems kyis byin gyis brlab par bya'o/_/ji ltar so sor thar pa'i mdo las byung ba bzhin du des nan tan du bya ba de ni so sor thar pa gdon par byed pa'i bya ba zhes bya'o/_/gnas brtan gyi bya ba gang zhe na/_gal te dge slong rnams khyim pa'i der zan la mgron du bos na/_de'i tshe dge slong
[\[236b.7\]]gnas brtan gyis snga zad du sham thabs bgo bar bya/_bdag rang byung ste 'dug par bya ba de ni gnas brtan gyi bya ba zhes bya'o/_/bar mas bya ba gang zhe na/_dge slong bar mas kyang dge slong gnas brtan mdun du byas nas grong du 'jug par bya'o/_/gal te gnas brtan bshang ba'am/_gci ba zhig tu
[\[237a\]]
[\[237a.1\]]thogs na des mi ring bar song la bsdad par bya'o/_/gal te ring du song na grong gi nye 'khor du song la bsdad par bya'o/_/gal te bram ze'am/_khyim bdag gis sngon pa btang na yang gnas brtan 'ongs kyi bar du re zhig bsdad dgos so zhes smra bar bya'o/_/gal te nang du
[\[237a.2\]]son pa nyid na yang gnas brtan gyi stan bzhag ste 'dug par bya/_gal te lag chu drangs pa'i tshe gnas brtan la gtad do zhes smra bar bya'o/_/gal te gnas brtan 'ongs par gyur na yang 'khod pa thams cad ldang bar bya ste/_'di ni bar mas bya ba zhes bya'o/_/gsar bu'i bya ba gang zhe
[\[237a.3\]]na/_dge slong gsar bus gtsug lag khang du chag chag gdab par bya/_phyag dar bya/_phyag dar dor bar bya/_ba lang gi lci bas zhal zhal 'jam por byug par bya/_chu rnams so sor bcu zhing gzhag par bya/_stan rnams gding bar bya/_zas rnams bskos par drang bar bya/_bsro
[\[237a.4\]]khang du bsgrub pa'i rnam pa bya ste/_der shing bskyal bar bya/_'bru mar gzhag par bya/_sa dang phye ma gzhag par bya/_chu gzhag par bya/_dge slong gang la khas blangs pa de dag gi las bya bar bya'o/_/kun du spyod pa gzhan yang rung ste/_thams cad gsar bus bya ba'o/_/'di ltar yang
[\[237a.5\]]dge slong gsar bus dge slong gnas brtan rnams la pha dang /_phu nu'i 'du shes nye bar gzhag cing /_bkur sti dang bcas pa dang /_bdag la dbang nga dang bcas pa dang /_'jigs pa'i dbang du gyur pa dang bcas pa dang /_sangs rgyas dang /_chos dang dge 'dun la dmigs pa'i sems mngon du
[\[237a.6\]]gzhag par bya'o/_/kun du spyod pa'i chos rnams ji ltar bcas pa bzhin du rdzogs par bya ba 'di ni/_gsar bus bya ba zhes bya'o/_/gnas brtan dang /_bar ma dang /_gsar bus bya ba gang zhe na/_dge slong gnas brtan dang bar ma dang /_gsar bu thams cad kyis kyang rab tu byung ba'o
[\[237a.7\]]snyam du sems mngon du gzhag par bya/_sangs rgyas bcom ldan 'das mgon mdzad pa la mgon no snyam du 'du shes mngon du gzhag par bya/_mya ngan las 'das pa la gzhol bar bya/_bslab pa'i gzhi ji ltar bcas pa rnams la kun du spyad par bya/_khyad par du yang 'jug par bya/_
[\[237b\]]
[\[237b.1\]]gong ma'i khyad par thob pa'i phyir nan tan bya ba 'di ni/_gnas brtan dang /_bar ma dang /_gsar bus bya ba zhes bya'o/_/bsro khang du bya ba gang zhe na/_dge slong gang gis nang du gzhug par 'dod na/_des shes bzhin du 'gro bar bya/_shes bzhin du 'greng bar bya'o/_/shes bzhin du 'dug
[\[237b.2\]]par bya/_dran pa mngon du gzhag cing sems mi g.yeng bar bya'o/_/spyod lam bzang ba dang /_shin tu mdzes pa dang /_shin tu bsdams pa dang /_sgra bskyung ba dang /_bskur sti dang bcas pa dang /_dbang du gyur pa dang bcas pa dang /_'jigs pa'i dbang du gyur pa dang bcas pa dang /_yid dman
[\[237b.3\]]pa'i sems phyag dar ba lta bu dang /_gnas brtan dang /_bar ma dang /_gsar bu la yang byams pa'i sems su bya/_phan pa'i sems dang rjes su brtse ba'i sems su bya/_pha dang bu dang phu nu po'i 'du shes mngon du gzhag par bya'o/_/dge slong bsro khang gi nang du zhugs pas gtam sna tshogs mi
[\[237b.4\]]bya/_gtam 'gal ba mi bya'o/_/spyod lam gnyis la 'jug par bya ste/_'phags pa ci yang mi smra ba'am/_nges pa'i chos kyi gtam la 'jug par bya ste/_'di ni bsro khang gi bya ba zhes bya'o/_/bsro khang du khrus bya ba gang zhe na/_bcom ldan 'das kyis dge slong rnams la bsro khang brten
[\[237b.5\]]pa rjes su gnang ba ste/_rgyags pa'i phyir ma yin/_dregs pa'i phyir ma yin/_brgyan pa'i phyir yang ma yin/_'khrul pa'i phyir ma yin gyi/_lus 'di gso ba'i phyir ro/_/bsro khang la yon tan rnam pa lnga ste/_rdul dang dri ma dbyung ba dang /_phags pa dang mdangs gsal ba dang /_pags pa
[\[237b.6\]]la yod pa'i nad rnams 'byin pa dang /_rlung dang bad kan rnams med par byed pa dang /_bsro khang gis nad med par byed pa'o/_/gzhan yang yon tan rnam pa lnga ste/_rdul dang dri ma 'byang ba dang /_pags pa dang mdangs gsal ba dang /_pags pa la yod pa'i nad rnams 'byin pa dang /_
[\[237b.7\]]rlung dang bad kan rnams med par byed pa dang /_bsro khang du skyo ba skye bar byed pa'o/_/dge slong gis bsro khang du khrus byed par 'dod na/_des sngar mkhan po la zhu bar bya/_'khru ba'i dus su brjod par bya/_shes bzhin du bsro khang gi nang du 'jug par bya/_skyil mo krung bca' bar bya/_'dug
[\[238a\]]
[\[238a.1\]]pa'i 'du shes mngon du gzhag par bya/_khrus bya/_mdun du 'dug ste mi bde bar mi bya/_dran pa mngon du gzhag la las rnams bya/_dge slong gis kyang las byed pa nyams su blang bar bya/_slob dpon dang mkhan po la ma zhus kyi bar du mtshungs pa rnams las mi bya/_med
[\[238a.2\]]na yang bdag gir mi bya/_slob dpon dang /_mkhan po dang /_zhe 'gras pa de dag dang /_bdag gir mi gzhar/_gal te chus blugs par 'dod na/_chu grang mos bsres la blugs so/_/gal te chu ha cang tsha na yang /_chu tsha'o zhes sbran par bya'o/_/shes bzhin du khrus byas la/_bsro
[\[238a.3\]]khang de na khri'u dang /_ril ba dang /_nya phyis dang /_khrus ras dang /_bsro khang gi yo byad gzhan ci yod kyang rung /_legs par gtsang sbra byas te/_gnas gnas su gzhag par bya ba 'di ni/_bsro khang du khrus byed pa'i bya ba zhes bya'o/_/bsro khang du gnas brtan gyi bya ba gang zhe na/_bsro khang du
[\[238a.4\]]gnas brtan gyis gsar bu rnams yo byad la zhugs na/_bslang bar mi bya/_bsro khang der chung ngu na lus la rngul byung ba tsam yang bslang bar mi bya'o/_/gal te dge slong rnams spyod lam rnams mi mdzes pa'am/_mi bzang bar 'dug gam/_'on te gtam gyi sbyor ba la zhugs na dge
[\[238a.5\]]slong gnas brtan gyis slar bzlog cing bsgo bar bya'o/_/rjes su bstan par bya/_ji ltar des kun du spyod pa'i chos bcas pa de lta bur gzud par bya ba de ni/_bsro khang du gnas brtan gyi bya ba zhes bya'o/_/mkhan pos bya ba gang zhe na/_mkhan pos lhan cig gnas pa rnams la
[\[238a.6\]]bslab par bya/_gsal bar bya/_bsgo bar bya/_rjes su bstan par bya/_sdig pa las bzlog par bya/_dge ba la gzud par bya/_sdig pa'i grogs po yang bsgral bar bya/_dge ba'i bshes gnyen la gzhar bar bya/_lhung bzed kyis bsdu bar bya/_chos gos dang /_dra ba dang /_phor bu
[\[238a.7\]]dang /_ska rags kyis kyang ngo /_/rjes su dran pa dang /_slar dri ba dang /_khur 'bogs pa dang /_kha ton la bzhag pa dang /_yid la byed pa la gzhug par bya/_nyes pa las bslang bar bya/_nad g.yog la sogs pa dang /_spong ba la gzhug par bya ba dang /_nang du yang dag 'jog la
[\[238b\]]
[\[238b.1\]]zhugs pa dang /_gong ma'i khyad par rtogs par bya ba la kun du spyod du gzhug par bya'o/_/lhan cig gnas la phyogs gang na mi bde bar gnas pa/_de nas 'byung bar bya ba de ni mkhan pos bya ba zhes bya'o/_/lhan cig gnas par bya ba gang zhe na/_lhan cig gnas pas mkhan po la ston pa'o snyam
[\[238b.2\]]du 'du shes mngon du gzhag par bya/_rim gror bya/_myur du ldang bar bya/_myur du 'gro bar bya/_gus par bya/_zhu bar bya ste/_lhan cig gnas pas mkhan po la ma zhus kyi bar du snod spyad 'drim par res mi bya/_gtsug lag khang skyong gi res mi bya/_lhung bzed kyi las mi bya/_chos gos kyi las mi bya/_
[\[238b.3\]]snga res mi bya/_phyi res mi bya/_zla res mi bya/_klung la spyod par mi bya/_ri la spyod par mi bya/_dur khrod du spyod par mi bya/_ljongs rgyu bar mi bya/_rkang pa dag bkru bar mi bya/_gnas mal bca' bar mi bya/_chu bcu bar mi bya/_grong du 'jug par mi bya/_mtshams kyi phyi rol du 'gro bar mi bya/_mi rigs pa'i gang zag gzhar
[\[238b.4\]]bar mi bya/_de lta bu'i grong du 'jug pa'ang bdag gir mi bya/_de 'dra ba'i drung nas bsnyen bkur yang bdag gis blang bar mi bya/_lhung bzed blang bar mi bya/_chos gos blang bar mi bya/_zas blang bar mi bya/_sman blang bar mi bya/_yo byad gzhan gang yang rung ba byin na bdag gir mi bya'o/_/de lta bu la bsnyen bkur mi bya/_
[\[238b.5\]]lhung bzed sbyin par mi bya/_chos gos sbyin par mi bya/_zas sbyin par mi bya/_sman sbyin par mi bya/_yo byad gang yang rung ba sbyin par mi bya/_de 'dra ba'i gang zag gi drung nas lung 'bogs pa blang bar mi bya/_dran par bya ba ma yin/_yongs su dri bar bya ba ma yin/_yid la bya ba mi dri'o/_/de lta bu dag la'ang lung 'bogs pa
[\[238b.6\]]mi sbyin/_dran pa ma yin/_yongs su dri ba ma yin/_yid la bya ba mi bsten te/_bya ba thams cad mkhan po la ma zhus kyi bar du mi bya'o/_/las rnam pa gsum ma gtogs te/_bshang gci dang /_so shing dor ba dang /_mtshams kyi nang du mchod rten la phyag bya ba'am/_gal te mkhan po'i lhung bzed bkru ba'am/_
[\[238b.7\]]bsreg par 'os par gyur na yang de la lhan cig gnas pas ci nas kyang mkhan po'i lhung bzed kyi las bdag gis bya'o zhe'am/_gzhan byed du gzhug go zhes/_lhan cig gnas pas brtson pa shas chen pos myur du bsgrub par bya'o/_/gal te mkhan pos chos gos bsrub pa'am/_bkru ba'am/_kha
[\[239a\]]
[\[239a.1\]]bsgyur bar 'os par gyur na yang /_de la bdag gi mkhan po'i chos gos las bdag gis bya'o zhe'am/_gzhan byed du gzhug go zhes lhan cig gnas pas myur du spro ba bskyed par bya'o/_/gal te mkhan po na bar gyur na yang /_de la bdag nyid kyis mkhan po na ba'i nad
[\[239a.2\]]g.yog bya'o zhe'am/_nad g.yog byed du gzhug go zhes lhan cig gnas pas spro ba bskyed par bya'o/_/gal te mkhan po la the tshom zhig skyes par gyur na/_de la ci nas bdag gi mkhan po the tshom du skyes pa de bdag nyid kyis slar bstsal zhe'am/_gzhan mkhan po'i the tshom bsal du
[\[239a.3\]]gzhug go zhes lhan cig gnas pas myur du spro ba bskyed par bya'o/_/gal te mkhan po sdig pa can gyi lta ba skyes par gyur na yang de la ci nas bdag gis mkhan po sdig pa'i lta ba skyes par gyur pa de bdag nyid kyis slar gtang bar bya'o zhe'am/_gzhan la slar gtong du gzhug go zhes lhan
[\[239a.4\]]cig gnas pas myur du spro ba bskyed par bya'o/_/gal te mkhan po la chad pa'i las kyis gcod par byed dam/_bcad kyang rung ste/_nges par 'byung bar bya'o zhes lhan cig gnas pas myur du spro ba bskyed par bya'o/_/gal te mkhan pos gnas nas dbyung ba'i las mngon du byas par 'gyur
[\[239a.5\]]ram/_byas kyang rung ste/_de la ci nas bdag gis mkhan po la gnas nas phyung ba'i las mngon du byed kyang rung /_byas kyang rung ste/_nges par 'byung snyam du lhan cig gnas pas myur du spro ba bskyed par bya'o/_/gal te mkhan po la dge 'dun lhag ma'i ltung ba byung bar gyur na/_de la ci nas
[\[239a.6\]]bdag gis mkhan po la spro ba sbyin pa'am/_gzhi nas spro ba'am/_spro ba spyad zin na/_mgu bar bya ba sbyin pa'am/_gzhi nas mgu bar bya ba'am/_mgu bar bya ba spyad nas dbyung ba sbyin par bya'o zhes lhan cig gnas pas spro ba bskyed par gyur na legs spro ba ma skyes na 'gal tshabs can du
[\[239a.7\]]'gyur ro/_/de ltar lhan cig gnas pas mkhan po la bya ba ci dang ci yod kyang rung ste/_de la spro ba bskyed par bya ba de/_gzhan du mkhan pos kyang lhan cig gnas pa la bya ba ci dang ci yod kyang brtson pa shas chen pos bsgrub par bya ste/_zhu ba rnams ni ma gtogs so/_/lhan cig gnas pas
[\[239b\]]
[\[239b.1\]]mkhan po'i stan gding bar bya/_rkang pa bkru ba'i chu dang /_lham yang bshams te/_phyogs gcig tu gzhag par bya/_rkang pa bkru bar bya/_bskur bar bya/_mal bya'o/_/gci ba'i snod dang /_bshang ba'i snod bshams te gzhag par bya/_gal te lung zhig nod par gyur na yang
[\[239b.2\]]lung nod par bya/_yid la byed pa zhig nod dgos pa byung na yang yid la byed pa nod par bya ste/_phyogs gcig tu 'ongs te/_'dug nas bsgom par bya'o/_/nang par langs nas gci ba'i snod dang /_bshang ba'i snod dbyung bar bya/_mkhan po'i rkang pa la mgo bos phyag byas te/_mkhan po
[\[239b.3\]]bde bar mdzad nas/_bde bar bgyis sam/_bde bar spyad dam zhes dri bar bya'o/_/gal te na bar gyur na yang /_na ba'i gsos sman dang g.yog la spro ba bskyed par bya/_gal te min na ni bde bar btang snyoms su gzhag go/_/gal te dge 'dun gyi zas zhig gam mgron du bos pa'i
[\[239b.4\]]zas kyang rung ste/_mkhan po la dge 'dun gyi zas mchis kyis deng bde bar spyod cig ces bsgo bar bya'o/_/gal te bsod snyoms kyi zas yin na yang /_mkhan po bsod snyoms la gshegs kyi chos shig ces bsgo'o/_/lhan cig gnas pas mkhan po la so shing dang /_chu bde ba dang /_ba
[\[239b.5\]]lang gi lci ba dang /_phye ma dbul ba dang /_nam mkhan po'i chas de rnams zin pa de ni lhung bzed dang /_chos gos bstab par bya/_gal te dge 'dun dang lhan cig bsod snyoms la 'jug na ni/_mkhan po mdun du btang la/_bdag gi gral gang du bsams nas 'gro bar bya'o/_/gal te
[\[239b.6\]]gang zag dang lhan cig bsod snyoms la 'jug na ni mkhan po'i snam sbyar dang /_lhung bzed dang khar gsil bskur bar bya/_gal te rlung dang /_char pa dang /_dus grang ba zhig tu gyur na/_mkhan po'i snam sbyar 'og tu bcug la bdag gi steng du dbyung bar bya'o/_/gal te bdag gi yul
[\[239b.7\]]dron bdag gi snam sbyar 'og tu bcug la/_mkhan po'i steng du dbyung ste/_lhan cig gnas pa mkhan po'i mdun du yongs la zil pa la sogs pa bsal bar bya/_gal te chu 'gram mam/_gad ka'am/_g.yang sa zhig na mkhan po'i lag pa nas bzung ste/_drang bar bya'o/_/
[\[240a\]]
[\[240a.1\]]song nas grong mthar phyin pa na/_snam sbyar dang /_lhung bzed dang /_khar gsil dbul bar bya/_phul te mkhan po mdun du btang nas grong gi nang du 'jug par bya'o/_/gal te skas sam/_them skas la 'dzegs na yang lhan cig gnas pa mdun du 'dzegs la
[\[240a.2\]]lag pa nas drang bar bya'o/_/der chos dang ldan pa'i rnyed pa grub na yang bdag gis blang bar bya/_bdag gis bsod snyoms brgyus te/_slar grong gi phyi rol du phyung nas/_mkhan po'i snam sbyar dang /_lhung bzed dang /_khar gsil blangs te/_mkhan po mdun du btang nas gtsug
[\[240a.3\]]lag khang du 'dong bar bya'o/_/der lhags nas lhung bzed dang /_chos gos bzhag ste/_mkhan po'i gdan gding bar bya/_rkang pa bkru ba'i chu dang /_lham brten te gzhag la rkang pa bkru bar bya'o/_/de nas dus la bab par gyur na/_mkhan po'i lhung bzed kyi gzhi
[\[240a.4\]]gding zhing /_lhung bzed dbul bar bya'o/_/bdag gis bca' ba dang /_zhim pa dang /_dam pa ci yod pa mkhan po la dbul bar bya/_mkhan pos kyang blang ba'i tshod rig par bya/_zas kyi bya ba byas pa dang /_bde ba'i chos bsnyad par bya/_ba lang gi lci ba dang /_phye mas
[\[240a.5\]]lhung bzed bkrus la/_lhung bzed dang /_chos gos ltar gzhag par bya/_mkhan po la phyag byas nas/_mkhan po bzhin bzhugs sam/_nyin mo spyod par gshegs sam zhes dri bar bya'o/_/gal te nyin mo spyod du 'gro ba na yang /_mkhan po'i khri dang gding ba dang /_
[\[240a.6\]]ril ba spyi blugs khyer la mkhan po mdun du btang ste/_nyin mo spyod sa gang du spyod par 'gro bar bya'o/_/song nas mkhan po'i stan bting la lung nod dgos na yang lung nod par bya/_yid la byed pa nod dgos na yang yid la byed pa mnos nas phyogs gcig tu song ste bsgom par bya'o/_/
[\[240a.7\]]de nas dus la bab na mkhan po'i khri'u dang /_gding ba dang /_ril ba spyi blugs khyer te/_mkhan po mdun du byas la 'gro bar bya'o/_/gal te gso sbyong gi dus la bab ste/_'du bar gyur na mkhan po'i stan ltebs na brkyang bar bya/_brkyang na ni legs par gding bar bya/_de nas dus su bsgo
[\[240b\]]
[\[240b.1\]]ba'am/_gaN+DI brdungs kyang rung ste/_lag pa g.yon pas ni mkhan po'i lag pa nas bzung la/_g.yas pas ni me tog thogs te/_mkhan po mdun du byas la/_gso sbyong gi gnas su 'ong bar bya'o/_/nam so sor thar pa'i mdo 'di nod zin nas mkhan po'i drung du yongs la mkhan po ci gshegs
[\[240b.2\]]sam/_chos gsan cing bzhugs zhes dri bar bya'o/_/gal te 'gro na ni lag pa g.yon pas ni mkhan po bzung /_g.yas pas ni mar me thogs te/_mkhan po mdun du byas la/_gtsug lag khang du 'gro bar bya'o/_/gal te bsro khang du khrus byed par gyur na/_nang par sngar langs nas mkhan
[\[240b.3\]]po la deng bsro khang du khrus mdzad kyi char gsol zhes bsgo bar bya'o/_/lhan cig gnas pas mkhan po'i phyir bsro khang gi stan dang /_khri'u dang /_ril ba spyi blugs dang /_khrus ras dang /_bsro khang gi gzhan gang yang rung ste/_khyer la mkhan po'i mdun du byas nas bsro khang du dong bar bya/_
[\[240b.4\]]der 'ongs nas kyang chos gos phyogs gcig tu gzhag la/_mkhan po las mi nye mi ring bar 'dug par bya/_nam mkhan po rngul bar gyur na/_de na lhan cig gnas pa des de la rim bzhin du rjes su las rnams byas te/_dang por bkru bar bya/_bkrus nas mdun du byas te/_gtsug
[\[240b.5\]]lag khang du bskyal bar bya/_de'i 'og tu bdag nyid bsrung bar bya/_gal te lhan cig gnas pa de mkhan po'i drung du dge ba'i chos mi 'phel bar gyur na/_mkhan po la bdag dge slong ming 'di zhes bgyi bas 'di la gtad du gsol zhes smra bar bya'o/_/mkhan pos kyang dge slong la dge
[\[240b.6\]]slong 'di ci 'dra/_de'i rjes su 'brang ba dang /_drung na 'dug pa ci 'dra/_'di lung rnams 'bogs sam/_gal te mi 'bogs/_rjes su ston tam/_gal te mi ston brtag par bya'o/_/dpyad par bya'o/_/de bzhin du brtags dpyad nas/_gal te 'os par gyur na de la gtad par bya/_gal
[\[240b.7\]]te 'os pa ma yin na ni gzhan la gtad par bya'o/_/gal te mkhan po nyid 'os pa ma yin te/_tshul dang mi ldan na ma zhus par yod yang bla ste/_'di ni lhan cig gnas pas bya ba zhes bya'o/_/slob dpon gyi bya ba gang zhe na/_slob dpon gyi nye gnas rnams shes par bya ba nas snga ma bzhin te/_
[\[241a\]]
[\[241a.1\]]phyogs gang na nye gnas de nyon mongs shing 'dug par gyur na/_phyogs de nas dgug par bya/_dgug tu gzhug par bya ste/_'di ni slob dpon gyi bya ba zhes bya'o/_/nye gnas kyi bya ba gang zhe na/_nye gnas kyis slob dpon la ston pa'o snyam du 'du shes mngon du gzhag
[\[241a.2\]]la/_rim gro bya ba nas/_snga ma bzhin du ma gus kyang 'gro bar bya ba'i bar du ste de ni nye gnas kyi bya ba zhes bya'o/_/dge tshul gyi bya ba gang zhe na/_dge tshul gyis mkhan po dang slob dpon la ston pa'i snyam du 'du shes mngon du gzhag la rim gro bya ba nas snga ma bzhin no/_/gal te slob dpon dang
[\[241a.3\]]mkhan po sdig pa can gyi lta ba skyes par gyur na rang gis lta ba gtang bar bya/_yang na gtong du gzhug par bya/_gal te de ltar brtson pa shas chen pos bsgrub na ni de lta na legs/_mi bsgrub na 'gal tshabs can du 'gyur ro/_/de la yang dge tshul gyis ji ltar slob dpon dang mkhan po la
[\[241a.4\]]byung zhing byung bar gyur pa rnams la ji ltar bya'o zhes spro ba bskyed par bya ba de bzhin du/_slob dpon dang mkhan pos kyang dge tshul ma byung zhing byung bar gyur pa rnams ji ltar bya zhes spro ba bskyed par bya'o/_/de la zhu ba rnams ni ma gtogs so/_/dge tshul gyis slob dpon dang mkhan po stan gding
[\[241a.5\]]ba la sogs pa'i bya ba snga ma bzhin te/_bdag nyid tha mar bkru bar bya ba'i bar du 'di ltar dge tshul gyis rtswa sngon po rnams bsgrub par bya'o/_/me tog rnams btogs par bya/_'bras bu rnams btogs par bya/_so shing rnams sbyin par bya/_lhung bzed kyi gzhi lo ma rnams sbyin par rung
[\[241a.6\]]bar bya ste/_dge 'dun gyi kun dga' ra bar gnod pa byed par gyur na/_der dge slong gis ji ltar mi de mi shor bar zin par bya/_gal te rnam grangs gang gis kyang ma zin par gyur na/_gzhan dag la bab col du mi smra bar thog mar rgyal po'i gnang chen rnams la bsgo bar bya/_de'i 'og tu btsun
[\[241a.7\]]mo dang /_gzhon nu dang /_blon po dang /_khrom gyi ru sna dang /_zhang blon dang /_zha 'bring gnyug ma rnams la bsgo bar bya'o/_/de la nan tan du bya ba ni ci nas tshig gis bstan pa'i mtshams kyis thar bar 'gyur gyis/_bsad pa'i las rnams mi 'byung bar bya ste/_de ni nan tan du
[\[241b\]]
[\[241b.1\]]bya ba zhes bya'o/_/phyi bzhin 'brang ba'i dge sbyong gi bya ba gang zhe na/_phyi bzhin 'brang ba'i dge sbyong gis sngon du 'gro ba'i dge sbyong las ring nas kyang ma yin/_shin tu bsnyen te yang ma yin/_phrag pa sprad cing 'gro bar mi bya/_khyim gyi nang du 'jug na yang gtam glo bur du de la mi bya/_phyi
[\[241b.2\]]nas smra bar bya/_des bsgo ba rnams bya'o/_/bkur sti bya/_bdag dman par bya/_'jigs pa'i dbang du 'gyur bar bya/_sngon du 'gro ba'i dge sbyong gis chos ma yin par smra na slar dgag par bya/_chos bzhin du smra na rjes su yi rang bar bya'o/_/de la chos dang ldan pa'i rnyed pa byung
[\[241b.3\]]na blang bar bya ste/_'di ni phyi bzhin du 'brang ba'i dge sbyong gi bya ba zhes bya'o/_/grong du nye bar 'jug pa'i bya ba gang zhe na/_khyim du zhugs pa'i dge slong gis dregs par mi bya/_nga rgyal mi bskyed/_mi brtan par mi bya/_byung rgyal du smra bar mi bya/_mi gtsigs par mi bya/_yang dag par
[\[241b.4\]]shes par bya/_dran pa nye bar gzhag par bya/_sems mi g.yeng bar bya/_dga' bar 'gyur ba dang /_spyod lam mdzes par bya/_shin tu bsdams pa dang /_shin tu bcabs pa dang /_sgra chung ba dang /_mi g.yeng ba dang /_gnya' shing gang tsam dang /_mi g.yeng bar bya/_bkur sti
[\[241b.5\]]dang bcas pa dang /_bdag nyid dman pa dang /_bcas pa dang /_'jigs pa'i dbang du gyur pa dang /_bcas pa dang /_yid dman pa dang /_phyag dar ba lta bu'i sems su bya/_rnyed pa dang bkur sti la 'dod par mi bya/_phan par byed pa de ni grong du nye bar 'jug par byed pa'i bya ba zhes bya'o/_/
[\[241b.6\]]grong du nye bar 'gro ba'i bya ba gang zhe na/_dge slong grong du 'gro 'dod na/_shes bzhin du 'gro bar bya/_dran pa nye bar gzhag par bya/_sems mi g.yeng bar bya/_dbang po bsdam par bya/_yid mi g.yeng bar bya/_snga phyi'i 'du shes dang /_bla 'og shes pa nye bar gzhag par bya'o/_/
[\[241b.7\]]dge slong dran pa nyams bzhin du grong du 'gro na nyes dmigs rnam pa lngar rig par bya ste/_dus ma yin par dge slong 'khod pa rnams la ma bsgo bar grong du 'jug pa dang /_ma brtags par stan la 'dug pa dang /_rig pa'i skyes pa med par bud med la tshig lnga'am/_drug
[\[242a\]]
[\[242a.1\]]pas lhag par chos ston pa dang /_bud med kyi yul dang lhan cig dben pa skyabs yod pa na 'dug par byed pa dang /_nyal po byed par shom pa'i khyim du phyis gnon bya ste stan la 'dug par byed pa'o/_/dge slong dran pa nyams bzhin du grong
[\[242a.2\]]du 'gro na/_gzhan yang nyes dmigs rnam pa lngar rig par bya ste/_phyir zhing bud med la lta ba dang /_lta ba las kyang gtam zer ba dang /_gtam zer ba las chags par 'gyur ba dang /_chags pa las tshul bzhin ma yin pa yid la byed pa las ma dad bzhin du mi
[\[242a.3\]]tshangs par spyod par 'gyur te/_nyes pa 'byung bar 'gyur ba'am/_yang na bslab pa phul te babs par 'gyur pa'o/_/dran pa nye bar gzhag pa bzhin du/_grong gi nang du 'jug na nyes dmigs de lta bu 'byung bar mi 'gyur te/_de ni grong du nye bar 'gro ba'i bya ba zhes
[\[242a.4\]]bya'o/_/grong du nye bar song ba'i bya ba gang zhe na/_grong du nye bar song ba'i dge slong gis gtam sna tshogs smra bar mi bya/_gtam 'gal bar mi bya/_chos gtam smra bar bya/_gtam rgyud mi chad par bya/_khyim pa rnams la chos yang dag par bstan par bya/_bstabs pa
[\[242a.5\]]dang /_yang dag par gzengs bstod par bya/_rab tu dga' bar bya/_phyir zhing yang dag par dad par bya/_skyabs su 'gro ba dang /_bslab pa'i gzhi 'dzin du gzhug pa dang /_gso sbyong yan lag brgyad dang ldan pa la gnas pa dang /_tshangs par spyod pa la gnas
[\[242a.6\]]pa dang /_sbyin pa dang /_dul ba dang /_yang dag par sdom pa dang /_skyes bu dam pa la bsnyen pa dang /_dam pa'i chos mnyan pa dang /_tshul bzhin yid la byed pa dang /_chos kyi rjes su mthun pa'i chos la nan tan du byed pa dang /_lam ma yin pa las lam du de ltar yang
[\[242a.7\]]dag par bsgrag par bya/_ye shes dang lta ba rnam par sbyang bar bya ste/_de ni grong du nye bar song ba'i bya ba zhes bya'o/_/grong du nye bar song ba'i gnas brtan gyi bya ba gang zhe na/_grong du nye bar song ba'i dge slong gnas brtan gyis de na dge slong gsar bu rnams la bsgo
[\[242b\]]
[\[242b.1\]]bar bya/_rjes su bstan par bya/_ci nas rgyags pa dang /_dregs pa dang /_lus btsogs pa dang /_rtsed mo mi byed par bya/_dga' bar 'gyur bar gzhug par bya/_ji ltar kun du spyod par bcas pa ma gzhug par bya/_de dag gis kyang des ji ltar bsgo ba dang /_rjes
[\[242b.2\]]su bstan pa'i tshig rnams mnyan par bya ste/_de ni grong du nye bar song ba'i gnas brtan gyi bya ba zhes bya'o/_/gnyug mar gnas pa'i bya ba gang zhe na/_gzhi na gnas pa'i dge slong gis mdangs gsal ba dang /_khro gnyer med par bya/_dran pa mngon du 'gro ba dang /_
[\[242b.3\]]thog mar smra bar bya ste/_tshur shog 'ongs pa legs so/_/zhes tshig snyan pa dang /_tshig yid du 'ong ba dang /_dga' bar 'gyur ba smra bar bya/_glo bur du lhags pa'i dge slong dag mthong na mdza' bshes kyi tshul gyis mdun du bsdu bar bya/_snyan pa'i tshig gis
[\[242b.4\]]rab tu dga' bar bya/_bde bar brgyus sam/_bde bar lhags zhes dri bar bya/_gal te rgan pa yin na ni de la phyag 'tshal nas/_de'i lhung bzed dang /_chos gos blangs te/_gtsug lag khang gi nang du bcug la/_stan la gzhag par bya/_rkang pa bkru zhing blang
[\[242b.5\]]par bya/_skom na chu grang mo blud par bya/_ji ltar nus shing mgu bar 'gyur ba'i chos bzhin bsgyur bar bya/_ji ltar rim pa bzhin du gnas mal rnams kyang sbyin par bya/_ci'i slad du 'dug pa de ma dang /_pha dang /_bu dang /_phu nu po'i 'du shes mngon du gzhag cing
[\[242b.6\]]gzung bar bya'o/_/na nas ngal ba mi dor ro snyam ste/_de ni gzhi na gnas pa'i bya ba zhes bya'o/_/ngal bso ba'i bya ba gang zhe na/_glo bur du 'ongs pa'i dge slong gis/_gtsug lag khang du 'ongs na des gzhi na gnas pa'i dge sbyong dag las gnas mal rnams
[\[242b.7\]]brkam pas rings su 'dug par mi bya/_snang ba'i gnas su 'dug par bya/_spyod lam dal bar bya/_legs par bgo bar bya/_legs par bsdams par bya/_'di yang ngal so ba'i bya ba yin te/_gzhi na gnas pa'i dge sbyong dag gis/_dge slong glo bur du
[\[243a\]]
[\[243a.1\]]lhags pa mthong na/_gal te ngo shes na ni ci bder ngal bso bar bya/_ji ltar kun du spyod pa'i chos bcas pa bzhin du spyad par bya/_gal te ngo mi shes na bab col du ngal bso bar mi bya/_dge slong dag la'ang tshe dang ldan pa 'di su'i lhan cig gi gnas pa
[\[243a.2\]]yin/_'di'i spyod pa ji lta bu/_spyod yul ji lta bu/_'di tshul khrims dang /_sdom pa dang /_kun du spyod pa ji lta bu zhes dri bar bya'o/_/gal te 'di'i spyod pa dang /_spyod yul dang /_tshul khrims dang /_sdom pa dang /_kun du spyod pa rnams rtogs na gdod ngal
[\[243a.3\]]bso bar bya'o/_/de gcig pu la gtsug lag khang gtad par mi bya/_dge 'dun gyi mdzod dang /_bang ba dang /_dge 'dun gyi mal cha dang /_stan la dbang byed du gzhug par mi bya/_shin tu rtogs par byas la/_gdod yid gcugs par bya ba ni ngal bso ba'i bya ba
[\[243a.4\]]zhes bya'o/_/nam mkha'i bya ba gang zhe na/_nam mkha' thams cad mtshams gcig pa ma yin te/_der gnas pa dang /_'di na gnas pa lhan cig tu las bya ba dang /_phyir bzlog pa yang mi 'chags so/_/'di na gnas pa dang de na 'dug pa lhan cig tu las bya bar yang mi
[\[243a.5\]]'gyur la/_phyir bzlog pa'ang mi 'chags so/_/dge slong skya rengs ma shar bar chos gos med bzhin du 'byung bar mi bya/_dbyar gnas par khas blangs nas gzhag bdun nas/_zhag bzhi bcur byin gyis ma brlabs par nam mkha' las byung zhing gnas par mi bya'o/_/
[\[243a.6\]]gal te byung zhing gnas na chos gos dang bral bar 'gyur/_dbyar yang ral bar 'gyur te/_'di ni nam mkha'i bya ba zhes bya'o/_/sra brkyang gi bya ba gang zhe na/_sra brkyang la phan yon lnga ste/_zhag gcig gi 'bral ba med pa dang /_zhag bcu'i 'da' ba med pa dang /_zla
[\[243a.7\]]ba gcig gi 'da' ba med pa dang /_ji snyed dgos pa'i gos rnams byin gyis ma brlabs par 'chang du rung ba dang /_stod g.yogs dang smad g.yogs kyis ljongs rgyur rung ba'o/_/gzhan yang sra brkyang la phan yon rnam pa lnga ste/_'dus shing za ba med pa dang /_yang
[\[243b\]]
[\[243b.1\]]yang za ba med pa dang /_phyi ma la ma bsgo bar 'gro ba med pa dang /_chos gos ci dgos pa tshol du rung ba dang /_ston zla tha chungs nas/_dpyid zla ra ba'i bar du dbyar gnas par khas blangs pa'i dge slong gi dge 'dun rnams kyis rnyed pa ma bgos shing /_gzhag pa de yang sra brkyang
[\[243b.2\]]bting ba rnams kyis ma dad na gzhan la mi sbyin no/_/de ni sra brkyang gi bya ba zhes bya'o/_/chu tshags kyi bya ba gang zhe na/_dge slong chu tshags med par lam du 'gro bar mi bya'o/_/gal te chu rgyun du 'bab pa de yang /_btung bar 'gyur te/_chu gzhan dang mi 'dres pa zhig gam/_
[\[243b.3\]]khron pa rung ba zhig gam/_rgyang grags phyed phyed du gtsug lag khang rgyun ma chad par yod na ni ma gtogs so/_/de ni chu tshags kyi bya ba zhes bya'o/_/'chag pa'i bya ba gang zhe na/_bcom ldan 'das kyis 'chags gnyis rjes su gnang ste/_bsam gtan la
[\[243b.4\]]zhugs pa dang /_kha ton la zhugs pa'o/_/bsam gtan la zhugs pa'i 'chag sa ni khru bco brgyad do/_/kha ton la zhugs pa'i 'chags sa ni khru bcu gnyis te/_de ni 'chag sa'i bya ba zhes bya'o/_/'chag sa'i bya ba gang zhe na/_dge slong 'chag sar 'dod na
[\[243b.5\]]des drag tu yang ma yin/_dal nas kyang ma yin par bcag par bya/_shes bzhin du bcag par bya/_dran pa nye bar gzhag pa dang /_dbang po nang du gzhag pa dang /_yid phyir mi 'byung bar bya/_rdeg mi 'chos par bya/_phan tshun mi 'khor bar bya/_drang
[\[243b.6\]]por bcag par bya/_gal te drang por bcag mi nus na/_srad bu bre bar bya zhing sbubs su bcug nas/_de la bzung zhing bcag par bya ste/_'di ni bcag pa'i bya ba zhes bya'o/_/'phyen gyi bya ba gang zhe na/_ston pa'i mdun du ma yin/_mchod rten gyi drung du ma
[\[243b.7\]]yin/_slob dpon dang mkhan po'i drung du ma yin/_bla ma'i drung du ma yin/_bla ma'i gnas lta bu'i drung du ma yin/_grong gi nang du skye bo mang po 'du ba'i nang du ma yin/_phyi phyir zhing gtang bar mi bya/_gal te phyir zhing gtong ba zhig tu gyur na/_gnas gud du song
[\[244a\]]
[\[244a.1\]]ste/_gtang bar bya/_de'i rkyen gyis gzhan la mi bde bar mi bya ste/_'di ni 'phyen gyi bya ba zhes bya'o/_/phyi sa'i bya ba gang zhe na/_dge slong bzhar bar 'dod na/_rno ba'i yo byad kyis bzhar bar mi bya/_rtswa'i chang bus mi bya/_lo ma'am/_ras
[\[244a.2\]]ma'am/_'jam pa gzhan gyis bzhar bar bya ste/_de ni bzhar ba'i bya ba zhes bya'o/_/bshang ba'i bya ba gang zhe na/_dge slong gis gar bab bab tu bshang ba mi bya/_rtsig pa'i drung du ma yin/_shing ljon pa'i drung du ma yin/_shes bzhin du bya/_phyogs
[\[244a.3\]]gcig tu bshang ba bya/_gal te phyi phyir zhing bshang ba zhig tu gyur na/_bshang ba'i skyil mo krung du gzhag par bya/_yang na rgyun gyi khung brko bar bya ste/_'di ni bshang ba'i bya ba zhes bya'o/_/bshang ba'i bya ba gang zhe na/_dge slong bshang bar 'gro bar 'dod
[\[244a.4\]]pas snga nas 'dug pas tshor bar bya ba'i phyir se gol brdab par bya'o/_/sngon du zhugs pas kyang lud pa dbyung bar bya'o/_/shes bzhin du nang du 'gro bar bya'o/_/chos gos legs par brdzes nas 'dug par bya'o/_/bshang ba'i khung bur rkang rten gnyis la
[\[244a.5\]]legs par brtags nas/_dbus su 'dug par bya/_bshang ba mi 'ongs na mthus btsir bar mi bya/_'ong ba la dgag par mi bya ste/_'di ni bshang ba'i bya ba zhes bya'o/_/bshang ba'i khung bu'i bya ba gang zhe na/_dge slong bshang bar 'dod na dal bus bags kyis shes bzhin
[\[244a.6\]]du bshang bar bya'o/_/bshang khung gi kha rnams su gos shing chags par mi bya ste/_'di ni bshang sa'i khung bu'i bya ba zhes bya'o/_/bshang sa'i gnas brtan gyi bya ba gang zhe na/_bshang sa'i dge slong gnas brtan gyis gsar bu 'dug pa las bslang bar mi bya ba ni chung ngu
[\[244a.7\]]na bshang sa'i nang du zhugs pa las slar ldog par mi bya ste/_de ni bshang sa'i gnas brtan gyi bya ba zhes bya'o/_/bshang sa'i nye 'khor gyi bya ba gang zhe na/_dge slong gis bshang sa'i nye 'khor na 'greng bar mi bya/_'dug par mi bya/_bcag par mi bya/_lung 'bogs
[\[244b\]]
[\[244b.1\]]par mi bya/_lung nod par mi bya/_dran par mi bya/_sar dri bar mi bya/_rnal 'byor dang /_yid la byed par mi bya/_gtam la zhugs shing mi bya/_lhung bzed kyi las mi bya/_so shing bca' bar mi bya/_lag pa dang /_rkang pa bkru bar mi bya'o/_/cho ga thams cad
[\[244b.2\]]kyang bshang sa'i phyogs kyi nye 'khor du mi bya'o/_/bshang sa'i gnas su nges par bya ba rnams ni ma gtogs te/_'di ni bshang sa'i nye 'khor gyi bya ba zhes bya'o/_/gci ba'i bya ba gang zhe na/_dge slong gis gar bab bab tu gci bar mi bya/_rtsig pa'i drung du gci bar mi
[\[244b.3\]]bya/_shing ljon pa'i drung du gci bar mi bya/_shes bzhin du bya/_phyogs gcig tu gci bar bya/_gal te gci ba snyi ba zhig tu gyur na/_gcin snod kyi gyo mo bcang bar bya/_yang na khung bu brko bar bya ste/_'di ni gci ba'i bya ba zhes bya'o/_/gci sa'i bya ba gang zhe na/_
[\[244b.4\]]dge slong gis gci sar 'jug par 'dod na/_de snga nas 'jug pas tshor bar bya ba'i phyir se gol brdab par bya ba nas/_snga ma bzhin te/_mi bro ba la mi ba tsir/_bro ba la mi dgag pa'i bar du ste/_'di ni gci sa'i bya ba zhes bya'o/_/gci sa'i khung gi bya ba gang zhe na/_
[\[244b.5\]]dge slong gis gci sa'i khung bu'i khar bags kyis shes bzhin du gci bar bya/_gci sa'i khar mi 'dor ba dang mi 'brel par bya ste/_de ni gci sa'i khung gi bya ba zhes bya'o/_/gci sar gnas brtan gyi bya ba gang zhe na/_gci sar dge slong gnas brtan gyis/_gci
[\[244b.6\]]sar dge slong gsar bu gci zhing 'dug pa bslang bar mi bya'o/_/gci sar 'dug pa las bslang bar mi bya ba ni/_tha na gci sar 'dug pa dang zhugs pa bzlog par mi bya ste/_'di ni gci sar gnas brtan gyi bya ba zhes bya'o/_/gci sa'i nye 'khor gyi bya ba gang zhe na/_
[\[244b.7\]]dge slong gci sa'i nye 'khor du 'greng bar mi bya ba nas snga ma bzhin te/_gci sa'i nye 'khor gyi bya ba ni ma gtogs so zhes bya ba'i bar du ste/_'di gci ba'i nye 'khor gyi bya ba zhes bya'o/_/bkru ba'i bya ba gang zhe na/_dge slong gis ma bkrus kyi bar du/_ston pa la bltar
[\[245a\]]
[\[245a.1\]]'gro bar mi bya/_mchod rten la ma yin/_slob dpon dang /_mkhan po la ma yin/_bla ma la ma yin/_bla ma'i gnas lta bu la ma yin/_phyag mi bya/_kha ton mi bya/_lung 'bogs par mi bya/_slad mar mi bya/_dran par mi bya/_kun dri bar mi bya/_grong
[\[245a.2\]]du 'jug par mi bya/_zan la 'dug par mi bya/_skyo ma la 'dug par mi bya/_thug pa la 'dug par mi bya/_btung ba la 'dug par mi bya/_chos bshad pa la 'dug par mi bya/_phyogs bzhi'i dge 'dun gyi mal stan la 'dug par mi bya/_na bar gyur na ni nyes pa med de yang
[\[245a.3\]]na mi'i lha chu yin par gyur tam gal te chu ma 'byor tam/_bkrur mi rung ba'i sman btab pa ni ma gtogs te/_de ni bkru ba'i bya ba zhes bya'o/_/bkru ba'i gnas kyi bya ba gang zhe na/_bkru ba'i gnas su 'gro ba'i dge slong gis se gol gtogs pa nas snga ma bzhin te/_bkru
[\[245a.4\]]ba'i gnas su 'dug par mi bya ba'i bar du ste/_de ni bkru ba'i gnas kyi bya ba zhes bya'o/_/bkru ba'i gnas su rkang pa gzhag pa'i bya ba gang zhe na/_khrus byed par 'dod pa'i dge slong gis bkru ba'i tshe/_khrus sar rkang rten la legs par brtags nas 'dug ste/_shes bzhin
[\[245a.5\]]du dal bus mnye zhing bkru ba'i gnas khang chus mi dgang ba dang /_chus mi gsher bar bya ste/_'di ni bkru ba'i gnas su rkang pa gzhag pa'i bya ba zhes bya'o/_/bkru sa'i khung gi bya ba gang zhe na/_dge slong gis khrus bya bar 'dod na/_dal bus bags kyis shes bzhin du bkru
[\[245a.6\]]bar bya/_chos gos kyi mtha' rnams dang bkru sa'i nye 'khor du chus gsher bar mi bya ste/_'di ni bkru sa'i khung gi bya ba zhes bya'o/_/khrus sar gnas brtan gyi bya ba gang zhe na/_dge slong gnas brtan gyis khrus sar dge slong gsar bu bslang bar mi bya/_khrus la zhugs pa las
[\[245a.7\]]mi bslang ba nas/_tha na khrus sar zhugs pa las bzlog par yang mi bya ste/_'di ni khrus sar gnas brtan gyi bya ba zhes bya'o/_/khrus sa'i nye 'khor gyi bya ba gang zhe na/_dge slong khrus sa'i nye 'khor du 'gro ba dang /_'dug par mi bya ba nas/_snga ma bzhin du khrus sa'i nye 'khor du nges
[\[245b\]]
[\[245b.1\]]par bya ba rnams ni ma gtogs pa'i bar du ste/_de ni khrus sa'i nye 'khor gyi bya ba zhes bya'o/_/mchil ma'i bya ba gang zhe na/_de na dge slong gis sgra dang bcas pa'i mchil ma dor bar mi bya/_lces dril nas sos mnan te mi bya/_ston pa'i spyan sngar ma yin/_mchod rten gyi drung du ma yin/_
[\[245b.2\]]slob dpon dang /_mkhan po'i drung du ma yin/_bla ma'i drung du ma yin/_bla ma'i gnas lta bu'i drung du ma yin/_zan za bar ma yin/_'byung na ma yin/_yongs su las byed pa'i sar ma yin/_dge slong gis bab bab tu mchil ma dor ba ma yin/_mchil ma bor nas 'phyag par
[\[245b.3\]]bya ste/_yang na rkang pas mnye'o/_/yang na sas dgab po/_/dge slong gis mchil ma phyi phyir zhing dor bar mi bya'o/_/gal te phyi phyir zhing dor na de'i rkyen gyis gzhan la mi bde bar mi 'gyur ba'i phyir gnas gzhan du 'gro bar bya ste/_de ni mchil ma'i bya ba zhes bya'o/_/mchil
[\[245b.4\]]ma'i snod kyi bya ba gang zhe na/_bcom ldan 'das kyis dge slong rnams mchil ma dor ba'i phyir/_mchil ma'i snod rnam pa gnyis rjes su gnang ste/_slob dpon gyis byas pa dang /_bdag nyid kyis byas pa'o/_/dge slong gis mchil ma'i snod dus dus su brtag par
[\[245b.5\]]bya/_bskam par bya/_dben par gzhag par bya/_shin tu bkru bar bya/_ci nas kyang de'i rkyen gyis phyi phyir zhing brel bar mi 'gyur bar bya ste/_de ni mchil ma'i snod kyi bya ba zhes bya'o/_/so shing gi bya ba gang zhe na/_dge slong gis so shing ring po bcang bar mi bya/_shin
[\[245b.6\]]tu thung ba'ang ma yin/_shin tu sbom pa'ang ma yin/_shin tu phra ba yang ma yin/_shin tu ring ba'ang ma yin/_ston pa'i spyan sngar ma yin/_mchod rten gyi drung du ma yin/_slob dpon dang mkhan po'i thad du ma yin/_bla ma'i thad du ma yin/_bla ma'i gnas lta bu'i
[\[245b.7\]]drung du ma yin/_me khang du ma yin/_bkad sar ma yin/_'chag sar ma yin/_bsro khang du ma yin/_rkang pa bkru ba'i sar ma yin/_gnas khang du ma yin/_khrus bang rim khang du ma yin/_sgo khang du ma yin/_bshang ba'i sar ma yin/_rtsig pa'i drung du ma yin/_shing
[\[246a\]]
[\[246a.1\]]drung du ma yin/_gtsug lag khang gi phyag dar bya ba'i khor khor yug tu ma yin/_skye bo mang po 'du ba'i gnas thams cad du so shing dor bar mi bya'o/_/dge slong gis rnam pa gsum dben par bya ste/_bshang ba dang /_gci ba dang /_so shing bca' ba'o/_/
[\[246a.2\]]dge slong so shing 'chos nas de bzhin du ma dor gyi chus bkru bar gyi/_yang na rngo bas mnye bar bya/_yang na sa la drud par bya ste/_'di ni so shing gi bya ba zhes bya'o/_/so brud pa'i bya ba gang zhe na/_dge slong gis so shing rnon pos brud par mi bya/_bag med par nang du gzhug par mi bya/_dal
[\[246a.3\]]bus bags kyis shes bzhin du brud par bya/_so'i rnyil la brud par mi bya ste/_'di ni so shing gis brud pa'i bya ba zhes bya'o/_/lce bzhar ba'i bya ba gang zhe na/_lce bzhar ba rnon pos bzhar bar mi bya/_bag med par gzhug par mi bya/_bags kyis dal bus shes bzhin
[\[246a.4\]]du lce bzhar bar bya/_lce'i sha bzhar bar mi bya ste/_'di ni lce bzhar ba'i bya ba zhes bya'o/_/rna spabs bru ba'i bya ba gang zhe na/_dge slong gis rtse mo rnon pos rna spabs bru bar mi bya/_bag med par gzhug par mi bya/_dal bus bags kyis shes bzhin du rna spabs bru bar bya/_
[\[246a.5\]]rna ba'i sha brud par mi bya ste/_'di ni rna spabs bru ba'i bya ba zhes bya'o/_/kun du spyod pa'i bya ba gang zhe na/_dge slong gis yon tan thams cad gsungs par spyad pa ni spyod pa'o/_/kun du mi spyod pa'i bya ba gang zhe na/_de ltar slar bzlog pa ni mi spyod pa'o/_/ma ma'i phung po gsum
[\[246a.6\]]rdzogs te ma mo rdzogs so//_//btsun pa 'dul ba'i lus gang lags/_dmigs pa gang lags/_byin gyis brlabs pa gang lags/_mtshan nyid gang lags/_gleng gzhi gang lags/_ngo bo nyid gang lags/_'bras bu gang lags/_nye ba 'khor 'dul ba'i lus ni
[\[246a.7\]]dmigs pa'o/_/dmigs pa ni nan tan no/_/byin gyis brlabs pa ni lus dang /_ngag dang /_yid do/_/mtshan nyid ni las so/_/gleng gzhi ni bsgrags pa'o/_/ngo bo nyid ni nyes pa'o/_/'bras bu ni mtho ris dang thar pa'o//_//