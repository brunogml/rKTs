<?xml version="1.0" encoding="UTF-8"?>
<text>
<item><p>1b1</p><section></section><text>@##/ /rgya gar skad du/ a b+hi sa ma ya a lang+kA ra kA ri kA pradz+nyA pA ra mi to pa de sha shAs+t+ra TI kA pra san+na pa da nA ma/ bod skad du/ shes rab kyi pha rol tu phyin pa'i man</text></item>
<item><p>1b2</p><section></section><text>ngag gi bstan bcos mngon par rtogs pa'i rgyan gyi tshig le'ur byas pa'i 'grel bshad tshig rab tu gsal ba zhes bya ba/ bcom ldan 'das ma shes rab kyi pha rol tu phyin pa</text></item>
<item><p>1b3</p><section></section><text>'phags pa'i skye bo thams cad kyi yum du gyur pa/ sras sangs rgyas dang / byang chub sems dpa' dang / 'phags pa 'dod chags dang bral bar bcas pa thams cad la phyag</text></item>
<item><p>1b4</p><section></section><text>'tshal lo/ /gnyis med ye shes rang bzhin 'phags pa'i gang zag skyed pa'i yum/ /rgyal dang de sras yum gyur zab mo de la phyag 'tshal lo/ /gzhung 'di rgya che rab zab</text></item>
<item><p>1b5</p><section></section><text>kun gyi 'jug pas pha rol du/ /legs 'gro dka' zhing gting mi rnyed phyir bdag 'dras mi dpog pa/ mkhas pa rnams la mtshar med smod bral 'di brtsams te/ /bdag</text></item>
<item><p>2a1</p><section></section><text>phan thabs mkhas su zhig rang gi brtson pa 'dor/ /gang zhig rtogs pas rgyal ba sras bcas zhabs la lha dbang gtsug gi nor bus 'dud byed cing / /mngon par mtho ba'i bde ba rgya chen</text></item>
<item><p>2a2</p><section></section><text>zad mi shes pa'ang sngon du yongs su longs spyod cing / /rab tu 'jigs rung grang bas spu ldang ngan 'gro'i g.yang sa ma rungs pa las legs sgrol ba/ /lha yi dpag bsam shing ltar skye bo dam pa dga' byed de la su</text></item>
<item><p>2a3</p><section></section><text>zhig brten mi byed/ /de phyir skye bo dam pas rigs pa'i shing rta lung gi 'khor los drangs pa chen po yis/ /nyam nga'i lam sbyangs nges pa'i gnas brtan dpag bsam shing chen yal ga rab rgyas gcig la ni/ /legs</text></item>
<item><p>2a4</p><section></section><text>'jus de thob gyur pa'i 'bras bu yid 'ong ror ldan bdud rtsi lta bu brtson pas thob/ /gang yin de 'dir rang gi ched du legs par yongs su spyad pa mkhas pa rnams kyis rtogs/ /bcom ldan 'das shAkya'i rgyal po</text></item>
<item><p>2a5</p><section></section><text>thugs rje'i thugs brlan pa des 'gro ba thams cad mngon par mtho ba dang nges par legs pa la 'god pa'i thabs su gyur pa rang rang gi rigs dang rjes su mthun pa'i chos bstan pa ji snyed chos kyi phung po brgyad khri bzhi</text></item>
<item><p>2b1</p><section></section><text>stong bstan pa rnams las rab dang phul dang / gtso bo dang / gya nom pa nyid ni shes rab kyi pha rol tu phyin pa ste/ der gang ma bsdus pa'i don 'ga' yang med pa'i phyir ro/ /de yang kha cig ni don dam pa'i bden pa snying po'i don gtso bor byas pa 'phags</text></item>
<item><p>2b2</p><section></section><text>pa shes rab kyi pha rol tu phyin pa'i snying po la sogs pa'o/ /bden pa gnyis ka'i don las mngon par rtogs pa'i don gtso bor byas pa'i gzhung yang kha cig ste rgyal ba skyed ma 'bum pa la sogs pa'o/ /de la snying po'i don ni mdo sde zab mo rab tu mang po las</text></item>
<item><p>2b3</p><section></section><text>gsal por bstan cing / 'phags pa klu sgrub kyi zhal snga nas dbu ma shes rab la sogs par lung gi don gtan la dbab pa nges par mdzad pas the tshom med par mdzad pa'i phyir skye bo phyi ma rnams 'jug tu rung bar mdzad do/ /gang du mngon par rtogs pa'i don</text></item>
<item><p>2b4</p><section></section><text>bstan pa ni rab tu rgyas pa dang zab par ldan pas 'jug pa'i gang zag phal cher mgron po phyogs bslad pa bzhin gyur pas rab tu rmongs pa'i gnas su gyur te/ don 'di nyid 'phags pa byams pa skye ba gcig gis thogs pa des gzigs te/ 'gro ba</text></item>
<item><p>2b5</p><section></section><text>rab tu ldongs pa dmigs bu med pa de dag gi phyir de dag la shes rab kyi pha rol tu phyin pa'i phyogs kyi sgo snang bar bya ba'i phyir rgyal ba'i yum ma lus pa thugs la bzhag ste/ gang rtogs dka' ba'i gnas de dag bde blag tu rtogs par bya ba'i phyir/ nyan thos zhi ba</text></item>
<item><p>2b6</p><section></section><text>tshol rnams kun shes nyid kyis nyer zhir khrid mdzad gang yin dang / /zhes bya ba la sogs pa'i gzhung don rgya chen po yang thabs sla bas nye bar bstan pa 'di mdzad do/ /de bas na 'di ni man ngag gi bstan bcos yin gyi/ mdo rnams ni 'di la ltos na man ngag ma</text></item>
<item><p>2b7</p><section></section><text>yin te/ 'jug pa po rnams la nye bar bstan pa ma yin gyi dus yun ring mos go ba skyed pa tsam gyi yan lag tu gyur pa'i phyir ro/ /de ltar myur du khong du chud par byed pa'i man ngag bstan pa yang blo rab tu nyams pa sngon yongs su ma sbyangs pa kha cig gis man ngag gi</text></item>
<item><p>3a1</p><section></section><text>tshig rab tu bsdus pa khong du chud par mi nus pas na de'i don bde bar rtogs par bya ba'i phyir slob dpon gyi zhal snga nas de'i don dgrol ba shes rab kyi pha rol tu phyin pa la gus phyag 'tshal zhes bya ba la sogs pas don rnam par bshad pa 'di</text></item>
<item><p>3a2</p><section></section><text>legs par brtsams so/ /de ltar rim pa gsum du byung bas rgyal ba'i yum legs par gtan la phab mod kyi/ gang dag blo'i stobs rab tu zhan pa'am/ yang kha cig dge ba'i bshes gnyen legs par bsnyen bkur mi nus kyi/ rang gi rtog</text></item>
<item><p>3a3</p><section></section><text>ge'i shes pa tsam gyis rgyal ba skyed ma'i don shes par 'dod cing mngon pa'i nga rgyal dang ldan pa de dag gi phyir bdag gis 'grel bshad don bsdus pa 'di byas te/ de bas na rim pa re re yang don med par nam yang mi bsam mo/ /de la mdo 'chad par 'dod pa</text></item>
<item><p>3a4</p><section></section><text>rnams kyi man ngag ni 'phags pa byams pa nyid kyi slob ma rim pa gcig gis bar bcad pa slob dpon dbyig gnyen sangs rgyas gnyis pa zhes bya bas rnam par bshad pa'i rigs pa las/ mdo rnams smra bar 'dod pa la/ /ngas ni man ngag sbyin par bya/ /</text></item>
<item><p>3a5</p><section></section><text>dgos dang bsdus pa'i don bcas dang / /tshig don bcas dang mtshams sbyar bcas/ /brgal lan bcas pas bsnyad par bya/ /zhes bshad de 'di yang 'phags pa byams pa nyid kyi man ngag brgyud pa'o/ /de bas na rgyal ba'i yum rnams 'chad par</text></item>
<item><p>3a6</p><section></section><text>mdzad pa rgyal ba byams pa'i zhal snga nas/ dgos pa dang bsdus pa dang / tshig gi don ni dngos su bstan cing / mtshams sbyar ba dang / brgal ba dang / lan ni shugs las rtogs par dgongs te shugs kyis bstan to/ /de yang tshig gi don ni</text></item>
<item><p>3a7</p><section></section><text>don dang ldan pa'i ming gis bshad pa dang / nges pa'i tshig gis bshad pa dang / rnam grangs kyis bshad pa dang / lung bstan pa'i rigs pas bshad pa dang / don gyi shugs kyis bshad pa tsam mo/ /de dag las 'dir don gyi shugs kyis</text></item>
<item><p>3b1</p><section></section><text>bshad pa tsam dang rnam grangs kyis bshad pa nyid gzung ngo / /mtshams sbyar ba shugs las rtogs par bya ba ni slob dpon gyi zhal snga nas dngos su 'grel pa las smos pa ni/ 'phags pa byams pa bdag nyid dam pa rnams kyi spyod pa dang mthun par rab tu</text></item>
<item><p>3b2</p><section></section><text>ston pas so so rang gi rig pa'i ye shes kyis shes rab kyi pha rol tu phyin pa'i yul can gyi rab tu dang ba ni legs pa thams cad 'thob pa'i rgyu'i gtso bo yin no zhes bya bar nges par bzung nas/ gzhan dag bcom ldan 'das ma yon tan rin po che phul du</text></item>
<item><p>3b3</p><section></section><text>byung ba'i 'byung gnas la don gyis 'jug par bya ba'i phyir rab tu dang ba bskyed pa'i ched du/ re zhig dang por yum la yon tan ji lta ba bzhin du brjod pa can gyi phyag 'tshal ba zhes bya ba la sogs pa smos te/ de yang skabs dang po las ni mtshams</text></item>
<item><p>3b4</p><section></section><text>sbyor ba'i tshig sum cu rtsa drug smos te/ skabs gnyis pa las ni nyi shu'o/ /skabs gsum pa las ni bcu bzhi'o/ /skabs bzhi pa las ni sum cu rtsa lnga'o/ /skabs lnga pa las ni nyi shu rtsa bdun no/ /skabs drug pa las ni gcig nyid do/ /skabs</text></item>
<item><p>3b5</p><section></section><text>bdun pa las ni lnga nyid do/ /skabs brgyad pa las ni bcu gsum mo/ /de nas ni skabs bar ma la ni 'jug pa'i mtshams sbyar ro/ /de nas ni skabs bsdus pa la 'jug pa'i mtshams sbyor ro/ /de ltar na mtshams sbyor gyi tshig ni spyir brgya lnga bcu rtsa gsum</text></item>
<item><p>3b6</p><section></section><text>smos te/ de la skabs kyi dang por bstan pa brgyad ni skabs kyi go rims nges par ston pa'i mtshams sbyor yin la/ lhag ma rnams ni ci rigs su sbyar ro/ /brgal ba dang lan dag ni gzhan gyi chos rnams kyang yod la/ shes bya la yang ston pa yis/ /</text></item>
<item><p>3b7</p><section></section><text>sgrib pa zad par gang brjod pa/ /de la kho bos mtshar du brtsis/ /zhes pa dang / 'di yi dmigs pa dngos med de/ /bdag po dran pa yin par bshad/ /rnam pa zhi nyid 'di la ni/ /rab tu smra rnams brgyud mar rgol/ /zhes bya ba la sogs pa dngos su yang</text></item>
<item><p>4a1</p><section></section><text>bstan par rung ste/ de ltar yan lag lngas mdo bshad pa/ 'di man ngag 'di'i rtsa ba'i gzhung 'chad par 'dod pa dag la phan 'dogs par shes par bya'o/ /slob dpon gyi zhal snga nas tshig le'ur byas pa'i 'grel pa ni tshigs su</text></item>
<item><p>4a2</p><section></section><text>bcad pa dang pos phyag 'tshal ba 'grel pa brtsams pa'i dgos pa dang bcas pa bstan to/ /tshigs su bcad pa lhag ma bzhis ni sngon gyi slob dpon gyis gzhung ji ltar phye ba bstan to/ /de'i 'og ma tshigs su bcad pa gcig gis ni/ shes rab kyi</text></item>
<item><p>4a3</p><section></section><text>pha rol tu phyin pa tshang bar rnyed pa ngo mtshar che ba bdag nyid gzengs bstod pa bstan to/ /de'i rjes su tshigs su bcad pa gcig gis ni rgyal ba'i yum rnyed pa sangs rgyas kyi byin gyi rlabs yin zhing ston pa la drin du gzo bas bsgrub pa'i mchod pa'i ngo bor yum 'di dbye</text></item>
<item><p>4a4</p><section></section><text>bar rigs par bstan to/ /tshigs su bcad pa tha mas ni rang la smad de 'jug pa'i bye brag bstan to/ /de ltar de dag ni 'grel pa brtsams pa la 'jug pa'i tshigs su bcad pa brgyad do/ /de nas ni phyag 'tshal ba'i tshigs su bcad pa gcig bkrol ba'o/ /</text></item>
<item><p>4a5</p><section></section><text>de nas ni dgos pa la sogs pa bstan pa'i tshigs su bcad pa gnyis bkrol ba'o/ /de nas ni bsdus pa'i don rnam pa gnyis kyi tshigs su bcad pa bcwa lnga'i mtshams sbyar ba tsam bstan cing tshigs su bcad pa smos pa yang mdor bsdus pa dang de las phye ba tsam</text></item>
<item><p>4a6</p><section></section><text>du bstan cing don 'og tu 'chad pa la ltos par bstan to/ /de nas ni skabs brgyad rim pas bstan nas bkrol ba'o/ /de nas ni skabs drug tu bzhag pa bstan pa bkrol ba'o/ /de nas skabs gsum du bzhag pa bstan pa phye ba'o/ /de ltar rtsa ba'i</text></item>
<item><p>4a7</p><section></section><text>gzhung phye nas mdo'i don mdor bstan pa'i tshigs su bcad pa gnyis bstan to/ /de nas ni gzhung ji ltar brtsams pa rang gi ming gis smos pa dang bcas pa'i tshigs su bcad pa gnyis smos so/ /de nas dge ba yongs su bsngo ba'i tshigs su bcad pa gcig</text></item>
<item><p>4b1</p><section></section><text>bstan to/ /de nas ni yum 'di zab pas bdag gi yul ma yin zhing skyes bu dam pa rnams kyi yul du bstan pa'i tshigs su bcad pa gcig go/ /de nas ni nye bar bstan pa bzod par gsol ba'i tshigs su bcad pa gcig bstan te/ 'di ni re zhig</text></item>
<item><p>4b2</p><section></section><text>'grel pa'i bsdus pa'i don du shes par bya'o/ /de ltar spyir sbyar ba'i tshul cung zad cig brjod nas/ da ni yan lag gi don cung zad dgrol te/ /'dir slob dpon gyis dang po nyid du ci'i phyir phyag 'tshal ba rtsom zhe na/ 'grel pa brtsams pa mthar</text></item>
<item><p>4b3</p><section></section><text>phyin par bya ba'i phyir te/ gang zhig yul khyad par can la phyag 'tshal ba ni bsod nams chen po rgyud la bskyed pa bsod nams dang ldan pa'i bsam pa rnams ni nges par 'grub ste/ de bas na 'phags pa rgya cher rol pa las/ bsod nams ldan</text></item>
<item><p>4b4</p><section></section><text>pa'i mi yi bsam pa rnams kyang 'grub/ /ces gsungs so/ /gzhan yang dam pa'i spyod pa dang mthun par rab tu bstan pa'i phyir/ des rang gi gzhung la 'gro ba 'byung ba rnams dad par 'gyur te/ 'jig rten pa dam pa rnams ni dang por yul khyad par can</text></item>
<item><p>4b5</p><section></section><text>rnams la phyag 'tshal nas/ rang 'dod pa'i las la 'jug cing gzhung 'dir yang dang por phyag 'tshal ba snang bas na slob dpon 'di ni dam pa'o/ /'dis phyag 'tshal ba'i shes rab kyi pha rol tu phyin pa yang dam pa ste/ dam pas 'dod par bya ba'i phyir ro</text></item>
<item><p>4b6</p><section></section><text>zhes dad pas rjes su 'brang ba rnams 'jug pa'i thabs su gyur pa'i phyir ro/ /de ltar dgos pa de gnyis gzigs nas dang po nyid du/ shes rab kyi pha rol tu phyin pa la gus par phyag 'tshal zhes bya ba smos te/ 'dir shes rab kyi pha rol tu phyin pa zhes bya</text></item>
<item><p>4b7</p><section></section><text>ba ni rnam pa gnyis te/ ngo bo nyid dang / der brten pa'o/ /ji ltar zhe na/ chos rnams kyi de bzhin nyid 'di chos rnams la de nyid dang gzhan nyid du brjod par bya ba ma yin pa ni rang bzhin gyis shes rab kyi pha rol tu phyin pa ste/ de'i phyir mkhas pas 'jig rten</text></item>
<item><p>5a1</p><section></section><text>gnas sam mya ngan 'das kyang rung / /chos nyid skyon med chos rnams stong pa 'di gnas te/ /byang chub sems dpas de bzhin nyid 'di rjes su rtogs/ /de phyir de bzhin gshegs zhes sangs rgyas mtshan gsol to/ /zhes gsungs la/ yang de</text></item>
<item><p>5a2</p><section></section><text>ci'i phyir zhe na/ shes rab kyi pha rol tu phyin pa ni yi ge ma yin te/ de la su yang ston pa dang nyan pa dang / shes par byed pa med do zhes kyang gsungs so/ /'dir shes rab kyi pha rol tu phyin pa ni sems las byung ba dge ba khyad par can du bgrang ba ma yin nam/ de</text></item>
<item><p>5a3</p><section></section><text>ni 'dus byas kyi mtshan nyid yin la de bzhin nyid ni 'dus ma byas kho nar grub pa'i mtha' las bstan te/ des na ji ltar de bzhin nyid de shes rab kyi pha rol tu phyin par 'gyur/ de lta na ni 'gro ba rnams la de bzhin nyid yod pas lung snga ma nyid kyis thams cad de bzhin</text></item>
<item><p>5a4</p><section></section><text>gshegs par 'gyur ro zhe na/ sems las byung ba dge ba khyad par can la shes rab kyi pha rol tu phyin par gzhag pa ni rang bzhin gyis shes rab kyi pha rol tu phyin pa de rtogs pa'i mthus de'i ming 'thob kyi gzhan du na de shes rab yin du zin kyang pha rol tu phyin par ni ga la</text></item>
<item><p>5a5</p><section></section><text>zhig 'gyur/ rtog pa gnyis pa ltar yang mi 'gyur te/ lung snga mas ni de bzhin nyid du rtogs pas de bzhin gshegs par bstan gyi/ de bzhin nyid yod pas der bstan pa ni ma yin te/ de bas na de yod pas nges par phan par byed pa yang ma yin te/ rkyen</text></item>
<item><p>5a6</p><section></section><text>gzhan la ltos pas na dbul pos bdag dbang ba'i sa la gnas pa'i gter lta bu'o/ /de bas na byis pa rnams ni rang bzhin gyis shes rab kyi pha rol tu phyin pa dang ldan yang de ma rtogs pa'i phyir byis pa zhes bstan te/ byis pa'i sgra ni zhan cing phra ba'i don du 'dren</text></item>
<item><p>5a7</p><section></section><text>pa'i phyir ro/ /don 'di las dgongs te 'phags pa byams pa'i zhal snga nas/ 'gro ba dag na de las gzhan yang cung zad yod min la/ /'gro ba ma lus pa yang de la rnam par rmongs pa'i blo/ /yod pa kun nas spongs shing med la mngon zhen gang yin pa/ /'jig rten</text></item>
<item><p>5b1</p><section></section><text>rmongs pa'i tshabs chen 'di ko ji lta bu/ /zhes gsungs la/ 'phags pa sangs rgyas phal po che zhes bya ba'i mdo theg pa chen po dang rab tu ldan pa las/ byis pas byang chub mi shes kyang / /de dag de la rab tu gnas/ /zhes gsungs te/ de'i phyir rang bzhin gyis shes rab kyi pha</text></item>
<item><p>5b2</p><section></section><text>rol tu phyin pa 'di ni gtso bo'i shes rab kyi pha rol tu phyin pa ste/ rab tu gces pa'i phyir shes rab kyi pha rol tu phyin pa'i snying po zhes bya'o zhes kyang gsungs te/ ji ltar lus la sogs pa gnas shing 'phel ba ni sems kyis bzung ba'i mthu yin la/ sems de yang</text></item>
<item><p>5b3</p><section></section><text>snying zhes bya ba'i lus kyi bye brag de la rab tu brtan pas na/ bag chags kyis ni dkrugs pa'i sems/ /rnam par rtog pa mang po'i gnas/ /snying gi yul la rab tu gnas/ /zhes gsungs te/ rten du gyur pa'i snying med na sems mi gnas shing / de ma gnas par gyur na dbang</text></item>
<item><p>5b4</p><section></section><text>po dang bcas pa'i lus nges par mi gnas pas na snying ste/ rab tu gces pa ni hri da ya zhes grags so/ /de bzhin du rang bzhin gyis shes rab kyi pha rol tu phyin pa med na rnam par mi rtog pa'i ye shes dmigs pa gang la brten nas kyang skye bar mi 'gyur la/ de ma skyes</text></item>
<item><p>5b5</p><section></section><text>par gyur na ji ltar lam dang / 'bras bu dang gzhung dag 'byung / de bas na 'di yang hr-i da ya zhes gsungs te rab tu gces pa'i phyir ro/ /de la brten pa ni lam lnga dang / de'i 'bras bu rnam par mi rtog pa'i ye shes dang / de dag ston pa'i gzhung rnams so/ /de dag</text></item>
<item><p>5b6</p><section></section><text>las kyang rnam par mi rtog pa'i ye shes ni shes rab kyi pha rol tu phyin par bzhag pa la bstan pas gtso bo ste/ rang bzhin gyis shes rab kyi pha rol tu phyin pa dang gnyis su med pa dang / lam dang gzhung dag kyang de thob par bya ba'i ched du sbyor ba'i phyir ro/ /de bas na slob</text></item>
<item><p>5b7</p><section></section><text>dpon phyogs kyi glang po'i zhal snga nas kyang / shes rab pha rol phyin gnyis med/ /ye shes de ni de bzhin gshegs/ /bsgrub bya de don sbyor ba yis/ /gzhung dang lam dag de'i sgra yin/ /zhes bshad do/ /de la gzhung ni 'phags pa shes rab kyi pha rol tu phyin pa stong phrag</text></item>
<item><p>6a1</p><section></section><text>brgya pa la sogs pa sngar bstan pas bsdus pa gnyis so/ /lam ni 'og nas 'chad do/ /rnam par mi rtog pa'i ye shes kyang 'chad par byed pa las gtan la 'bebs so/ /de ltar rnam par phye bas yum 'di'i ngo bo bstan nas/ da ni nges pa'i</text></item>
<item><p>6a2</p><section></section><text>tshig bstan par bya ste/ shes rab ces bya ba ni/ gzhan sgra shes dang so sor ni/ /rang rig rab tu shes phyir dang / /rab zhi 'thob shes rab phul byung / /yon tan 'thob shes phyir shes rab/ /ces bshad pa ste/ lam dang po gnyis la ni dang po'o/ /mthong</text></item>
<item><p>6a3</p><section></section><text>ba'i lam dang 'bras bu la ni gnyis pa'o/ /kun rdzob kyi ye shes la ni gsum pa'o/ /bsgom pa'i lam la ni bzhi pa'o/ /khyad par gyi lam la ni nges tshig lnga pa sbyar zhing gzhung la btags te'o/ /rang bzhin la ni 'bras bu'i ming gis so/ /de la ji ltar na shes rab</text></item>
<item><p>6a4</p><section></section><text>de dag la pha rol tu phyin pa zhes bya zhe na/ byis pa rnams kyi yul du gyur pa 'khor ba ni tshu rol yin te/ de las 'das shing ring du song ba 'jig rten las 'das pa'i pha rol tu phyin pa'i don to/ /des na 'jig rten las 'das pa'i phyir pha rol tu phyin pa ste/ de'i phyir</text></item>
<item><p>6a5</p><section></section><text>rgyal ba'i yum bar ma las kyang / tshe dang ldan pa shA ri'i bu gang yang 'di skad du shes rab kyi pha rol tu phyin pa gang zhes zer ba ni/ tshe dang ldan pa shA ri'i bu shes rab kyi pha rol tu phyin pa zhes bya ba gang yin pa de ni ring du song ba ste/ gang las ring du song ba zhes bya zhe na/</text></item>
<item><p>6a6</p><section></section><text>tshe dang ldan pa shA ri'i bu phung po rnams las ring du song bas na/ de'i phyir ring du song ba zhes bya'o zhes bya ba la sogs pa gsungs te/ de bas na pa ra'i sgra ni pa ra yad ta zhes bya bar bsgyur ro/ /yang na pa ra'i sgras ni mchog bstan la de la dngos po'i rkyen sbyar ba ni dngos po'i</text></item>
<item><p>6a7</p><section></section><text>mchog nyid ces bya ste/ ji lta zhe na/ rgya che ba dang yun ring ched du bya/ /mi zad rgyun mi 'chad cing tshegs med la/ /dbang 'byor bsngo dang rtsom pa dag dang ni/ /'thob dang rgyu mthun 'grub phyir dam pa'i dngos/ /zhes bshad la/ yang / yun ring goms shing thabs dang 'bras</text></item>
<item><p>6b1</p><section></section><text>bu mchog /'di dag theg pa dman las mchog gyur dngos/ /zhes bshad pas so/ /yang na sangs rgyas dang byang chub sems dpa' gang zag mchog dag gis bstan pa'i phyir yang mchog gi dngos po'o/ /gzhan yang gzhan la sogs pa'i mchog tu gnod pa las thar</text></item>
<item><p>6b2</p><section></section><text>bar byed pas na gnyis su sgra sbyar ba'o/ /gzhan dag ni shes bya'i pha rol tu phyin pas na pha rol tu phyin par 'dren te/ de'i tshe ni phyin pa'i sgra rdzogs par drang ste/ i ta saM dzA ta zhes skad kyi byings la 'don pas so/ /yi ge pa'i ring po nyid ni gtsug lag gi tshig yin pas</text></item>
<item><p>6b3</p><section></section><text>'gal ba med do/ /nges pa'i tshig tha ma 'di ni dngos su na 'bras bu la sbyar te/ gzhan la ni btags nas so/ /lhag ma ni ci rigs su ngo bo la sbyar ro/ /de ltar ngo bo dang nges tshig rgyas par bstan pa las 'dir shes rab kyi pha rol tu phyin pa rnam par phye ba de dag las gang la phyag</text></item>
<item><p>6b4</p><section></section><text>'tshal zhe na/ ma lus pa gzung ba'am/ yang na 'bras bu'i bdag nyid gnyis su med pa'i ye shes de la phyag 'tshal te/ de ni rang bzhin gyis shes rab kyi pha rol tu phyin pa las tha mi dad pa ste/ de ni rnam par mi rtog pa'i ye shes tsam gyis nges par byas pas so/ /</text></item>
<item><p>6b5</p><section></section><text>de ltar na rnam par mi rtog par mi 'gyur te rang bzhin la rtog pa'i phyir ro/ /zhe na/ des gang yang yul du ma byas pa'i phyir te rang bzhin yin la/ de yang rnam par mi rtog par grub kyi gal te des yul du byas na/ de yang ye shes la ltos pas byas par 'gyur bas</text></item>
<item><p>6b6</p><section></section><text>rang bzhin ma yin la/ de yang rnam par rtog pa nyid du 'gyur ro/ /de'i phyir na yang dag par na rang bzhin ni rnam pa thams cad mkhyen pa'i ye shes kyis kyang mi gzigs te/ de'i don ni ci'i phyir zhe na/ sangs rgyas kyis mkhyen nas chos rnams ma gzigs phyir</text></item>
<item><p>6b7</p><section></section><text>zhes 'chad par byed do/ /de bas na ci yang ma mthong ba ni mthong ba dam pa'o zhes mdo las gsungs so/ /de ltar rang bzhin dang dbyer med pas rang bzhin dang 'bras bu dag ni de nyid dang gzhan du brjod du med pa'o/ /gzhung dang lam ni de'i ched du sbyor ba'o zhes sngar</text></item>
<item><p>7a1</p><section></section><text>bshad do/ /de'i phyir na shes rab kyi pha rol tu phyin pa gnyis su med pa'i ye shes la phyag 'tshal ba nyid rigs pas na/ rgyal ba'i yum bar ma las kyang / btsun pa shA ri'i bu shes rab kyi pha rol tu phyin pa la phyag 'tshal lo/ /gang shes rab kyi pha</text></item>
<item><p>7a2</p><section></section><text>rol tu phyin pa la phyag 'tshal ba de ni thams cad mkhyen pa'i ye shes la phyag 'tshal ba'o/ /de nas bcom ldan 'das kyis lha'i dbang po brgya byin la bka' stsal pa/ kau shi ka de de bzhin no/ /de de bzhin te/ gang shes rab kyi pha rol tu phyin pa la phyag 'tshal ba ni</text></item>
<item><p>7a3</p><section></section><text>thams cad mkhyen pa'i ye shes la phyag 'tshal ba'o/ /de ci'i phyir zhe na/ kau shi ka 'di las byung ba ni sangs rgyas bcom ldan 'das rnams kyi rnam pa thams cad mkhyen pa nyid do/ /rnam pa thams cad mkhyen pa nyid kyi ye shes las ni shes rab kyi pha rol tu</text></item>
<item><p>7a4</p><section></section><text>phyin par brjod do zhes gsungs pa'o/ /'dir ni mi 'dod pa'i bzhi pa nyid de/ de la rnam par rtog pa med pa'i phyir ro/ /gus par zhes bya ba ni dngos po thams cad kyis sam yid rab tu dang bas so/ /phyag 'tshal lo zhes pa ni mchog tu 'dud par byed pa'o/ /</text></item>
<item><p>7a5</p><section></section><text>'dir gang la 'dud par bya/ gang yang ma dmigs na btud pas ci zhig sbyin zhe na/ chos thams cad ni rang gi rnam par rtog pa'i dbang tsam gyis skye zhing 'phel ba la sogs par 'gyur bas na yid dang ba'i dbang gis ci yang med pa la'ang btud pas 'bras bu</text></item>
<item><p>7a6</p><section></section><text>yid du 'ong ba sbyin la/ gzhan yang don dam par gang yang med du zin kyang / kun rdzob tu ni rgyal ba'i yum 'di nyid gdul bya dang 'tsham pa'i bkod pas gnas te/ de'i phyir/ gdul bya'i skye bo la brten nas/ /de bzhin gshegs pas de dang der/ /khyod nyid gcig</text></item>
<item><p>7a7</p><section></section><text>pu gzugs mang dang / /sna tshogs mtshan du mngon par brjod/ /ces bstod cing / yang / tshig yul kun las 'das gang yin/ /khyod ni gang la'ang mi brten zhing / /mtshan med gos pa med pas na/ /su yis 'dir khyod bstod par nus/ /bdag ci tshig</text></item>
<item><p>7b1</p><section></section><text>lam 'di 'dra bas/ /khyod la bstod pa ma byas kyang / /dgyes mi dgyes las 'das mod kyi/ /'on kyang kun rdzob bden pa'o/ /zhes bstod pa brjod de/ de bas na yum 'di spros pa med cing rtog pa med do zhes te/ mchod pa dang phyag la sogs pa spang bar ni mi</text></item>
<item><p>7b2</p><section></section><text>bya'o/ /de ltar phyag 'tshal ba ci zhig 'grub par 'dod pa yin zhe na/ de phyir/ de'i rgyan tshig le'ur byas pa dag /rnam par dbye phyir gus phyag 'tshal/ /zhes tshig snga ma dang sbyar te/ de'i zhes bya ba'i bud med kyi rtags kyis bstan pa'i phyir dang / don gyi dbang</text></item>
<item><p>7b3</p><section></section><text>gis kyang shes rab kyi pha rol tu phyin pa nyid dang sbyar ro/ /de ltar na gang la phyag 'tshal ba shes rab kyi pha rol tu phyin pa de nyid kyi rgyan tshig le'ur byas pa dag /rnam par dbye ba'i phyir gus phyag 'tshal zhes tshig rnam par sbyar ro/ /rgyan zhes bya ba ni tshig le'ur byas</text></item>
<item><p>7b4</p><section></section><text>pa'i man ngag gis shes rab kyi pha rol tu phyin pa'i don shes par bya ste/ de shes pas man ngag 'dis mkhas pa rnams dga' zhing 'di la drin du yang gzo bar 'gyur te/ 'di ni dmigs bu lta bu'i phyir ro/ /de ltar dga' ba bskyed pas na 'di rgyan te dpe'i ming nyid</text></item>
<item><p>7b5</p><section></section><text>do/ /don 'di las brten te 'phags pa byams pa'i zhal snga nas kyang / gzugs rgyan rang bzhin yon tan ldan pa me long nang song nas/ /mthong ba'i dbang gis mi rnams rab tu dga' ba'i mchog skyed pa/ /de bzhin legs gsung rtag tu rang bzhin yon tan ldan pa</text></item>
<item><p>7b6</p><section></section><text>yi/ /chos kyang don rnams phye bas mkhas rnams 'di na dga' mchog skyed/ /ces gsungs so/ /tshig le'ur byas pa dag ces pa ni gzhung gang tshigs su bcad pa rtsa ba bzhi pa yi ge brgyad par byas pa'i ming ste/ dbang po'i rdo rje las khyad par du gyur pa'o/ /rnam par</text></item>
<item><p>7b7</p><section></section><text>dbye zhes pa ni don tsam zhig ste 'chad par byed pa las 'phags pa rnam par grol sdes/ mthu yi don mthong sgo nas ni/ /go bar sla phyir ngag dang ni/ /tshig sogs sbyor ba ma byas par/ /mkhan po yang dag rnam snang mdzad/ /bla ma bzang la phyag 'tshal te/ /tshig ler byas</text></item>
<item><p>8a1</p><section></section><text>pa'i 'grel gsal ba/ /'di ni seng ge bzang pos byas/ /zhes smos pas so/ /bzhi pa 'di ni rgyu mtshan nyid du lta'o/ /tshig le'ur byas pa de rnam par dbye ba'i phyir phyag 'tshal bar ni bstan na/ de rnam par phye ba nyid la dgos pa ci yod ces rtog pa la/</text></item>
<item><p>8a2</p><section></section><text>kun gyi rgyan du 'gyur ba'i phyir/ /zhes smos te/ kun zhes pa ni ji ltar bstan pa'i shes rab kyi pha rol tu phyin pa thams cad kyi'o/ /rgyan du 'gyur ba zhes bya ba ni 'di skad ston te/ skyes pa'am bud med gang zhig gi gzugs la dga' ba skye ba'i rgyu ni rgyan rnams yin te/</text></item>
<item><p>8a3</p><section></section><text>'on kyang rgyan de dag dri ma dang bcas par gyur na dga' bar byed mi nus pas na rgyan gyis brgyan ni rgyan de'i dri ma med par bya ba yin no/ /de bzhin du mkhas pa dga' bar byed pa'i rgyan ni tshig le'ur byas pa nyid do/ /zhes bstan du zin kyang kha cig ma rtogs pa'am/ log</text></item>
<item><p>8a4</p><section></section><text>par rtogs pa'i dbang gis tshig le'ur byas pa 'di ni rgyal ba'i yum rnams kyi don legs par ston par nus pa ma yin pas 'di rgyan ma yin no snyam du klan ka'i dri ma skye srid do/ /slob dpon gyi zhal snga nas 'grel pa don gsal ba sdeb sbyor spangs pas drang thad du bstan pa</text></item>
<item><p>8a5</p><section></section><text>'di mdzad pas de dag gis log par rtogs pa dang / ma rtogs pa'i rgyu las byung ba'i dri ma ngan pa 'joms pas na 'grel pa 'di ni rgyan te/ rgyan du byed pas na rgyan gyis brgyan nyid de/ de bas na 'di ni dri ma sel bas rgyan te/ ji skad du slob dpon ka ma la shI la'i zhal</text></item>
<item><p>8a6</p><section></section><text>snga nas de nyid kyi phyir klan ka ngan pa'i dri ma bsal bas na 'di ni dbu ma'i rgyan zhes bya'o zhes bshad pa lta bu'o/ /bzhi pa 'di ni rgyu mtshan nyid ston pa'o/ /de ltar na 'grel pa'i gzhung 'di rjod par byed pa ste/ de'i brjod par bya ba yang sgra'i brjod par bya ba ni tshig le'ur</text></item>
<item><p>8a7</p><section></section><text>byas pa kho na'o/ /don gyis brjod par bya ba ni rgyal ba skyed ma thams cad do/ /dgos pa yang dngos su ni tshig le'ur byas pa'i don legs par bstan pa ste/ de'i yang dgos pa ni tshig le'ur byas pa de rgol ba rnams la rgyan nyid du bsgrub pa'o/ /gzhan dag ni tshig</text></item>
<item><p>8b1</p><section></section><text>le'ur byas pa'i don legs par bstan pas de rgyan nyid du grub pa ni dgos pa yin la/ des rgyal ba skyed ma'i don ma lus pa shes pa nas bzung ste/ mi gnas pa'i mya ngan las 'das pa'i bar du ni dgos pa'i yang dgos pa'o zhes rtog ste/ de ni de ltar 'grub pa</text></item>
<item><p>8b2</p><section></section><text>nyid 'grel pa 'ba' zhig gis mi srid la/ rtsa ba'i gzhung nyid kyi dbang du byas par yang 'og nas 'chad pas mi 'thad pa nyid do/ /gzhan yang tshigs su bcad pa dang po'i dbang gis gzhung dbye bar dam bca' bas brtsams pa mthar dbyung ba yang ston te/ phung po</text></item>
<item><p>8b3</p><section></section><text>dang nyon mongs pa dang / khas blangs pa dang dam bcas pa dag ni khur yin la/ skyes bu dam pa rnams ni legs par blangs pa'i khur bya ba ma rdzogs kyi bar du mi 'dor te/ gzhan don brtse ba can rnams srog phyir yang / /rang gi nus pa lhod par mi byed de/ /skyes</text></item>
<item><p>8b4</p><section></section><text>bu dam pa khur lci khur ba dag /nyam nga'i lam du nam yang 'dor mi byed/ /ces bstan pas so/ /de ltar phyag 'tshal ba dang / bstan par dam bca' ba dang / nyid kyis sbyor ba'i 'grel pa'i dgos pa la sogs pa bstan pa'i tshigs su bcad pa gcig rnam par</text></item>
<item><p>8b5</p><section></section><text>bkrol ba'o/ /da ni slob dpon bdag nyid sngon gyi slob dpon gyi lugs la mkhas par bstan pas 'gro ba rnams rang gi 'grel pa la 'jug par bya ba dang / gzhung du ma tshol ba'i 'jug pa po rnams la 'ang phan gdags pa'i phyir/ sngon gyi slob dpon gyis mdzad pa'i</text></item>
<item><p>8b6</p><section></section><text>gzhung gdags pa bstan pa'i phyir/ 'gro ba'i chags la chags med mdzad/ /ces pa la sogs pa smos te/ kha cig na re yi ge a ni ring po yin pas lhag par ston te/ des na kun tu chags pa'o zhes zer na/ de dag gis ni mtshams sbyor ba ma rtogs pa ste/</text></item>
<item><p>8b7</p><section></section><text>gal te ring po yin na mtshams sbyar bar mi 'gyur ro/ /de'i phyir yi ge a ni thung ngu ste dgag pa nyid do/ /de la mdor bsdus na 'phags pa thogs med dang / slob dpon dbyig gnyen dag gis skabs brgyad du phye mod kyi don gzhan du rnam par rig pa'i grub pa'i mthar</text></item>
<item><p>9a1</p><section></section><text>rgyal ba'i yum bkrol te/ tshig le'ur byas pa theg pa chen po dbu ma'i lta ba 'di ni slob dpon dbyig gnyen gyis de'i yul du ma gyur pas na/ 'phags pa thogs med pa 'od byed pa brnyes pas kyang de 'dul ba dang 'tsham par bkrol te/ sems</text></item>
<item><p>9a2</p><section></section><text>can gcig gi don gyi phyir/ /phyi mtha'i bar du gnas par bgyi/ /zhes gsungs pa'i rjes su 'brang bas so/ /de ltar de dag gi skabs kyi don ma brjod cing rnam par rig pa'i zhen pa ma spangs pas na/ des byas byas pa min mthong ste/ /'phags pa'i nang du gtogs pa</text></item>
<item><p>9a3</p><section></section><text>yi/ /rnam par grol sde zhes byas kyang / /dbu mar gnas pa'i blos rnam phye/ /zhes rim par byas te mdo bar ma dang sbyar ba mdzad do/ /de yi 'og tu rnam grol sde/ /dad pa'i sa la gnas pa yis/ /zhes pa ni tshogs kyi lam phal pa ste dad pa tsam gyi sa ni dad pa'i sa'o/ /</text></item>
<item><p>9a4</p><section></section><text>bstan bcos mtha' dag ma rnyed par/ /zhes pa ni grub pa'i mtha' rab 'byam la ma 'dris par ro/ /kha cig na re rgyal ba'i yum mtha' dag ma rnyed par zhes zer te des ni legs par ma smras so/ /rang dang rjes mthun rnam bshad byas/ /zhes pa ni de rang gi shes rab 'phel</text></item>
<item><p>9a5</p><section></section><text>bar bya ba'i phyir gzhung brtsams kyi/ gzhan la phan par 'dod pa'am mngon pa'i nga rgyal gyis ni ma yin te/ ji skad du rig pa brtsams pa ni shes rab 'phel ba'i rgyu'o zhes gsungs so/ /'di ni 'dab gshog cung zad skyes pa'i bya 'phur bar rtsol ba dang 'dra bas bsngags</text></item>
<item><p>9a6</p><section></section><text>pa'i tshig yin gyi smad par mi sbyar ro/ /de ltar mkhas pas snang byas shing / /zhes bya ba ni/ 'phags pa rnam par grol sde'i zhal snga nas so/ /kha cig gis ni bstan bcos kun/ /ma rnyed ces bya ba la bstan bcos ni/ /nyon mongs dgra rnams ma lus</text></item>
<item><p>9a7</p><section></section><text>'joms pa dang / /ngan 'gro srid las skyob pa gang yin pa/ /chos skyob yon tan phyir na bstan bcos te/ /gnyis po 'di dag gzhan gyi lugs la med/ /ces pa'i nges pa'i tshig gi tshul gyis na bstan bcos te/ de yang khyad par can rgyal ba'i yum rnams so/ /</text></item>
<item><p>9b1</p><section></section><text>kun ma rnyed pa nyid ces pa ni rang rang gi blos ma rtogs pa ste gzhung ma rnyed pa ni ma yin no/ /kha cig gis ni zhes pa ni slob dpon dbyig gnyen dang / btsun pa rnam par grol ba'i sde ste/ 'dul ba'i dbang las 'phags pa thogs med kyang der bgrang ngo / /de rnyed</text></item>
<item><p>9b2</p><section></section><text>pa gang yin de ni ya mtshan no zhes pa ni bdag ni sngon du yang skal ba bzang bas sngon bsod nams mtshar zhig byas pa lta zhes rjes su dga' ba ston pa'i tshig go/ /de ltar mkhas pas snang bar byas pa yang bdag gis shes la/ la las ni don tshang bar ma shes</text></item>
<item><p>9b3</p><section></section><text>la bdag gis tshang bar shes so zhes bstan nas/ de yang rang gi lhas byin pa la sogs pa ni ma yin te/ sangs rgyas kyi mthus yin par bstan pa'i phyir/ de ltar shin tu rnyed dka' ba/ /zab mo'i lam can 'di lta ste/ /sangs rgyas dbang gis rnyed pa ni/ /zhes</text></item>
<item><p>9b4</p><section></section><text>smos te bskal pa mang por yang mtshan tsam yang rnyed par dka' ba'i rgyal ba'i yum don zab mo 'di dang phrad pa ni sangs rgyas kyi byin gyi rlabs kyi dbang nyid yin gyi gnam bcas la sogs pa ni ma yin te/ de ltar ni kye rgyal ba'i sras bcu po 'di dag ni de bzhin gshegs</text></item>
<item><p>9b5</p><section></section><text>pa'i byin gyi rlabs te/ bcu gang zhe na/ dang por byang chub tu sems bskyed pa dang / tshe rabs thams cad du byang chub kyi sems mi gtong ba dang / bdud kyi las khong du chud nas de bzlog pa dang / pha rol tu phyin pa thos te nan tan byed pa dang / 'khor ba'i</text></item>
<item><p>9b6</p><section></section><text>sdug bsngal shes nas mi skyo ba dang / chos zab mo rtogs par byas pas 'bras bu thob pa dang / sems can rnams la nyan thos dang rang sangs rgyas kyi theg pa ston kyang de'i rnam par grol ba la mi mos pa dang / 'dus byas kyi rang bzhin la rtog cing 'dus ma byas la mi gnas</text></item>
<item><p>9b7</p><section></section><text>la 'dus byas dang 'dus ma byas la mi gnas par 'du shes pa dang / nying mtshams sbyor ba la gnas kyang de sel ba dang / rnam pa thams cad mkhyen pa'i ye shes rtogs kyang byang chub sems dpa'i spyod pa sgrub pa'i rigs kyi rgyun mi gcod pa ste/ kye rgyal ba'i sras bcu po de</text></item>
<item><p>10a1</p><section></section><text>dag ni de bzhin gshegs pa'i byin gyi rlabs so/ /zhes gsungs shing / yang yum 'di nyid las kyang / de bzhin gshegs pa'i byin gyi rlabs kyis chung ngus na glegs bam chen po la yi ge gsal ba bris te zhes bya ba la sogs pa gsungs so/ /de</text></item>
<item><p>10a2</p><section></section><text>ltar sangs rgyas kyi byin gyi rlabs yin na/ go thugs rjes phrogs pa de dag btsun pa rnam par grol ba'i sde la sogs pas rnyed pa nyid du ci'i phyir mi mdzad ce na/ rang gi 'bad pa'i rjes su byin gyi rlabs 'brang ba ni chu'i zla ba lta bu ste/ de'i phyir 'phags pa rab kyi rtsal</text></item>
<item><p>10a3</p><section></section><text>gyis rnam par gnon pas zhus pa zhes bya ba rgyal ba skyed ma snying po'i don bstan pa las/ rta cang shes la sogs pa'i dpes bstan la/ 'di las kyang / sangs rgyas rnams la bkur sti byas/ /de las dge ba'i rtsa ba bskrun/ /dge ba'i bshes kyis mgon byas</text></item>
<item><p>10a4</p><section></section><text>pas/ /'di mnyan pa yi snod yin no/ /zhes ston no/ /da ltar yum 'di rnyed pa ni sangs rgyas kyi mthu yin pas na de la byas pa shes pa'i mchod pa bya bar rigs pas na/ mkhas pa rnams kyis dbye ba'i rigs/ /zhes smos te/ bka' bzhin 'bad pas bsgrubs pa'i</text></item>
<item><p>10a5</p><section></section><text>lan klan pas/ /phan par mdzad pa de la lan du mchod/ /ces bstan pas/ lan du mchod pa yang bka' bsgrub par bya ba yin la/ bka' sgrub pa'i mchog ni rgyal ba'i yum la nan tan byed pa ste/ 'phags pa shes rab kyi pha rol tu phyin pa dpal mchog dang po</text></item>
<item><p>10a6</p><section></section><text>las/ shes rab kyi pha rol tu phyin pa 'di 'dri ba dang / klog pa dang / nyan pa dang / 'don pa dang /kha ton byed pa dang / 'chang ba dang / sems pa dang / sgom pa ni de bzhin gshegs pa thams cad la mchod pa'i cho ga rgyas pa'o zhes gsungs pas so/ /de ltar na</text></item>
<item><p>10a7</p><section></section><text>mkhas pa ste/ nges par rtogs pas su yang rung ston pa la drin du gzo ba rnams kyis lan du mchod pa'i ngo bor yum 'di'i don blo dang gzhung la dbye bar rigs pa de'i phyir slob dpon bdag nyid kyang gzhung 'byed par bstan pa'i phyir/ rnam pa kun tu bdag gis ni/ /spyod</text></item>
<item><p>10b1</p><section></section><text>yul min yang rang gzhan la/ /phan gdags 'dod pas bsod nams dag /bsgrub dang mthun phyir sems pa skyes/ /zhes smos te/ rnam pa kun tu bdag gis ni/ /spyod yul min yang zhes pa ni/ /phrag dog la sogs pa'i dbang gis 'grel pa brtsams pa la smod</text></item>
<item><p>10b2</p><section></section><text>pa srid pas de bkag pa ste/ de skad du slob dpon chos kyi grags pas tshad ma rnam 'grel byed pa na/ skye bo phal cher phal la chags shing zhes pa la sogs pa smos pa lta bu'o/ /rang gzhan la phan gdags 'dod nas zhes pa ni/ bsam pa dag par ston cing gdul bya</text></item>
<item><p>10b3</p><section></section><text>'jug pa rnams la'ang bslab pa'o/ /bsod nams dag bsgrub pa dang / zhes pa ni bsgrub pa'i lan du mchod pa ste/ mthun phyir zhes pa ni mchod pa'i thabs bzang po 'di nyid yin pa'i phyir zhes ston pa'o/ /sems pa skyes zhes pa ni brtsams pa'i spro ba 'byung</text></item>
<item><p>10b4</p><section></section><text>ngo zhes ston pa ste/ sems bskyed gcig ces gdams ngag gi rkyen can du yang sbyar ro/ /da ni phyag 'tshal ba bstan pa ni tshig dgrol ba'i phyir/ 'phags pa byams pa bdag nyid dam pa rnams kyi spyod pa dang mthun par rab tu ston pas zhes pa la sogs pa smos te tshig de</text></item>
<item><p>10b5</p><section></section><text>ni go sla'o/ /so so rang gis rig pa'i ye shes kyis shes rab kyi pha rol tu phyin pa'i yul can gyi rab tu dang ba ni zhes bya ba la/ so so rang gis rig pa zhes bya ba ni ngag gi lam las 'das pas brjod pa dang bral ba ste/ rang gis yang dag par rig pa de ni gzhan la bstan nus pa ma</text></item>
<item><p>10b6</p><section></section><text>yin la/ gzhan gyis kyang de brten cing gzung bar nus pa ma yin te/ de bas na rang kho nas yang dag par rig pa ni rang gis yang dag par rig pa'o/ /de ltar yang / phra la shes dka' drang srong chen po'i lam/ /mi rtog rtog yul ma yin blta bar dka'/ /rang bzhin zhi zhing</text></item>
<item><p>10b7</p><section></section><text>'gag med 'byung ba med/ /mkhas gsal shes pas khong du chud pa yin/ /ngo bo nyid med zhi zhing sdug bsngal zad/ /rgyud las rnam grol mnyam par mya ngan 'das/ /mtha' dang dbus med tshig gis brjod du med/ /dus gsum grol ba nam mkha' 'dra zhing mtshungs/ /</text></item>
<item><p>11a1</p><section></section><text>bde gshegs spyod yul zhi zhing nye bar zhi/ /smra ba'i lam rnams kun gyis brjod par dka'/ /de dag sa dang spyod pa de 'dra bas/ /smra bar dka' na bstan par ga la nus/ /de ni bsam yas sems las rnam par spangs/ /ye shes mngon bsgrub</text></item>
<item><p>11a2</p><section></section><text>rgyal ba'i spyod yul te/ /phung po skye mched khams kyis bskyed pa min/ /sems kyis mi shes yid kyis rnam ma brtags/ /ji ltar bar snang gnas kyi bya yi rjes/ /shin tu smra dka' bstan par mi nus pa/ /de ltar bde gshegs sras kyi sa rnams kyang / /yid dang</text></item>
<item><p>11a3</p><section></section><text>sems kyi yul gyis shes mi nus/ /'on kyang byams dang snying rje'i smon lam gyis/ /de las phyogs tsam rim pa'i tshul bzhin du/ /bshad par bya ste sems kyi spyod yul min/ /ye shes tshul gyis rdzogs par bya ba'o/ /de 'dra'i spyod yul phra zhing blta dka' ba/ /</text></item>
<item><p>11a4</p><section></section><text>rang rig yin phyir brjod par mi nus kyang / /'on kyang bde bar gshegs pa'i mthus brjod kyis/ /sems dang mthun par nan tan gyis te nyon/ /zhes gsungs so/ /de ltar bstan pa'i dbang las de brjod du med par bstan na/ ci ste ri bong gi rwa ltar shin tu med</text></item>
<item><p>11a5</p><section></section><text>pas na brjod par mi nus sam/ 'on te yod du chug na yang brjod par mi nus/ de la phyogs dang po ltar na ni de brjod du med pa yin yang rang rig pa ma yin te/ med pa ni rig par gzhag par mi nus te nam mkha'i me tog la sogs pa lta bu'o/ /des na thal bar 'gyur ba dang /</text></item>
<item><p>11a6</p><section></section><text>bzlog na gnod pa med pa'i phyir de ni ma grub po/ /phyogs gnyis pa ltar na yang mi rigs te/ gang yod bzhin du brjod du mi nus pa ni mi rigs te/ bum pa la sogs pa yang brjod du med par 'gyur ba'i phyir dang / brjod du med pa'i yod pa'i tha snyad nyid gang gi tshe su las yid</text></item>
<item><p>11a7</p><section></section><text>ches par 'gyur/ bla ma la sogs pas kyang de nges pa skyed par nus pa ma yin te/ brjod par nus pa ma yin pa'i phyir ro/ /de'i phyir so so rang gis rig pa ni mi 'dod pa nyid do zhe na/ ci glags lta ba 'di ni don dam pa'i sgo nas sam/ 'on te kun rdzob kyi sgo can nyid</text></item>
<item><p>11b1</p><section></section><text>nas 'jug par byed/ gal te de don dam par na ni ji skad du smras pa bzhin te/ rang rig pa phra rab tsam yang kho bo yang khas mi len te/ de la rigs pa'i stobs bcom ste gnas pa'i mthu ga la zhig yod par 'gyur/ ci'i phyir zhe na/ sangs rgyas kyis mkhyen nas</text></item>
<item><p>11b2</p><section></section><text>chos rnams ma gzigs phyir zhes kyang gsungs pas so/ /'on te glags 'di kun rdzob kyi sgo nas so zhe na/ de ni glags su mi rung ste/ dngos po kun rdzob pa dag las kha cig ni brtags pa tsam ste/ bdag la sogs pa'o/ /kha cig ni rdzas su yod la bstan du rung ba</text></item>
<item><p>11b3</p><section></section><text>ste bum pa la sogs pa'o/ /kha cig ni rdzas su yod kyang rang rig pa'i ngo bo byung ba tsam las bstan du med pa ste/ tshor ba la sogs pa'o/ /de'i phyir rang gis rig pa de ni yod kyang bstan par mi nus pa'o/ /gal te bstan par mi nus pa'i rang rig pa de'i dbang du byas na</text></item>
<item><p>11b4</p><section></section><text>gzhan gyi rgyud yod par ni mi 'gyur te/ de med na 'gro ba'i don bya bar mi 'jug pas theg pa chen po'i tha snyad dag med do zhe na/ rang rig pa ni mngon sum gyis grub pas skur pa mi gdab cing / rgyud gzhan yod pa ni rjes dpag las khong du chud par bya ba yin pas na tha snyad</text></item>
<item><p>11b5</p><section></section><text>mi 'jig go/ /'di'i don ni tshad ma'i gzhung rnam pa bdun gyis shes pas 'dir mi dpyad do/ /gal te rang rig pa grub na de ni gzhan rig pa dang phan tshun spangs pas 'gal ba'i ngo bo yin pas/ bcom ldan 'das rnams rang rig pa'i ye shes dang ldan pa na ni</text></item>
<item><p>11b6</p><section></section><text>rnam pa thams cad mkhyen par mi 'gyur te/ gzhan gyi rnam pa mi mkhyen pa'i phyir ro/ /de mkhyen pa na ni rang rig pa'i ye shes mi 'grub po zhe na/ sa bcu pa'i bar du ni de gnyis ji skad smras pa'i 'gal ba yin pas na/ de dag la rnam pa thams cad mkhyen par ma brtags</text></item>
<item><p>11b7</p><section></section><text>shing / rnal 'byor pa rnams kyi tha snyad ni sems can gdul ba'i dbang ma gtogs par thams cad du rtogs pa dang mthun pa kho na yin zhes shes par bya ba'i phyir nye bar brtags nas bshad de/ de lta ma yin na rnal 'byor pa'i rgyud las so so rang gis rig pa'i skad cig ma</text></item>
<item><p>12a1</p><section></section><text>rnams ji ltar gzhan yid ches par byed pa'i mtshan nyid dag yin zhes 'chad par 'gyur ba'i don yang 'di nyid du gtan la phab pa'o/ /sangs rgyas kyi sa la ni 'gal ba de dag bsam par mi bya ste/ de ni bsam gyis mi khyab pas na/ grangs</text></item>
<item><p>12a2</p><section></section><text>med pa la su zhig bgrang / /tshad med pa la su zhig 'jal/ /khyod kyi yon tan grangs dang ni/ /mthu la spobs pa ma mchis so/ /zhes bstod pa'o/ /ye shes kyis zhes bya ba ni rang rig pa rnam par mi rtog pa'i ye shes kyis so/ /rnam par mi rtog pa zhes bya ba 'di</text></item>
<item><p>12a3</p><section></section><text>ci zhig yin/ gal te rang bzhin gyis mi rtog pa'o zhe na/ de ltar na ka ba la sogs pa bems po rnams ye shes su 'gyur te/ 'phags pa lha'i zhal snga nas kyang / gal te ye shes mi shes na/ /shing ni ye shes yin par thal/ /zhes bshad do/ /'on te rtog pa</text></item>
<item><p>12a4</p><section></section><text>dang dpyod pa las 'das pas der bzhag na ni bsam gtan gnyis pa la sogs pa yang der 'gyur te de dag la rtog pa dang dpyod pa med pa'i phyir ro/ /yang sems dang sems las byung ba rab tu zhi bas der bzhag na ni 'gog pa'i snyoms par 'jug pa yang der 'gyur ro/ /rkyen</text></item>
<item><p>12a5</p><section></section><text>gyis yul mi 'dzin pas der bzhag na ni rgyal ba la sogs pa yang der 'gyur ro/ /'on te mi rtog pa'o snyam sems pas rtog pa gzhan ma skyes pas der bzhag na ni de nyid rtog par red pas mi rtog pa ga la yin zhe na/ de dag ni 'dir mi bsam gyi so sor rtog pa'i shes rab kyis</text></item>
<item><p>12a6</p><section></section><text>yun ring por dngos po rnams la bltas pa las/ dngos po'i cha shas phra rab tsam yang mi dmigs par nges par bags kyis brtan par 'gyur zhing / nam zhig na yul gang la yang rnam par mi rtog cing rang bzhin gyis 'od gsal ba'i ye shes kyi snang ba rab 'byam</text></item>
<item><p>12a7</p><section></section><text>tshad med pa rang gis rig pa de skye ba ni rnam par mi rtog pa'i ye shes te/ tshu rol mthong ba rnams kyis cung zad kyang ma myangs pas na ji ltar na nges par byed nus te/ khyab dang dbang la sogs ma myong / /dpag tu med par gnas pa'i rgyu/ /'jig rten spyi bor gyur pas kyang / /myong bar gyur pa ma</text></item>
<item><p>12b1</p><section></section><text>yin pa/ /yang dag bdud rtsi dag pa 'di/ /thugs rje dag pa'i rgyu can gyi/ /de bzhin gshegs pa ma gtogs par/ /gzhan gyi longs spyod ma yin no/ /zhes bstan te/ de bzhin gshegs pa'i rjes su 'brang ba rnams kyis ni ci rigs su myong ba nyid do/ /ye shes 'di</text></item>
<item><p>12b2</p><section></section><text>ni rgyu las dpags te nges par yod par yid ches par bya'i/ bum pa la sogs pa'i dngos po ltar gsal por gzung bar ni nam yang mi nus pas na slob dpon gyi zhal snga nas kyang / bsgom pa'i stobs grub nas kha cig la nor bu dang dngul la sogs pa'i shes pa</text></item>
<item><p>12b3</p><section></section><text>bzhin du 'khrul pa'i mtshan ma mtha' dag spangs pa sgyu ma lta bu'i bdag nyid du snang ba'i blo rnam par mi rtog pa so so rang gis rig par bya ba ci zhig ltar yang dag par skyes na rnal 'byor pas shes bya'i sgrib pa yang dag par spong ngo zhes 'chad pa yang don 'dir gtan la phab</text></item>
<item><p>12b4</p><section></section><text>pa ste/ ci zhig ltar zhes pa ni bstan par mi nus pa'i tshig nyid do/ /gal te so sor rtog pa'i shes rab la goms pa'i rgyu las 'bras bu rnam par mi rtog pa'i ye shes 'byung na/ rgyu ni rnam par rtog pa nyid yin la/ de'i 'bras bu de las bzlog pas rgyu dang 'bras</text></item>
<item><p>12b5</p><section></section><text>bu 'gal bas na/ ye shes de rgyu ma yin pa las byung bas gang las kyang de 'byung ba 'am/ rgyu med par ji ltar mi 'byung zhe na/ ji ltar na 'di rgyu ma yin/ so sor rtog pa na yang spros pa med par mos pas zhugs la 'bras bu'i skabs na yang spros pa med pa nyid thob po/ /</text></item>
<item><p>12b6</p><section></section><text>phyogs ma lus pas rgyu dang 'bras bu khyad par med na ni rgyu dang 'bras bur yang ji ltar 'gyur/ rgyus kyang ci zhig bya ste/ phyogs 'ga'i rjes su 'gro bas kyang rgyur 'dogs so/ /gzhan yang 'phags pa stug po bkod pa las kyang / rwa las lan tshwar gyur pa dang / /'dam bu las</text></item>
<item><p>12b7</p><section></section><text>kyang sgog par 'gyur/ /mi gtsang srin bu la sogs las/ /sbrang mar 'gyur gzhan mi 'dra mang / /rgyu dang 'dra ba'i 'bras bus ni/ /sa rnams gang na'ang mi snang ste/ /gyur pa'i rgyu las 'bras bu 'byung / /zhes gsungs la/ tsan+dan gyi shing las me byung ba'i dpes mi 'dra ba'i rgyu</text></item>
<item><p>13a1</p><section></section><text>las mi 'dra ba'i 'bras bu 'byung ba yang chos rnams kyi chos nyid bsam gyis mi khyab pas kyang 'di la gnod pa med do/ /de ltar rang rig pa rnam par mi rtog pa'i ye shes ni 'thad pa nyid na/ de mi rtog bzhin du ji ltar na shes rab kyi pha rol tu phyin pa'i yul can gyi</text></item>
<item><p>13a2</p><section></section><text>rab tu dang ba zhes gzhag /dang ba ni sems las byung ba dad pa yin no zhe na/ 'di'i don ni sngar smras te/ rnam par mi rtog pa'i ye shes kyi yum 'di nges par byas nas/ de'i rjes la thob pas ji ltar bzung ba la rab tu dang bar byed pa ste/ mig gis mthong ba'i gzugs</text></item>
<item><p>13a3</p><section></section><text>dag la yid kyis rjes su chags pa lta bu'o/ /yang na so so rang gis rig pa'i ye shes kyi yul can shes rab kyi pha rol tu phyin pa la rab tu dang ba zhes gzhan du sbyar ba la yang nyes pa med do/ /lhag ma rnams ni go sla ste/ cung zad du na 'dir phyag 'tshal ba'i dgos pa ni bdag</text></item>
<item><p>13a4</p><section></section><text>nyid dam pa'i grangs su gtogs par gzhan gyis shes pa ste/ de yang dgos pa ni bdag gis brtsams pa'i tshig le'ur byas pa la gdul bya rnams 'jug pa'o zhes dgongs nas phyag 'tshal ba'o/ /gcig dang du ma'i ngo bo nyid dang bral ba zhes bya ba la sogs pa'i tshad mas zhes</text></item>
<item><p>13a5</p><section></section><text>pa ni/ bdag dang gzhan smras dngos 'di dag /yang dag du na gcig pa dang / /du ma'i rang bzhin bral ba'i phyir/ /rang bzhin med de gzugs brnyan bzhin/ /zhes pa dang / dngos po gang gang rnam dpyad na/ /de dang de la gcig nyid med/ /gang la gcig nyid yod min pa/ /</text></item>
<item><p>13a6</p><section></section><text>de la du ma nyid kyang med/ /gcig dang du ma ma rtogs par/ /rnam pa gzhan dang ldan pa yi/ /dngos po mi rung 'di gnyis ni/ /phan tshun spangs te gnas phyir ro/ /zhes bstan pa ni gcig dang du ma'i ngo bo nyid dang bral ba zhes bya'o/ /sogs pa zhes bya ba ni rdo rje gzegs mar/ /</text></item>
<item><p>13a7</p><section></section><text>rang las ma yin gzhan las min/ /gnyi ga las min rgyu med min/ /dngos po gang dang gang la yang / /skye ba nam yang yod ma yin/ /zhes bya ba dang / rten cing 'brel par 'byung ba'i rigs par/ rkyen las skyes pa gang yin de ma skyes/ /de la ngo bo nyid kyis skye ba med/ /ces</text></item>
<item><p>13b1</p><section></section><text>bya ba la sogs pa dang / gzhan yang / skye med rab tu ston nus pa/ /du mas dngos po gcig mi byed/ /ces pa la sogs pa rnams so/ /tshad mas zhes bya ba ni gdod ma nas ma skyes pa la yid ches par byed pa'i rgyu gtan tshigs de dag nyid 'jal bar byed pas tshad ma zhes</text></item>
<item><p>13b2</p><section></section><text>kyang bya ste/ de bzhin du tshul bzhin yid la byed pa'i dbang las rigs pa zhes bstan cing blo dngos po dang mthun par sgrub cing der 'dren pa'i phyir na sgrub pa dang 'dren pa nyid du bstan to/ /de yang dang po nyid du chos nyid kyi rigs pa la mos par bya ste/ de nyid la</text></item>
<item><p>13b3</p><section></section><text>the tshom la sogs pa srid na rigs pa gzhan gyis de la nges par bya ste/ de nyid la brten par rigs te/ 'di ni yid ches par byed pa la gtso bo ste dngos po'i stobs las 'ongs pa ni sus kyang 'gal bar bya ba ma yin pas so/ /de'i phyir bstod par byed pa las/ rnam grol</text></item>
<item><p>13b4</p><section></section><text>nang na mi g.yo ltar/ /rigs pa'i nang na chos nyid ltar/ /shes rab nang na kun mkhyen ltar/ /khyod ni lus can kun gyi mchog /ces bstod pa brjod do/ /gzhi dang / lam dang / rnam pa zhes bya ba ni 'chad par 'gyur ba las gsal lo/ /skye ba med pa yongs su shes</text></item>
<item><p>13b5</p><section></section><text>pa'i don can gyi tshigs su bcad pa'i mtshan nyid kyi yum la gnod pa ma mthong nas zhes bya ba la/ skye ba med pa yongs su shes pa'i don can zhes bya ba ni/ skye ba med pa yongs su shes pa'i don dang ldan pa ni yum ste/ yum de yang 'dir tshigs su bcad pa gcig gis</text></item>
<item><p>13b6</p><section></section><text>mtshan nyid bstan pa ste/ mtshan nyid ni nus pa'i mtshan nyid gtso bor byas pa'o/ /de ltar yum skye ba med pa yongs su shes pa dang ldan pa sras gsum skyed par nus pa'i mtshan nyid 'di la skye ba yod do zhe 'am/ sras gsum skyed pa'i mtshan nyid dang mi ldan no/ /zhes</text></item>
<item><p>13b7</p><section></section><text>rigs pa 'ga' zhig gis gnod pa yod par ma mthong ba ni/ yum 'di'i chos nyid de nyid yin pa'i phyir te/ rgyu mtshan gzhan gang gis kyang btsan thabs su ni de ltar bsgrub par mi nus pas so/ /nas zhes pa ni phyir zhes pa'i don to/ /shes rab kyi pha rol tu phyin pa</text></item>
<item><p>14a1</p><section></section><text>thams cad mkhyen pa nyid gsum gyi bdag nyid tshul gsum pa can ni zhes pa la/ 'dir shes rab kyi pha rol tu phyin pa zhes pa ni khyad par gyi gzhi'o/ /de'i khyad par ni thams cad mkhyen pa nyid gsum gyi bdag nyid ces pa smos te/ yum de yang kun</text></item>
<item><p>14a2</p><section></section><text>rdzob tu yang dbyer med pa'o snyam pa dgag pa'i phyir dang / sras gsum car skye bar bstan pa'i phyir tshig 'di smos te/ sangs rgyas rnams dang rang sangs rgyas/ /nyan thos rnams kyis nges bsten pa'i/ /thar lam khyed nyid gcig pu ste/ /gzhan zhes bgyi ba ma mchis nges/ /</text></item>
<item><p>14a3</p><section></section><text>zhes bstod pa dang / nyan thos kyi sa la slob par 'dod pas kyang shes rab kyi pha rol tu phyin pa 'di nyid la bslab par bya'o/ /zhes pa la sogs pas gsungs la/ yang rgyal ba'i yum bar ma las kyang / shes rab kyi pha rol tu phyin pa 'di las ni theg pa gsum po nyan</text></item>
<item><p>14a4</p><section></section><text>thos kyi theg pa dang / rang sangs rgyas kyi theg pa dang / yang dag par rdzogs pa'i sangs rgyas kyi theg pa rnams rgya cher bstan to zhes gsungs so/ /de ltar na yum 'di ni nyan thos dang rang sangs rgyas rnams bskyed pas gang zag la bdag med pa tsam zhig yin la/ byang chub</text></item>
<item><p>14a5</p><section></section><text>sems dpa' dang / sangs rgyas rje btsun rnams bskyed pas gang zag dang chos la bdag med pa nyid yin la/ de ni 'phags pa dam pa'i chos dran pa nye bar gzhag pa la sogs pa dang / 'phags pa sdong po bkod pa la sogs pa las kyang bstan pas/ bstan pa 'di la</text></item>
<item><p>14a6</p><section></section><text>yang don lhag ma med la yum 'di la yang rang rang gi rtogs pa las lhag pa'i rmad du byung ba ci zhig yod snyam na/ de bsal ba'i phyir tshul gsum pa can ni zhes bya ba smos te/ 'dir don ni yum la thams cad mkhyen pa nyid gsum du phye ba ni rang bzhin gsum du phye ba ma yin te</text></item>
<item><p>14a7</p><section></section><text>dbye bar mi nus pa'i phyir ro/ /'o na ci zhe na/ gdul bya'i bsam pa'i dbang gis sras gsum gyi yum yin no zhes bstan gyi/ rnam par nges pa'i dbang du byas pa'i tshe ni sangs rgyas rje btsun kho na'i yum yin gyi/ nyan thos dang rang sangs rgyas g.yung po la sogs pa lta bu ni</text></item>
<item><p>14b1</p><section></section><text>bud med rin po che lta bu'i yum 'dis ga la skyed/ de'i phyir 'di'i mthu che ba ni 'gro ba ma lus pa sangs rgyas bcom ldan 'das chos kyi rgyal po kho nar bsgrubs pas na rab tu mtshar du bya ba'o/ /yum gyi mthu'i khyad par de nyid ston pa'i gzhung dag kyang gzhung gzhan</text></item>
<item><p>14b2</p><section></section><text>pas mchog nyid do/ /'phags pa dam pa'i chos dran pa nye bar gzhag pa la sogs pa de dag las ni 'dod chags dang bral ba'i 'jug pa'i rim pa la sogs pa tsam zhig gtsor bstan pas gzhung phyogs gcig pa'o/ /'phags pa sdong po bkod pa la sogs pa de</text></item>
<item><p>14b3</p><section></section><text>dag tu yang theg pa chen po'i bya ba'i tshul dang / 'bras bu la sogs pa gtsor bstan gyi/ nyan thos dang rang sangs rgyas rnams kyi lam dang 'bras bu ni ma bstan to/ /de'i phyir de dag kyang gzhung phyogs gcig pa'o/ /rgyal ba'i yum 'dir ni rigs can thams cad kyi</text></item>
<item><p>14b4</p><section></section><text>bstan pa bsgrags pas na gzhung chen po shin tu rgyas pa'i sde yin te/ don 'di nyid la brten te/ gang yang dag par skyon med pa la zhugs pa de dag ni bla na med pa yang dag par rdzogs pa'i byang chub tu sems skyed pa'i mthu med de/ de ci'i phyir zhe na/ de dag gis 'khor ba'i</text></item>
<item><p>14b5</p><section></section><text>rgyun gyi mtshams bcad pa'i phyir te/ 'on kyang de dag gal te bla na med pa yang dag par rdzogs pa'i byang chub tu sems bskyed na de dag la yang rjes su yi rang ngo / /khyad par du 'phags pa'i chos rnams las khyad par du 'phags pa'i chos rnams 'thob par 'gyur ba de dag gi dge</text></item>
<item><p>14b6</p><section></section><text>ba'i phyogs la kho bo ni bar chad mi byed do zhes gsungs la/ slob dpon nyid kyi zhal snga nas kyang 'chad par 'gyur ba las de'i don bstan pa/ theg pa gsum rnam par gzhag pa ni dgongs pa can yin gyi mtshan nyid pa ni ma yin no/ /zhes lugs las 'byung bas/ skye bo thams</text></item>
<item><p>14b7</p><section></section><text>cad bla na med pa yang dag par rdzogs pa'i byang chub kyi mthar thug pa yin te/ de'i phyir 'dod chags dang bral ba dang cig shos kyi rnal 'byor pas kyang sangs rgyas nyid thob par bya ba'i phyir lam shes pa nyid bsgom par bya ba yin pas khyab pa yin no zhes bstan pa yang 'di nyid du gtan</text></item>
<item><p>15a1</p><section></section><text>la phab pa yin la/ 'chad par byed pa las de lta na phyag 'tshal ba dang / bstod pa sngon du 'gro ba'i bstan bcos mngon par rtogs pa'i rgyan zhes bya ba la sogs pa rgal ba dang lan rnams kyang 'di nyid du gtan la phab par shes par bya'o/ /de'i</text></item>
<item><p>15a2</p><section></section><text>phyir tshul zhes pa'i sgra ni rang bzhin gcig kho na las med par rkyen gzhan kha cig gis du mar snang ba'i du ma nyid ji snyed pa ni 'dir tshul gyi sgras bstan pa ste yum 'di la thams cad mkhyen pa nyid gsum du phye ba yang rang bzhin phye ba ni ma yin te/ 'jig rten mgon</text></item>
<item><p>15a3</p><section></section><text>pos thugs rje yis/ /lus can rnams la bstan slad du/ /tha snyad mngon du mdzad nas ni/ /khyod ni bstan cing bstan ma lags/ /zhes slob dpon gyi zhal snga nas rnam par mi rtog par bstod pa las bstan to/ /de ltar na du mar snang ba gcig nyid du bsgrub pa ni tshul</text></item>
<item><p>15a4</p><section></section><text>gsum pa can ni zhes bya ba yin la/ gcig du mar ston pa'i mthu dang ldan par brjod pa ni thams cad mkhyen pa nyid gsum gyi bdag nyid ces smos pas so/ /de lta bu'i mthu'i ngo bo de su'i snyam pa la/ shes rab kyi pha rol tu phyin pa zhes smos pa ste/ don gyi go rims ni de</text></item>
<item><p>15a5</p><section></section><text>ltar blta bar bya'o/ /rgyu'i gtso bo zhes pa ni byed pa'i rgyu nyid do/ /de la thams cad mkhyen pa nyid gsum gyis ni don brgyad bsdus la/ de ni shes rab kyi pha rol tu phyin pa yin no/ /des kyang 'chad par 'gyur ba'i tshul gyis don thams cad phun sum tshogs pa yin no zhes</text></item>
<item><p>15a6</p><section></section><text>de ltar thugs la bzhag nas zhes bya ba la/ dngos po brgyad du rnam par phye ba de dag ni dngos kyi tshul du dpyad na rnam pa thams cad mkhyen pa nyid kyi skabs zhes gcig kho nar gdags par rigs te/ de ci'i phyir zhe na/ sngar bstan pa'i rigs pas lam thams cad ni</text></item>
<item><p>15a7</p><section></section><text>'bras bu rnam pa thams cad mkhyen pa nyid gcig pu brgyud pa'am/ dngos su bsgrub pa'i phyir ro/ /de bas na slob dpon gyi zhal snga nas 'chad par 'gyur ba las rnam pa thams cad mkhyen pa nyid ni sangs rgyas nyid kyi lam ste mngon par rtogs pa thams cad nye bar mtshon pa</text></item>
<item><p>15b1</p><section></section><text>lhur len pa yin no/ /zhes smos pa yang 'dir bstan pas chog go/ /'on kyang dman pa la mos pa kha cig ni 'tshang rgya bar nges kyang bdag ni byang chub chen po'i snod ma yin no zhes bdag la rnam par smad nas spyad pa spyod la kha cig ni 'tshang rgya ba'i phyir spyad pa spyod kyang 'bras bu ma</text></item>
<item><p>15b2</p><section></section><text>thob pas lam la gnas pa yin la/ kha cig ni yun ring po nas bzhed pa'i don yongs su grub pas/ chos kyi rgyal po srid pa gsum gyi bdag por dbang brnyes pa nyid de/ de ltar thams cad gsum du bsdus pas na skabs brgyad du phye ba yang skabs gsum du bsdu bar shes</text></item>
<item><p>15b3</p><section></section><text>par bya ba'i phyir/ de la thams cad mkhyen pa nyid gsum gyi don brgyad bsdus la de ni shes rab kyi pha rol tu phyin pa yin te zhes bya ba smos so/ /de ltar na skabs gcig ce'am/ gsum zhes mi bzhag par dngos po brgyad nyid skabs brgyad kyis brjod par bya ba rnam par phye ba 'di ci la</text></item>
<item><p>15b4</p><section></section><text>dgongs she na/ don 'di ni 'og nas ston par 'gyur bas 'dir mi bsam mo/ /da ni dngos po brgyad thams cad mkhyen pa nyid gsum du ji ltar bsdu ba cung zhig 'dir brjod de/ dang po re zhig gang zag dbang po rtul po rim gyis sangs rgyas nyid thob pa'i rim pas</text></item>
<item><p>15b5</p><section></section><text>dang por nyan thos kyi 'bras bu'i dbang du byas te/ rnam pa thams cad mngon par rdzogs par rtogs pa'i rnam pa thams cad mkhyen pa'i rnam pa'i dbang du byas te/ byang chub kyi phyogs kyi chos sum cu rtsa bdun lam bdun du bsdus pa 'di nyid gzhir bstan to/ /de nas de la</text></item>
<item><p>15b6</p><section></section><text>rnam pa ji snyed cig yod ces rtog pa la/ mthong ba'i lam gtsor byas te/ rang gi rnam pa bcu drug med pa nas 'dul ba med pa'i bar du shes par bya'o/ /de'i mtshan nyid ji lta bu zhes rtog pa la ni mtshan nyid nyi shu bstan pa'o/ /de dag gi sbyor ba'i lam gang zhe na zhes</text></item>
<item><p>15b7</p><section></section><text>rtog pa la ni/ 'phags pa nyan thos lam la ni/ /zhes pa la sogs pa dang / gzugs sogs de mi rtag sogs dang / /zhes pa la sogs pa gsungs so/ /sbyor ba'i lam las ni mthong ba'i lam 'byung bas na/ skabs gnyis pa dang gsum par mthong ba'i lam rnam</text></item>
<item><p>16a1</p><section></section><text>pa dang bcas par bstan to/ /'bras bu ni 'dir ma bstan te go sla bas sam/ rang gi gzhung la ltos pas sam/ don gzhan yin yang gdams ngag gi skabs su/ dbang po rtul dang rnon po dag /ces bya ba la sogs pas thun mong du bstan du rung ba'o/ /</text></item>
<item><p>16a2</p><section></section><text>thams cad shes pas bsdus pa rang sangs rgyas rnams kyi dbang du byas te/ skabs gnyis pa las sbyor ba'i lam dang / mthong ba'i lam dag khyad par dang bcas par bstan la/ skabs bzhi pa las de dag gi bsgom pa'i lam rnam pa'i sgo nas bstan te/ rang sangs</text></item>
<item><p>16a3</p><section></section><text>rgyas kyi dbang du byas te/ de ni de tsam du zad do/ /de'i phyir skabs dang po dang / lnga pa dang drug pa dang / bdun pa dang / brgyad pa las ni thams cad shes pa bsdus pa'o/ /'brel ba ma bstan te skabs gnyis pa dang / gsum pa dang / bzhi pa dag las bsdus pa'o/ /</text></item>
<item><p>16a4</p><section></section><text>yon tan dang skyon dag la mi sbyor te/ gtsor ma byas pa'i phyir ro/ /thams cad shes pa'i skabs bsdus pa'o/ /lam shes pa'i dbang du byas te/ nyan thos dang rang sangs rgyas te/ de dag zhi ba'i dbyings nas langs te/ lam mchog shes par byed pa ni skabs dang po</text></item>
<item><p>16a5</p><section></section><text>nas bstan pa'i sems bskyed pa thog ma dang / gnyis pa dang / gsum pa dang por byas te/ gdams ngag la brten nas tshogs kyi lam phal pa sbyangs nas/ skabs bzhi pa las bstan pa'i thar pa'i cha dang mthun pa bskyed de/ skabs dang po nas ji ltar bstan</text></item>
<item><p>16a6</p><section></section><text>pa'i nges par 'byed pa'i cha dang mthun pa dang / go cha dang / skabs bzhi pa dang / lnga pa las bstan pa'i sbyor ba'i lam sbyangs te/ de dag gi rtags thob par byas nas/ yang de yan chad rigs la gnas shing 'jug pa dang / rang gi skabs nas bstan pa dang /</text></item>
<item><p>16a7</p><section></section><text>skabs lnga pa'i mthong ba'i lam gyi rnam par rtog pa dag spangs nas/ yang rang gi skabs kyi bsgom pa'i lam dang / tshogs dang / skabs lnga pa las ji ltar bstan pa'i rnam par rtog pa rnams spangs te/ lam de gnyis rang rang gi rnam pa dang / mtshan nyid dang /</text></item>
<item><p>16b1</p><section></section><text>rtags dang bcas par sbyangs nas/ yang skabs drug pa yongs su sbyangs te/ de nas bsgom pa'i lam khyad par can skabs lnga pa las ji skad bstan pa gtsor gyur pa skabs bdun pas dngos po kho nar bstan pa rnam pa dang bcas shing nges par 'byung ba'i sgrub pa'i ngo bo</text></item>
<item><p>16b2</p><section></section><text>can rdzogs par byed de/ lam de dag thams cad la yang sems bskyed pa dang / rigs dang / gdams ngag dang / dmigs pa dang / ched du bya ba dang / yon tan dang / skyon dag ni thun mong du ci rigs par sbyar te/ 'di ni skabs brgyad las lam shes pa nyid</text></item>
<item><p>16b3</p><section></section><text>kyi skabs bsdus pa'o/ /da ni sngar rnam pa thams cad mkhyen pa nyid ni mngon par rtogs pa thams cad nye bar mtshon pa lhur len pa ste zhes smos pa dang / skabs brgyad pa las rnam pa thams cad mkhyen pa'i skabs phyogs gcig tu bsdu ba cig car bstan te/</text></item>
<item><p>16b4</p><section></section><text>re zhig rnam pa thams cad mkhyen pa de ni rgyu la ma ltos par 'thob pa med pas de'i rgyu bstan pa lam thams cad bsdus pa byang chub kyi sems bcu dgu rgyu'i ngo bor bstan to/ /de yang gdams ngag gis smin par bya ba byed pas gdams ngag bstan to/ de yang</text></item>
<item><p>16b5</p><section></section><text>gdams ngag gis legs par zin pa ni nges par 'byed pa'i cha dang mthun pa yin pas de bstan to/ /nges par 'byed pa'i cha dang mthun pa rigs la gnas pa yin pas rigs kyi dbye ba bstan to/ /rigs la gnas pa rnams la ni dmigs pa dang ched du bya ba bstan</text></item>
<item><p>16b6</p><section></section><text>to/ /yang slar thabs gzhan gyis sbyor ba'i lam go cha'i sgrub pa bstan to/ /yang sngar mthong ba dang / bsgom pa dang / khyad par gyi lam gyi ngo bor 'jug pa dang / tshogs dang nges par 'byung ba'i sgrub pa rnams bstan to/ /de'i 'bras bu ni sems bskyed pa tha ma</text></item>
<item><p>16b7</p><section></section><text>gsum dang / skabs brgyad pa ril gyis bstan cing / skabs drug pa ni 'bras bu 'thob par bya ba la rab tu 'dris par byed pas lam spyir sbyar te/ de ltar na kha cig ni rnam pa thams cad mkhyen pa'i rgyu'o/ /kha cig ni skabs bdun pa nas bstan pa'i rnam pa dang</text></item>
<item><p>17a1</p><section></section><text>mtshan nyid do/ /kha cig ni ngo bo dang / dbye ba dang / phrin las so/ /kha cig ni 'bras bu gzhan pas khyad par du bstan pa ste/ de'i phyir rnam pa thams cad mkhyen pa'i skabs kho nar skabs thams cad 'dus pas na 'og nas 'chad pa las kyang /</text></item>
<item><p>17a2</p><section></section><text>rnam pa thams cad mkhyen nyid lam/ /ston pas 'di las bshad pa gang / /zhes lam gcig pu kho na 'bras bu dang bcas par bstan to/ /'di ni rnam pa thams cad mkhyen pa'i skabs su skabs thams cad rab tu bsdus pa'i tshul lo/ /da ni zhar la bstan pa ni ngo bor</text></item>
<item><p>17a3</p><section></section><text>skabs kyi bsdu ba gzhan bstan te/ re zhig skabs dang po gsum ni thos pa dang / bsam pa'i shes rab kyis skabs ma lus par skabs de dag tu drangs te byang bar bya ba ste dang po'o/ /skabs bzhi par ni ji ltar 'dris pa'i skabs gsum du bsdus pa rnams bsgom pa'i</text></item>
<item><p>17a4</p><section></section><text>shes rab kyis goms par bya ba ste gnyis pa'o/ /skabs lnga pa ni bsgom pa cung zad grub pas bstan pa ste gsum pa'o/ /yang skabs drug pa ni shin tu ring du 'dris par byed pa ste bzhi pa'o/ /de bzhin du skabs bdun pa ni yun ring du 'dris pa'i dbang gis lhun gyis</text></item>
<item><p>17a5</p><section></section><text>grub par skad cig gis sdud par mthar gyur pa ste lnga pa'o/ /brgyad pa ni 'bras bu ste drug pa'o/ /'di ni 'chad par 'gyur ba las/ /mtshan nyid de yi sbyor ba dang / /de rab de yi go rims dang / /de mtha' de yi rnam smin ni/ /don bsdus gzhan te rnam pa drug /ces</text></item>
<item><p>17a6</p><section></section><text>bstan pa nyid drang ba'o/ /yang skabs dang po gsum ni cir shes par bya ba yul tsam ste/ thos pa dang bsam pa dag gis skabs mtha' dag der bsres pa'i tshul gyis 'dris par bya ba yin no/ /skabs lhag ma bzhi ni legs par bsgoms pas rnal 'byor du bya ba</text></item>
<item><p>17a7</p><section></section><text>yin te/ de bzhin du skabs tha ma ni 'bras bu yin pas mdor bsdus pa'i dbang gi skabs gsum nyid do/ /de'i phyir/ yul gyi rgyu ni gsum dag dang / /sbyor ba bzhi yi bdag nyid dang / /chos sku phrin las 'bras bu ni/ /mdor bsdus gzhan te rnam pa gsum/ /</text></item>
<item><p>17b1</p><section></section><text>zhes ston pa'i don nyid 'dir brjod pa'o/ /de bzhin du rnam pa thams cad mkhyen pa la sogs pa gsum ni las dang po pa'i sa nas brtsams te/ mthong ba'i lam dang / bsgom pa'i lam gyi bar du rim par skye ba 'jig rten dang 'jig rten las 'das pa'i dbang du</text></item>
<item><p>17b2</p><section></section><text>byas la/ rnam pa kun mngon par rdzogs par rtogs pa la sogs pa rnams ni/ lam bden pa mthong ba nas yang bsgom pa'i lam gyi gnas skabs na sngar ji ltar mthong ba rnams la slar yar 'dris par byed pas na/ 'jig rten las 'das pa'i dbang du byas pa yin</text></item>
<item><p>17b3</p><section></section><text>te/ de'i phyir 'chad par byed pa las rnam pa dang / lam dang / gzhi thams cad rnam par bsgom pa'i dbye bas go rims bzhin du rnam pa thams cad mkhyen pa nyid la sogs pa mngon par rtogs pa rnam pa gsum la 'jig rten pa'i nges par 'byed pa'i cha rtogs pa sngon du 'gro</text></item>
<item><p>17b4</p><section></section><text>bas 'jig rten las 'das pa'i mthong ba'i lam dang / bsgom pa'i lam rtogs pa yin la/ rnam pa kun mngon par rdzogs par rtogs pa la sogs pa mngon par rtogs pa rnam pa gsum la ni/ bsgom pa gong nas gong du gnas skabs kyi khyad par gyis rnam pa thams</text></item>
<item><p>17b5</p><section></section><text>cad du khyad par gyi lam gyis bsdus pa'i ye shes zag pa med pa chung ngu dang 'bring dang chen po'i rim gyis skye ba yin pas cig car skye ba dgag pa'i phyir/ nges par 'byed pa'i cha la sogs pa'i bstan pa gsungs pa yin no/ /zhes bya ba smos te/ nges par 'byed pa'i cha</text></item>
<item><p>17b6</p><section></section><text>dang mthun pa yang nye bar mtshon pa ste/ dran pa nye bar gzhag pa la sogs pa yang nges par 'dris par slar byed pa'i phyir ro/ /de bas na 'chad par byed pa las/ nges 'byed yan lag dang mthong ba'i/ /lam dang bsgom pa'i lam dag la/ /yang dang yang du sems pa</text></item>
<item><p>17b7</p><section></section><text>dang / /'jal dang nges rtog bsgom pa'i lam/ /zhes bstan pa yang dran pa nye bar gzhag pa la sogs pa yang bsdus par rig par bya'o/ /de ltar bstan pas kyang skabs gsum ste/ slob pa'i skabs dang / bslab pa bstan par byed pa'i skabs dang / bstan par gyur pa</text></item>
<item><p>18a1</p><section></section><text>'bras bu'i skabs so/ /'o na skabs gcig kho na dang / gsum dang / drug tu yang bstan la don gyi dbang gis na skabs gnyis kyang yin par nges te/ 'di ltar rgyu'i skabs dang / 'bras bu'i skabs so/ /de ltar nges par bya nus bzhin du 'phags</text></item>
<item><p>18a2</p><section></section><text>pa byams pa'i zhal snga nas ci'i phyir skabs brgyad la sogs pa nges par bstan ce na/ don 'di yang 'og nas 'chad par 'gyur ro/ /de ltar na skabs kyi don phal cher 'dir bshad pa ni/ thams cad mkhyen pa nyid gsum gyis don brgyad bsdus zhes bstan pa'i skabs 'dir</text></item>
<item><p>18a3</p><section></section><text>cig car kho nar bstan pa ste/ gzung ba la tshegs med par bya ba'i phyir ro/ /'dir skabs ji snyed du bstan kyang 'jug par byed pa rnams kyis ni rgyu mtha' dag phyogs gcig tu shes par bya ba dang / de'i 'bras bu gang yin pa'ang shes par bya ba gnyis kho nar nges te/ don</text></item>
<item><p>18a4</p><section></section><text>'di'i tshul yang 'og nas mdor 'chad pas 'dir mi bsam ste/ 'on kyang skabs kyi don gyis blo rnam par 'khrugs par mi bya'i/ rim gyis 'brel pas yid dge bar gnas pa la ni bde ba thob par bya'o/ /rnam par thar pa cung zad tsam zhig gis lhag pa'i zhes bya ba ni/</text></item>
<item><p>18a5</p><section></section><text>rang sangs rgyas 'di dag ni snod kyi 'jig rten rnams 'jig pa dang chags pa'i dbang gis rtogs par sla ba dang / sems can gyi 'jig rten pa'i yang lus ni rab tu 'jig pas bdag med par rtogs pas na chos la bdag med pa'i phyogs gcig khong du chud pas rtogs pa</text></item>
<item><p>18a6</p><section></section><text>lhag pa ste/ de'i dbang du byas te/ gzung ba'i rtog pa nyams phyir dang / /'dzin pa ma spangs phyir dang ni/ /rten gyis bse ru lta bu'i lam/ /zab pa nyid du mngon par brjod/ /ces bstan to/ /'phags pa rnam par 'jigs su rung ba lung bstan pa'i mdo las rang sangs</text></item>
<item><p>18a7</p><section></section><text>rgyas rnams kyi rtogs pa gang zhe na/ 'di ltar de dag gis ni chos kyi dbyings mtha' dang dbus med pa bdag med par rtogs so zhes gsungs pa yang / chos kyi dbyings dang mnyam pa'i gzung ba'i gzugs kyi phung po las bdag med par rtogs pa ste/ 'dzin pa'i</text></item>
<item><p>18b1</p><section></section><text>phung po lhag ma bzhi la ni ma yin te/ 'khor ba rnams su ni rgyun rab tu rtag pas bdag med ces da dag gis ye shes mi 'jug pa'o/ /phung po lhag ma dang bcas pa zhes pa ni phung po nyid lhag ma ste/ 'jig rten dag na yang zad du nye ba'i dngos po tha ma la lhag ma zhes grags</text></item>
<item><p>18b2</p><section></section><text>so/ /de dang bcas pa ni 'phags pa de dag gis de ma spangs pa'o/ /de nas gang gi tshe 'phags pa de dag gis phung po'i khur bor ba de'i tshe ni phung po'i lhag ma med pa ste mdo las bdag gi khur bor ba'o/ /zhes gsungs pa yang legs par bor ba yang 'di nyid do/ /glegs</text></item>
<item><p>18b3</p><section></section><text>bam la la las ni lhag ma'i sgra mi smos so/ /ji skad du bstan pa'i mtshan nyid kyis mya ngan las 'das pa ni las dang nyon mongs pa'i 'bras bu'i me zhi bas na mya ngan las 'das pa ste/ bA pa tA pa zhes skad kyi byings las 'don pas so/ /'dir phyi rol gyi don du smra ba dang / shes bya</text></item>
<item><p>18b4</p><section></section><text>nang gi nyid du 'dod pa dag gis ni slar srid pa'i sa bon med pas de dag ga la zhig skye ste/ lus zhig tshor ba bsil bar gyur/ /'du shes 'gags shing 'du byed zhi/ /rnam par shes pa nub gyur pa/ /'di 'dra 'di ni sdug bsngal mtha'/ /zhes pa la sogs pa yang brjod do/ /</text></item>
<item><p>18b5</p><section></section><text>de dgag pa ni 'phags pa lang kar gshegs pa dang / dpal phreng seng ge'i nga ro'i mdo la sogs pa las rgyas par bstan cing / rgyal ba skyed ma las kyang sngar bstan te/ dngos po rnams ni chos nyid kho nas kha cig skye zhing slar shin tu rgyun chad pa'i bye brag dag snang ste/</text></item>
<item><p>18b6</p><section></section><text>mar me la sogs pa'o/ /kha cig ni nam yang mi skye zhing de nyid kyis 'gag pa med pa'i ming tsam pa ste/ nam mkha'i me tog la sogs pa'o/ /kha cig ni skye ba la sogs pa dmigs pa gtan med par yang mi 'gyur ba ste/ 'gro ba'i sems kyi khyad par ro/ /de'i phyir ma</text></item>
<item><p>18b7</p><section></section><text>brtags pa tsam gyis dga' bar byed cing brtags pa na chu shing gi snying po ltar med pa nyid kyi sems dang / de yongs su dag pa'i ye shes kyi sgyu ma tsam 'di ni nam yang med par mi 'gyur la/ de yang dmigs pa'i rkyen la sogs pa med par ni mi rung bas na de dag gis legs</text></item>
<item><p>19a1</p><section></section><text>par ma smras pa nyid do/ /de bas na 'khor ba ji srid par 'gro ba'i don byed pa'i byang chub sems dpa' rnams zhes bya ba smos te/ kha cig log par lta ba kho nas sangs rgyas bcom ldan 'das rnams kyi ye shes kyang ming tsam du zad de/ bar chad med pa'i ting nge</text></item>
<item><p>19a2</p><section></section><text>'dzin gyi rjes la ye shes ni dngos su med cing de bzhin nyid rnam par dag pa tsam du gyur to zhes smra ba'ang 'dis bsal to/ /ji lta zhe na/ de bzhin nyid rnam par dag pa ces bya ba ni chos can ye shes rnam par dag pa'i dbang gis de dang tha mi dad cing de nyid kyang ma yin pa'i de</text></item>
<item><p>19a3</p><section></section><text>bzhin nyid de dag go/ /zhes kun rdzob nye bar bzung ste/ brjod pa lta zhig na/ log pa'i lta ba'i mtshon gyis ye shes rab tu bcad pa khyed kyi de bzhin nyid de dag par gang gis gzhag /gal te chos can la ma brten pa'i de bzhin nyid yod par gyur na go ji ltar 'phags</text></item>
<item><p>19a4</p><section></section><text>pa dgongs pa nges par 'grel pa las gal te don dam pa'i bden pa kun rdzob kyi bden pa las gzhan yin na/ de'i tshe don dam pa chos rnams kyi spyi'i mtshan nyid du mi 'gyur zhing / don dam pa de mthong bas rnal 'byor pa rnams kyi nyon mongs pa spongs par yang mi 'gyur</text></item>
<item><p>19a5</p><section></section><text>te zhes bya ba la sogs pa gsungs pa'i glags su yang nges par 'gyur ro/ /gzhan yang gal te de bzhin nyid dag pa ste 'gro ba rnams kyi de bzhin nyid rnam par ma dag pa dang tha dad na ni chos kyi dbyings cha shas gnyis su ji ltar mi 'gyur/ gal te tha mi dad na de'i tshe mngon par</text></item>
<item><p>19a6</p><section></section><text>byang chub par gyur kyang 'gro ba phal pa las ji ltar de 'phags/ gzhan yang / nyon mongs zad pa'i dge slong gis/ /'khor ba gal te rnam ldog na/ /rdzogs pa'i sangs rgyas rnams kyis kyang / /ci'i phyir de yi rtsom mi bshad/ /rtsom pa yod na nges par yang / /lta</text></item>
<item><p>19a7</p><section></section><text>bar 'gyur ba yongs su 'dzin/ /zhes bstan pa'i glags kyang nges par gnas te/ de'i phyir bdag dang gzhan phung bar byed pa'i thabs su gyur pa lta ba ngan pa'i dgon pa chen po 'di lta bu ni mkhas pa de dag gis mnyan pa'i yul du yang mi 'os par spang ngo / /spyod pa'i gnyen</text></item>
<item><p>19b1</p><section></section><text>por zhes bya ba ni 'dod chags la spyod pa la sogs pa'i rtsa ba'i spyod pa bzhi dang / re re'i yang phye bas brgyad khri bzhi stong rnams so/ /de dag gi gnyen por gyur pa ni thub pa chen po'i chos kyi 'khor lo ma lus pa ste chos ni bstan pa'i chos gtso bor byas pa'o/ /'khor lo ni</text></item>
<item><p>19b2</p><section></section><text>gdul bya'i rgyud la 'pho bar snang bas na'am/ tshogs kyi don gyi phyir 'khor lo ste sgra'i don ni de dag dang nye ba'i phyir ro/ /ma lus pa ni chos kyi phung po brgyad khri bzhi stong ste/ de la chos kyi phung po gcig gi tshad ji tsam zhe na/ de la tshig le'ur byas pa stong nyid do/ /tshigs</text></item>
<item><p>19b3</p><section></section><text>su bcad pa re re la'ang yig 'bru sum cu rtsa gnyis yod do/ /de ltar na chos kyi phung po thams cad la ni tshigs su bcad pa bye ba phrag brgyad dang / yang 'bum phrag bzhi bcur 'gyur ro/ /'dir ni re zhig thun mong gi grangs su bgrang ba'o/ /theg pa bla na med pa'i dbang du</text></item>
<item><p>19b4</p><section></section><text>byas te/ dbang po'i glang po che rab brtan gyis bkur bar 'os pa'i snag tshas ni chos kyi phung po gcig 'dri bar nus so zhes gsungs te/ de ltar byas na mdo gang dag las 'phags pa lhas byin gyi glang po che lnga stong gis bkur bar bya ba'i glegs bam rnams kha ton du rjod par byed</text></item>
<item><p>19b5</p><section></section><text>do zhes gsungs pa 'di yang rigs par 'gyur ro/ /chos kyi phung po de snyed yod pa nyid na ci'i phyir deng sang 'dzam bu'i gling na rab tu mi snang zhe na/ kha cig ni 'jig rten gyi khams gzhan dag na spyod cing gzhan yang phal cher klu rnams kyi gnas na spyod pa ste/ bstan pa rin</text></item>
<item><p>19b6</p><section></section><text>chen mchog ltar bzang la 'phan med par/ /rnam par dag tshul gang yin klu mgo gdengs ka can/ /chen po rnams kyis gtsug gi rgyan bzhin gus mnos nas/ /sa yi gting na gnas pa'i rab rib sel bar mdzad/ /ces bstan pa'o/ /chos kyi phung po de dag kyang sde snod</text></item>
<item><p>19b7</p><section></section><text>gsum nyid du rnam par gzhag ste/ mdo'i sde dang / dbyangs kyis bsnyad pa'i sde dang / lung du bstan pa'i sde dang / tshigs su bcad pa'i sde dang / ched du brjod pa'i sde dag ni 'phags pa nyan thos rnams kyi mdo sde'i sde snod du bsdus pa'o/ /gleng gzhi'i sde dang / rtogs pa</text></item>
<item><p>20a1</p><section></section><text>brjod pa'i sde dang / de lta bu byung ba'i sde dang / skyes pa'i rabs dag 'khor dang bcas te ni 'dul ba'i sde snod du bsdus pa'o/ /shin tu rgyas pa dang / rmad du byung ba'i sde dag ni byang chub sems dpa'i mdo sde'i sde snod du rtogs pa'o/ /gtan la phab</text></item>
<item><p>20a2</p><section></section><text>pa'i sde ni gnyi ga'i chos mngon pa'i sde snod du bsdus pa'o/ /sde snod de dag kyang sde snod gsum mam gnyis kyang yin te/ sde snod dag ni gsum mam gnyis kyang rung / /bsdus pa'i phyir ni rgyu ni dgur 'dod do/ /de ni bag chags rtogs dang zhi ba dang / /rab tu rtogs las rnam</text></item>
<item><p>20a3</p><section></section><text>par grol bar byed/ /mdo dang chos mngon 'dul ba dag /mdor na don ni rnam bzhir 'dod/ /blo dang ldan pas de shes nas/ /rnam pa thams cad mkhyen pa thob/ /gnas rnams dang ni mtshan nyid dang / /chos don smos phyir mdo yin no/ /mngon du'i phyir dang yang yang dang / /</text></item>
<item><p>20a4</p><section></section><text>zil gnon rtogs phyir mngon pa'i chos/ /ltung dang 'byung dang ldang ba dang / /nges par 'byung dang gang zag dang / /bcas pa dang ni rab dbye dang / /rnam par nges phyir 'dul ba nyid/ /ces bshad pas so/ /de las rgyal ba'i yum rje btsun 'bum ldan ma la sogs pa 'di</text></item>
<item><p>20a5</p><section></section><text>dag ni theg pa chen po'i sde snod byang chub sems dpa' rnams kyi mdo shin tu rgyas pa'i sde snod du bsdus pa yin par shes par bya'o/ /yum 'di nyid la mchod pa dang / bstod pa la sogs pa byas pas ni gzhung gzhan la mchod pa bas ches bsod nams khyad par du 'phags shing</text></item>
<item><p>20a6</p><section></section><text>'di la ma gus pa yang de ltar rab tu mi zad de/ ji skad du/ 'gro ba de gnas min la skrag pa gdung byed 'gyur/ /bsod nams ma yin phung chen bsags byas yun ring du/ /rigs med grogs ngan dge sngon ma bsags blo ma sbyangs/ /chos 'dis skrag 'gyur 'di ni don chen</text></item>
<item><p>20a7</p><section></section><text>'di las ltung / /zhes gsungs la/ blo chung de yis thos nas 'di ni spong byed de/ /spangs nas skyabs med gyur pa de ni mnar med ltung / /zhes gsungs shing mtshams med kyi las byas pa las ches yum 'di la spong bar byed pa ma rungs so/ /zhes rgyal ba'i yum rgyas par</text></item>
<item><p>20b1</p><section></section><text>bstan pa dag las gsal bar gsungs so/ /ma lus pa rnam pa thams cad du bskor ba mdzad pa zhes bya ba ni/ kha cig na re dang po ni ri dgas kyi nags su 'phags pa kauN+Di n+ya la sogs pa la bden pa bzhi'i chos kyi 'khor lo bskor te 'di ni dman pa'i chos kyi 'khor lo'o/ /</text></item>
<item><p>20b2</p><section></section><text>de nas ni rgyal po'i khab tu bya rgod kyi phung po'i ri la snying po dang / mngon par rtogs pa'i don ston pa'i chos kyi 'khor lo bstan te/ de ni dgongs pas bshad pa'i 'khor lo gnyis pa yin pas na/ lha'i bu dag gis smras pa/ kye ma a la la 'dzam bu'i gling du chos kyi</text></item>
<item><p>20b3</p><section></section><text>'khor lo gnyis pa bskor ba mthong ngo zhes smras pa'i phyir ro/ /de'i 'og tu ri ma la ya la sogs par chos mngon pa gtan la phab pa'i sde snod mtshan nyid gsum rnam par phye bas nges pa'i don bstan pa'i chos kyi 'khor lo bskor te/ 'di ni chos kyi 'khor lo ma lus</text></item>
<item><p>20b4</p><section></section><text>pa rnam pa thams cad du bskor ba'o zhes zer ro/ /de dag gis ni legs par ma smras te/ ji lta zhe na/ thub pa chen pos ni de ltar rim gyis chos bstan pa med de/ ji skad du 'phags pa de bzhin gshegs pa skye ba 'byung ba bstan pa las kyang / rigs kyi bu de</text></item>
<item><p>20b5</p><section></section><text>bzhin gshegs pa rnams mngon par rdzogs par sangs rgyas nas/ sangs rgyas shin tu rnam par sangs rgyas pa zhes bya ba'i ting nge 'dzin la snyoms par 'jug ste/ ting nge 'dzin sangs rgyas shin tu rnam par sangs rgyas pa la snyoms par zhugs ma thag tu sems can</text></item>
<item><p>20b6</p><section></section><text>rnams ji snyed pa de snyed kyi sku kun tu gnas par 'gyur ro/ /sku ji snyed pa de snyed kyi gsung dang thugs dag kun tu gnas par 'gyur ro zhes gsungs la/ gzhan las kyang / kye ma rgyal sras khyod ltos shig /'dzam bu'i gling rnams thams cad na/ /bde gshegs</text></item>
<item><p>20b7</p><section></section><text>'di na bzhugs snyam byed/ /bdag cag rnams ni 'di snyam du/ /ri rab rtse la bde gshegs snyam/ /'jig rten khams rnams gzhan na yang / /sangs rgyas ngo mtshar rmad re che/ /zhes gsungs te/ rgya cher ni 'phags pa sum cu rtsa gsum pa'i mdo las shes par bya'o/ /gzhan</text></item>
<item><p>21a1</p><section></section><text>yang lha'i bu rnams kyis chos kyi 'khor lo gnyis pa bsgrags pa nyid de'i dang po ni gang zhig yin/ 'phags pa kauN+Di n+ya la sogs pa la bshad pa'o zhe na/ rgyal ba skyed ma'i gzhung rnam pa gsum car las kyang gnyis pa zhes smos na/ de'i tshe gang zhig dang</text></item>
<item><p>21a2</p><section></section><text>por bya/ de'i phyir gnyis pa zhes bya ba ni/ lha'i bu de dag nyid kyis de'i sngar gang thos pa de tsam las gnyis par gzhag gi /dang po nges par bden pa bzhi'i chos kyi 'khor lo zhes bya ba 'di la lung dang rigs pa ci yang med do/ /gzhan yang chos kyi 'khor lo ni mthong</text></item>
<item><p>21a3</p><section></section><text>ba'i lam mo/ /zhes bstan pa yang nges pa med pa kho na ste/ chos kyi 'khor lo kha cig ni tshogs kyi lam mo/ /kha cig ni sbyor ba'i lam mo/ /kha cig ni bar chad med pa'i lam gyi bar ro/ /de bzhin du 'khor lo gsum pa ni dgongs pa can ma yin la/ 'khor lo gnyis</text></item>
<item><p>21a4</p><section></section><text>pa rgyal ba'i yum ni dgongs pa can no/ /zhes bya ba 'di ni log par brjod pa ste/ gang zhig rigs pas gnod par byar rung ba de ni nges pa'i don du gzhag cing / lung dang rigs pas legs par grub pa ni drang ba'i don du gzhag pa 'di ni rab tu 'khrugs pa'o/ /'on kyang</text></item>
<item><p>21a5</p><section></section><text>don 'di ni dbu ma'i bstan bcos las gtan la phab par 'gyur bas 'dir mi bsam mo/ /de ltar na chos kyi 'khor lo ma lus pa rnam pa thams cad du bskor ba ni skad cig gcig kho na la bskor ba ste/ de la gdul bya rnams kyis dus yun ring thung dang gsung tha dad par thos</text></item>
<item><p>21a6</p><section></section><text>pa la sogs par zad de/ 'phags pa dam pa'i chos pad ma dkar po zhes bya ba theg pa chen po'i mdo las kyang / sa rum nas 'thon pa'i byang chub sems dpa' rnams kyis bar gyi bskal pa nyi shu rtsa lngar bcom ldan 'das shAkya'i gtso bo la mchod pa byas mod kyi/ 'dzam</text></item>
<item><p>21a7</p><section></section><text>bu gling pa la sogs pas ni phyi dro gcig yun du shes so zhes gsungs la/ bcom ldan 'das 'di ni yongs su mya ngan las ma 'das te da ltar gzugs kyi skur bzhugs shing 'jig rten gyi khams 'di 'jig pa na yang zhing 'di rab tu dag par gnas la/ ma 'ongs</text></item>
<item><p>21b1</p><section></section><text>pa'i bskal pa dpag tu med pa na yongs su mya ngan las 'da'o zhes gsungs te/ de'i phyir chos kyi 'khor lo ma lus pa mtha' dag rnam pa thams cad du bskor ro zhes nges par gzung gi tshul 'di ltar bskor zhes dman pa'i 'du shes kyis ni nges par bya ba ga la nus</text></item>
<item><p>21b2</p><section></section><text>te/ grangs med pa la su zhig bgrang zhes pa la sogs pa sngar smas pa'o/ /mtshan nyid kyi bstan bcos dag la zhes bya ba la gzhung gang dag las dngos po rnams sra ba la sogs pa'i mtshan nyid du yod pa don dam par ston pa ni mtshan nyid kyi bstan bcos so/ /</text></item>
<item><p>21b3</p><section></section><text>gang dag las don dam par mtshan nyid med par ston pa ni kun rdzob tu rang gi mtshan nyid tsam du gnas par ston kyang mtshan nyid brjod pa'i bstan bcos ma yin te/ kun rdzob ni dngos po ma yin par khas blangs pa'i don nges pa'i mtshan nyid ma yin pas so/ /rnam pa zhes</text></item>
<item><p>21b4</p><section></section><text>bya ba ni kha dog dang dbyibs te/ me lce zlum pa dang me'i kha dog smug pa la sogs pa'o/ /rtags zhes bya ba ni mtshon par byed pa'i mtshan ma ste me'i du ba la sogs pa'o/ /mtshan ma zhes bya ba ni rgyu ste me'i shing la sogs pa'o/ /chos re re'i yang de dag ma lus par skad</text></item>
<item><p>21b5</p><section></section><text>cig gcig gis mkhyen pa'i phyir rnam pa thams cad mkhyen pa'o/ /mi rtag pa la sogs pa zhes pa ni bden pa bzhi la rnam pa brgyad dang / /de dag gi bden pa'i rnam pa brgyad do/ /theg pa thams cad kyis nges par 'byung ba zhes pa ni gdul bya'i dbang gis theg pa gsum</text></item>
<item><p>21b6</p><section></section><text>car gyis yongs su mya ngan las 'da' ba ston pa ste/ ji skad du/ dge slong dag nga lan stong du ni nyan thos kyi mya ngan las 'da' bas mya ngan las 'das so/ /lan stong du ni rang sangs rgyas kyi mya ngan las 'da' bas yongs su mya ngan las 'das so zhes gsungs la/ yang gsungs pa/</text></item>
<item><p>21b7</p><section></section><text>theg pa rlabs po ches ni skrag 'gyur zhing / /'di na sems can dman la mos rig nas/ /byang chub sems dpa' 'di dag nyan thos 'gyur/ /rang rgyal byang chub bar yang rab tu ston/ /zhes gsungs te/ rgyu mtshan des gtso bor byas te byang chub sems dpa'i sde snod las nyan thos</text></item>
<item><p>22a1</p><section></section><text>dang rang sangs rgyas kyi lam bstan pa mdzad de de la 'dris pa tsam du bya ba'i phyir ro/ /de kho na nyid mngon sum du mi byed par rten pa zhes bya ba la de kho na nyid ni gang zag la bdag med pa'i mtha' zhi ba nyid de/ de mngon sum du mi byed pa ni bsgoms pas spang</text></item>
<item><p>22a2</p><section></section><text>bar bya ba'i nyon mongs pa rnams ni mi spong ba'i phyir te/ de ma spangs pas na mya ngan las mi 'da' ste/ de'i phyir slob dpon gyi zhal snga nas kyang / nyan thos kyi lam ni byang chub sems dpas yongs su shes par bya ba yin gyi mngon sum du bya ba ni ma yin pas bsgom pa'i</text></item>
<item><p>22a3</p><section></section><text>lam ni ma bstan to/ /zhes ston par 'gyur ro/ /bag chags kyi mtshams sbyor ba zhes bya ba ni bag chags nyid mtshams sbyor ba yin te/ gang dag bag chags zad pa de dag ni yang srid par mtshams sbyor ba med pas so/ /yang na bag chags kyis mtshams sbyor ba ni</text></item>
<item><p>22a4</p><section></section><text>bag chags kyis mtshams sbyor ba'o zhes gsum pa'i bsdu ba'o/ /de spangs pa can yin no zhes bya ba ni zad pa dang ldan pa ste/ bral ba'i 'bras bu ston pa'o/ /de lta na yang srid par mtshams sbyor ba ni bag chags kyi rgyu can yin la/ bcom ldan 'das 'di la de mi mnga'</text></item>
<item><p>22a5</p><section></section><text>bas na rgyal po zas gtsang ma'i sras su gyur pa la sogs pa'i rgyu gang zhig yin zhe na/ 'di ni thub pa chen po'i bya ba sgrub pa'i ye shes la gdul bya rnams kyi kha dog dang dbyibs su brtags te/ 'di ni gzhon nu don thams cad grub pa'o zhes bya bar bzung bar zad kyi ci yang</text></item>
<item><p>22a6</p><section></section><text>mtshams sbyor ba med do/ /de ltar na rgyal ba'i yum bar ma las/ rab 'byor nga'i lus 'di ni rnam pa thams cad mkhyen pa'i ye shes kyi gzhi ste zhes gsungs pas sku de nyid ye shes su ma bstan pa ci'i phyir zhe na/ byis pa rnams ni rang gi mngon par zhen pa rab tu bstan</text></item>
<item><p>22a7</p><section></section><text>pas na 'di nyid ye shes so zhes brjod pas yid ches par rab tu dka' bas na gzhi'o zhes 'jig rten pa'i mthun par 'jug pa tsam ste/ rang gi ngo bos ni ye shes nyid kha dog dang dbyibs su snang zhing ring bsrel la sogs par snang bas na/ 'phags pa dge ba'i rtsa ba yongs</text></item>
<item><p>22b1</p><section></section><text>su 'dzin pa zhes bya ba theg pa chen po'i mdo las kyang / nga yis rigs rnams gzhag ma yin/ /skye ba'ang blangs pa ma yin zhing / /de yi kha dog phye ba'ang min/ /gzugs kyi sku las dman pa med/ /ces gsungs la/ slob dpon gyi zhal snga nas kyang / kun</text></item>
<item><p>22b2</p><section></section><text>rdzob tu ye shes kho na longs spyod rdzogs pa'i sku la sogs par snang ba bskyed pa'i sgo nas don bya ba mdzad pa yin pas chos kyi sku yin no zhes 'chad par mdzad de/ de'i phyir bcom ldan 'das 'di ni rtag tu ye shes kyi snang ba rab 'byam tshad med pa gcig kho na yin mod kyi/</text></item>
<item><p>22b3</p><section></section><text>ye shes gcig po de kho na la gdul bya'i don mdzad pa'i dbang gis sku dang ye shes du mar btags par zad do/ /de bas na gdul bya'i so sor 'dzin pas rgyal ba'i ngo bo nyid tha dad par ni mi dbye ba nyid do/ /gzhi zhes bya ba ni byis pa rnams la bdag dang bdag</text></item>
<item><p>22b4</p><section></section><text>gir 'dzin pa'i gzhir gyur pa phung po la sogs pa yin la de bdag med par shes pa dang / spong ba la sogs par 'byed pas na gzhi ste/ lhan cig spyod pa'i ming lhan cig spyod pas thob pa'o/ /yang na lam thams cad kyi gzhir gyur pa ni gzhi ste/ dang por</text></item>
<item><p>22b5</p><section></section><text>ni de la brten par bya ba'i phyir ro/ /de'i phyir 'phags pa sa'i snying po 'khor lo bcu pa zhes bya ba theg pa chen po'i mdo las kyang / byis pa dbang po zhen cing le lo can/ /theg pa gnyis la nan tan mi byed pa/ /theg pa chen po'i 'khor lo ldan mi 'gyur/ /de ni rgya</text></item>
<item><p>22b6</p><section></section><text>chen theg chen snod ma yin/ /zhes gsungs so/ /de'i tshe ni gzhi'ang yin la/ ye shes kyang yin zhes gzhi mthun pa'i bsdu bar bstan to/ /de ltar phyag 'tshal ba bstan nas/ da ni dgos pa la sogs pa bsnyad pa'i don dgrol bar bya ste/ don la the tshom skyed pa</text></item>
<item><p>22b7</p><section></section><text>nyid kyis zhes bya ba la/ don ni rgyal ba'i yum mngon par rtogs pa'i rim pa bstan pa thams cad de 'dir brjod par bya ba'i don du gzung ngo / /de rnams la the tshom skyed pa nyid ni dgos pa la sogs pa ston pa'i tshigs su bcad pa gnyis dang por smos pa nyid yin te/ ji lta</text></item>
<item><p>23a1</p><section></section><text>zhe na/ dang por smos pa'i dbang gis rtog pa dang ldan pa dag 'di snyam du dgos pa la sogs pa yod pa nyid du dam bcas pa 'di dag kho na ltar yod dam/ ci ste ma yin pa ni bdag nyid kyi gzhung 'di mnyan pa la sogs pas shes par 'gyur gyi gzhan</text></item>
<item><p>23a2</p><section></section><text>du ni ma yin no/ /gal te 'di la dang por ji skad smras pa'i dgos pa la sogs pa yod par lta na na kho bo yang 'di la gus pas gnas par bya'o zhes 'di nyan pa la sogs pa la 'jug ste/ de'i phyir dgos pa la sogs pa bar dang mthar ma bstan gyi/ dang por bstan pa kho nas</text></item>
<item><p>23a3</p><section></section><text>don la the tshom skyed pa nyid yin la/ de nyid kyis 'jug pa'i yan lag kyang yin no/ /de ltar na phyag 'tshal ba'i dang por yang ci'i phyir mi bstan zhe na/ las brtsams nas phyag 'tshal ba ni 'jig rten na tshul ma yin pa'i phyir dang / ji skad bstan pa'i tshul gyis na dang</text></item>
<item><p>23a4</p><section></section><text>por yum gyi yon tan brjod pas ni rtog pa dang ldan pa rnams kyang dad par 'gyur la/ dad par gyur nas dgos pa la sogs pa de'i yon tan la zhib tu yang dpyad pas na phyag 'tshal ba yang dgos pa la sogs pa ltar 'jug pa yan lag gi sngon du bya ba'i yan lag yin</text></item>
<item><p>23a5</p><section></section><text>pas nyes pa med do/ /rang gi bstan bcos zhes bya ba ni rgyal ba'i yum mngon par rtogs pa'i rim pa ston pa thams cad kyi man ngag gi tshig le'ur byas pa 'di ste/ rtsa ba'i gzhung lta bur gyur pa'o/ /brjod par bya ba ni rgyal ba'i yum gang dag mngon par rtogs pa'i rim pa</text></item>
<item><p>23a6</p><section></section><text>ston pa thams cad de/ 'og nyid nas rgyal ba'i yum rnam pa gsum car zhes smos pa ni nye bar mtshon pa'i don nyid do/ /dgos pa ni tshig le'ur byas pa 'di la brten nas rgyal ba'i yum de dag gi don legs par rtogs pa'o/ /dgos pa'i yang dgos pa ni ji ltar rtogs pa</text></item>
<item><p>23a7</p><section></section><text>ltar bsgrubs pas sa rab tu dga' ba la sogs pa thob pa nas brtsams te/ mi gnas pa'i mya ngan las 'das pa thob pa'i bar du'o/ /'grel pa kho na yod pa zhes bya ba ni tshig le'ur byas pa ni rjod par byed pa ste/ shes par byed pa nyid yin la/ rgyal ba'i yum rnams ni</text></item>
<item><p>23b1</p><section></section><text>brjod par bya ba 'bras bu shes par bya ba yin te/ de bas na rjod pa dang brjod par bya ba 'di dag ni rgyu dang 'bras bu shes bya dang / shes par byed pas ched du ma byas kyang shugs nyid kyis rang dbang med par 'brel pas na khong na yod pa ste/ des na 'brel pa ni thabs</text></item>
<item><p>23b2</p><section></section><text>yin par yid ches par byed pa'o/ /de la/ rnam pa thams cad mkhyen nyid lam/ /ston pas 'di las bshad pa gang / /gzhan gyis myong ba ma yin te/ /zhes bya ba ni brjod par bya ste/ chos spyod bcu yi bdag nyid kyi/ /mdo don dran pa la gzhag nas/ /blo dang</text></item>
<item><p>23b3</p><section></section><text>ldan pas rtogs 'gyur zhes/ /zhes bya ba rim pa gzhan du sbyar ba ni dgos pa'i dgos pa ston pa'o/ /bde blag tu ni rtogs 'gyur ba/ /rtsom pa yi ni dgos pa yin/ /zhes bya ba ni dgos pa ste/ /dgos pa'i sgra ni 'dir dgos pa dang de'i yang dgos pa gnyi ga la blta</text></item>
<item><p>23b4</p><section></section><text>bar bya'o/ /'brel pa ni gang du yang tshig gis mi ston to/ /da ni slob dpon gyi zhal snga nas tshigs su bcad pa'i don dgrol ba'i phyir rnam pa thams cad mkhyen pa nyid ni zhes bya ba la sogs pa smos te/ rnam par bshad pa 'di las ni dang po brjod par bya ba ston to/ /de</text></item>
<item><p>23b5</p><section></section><text>nas ni 'brel pa ston to/ /de nas ni dgos pa'i dgos pa ston to/ /de nas ni dgos pa ston to/ /de la ngag dang po ni bdag gis sngar bshad zin te skabs dang po nyid do/ /bcom ldan 'das zhes bya ba ni/ /bdud bcom 'jigs med skal ba bzang po dang / /srid par 'gro las</text></item>
<item><p>23b6</p><section></section><text>'das dang shes rab dang / /'khrul dang bral zhing yon tan dpag med snod/ /yon tan 'di dag rab rgyas bcom ldan 'das/ /zhes ji skad du bshad pa'i tshul gyis bcom ldan 'das so/ /cho 'phrul rnam pa gsum gyis zhes bya ba ni rdzu 'phrul dang / kun brjod pa dang / rjes su</text></item>
<item><p>23b7</p><section></section><text>bstan pa'i cho 'phrul gyis te/ de yang dang po ni nam mkha' la 'gro ba la sogs pa'i rdzu 'phrul bstan pas pha rol zil gyis gnon cing / de nas ni gdul bya'i sems kyi rgyu ba lung bstan pas de rab tu dad par byed la/ de nas rjes su mthun pa'i gdams ngag sbyin pa rjes su</text></item>
<item><p>24a1</p><section></section><text>bstan pa'i cho 'phrul gyis don dngos su bstan par mdzad pa ni/ 'gro ba mtha' dag la rjes su bstan par mdzad pa de nyid kyis zhes smos pa'o/ /rgyal ba'i yum rnam pa gsum char las brjod par bya ba nyid du bstan pa gang yin pa dang zhes bya ba ni</text></item>
<item><p>24a2</p><section></section><text>'dir tshig le'ur byas pa ni brgyud de brjod par bya ba 'am/ don gyis brjod par bya ba yin la/ mdo rnams kyi ni dngos kyis brjod par bya ste sgra'i brjod bya yin no/ /tshig le'ur byas pa'i brjod par bya ba dngos te sgra'i brjod par bya ba ni rgyal ba'i yum gyi gzhung nyid</text></item>
<item><p>24a3</p><section></section><text>yin te/ ji lta zhe na/ tshig le'ur byas pas ni rgyal ba'i yum gyi gzhung shes par 'gyur la/ gzhung de dag shes pa las ni don sangs rgyas nyid kyi lam 'bras bu dang bcas pa shes par 'gyur bas so/ /de'i phyir 'dir gtsor ni don gyi brjod bya bstan te/ sgra'i brjod</text></item>
<item><p>24a4</p><section></section><text>bya ni go sla bas so/ /rjod pa dang brjod par bya ba dag thabs dang thabs kyis bsgrub par bya ba'i tshul gyis 'brel par mdzad pa zhes bya ba ni sngar bstan pa kho nar zad do/ /phyi rol pa dang cig shos kyi 'dod chags dang bral ba la sogs pa chos thams cad bdag med par goms</text></item>
<item><p>24a5</p><section></section><text>par ma byas pa rnams kyis ma myangs pa de zhes bya ba ni don gyis brjod par bya ba de'i che ba bstan pa de/ sngar khyab pa dang dbang la sogs pa ma myong zhes bya ba la sogs pa'i lung gis bstan pa nyid de go sla'o/ /da ni dgos pa'i dgos pa ston te/ byang chub sems dpa' zhes</text></item>
<item><p>24a6</p><section></section><text>bya ba ni byang chub kyi sems bskyed pa thams cad de/ khyad par du ni rigs la gnas pa'i phyir mi ldog pa bcu gsum po rnams te/ de dag ni nges par 'gyur ba'i phyir ro/ /thos pa las byung ba la sogs pa shes pa'i rim gyis zhes bya ba ni shes rab gsum gyi rim gyis 'jug</text></item>
<item><p>24a7</p><section></section><text>pa'o/ /de lta na rgyal ba'i yum 'bad pa chung ngus cig car rtogs pa dgag pa'o/ /rang dang gzhan gyi don phun sum tshogs par bsgrub pa ci la yang ma rig par chas pa dag kho nas zhes pa ni/ sngar byang chub sems dpa' zhes bya ba smos pa'i don nyid bstan pa'o/ /nyams</text></item>
<item><p>24b1</p><section></section><text>su myong ba shin tu gsal ba zhes pa ni shes rab rnam pa gsum gyis yum gyi ming dang don sems la gsal por byas pa'o/ /de dag gis gzhag pa'i bag chags zhes pa ni yang dang yang goms pa'i dbang las sems de'i rnam par 'byung ba bstan pas lhun gyis grub pa</text></item>
<item><p>24b2</p><section></section><text>yin gyi/ til 'bru la sna ma'i me tog gi dris gos pa ltar ni mi bsam mo/ /de ltar goms pa'i dbang de'i mthu las byung ba'i sems las byung bar gdags pa 'dris pa'i dngos po ma brjed pa de nyid dran pa'i shes pa ste/ 'dir dran pa dang ldan pa'i shes pa ni dran</text></item>
<item><p>24b3</p><section></section><text>pa'i shes pa'o/ /de'i phyir thams cad du sems nyid gcig pu'i mthu'i bye brag las sems dang sems las byung ba'i gnas skabs kyi dbang gis bzhag pa ni slob dpon chos skyong gi zhal snga nas 'di dag gi de'i gnas skabs tsam la bzhag gi dngos su ga la yod/ ces</text></item>
<item><p>24b4</p><section></section><text>bshad pa'o/ /de ltar byang chub sems dpa' rang dang gzhan gyi don phun sum tshogs par bsgrub par ci la yang rag ma las par chas pa shes rab rnam pa gsum gyi rim gyis nyams su myong bas gsal por byas pa'i bag chags kyi ngo bo dran pa'i shes pa ring du yang ji ltar</text></item>
<item><p>24b5</p><section></section><text>thos pa la sogs pa mi brjed pa'i ngang du gyur pa de la legs par bzhag nas zhes sbyar te/ legs par bzhag pa ni 'dres pa'i dngos po rab tu ma brjed pas tshe rabs gzhan du yang rjes su 'brang bar gsal ba'i phyir ro/ /ci zhig dran pa'i shes pa la legs par bzhag</text></item>
<item><p>24b6</p><section></section><text>nas she na/ chos spyod bcu yi bdag nyid kyi/ /mdo don zhes smos pa bstan pa'i phyir shes rab kyi pha rol tu phyin pa'i mdo'i don ma lus pa zhes smos te/ mdo don zhes pa dang sbyar ro/ /mdo'i don de yang gleng gzhi la sogs pa'i gzhung ma lus pa'i don nam/ yang na</text></item>
<item><p>24b7</p><section></section><text>snying po'i don tsam zhig dran pa'i shes pa la bzhag nas snyam pa la/ gnyi ga'i gtso bo ma yin pa'i phyir mngon par rtogs pa brgyad kyi bdag nyid ces pa smos te/ 'di ni don gtso bor gyur pas na dran pa'i shes pa la bzhag par bya ba ste snying po'i don yang de'i nang du 'dus</text></item>
<item><p>25a1</p><section></section><text>pa'i phyir ro/ /gleng gzhi la sogs pa gzhung ma lus pa ni dran pa'i shes pa la nges par bzhag pa yang med de/ lung gi chos ni rtogs pa'i chos yid la byed pa na gzings dang 'dra ba'i phyir ro/ /rnam par g.yeng ba'i ngo bos dman pa'i phyir ro/ /mngon</text></item>
<item><p>25a2</p><section></section><text>par rtogs pa brgyad kyi bdag nyid de'i rang bzhin bsdus pa ni/ chos spyod bcu'i bdag nyid ces smos pa pha rol tu phyin pa bcu yin pas na de bstan pa ni byang chub kyi sems dang sbyin pa la sogs pa bsgrub pa'i spyod pa zhes bya ba smos te/ byang chub kyi sems smos pa ni las</text></item>
<item><p>25a3</p><section></section><text>dang po pa'i sa nas sangs rgyas kyi sa'i bar du rgyu dang 'bras bu'i ngo bos byang chub kyi sems dang nam yang mi 'bral bas na sbyin pa'i pha rol tu phyin pa la sogs bdag la yang de dang ldan par bstan pa'i phyir smos te/ stong pa nyid dang snying rje'i snying po can gyi byang chub kyi sems des</text></item>
<item><p>25a4</p><section></section><text>byin gyis ma brlabs par gyur na sbyin pa la sogs pa yang bsgrub pa'i spyod par mi 'gyur ba'i phyir de gtso bor smos so/ /de'i phyir byang chub kyi sems dang ldan pa'i zhes bya ba las bar gyi tshig mi mngon par byas pa'o/ /sbyin pa la sogs pa zhes pa ni/ sbyin dang tshul</text></item>
<item><p>25a5</p><section></section><text>khrims bzod brtson 'grus/ /bsam gtan shes rab pha rol phyin/ /thabs stobs smon lam ye shes te/ /'di dag pha rol phyin bcur 'dod/ /ces bshad pa rnams so/ /de dag nyid bsgrub pa'i spyod pa ste/ theg pa chen po la spyod pa gsum ni/ dang po smon pa byang</text></item>
<item><p>25a6</p><section></section><text>chub kyi sems ni 'jug pa'i spyod pa'o/ /de nas 'jug pa byang chub kyi sems pha rol tu phyin pa bcu ni bsgrub pa'i spyod pa ste sngar ji ltar smon pa bsgrub pa'am/ 'bras bu legs par bsgrubs pas so/ /de nas sangs rgyas kyis ni grub pa'i spyod pa ste/ chos kyi sku'i</text></item>
<item><p>25a7</p><section></section><text>phrin las rnams so/ /kha cig ni 'dir chos spyod bcu'i bdag nyid ni 'phags pa byams pa nyid kyi zhal snga nas gzhan du/ yi ge 'dri mchod sbyin pa dang / /nyan dang klog dang len pa dang / /'chad dang kha ton byed pa dang / /de sems pa dang bsgom pa'o/ /zhes gsungs</text></item>
<item><p>25b1</p><section></section><text>pa'o zhes 'chad pa ni mi 'thad de/ de dag ni sbyor ba'i lam gyis bsgrub pa'i spyod pa tsam gtsor gyur pa'i phyir thams cad du mchog ma yin pa dang / slob dpon gyi zhal snga nas kyang 'grel par de dag gi zur tsam yang ma smos pa'i phyir ro/ /de bzhin du kha cig chos spyod bcu</text></item>
<item><p>25b2</p><section></section><text>ni rang dang gzhan gyi don gyi las can dge ba bcu'o zhes 'dod pa yang mi 'thad de/ slob dpon gyi zhal snga nas 'dir de zur gyis kyang ma bstan pas so/ /de ltar grub pa'i spyod pa de spyad pa'i 'bras bu ci zhe na/ chos kyi dbyings kun tu 'gro ba'i mtshan nyid sa rab tu dga' ba</text></item>
<item><p>25b3</p><section></section><text>la sogs pa rtogs pa'i rim pas zhes pa la sogs pa smos te/ chos ni gzugs la sogs pa ji snyed pa chos can du bsdu ba rnams te/ de rnams kyi dbyings ni rang bzhin no/ /ji ltar me'i rang bzhin tsha ba nyid de la me'i khams zhes brjod pa na/ me dang de'i khams</text></item>
<item><p>25b4</p><section></section><text>tsha ba nyid ni cung zad kyang dbye bar yang mi nus la/ thams cad nas thams cad du gcig par yang mi brjod de 'dzin pa tha dad pa'i phyir ro/ /de bzhin du chos rnams dang de'i dbyings kyang de ltar blta'o/ /don de nyid legs par mthong ba na chos thams cad mtha'</text></item>
<item><p>25b5</p><section></section><text>yas pa ltar de'i dbyings kyang da dag las gzhan du mi dmigs pas na/ kun tu 'gro bar rtog pa'i mtshan nyid ces smos so/ /mtshan nyid de'i mtshan gzhi gang la gdags she na/ sa rab tu dga' ba zhes bya ba smos te/ sa dang po la de ltar rtogs pa yin la/ mtshan</text></item>
<item><p>25b6</p><section></section><text>nyid de dang ldan pas na rjes kyi ye shes la bdag nyid chos kyi dbyings mthong ba'o zhes dga' ba skye bas na de'i ming de skad ces bya ste/ byang chub la ni nye ba dang / /sems can don grub mthong ba la/ /rab tu dga' ba skye 'gyur te/ /de'i phyir rab dga' zhes brjod do/ /zhes gsungs</text></item>
<item><p>25b7</p><section></section><text>pa ni don gzhan gyi ming sbyar bar zad do/ /de ltar chos kyi dbyings rtogs na ci ste sangs rgyas nyid du ma gyur zhe na/ de bzhin gshegs pa la mchod pa'i las bskal pa gang gA'i klung gi bye ma snyed du bya ba la sogs pa'i bsod nams kyi tshogs ma rdzogs pa'i phyir ro/ /gzhan dag</text></item>
<item><p>26a1</p><section></section><text>ni de dag gi chos kyi dbyings rtogs pa ni 'jig rten las 'das par bzhag pa'i rgyu mtshan du gyur pa tsam yin gyi/ de yang dag pa ji lta ba bzhin du ni yang dag par rdzogs pa'i sangs rgyas kho na'i thun mong ma yin pa'i gzigs pa yin te/ de ltar</text></item>
<item><p>26a2</p><section></section><text>byas na nga'i de bzhin gshegs pa'i snying po shin tu phra zhing blta dka' la zab pa yang sa bcu pa'i byang chub sems dpa' rnams kyis de lta bu ma mthong ba las mthong bar gyur to/ /zhes gsungs pa 'di yang legs par drangs par 'gyur ro zhes zer ro/ /sogs pa'i</text></item>
<item><p>26a3</p><section></section><text>sgras ni sa gnyis pa dri ma med pa la sogs pa bsdu'o/ /de dag rtogs pa'i rim pas zhes bya ba ni sa de dag gi rim pa ni rang gis rtogs pa tsam gyis gzhag gi rnam pa gzhan du lha'i ris la sogs pa ltar mtho dman dag med pa'i phyir ro/ /rnam pa thams cad mkhyen</text></item>
<item><p>26a4</p><section></section><text>pa nyid mngon sum du byed par 'gyur ba zhes bya ba dgos pa'i yang dgos pa zhes bya ba la/ rnam pa thams cad mkhyen pa nyid ces bya ba ni skabs tha ma las ji skad du bstan pa dang rnam pa dang mtshan nyid dag las ji ltar bstan pa'i bdag nyid do/ /de mngon sum du byed</text></item>
<item><p>26a5</p><section></section><text>par 'gyur ba ni skad cig ma gcig pa'i mngon par rdzogs par byang chub pa las ji skad du bstan pa'i skad cig ma bzhis so/ /des mngon sum du byas pa de nyid dgos pa'i dgos pa ste/ 'bras bu mthar phyin cing phul du byung ba de las 'ga' yang mi rnyed pa'i bdag nyid</text></item>
<item><p>26a6</p><section></section><text>can no/ /da ni dgos pa de grub pa'i rgyur gyur pas sngon du 'gro ba'i tshig le'ur byas pa'i dgos pa bstan pa'i phyir/ gdul bya rnams kyis bde blag tu rtogs par 'gyur ba ni bstan bcos rtsom pa'i dgos pa yin no/ /zhes bya bar sbyar te man ngag bzung bde ba 'di/</text></item>
<item><p>26a7</p><section></section><text>las ni don rtogs par sla la/ de nyid kyis rgyal ba'i yum rnams kyi don bde blag tu 'dis rtogs par 'gyur bas na thabs sla ba'i dgos pa nyid yod do/ /rgyal ba'i yum gyi don gang zhen snyam pa la byang chub kyi sems dang sgrub pa la sogs pa'i mtshan nyid ces bya ba smos te/</text></item>
<item><p>26b1</p><section></section><text>byang chub kyi sems kyis ni spyod pa rnam pa gsum car bsdus la/ sgrub pa ni sgrub pa'i spyod pa nyi tshe gzung ba ste/ des na mtshan nyid 'di gnyis kyis ni mngon par rtogs pa'i snying po bsdus so/ /de dag nyid ni rtogs shing thob pa mngon par 'dod pa'i shes rab kyi</text></item>
<item><p>26b2</p><section></section><text>pha rol tu phyin pa'i don gang yin pa de bstan pa yin la/ de la yang ci'i phyir mngon par 'dod pa skyed ces rtog pa la ni/ sngar ji skad du bshad pa'i dgos pa'i yang dgos pa'i ched du de rtogs pa dang thob par 'dod ces sbyar te 'di ni don gyi go rims ltar bshad pa'o/ /</text></item>
<item><p>26b3</p><section></section><text>de ltar bstan pa ni sngar/ dgos pa bsdus pa'i don bcas dang / /zhes brjod pa las dgos pa la sogs pa bstan pa ste/ da ni bsdus pa'i don bstan pa dgrol bar bzhed nas/ de ltar 'brel pa la sogs pa bsnyad nas gdul bya rnams kyis bde blag tu rtogs par bya ba'i</text></item>
<item><p>26b4</p><section></section><text>phyir dang zhes bya ba la sogs pa smos te/ mdor bsdus pa dang por bstan pas ni dkyus kyi sar bstan pa'i rta thogs pa med par rgyug par 'gyur ba ltar phyis don rgyas pa rnams mi 'khrugs par 'gyur te/ de bas na bde blag tu rtogs par bya ba'i phyir zhes smos so/ /bstan</text></item>
<item><p>26b5</p><section></section><text>bcos don rnam par phye ba byas pa yang ma 'dzings pa nyid kyis bshad par sla ba zhes bya ba ni 'chad pa po rnams kyis kyang dang po bsdus pa'i don khong du chud na/ skyes bu rta'i kha lo ba yang dkyus kyis sngar mthong bas sems stobs che bar 'gyur zhing rta tshar gcod pa nus</text></item>
<item><p>26b6</p><section></section><text>par 'gyur ba lta bu'o/ /gzigs nas zhes bya ba ni tshig gnyi ga'i mthar sbyar ro/ /mdo dang zhes bya ba ni 'grel pa las/ de la tshig le'ur byas pa dang po gnyis kyis ni dngos po brgyad bsdus pa'i phyir mdor bsdus pa yin no zhes bshad pa'o/ /rgyas par zhes pa ni</text></item>
<item><p>26b7</p><section></section><text>'grel pa las tshig le'ur byas pa lhag ma bcu gsum gyis ni de dag nyid kyi don bsdus nas rgyas par bshad de zhes bstan to/ /lus rnam par gzhag pa ni spyir bstan pa rnam par gzhag pa ste/ ji srid du phye ba rnams ni yan lag dang nying lag dag lta bu yin pa'i phyir</text></item>
<item><p>27a1</p><section></section><text>ro/ /legs par bshad pa yin no zhes bya ba ni thabs bzang po sbyar ba nyid do zhes bya ba'i tha tshig go/ /da ni bsdus pa'i don rgyas par rab tu bshad na zlos bu'i nyes pas gos kyis dogs pas de mi dgrol ba'i rgyu mtshan bstan par bsdus pa'i don gyi</text></item>
<item><p>27a2</p><section></section><text>tshig le'ur byas pa rnams ni zhes bya ba la sogs pa smos so/ /da ni bsdus pa'i don dang tshig gi don gyi bar skabs 'di nyid du brjod par bya ba rab tu mang po zhig yod pa de dag bdag gis brjod par bya ste/ shes rab kyi pha rol tu phyin pa'i man ngag gi bstan bcos</text></item>
<item><p>27a3</p><section></section><text>mngon par rtogs pa'i rgyan zhes bya ba tshig le'ur byas pa 'dis rgyal ba'i yum thams cad kyi don bsdus pa'o zhes bstan par bya ba yin pa las/ ji ltar bsdus pa'i tshul la sogs pa nges par brjod dgos pas/ de brjod pa'i phyir 'di dran par bya ste/ re zhig mdo</text></item>
<item><p>27a4</p><section></section><text>rnams kyi dbang du byas pa dang / mdo rnams dang tshig le'ur byas pa 'brel pa'i dbang du byas te/ gzhung rgyas par bstan pa ni yan lag gcig nyid do/ /don rnam par nges pa ni yan lag gnyis pa nyid do/ /de la yan lag dang po'i dbang du byas te/ mdo'i don ston</text></item>
<item><p>27a5</p><section></section><text>pa'i skabs su don gcig ston pa las rgyas pa dang / 'bring dang / mdor bsdus pa'i gzhung rnam pa lnga dang / rab tu bsdus pa 'phags pa shes rab kyi pha rol tu phyin pa sdud pa'i tshigs su bcad pa zhes bya ba dang bcas pa 'byung zhe na/ gdul bya khams dang mos pa sna tshogs</text></item>
<item><p>27a6</p><section></section><text>pa rnams gnas pa'i dbang las/ thub pa chen pos lung rnam pa du ma bstan te/ de'i dbang gis don gcig sgrub pa'i gzhung du ma byung ba 'di la don med pa'i nyes pa med do/ /de las deng sang ni rgyal ba'i yum bar ma'i nyung ngu gnyis 'di lta ste/ 'phags pa shes rab kyi</text></item>
<item><p>27a7</p><section></section><text>pha rol tu phyin pa khri brgyad stong pa zhes bya ba dang / stong phrag bcu pa zhes bya ba yul shar phyogs na yongs su spyod cing / yul dbus na ni mdor bsdus pa'i gzhung stong phrag brgya pa spyod pas ston par byed do/ /'o na de dag gi khyad par ci zhe na/ 'di ni slob dpon gyi zhal</text></item>
<item><p>27b1</p><section></section><text>snga nas/ la la las don gzhan las tshig /gzhan las rnam grangs ming gis te/ /mkhas pa rnams kyis yum kun la'ang / /don bsdus de tsam shes par bya/ /de la bsdus sogs rab dbye ba'i/ /khyad par yod pa kho nar zad/ /de lta min na thams</text></item>
<item><p>27b2</p><section></section><text>cad kyi/ /rim pa legs par bsdus ma yin/ /zhes 'chad par 'gyur ba ste/ la la las ni don zhes bya ba ni rgyal ba'i yum bsdus pa las ni don tsam du skabs kyi don ston gyi tshig gis rdzogs par ston mi nus so/ /gzhan las tshig ces pa ni yum bar ma</text></item>
<item><p>27b3</p><section></section><text>las ni skabs kyi don gang yin pa tshig tsam du bstan par gyur kyang rnam grangs rgyas par ni ma yin no/ /gzhan las rnam grangs ming gis te/ /zhes bya ba ni rgyal ba skyed ma rgyas pa las ni don tha dad pa'i rnam grangs gzugs nas rnam pa thams cad mkhyen pa'i bar</text></item>
<item><p>27b4</p><section></section><text>du yang dang yang du smos pas ston cing / ming gi gdags pa mi 'dra bas kyang don gcig nyid rgyas par ston te de bzhin nyid dang / yang dag pa'i mtha' dang / bsam gyis mi khyab pa'i dbyings la sogs pa mang du smos pas so/ /de nyid kyis na/ de la bsdus</text></item>
<item><p>27b5</p><section></section><text>sogs rab dbye ba'i/ /khyad par yod pa kho nar zad/ /ces gsungs te/ rgyal ba'i yum rnams kyi khyad par ni de tsam du zad ces pa'i don to/ /kha cig ni rgyal ba'i yum rnams kyi khyad par ni/ de la bsdus sogs rab dbye ba'i/ /khyad par yod pa kho nar zad/ /</text></item>
<item><p>27b6</p><section></section><text>ces bya bas bstan la/ khyad par du byas pa'i yum rnam pa gsum las mngon par rtogs pa'i don bsdu ba ni don tsam gyis bsdu ba dang tshig tsam gyi bsdu ba dang / rnam grangs dang ming tsam gyis bsdu ba ni/ la la las don gzhan las tshig /gzhan las rnam grangs</text></item>
<item><p>27b7</p><section></section><text>ming gis te/ /zhes bya bas ston to zhes zer ro/ /de ltar khyad par du byas pa'i rgyal ba'i yum de dag las yang dang yang du bstan pas zlos bur gyur pa sbyor ba'i lam nyid lan bcu gsum du bstan pa la sogs pa 'di ji ltar 'thad/ rnam pa thams cad mkhyen pa'i skabs</text></item>
<item><p>28a1</p><section></section><text>ni mngon par rtogs pa mtha' dag bsdus pa yin zhes bstan pas de'i skabs 'ba' zhig gis kyang cis na don yongs su rdzogs she na/ zlos bu dang 'dra bar byung ba 'di ni zlos bu ma yin par sngar skabs kyi don nges par 'byed pa na yang don gyis</text></item>
<item><p>28a2</p><section></section><text>bstan zin to// //gzhan yang gdul bya rgyal ba'i yum nyan par 'dod pa rnams kyang kha cig ni dang po nas tha ma'i bar du 'khod de 'phags pa rab 'byor la sogs pa'o/ /kha cig mgo smos pas go ba'am/ yongs su rdzogs par nyan pa'i skal ba med</text></item>
<item><p>28a3</p><section></section><text>pas skabs de dang de thos nas 'khor gyi dkyil 'khor de nas dong ba ste/ de nas lha'i bu de dag gis bcom ldan 'das la zhes bya ba nas/ rgyang mi ring ba zhig nas mi snang bar gyur to zhes slar song bar bstan pa lta bu'o/ /yang kha cig ni gzhung dang po nas ma</text></item>
<item><p>28a4</p><section></section><text>thos kyi skabs de dang de dag yongs su rdzogs nas 'khor der 'dus pa ste/ dper na rnam pa thams cad mkhyen pa nyid kyi skabs yongs su rdzogs pa'i tshe/ de nas stong gsum gyi stong chen po'i 'jig rten gyi khams 'di na rgyal po chen po bzhi'i ris ji snyed cig yod</text></item>
<item><p>28a5</p><section></section><text>pa de dag thams cad kyang lha bye ba khrag khrig brgya stong phrag du ma dang lhan cig 'khor der 'dus par gyur to zhes bya ba la sogs pa skabs de dang der glo bur du 'dus pa rnams la bstan pas de dag la thugs brtse ba'i phyir yang sngar 'das pa'i don rnams tshig gzhan gyis</text></item>
<item><p>28a6</p><section></section><text>bstan te/ des gdul bar bya ba ma thos pa rnams kyi don du 'gyur bas na zlos bu ni med do/ /gzhan yang sbyor ba'i lam lta bu don gcig nyid la lan du mar bstan pa yang kha cig ni don gyi rang bzhin nyid ston pa ste/ skabs dang po las sbyor ba'i lam gyi dmigs</text></item>
<item><p>28a7</p><section></section><text>pa dang rnam pa'i dbye ba bstan pa lta bu'o/ /kha cig ni don de las tha mi dad kyang tshig gzhan gyis bstan te/ skabs dang po de nyid du yang sems bskyed pa dang / rigs dang / go cha'i sgrub pa dag gis sbyor ba'i lam de bstan to/ /kha cig ni don gyi rnam grangs snga ma</text></item>
<item><p>28b1</p><section></section><text>las tha dad pas de bstan te/ lam shes pa'i skabs su nyan thos dang rang sangs rgyas kyi sbyor ba'i lam snga ma las don gzhan du gyur pa bstan pa dang / skabs bzhi pa dang lnga pa las sbyor ba'i lam gyi rtags la sogs pas don gzhan du gyur pa bstan pa lta bu'o/ /de bas na</text></item>
<item><p>28b2</p><section></section><text>la la las don gzhan las tshig /gzhan las rnam grangs ming gis te/ /zhes bya ba'i tshigs su bcad pa'i don yang kha cig gis zlos bu lta bu spangs te don gcig tu bsgrub par 'chad pa yang yum gyi don bsdu ba'o zhes bshad pa yin la/ slob dpon phyogs kyi</text></item>
<item><p>28b3</p><section></section><text>glang po'i zhal snga nas kyang / shes rab pha rol phyin la brten/ /mdor bsdus don ni 'di dag yin/ /slar yang don gzhan la brten nas/ /don de nyid ni 'das pa yin/ /zhes bshad cing / smra ba'i dam pa khyod kyi bka'/ /rnam grangs du ma nyid mchis shing / /zlos</text></item>
<item><p>28b4</p><section></section><text>bu yang ni ma mchis la/ /sbyor ba'i lugs kyang rigs pa lags/ /zhes bstod pa byed pa las brjod pas na zlos bu'i nyes pa ni ga la zhig yin/ zlos bu'i skyon med du zin na yang 'dir skabs re re zhig gis byang chub sems dpa'i don rnams ston par nus pa glo bur du</text></item>
<item><p>28b5</p><section></section><text>'dus pa'i 'khor gyi dbang du byas pa ltar nges sam/ 'on te skabs ma lus pas byang chub sems dpa' rnams kyi don ston par 'gyur/ gzhan yang gzhung 'di dag las ni don mthun du zin kyang ming sbyor ba'i lam dang mthong ba'i lam la sogs pa mi gdags par</text></item>
<item><p>28b6</p><section></section><text>rnam pa gzhan du ston pa'i dgos pa ni ci zhig 'di la gzigs/ chos mngon pa la sogs pa'i mdo kha cig las bstan pa ni dang po mi sdug pa bsgom pa dang / dbugs rngub pa dang / 'byung ba bgrang ba'i zhi gnas la brten te/ dran pa nye bar gzhag pa la sogs pa'i byang chub</text></item>
<item><p>28b7</p><section></section><text>kyi phyogs kyi chos lhag mthong gi bdag nyid bsgom mo zhes bstan na 'dir rim pa de ltar mdzad pa'i dgos pa yang ji lta bu zhig gzigs she na/ skabs re res kyang byang chub sems dpa'i don ston par nus pa'i phyir glo bur du lhags pa'i 'khor gyi dbang du byas pa kho na ltar nges</text></item>
<item><p>29a1</p><section></section><text>par brjod cing skabs ma lus par byang chub sems dpa'i don bsgrub par nus pa ni ci zhig smos su yod/ gzhan yang sems bskyed pa la sogs pa dag re res kyang byang chub sems dpa'i rnams kyi don thams cad ston par 'gyur bas na/ slob</text></item>
<item><p>29a2</p><section></section><text>dpon gyi zhal snga nas/ de ltar na sems bskyed pa dang po dang tha ma'i las bstan pa'i go rims bstan pa 'dis lhag ma bar gyi tshig gi don rnams kyi go rims kyang khong du chud par bya ste/ tshig mangs su dogs nas bdag gis ma bris so zhes 'chad par 'gyur ba'i phyir ro/ /'dir</text></item>
<item><p>29a3</p><section></section><text>don ni tshig gi zur tsam mam don gyi dbang yang rung ste/ ngag re re la yang skabs brgyad car gyi don rdzogs par sbyar yang zlos bur ni mi 'gyur ro zhes dgos pa'o/ /de bas na nges par yang ngag re re la don mtha' dag rnam par gzhag par bya'o zhes lhag par ston pa</text></item>
<item><p>29a4</p><section></section><text>yang med do/ /kha cig na re skabs dang pos skabs thams cad bsdus pa'i dbang las bya ba yongs su rdzogs par 'gyur ba ni mgo smos pas go ba'i dbang du byas pa'o/ /sngar bstan pa'i rjes su 'brangs te thams cad mkhyen pa nyid gsum gyis skabs thams cad</text></item>
<item><p>29a5</p><section></section><text>bsdus pas don yongs su rdzogs par 'gyur ba ni dbang po bar ma'i dbang du byas pa'o/ /skabs brgyad du rnam par phye ba ni dbang po zhan pa rnams kyi dbang du byas pa ste/ skabs gsum pa dang / drug pa dang / brgyad du bstan pa ni yang dbang po'i bye brag ste gsum car la</text></item>
<item><p>29a6</p><section></section><text>yang bsdus pa dang 'bring dang rgyas pa la dga' ba'i mos pa tha dad pa'i dbang tsam du bstan pa'o zhes zer ro/ /gzhan yang 'di las ming gzhan du gdags pa byas pa la dgos pa ci zhig gzigs zhes smras pa ni/ gal te 'o na de lta na gzhung gzhan du rgyal ba'i yum 'di</text></item>
<item><p>29a7</p><section></section><text>dag las bstan pa ltar ci'i phyir mi bstan zhes 'dri na de la yang ji skad du smra bar byed/ de bas na 'di ni don dang ming dang tshig rnams lugs gzhan kho na yin par shes par bya ste/ de bas na slob dpon gyi zhal snga nas mdor bsdus te rnam par dgrol ba tsam du brjod par</text></item>
<item><p>29b1</p><section></section><text>'dod pas ma spros te/ de bas na 'di ltar 'di ni lugs gzhan kho na yin pas gang du yang theg pa gzhan la brten nas sun dbyung ba brjod par mi bya'o zhes 'chad par mdzad pa yang don 'di nyid thugs la bzhag nas gsung bar mdzad do/ /de bas na tshig le'ur byas pa rnam</text></item>
<item><p>29b2</p><section></section><text>par bshad pa dang bcas pa las mthong ba'i lam la sogs pa zhar la gdags par mdzad pa ni gdul bya blo bul la rab tu ma sbyangs pa dag la yul gzhan gyi skad yul gzhan pa la nges pa'i tshig so so yang dag par rig pa'i mthus dngos po la brten nas bslab pa dang 'dra</text></item>
<item><p>29b3</p><section></section><text>bar bstan gyi/ sangs rgyas rnams la bkur sti byas/ /zhes bya ba la sogs pas snod du gyur pa'i phyir mi ldog pa rnams la ji skad du gdags pa mdzad pa kho nas don yongs su rdzogs par 'gyur ba kho nas 'di la ni log par tha snyad mdzad pa ci yang med kyi so so rang gi</text></item>
<item><p>29b4</p><section></section><text>khong du ma chud par zad do/ /gzhan yang mi sdug pa bsgom pa la sogs pa 'jug pa'i rnam pa mi 'dra ba 'dir bstan pa yang 'jug pa po rnams ni khams sna tshogs dang / mos pa sna tshogs su rnam par gnas pa'i phyir gcig ji ltar 'jug pa de kho na ltar thams cad kyang 'jug</text></item>
<item><p>29b5</p><section></section><text>par nges pa'o zhes ni cis bzhag par nus/ de'i phyir mi sdug pa bsgom pa dang / dbugs rngub pa dang / 'byung ba dran pa dag ni chos mngon pa'i mdo la sogs par sbyor ba'i lam yongs su sbyong ba'i dang por bstan la/ 'dir ni sems bskyed pa'i skabs su sems</text></item>
<item><p>29b6</p><section></section><text>bskyed pa gsum pa lhag pa'i bsam pas bsdus pa/ thar pa'i cha dang mthun pa'i dge ba'i rtsa ba'i skabs su 'di lta ste/ tshogs kyi lam de yongs su sbyong ba'i mtha' la bstan cing / de bzhin du yang thams cad du gtogs pa dmigs pa'i khongs su gtogs par mdzad kyi</text></item>
<item><p>29b7</p><section></section><text>gcig kho nar tshogs kyi lam gyi dang po 'ba' zhig tu nges pa med la/ chos mngon pa'i mdo la sogs par ji skad du bstan pa ltar 'dir nges par bkag pa yang ci zhig yod de/ dmigs pa thams cad du gtogs pa yin pa'i phyir ro/ /de bzhin du gzhan la yang ci rigs</text></item>
<item><p>30a1</p><section></section><text>su sbyar ro/ /gal te 'di ni shin tu rgyas pa'i sde'o zhes bstan pa ma yin nam/ de ltar na mdo gang dag las rab tu gsal bar bstan pa shin tu 'dus pa chos lngas sangs rgyas kyi sa bsdus te me long lta bu dang zhes bya ba la sogs pa bstan pa dang /</text></item>
<item><p>30a2</p><section></section><text>byang chub sems dpa' rnam par dgod pa bcu bstan pa dang / bdud kyi las yang dag phul nyi shu la sogs pa bstan pa de dag 'dir ci'i phyir ma bstan zhe na/ gal te don de dag 'dir tshig tu ma smos pa ci'i phyir zhes 'dri na ni kho bos kyang slar 'dri ste de dag tu yang rgyal</text></item>
<item><p>30a3</p><section></section><text>ba'i yum 'di'i tshig sems bskyed pa la sogs pa ci'i phyir smos pa ma mdzad/ gal te don gyi dbang du byas te'o zhe na/ de'i tshe ni kha cig ni rgyus bsdus pa dang / kha cig ni 'bras bus bsdus pa dang / kha cig ni grogs kyis bsdus pa dang / kha cig ni rnam</text></item>
<item><p>30a4</p><section></section><text>grangs kyis bsdus pa dang / kha cig ni ched du ma brtsal ba yang shugs kyis 'du ba'i phyir rtsod pa de'i gnas med la gzhung rnams phan tshun ltos pa dang bcas pas lcags sgrog gis 'ching ba lta bu yin pas na 'di las ma bstan pa rnams ni de dang de nyid la gzung</text></item>
<item><p>30a5</p><section></section><text>bar dgongs te/ ma bstan pas kyang nyes pa med la/ rnam pa gzhan yang gdul bya rnams khams dang mos pa sna tshogs pa'i phyir ro zhes sngar nan tan du smos par zad do/ /de ltar ji skad du bstan pa'i rim pas legs par smras pa ni dge mod kyi/ rnam</text></item>
<item><p>30a6</p><section></section><text>par rtog pa gzhan nye bar gnas te/ sbyor ba'i lam la sogs pa rnam pa re re yang lan du mar bstan pa de dag bar du rnam pa gzhan gyis yongs su ma bcad pa 'di mi bstan par 'di'i dgos pa ci zhe na/ 'di ni sngar skye bo ma thos pa rnams kyi phyir bar bar du yongs su</text></item>
<item><p>30a7</p><section></section><text>bstan par zad ces bya ba dang / sngar 'jig rten pa'i lam nas 'jig rten las 'das pa'i lam gyi bar du rim gyis 'jug pa dang / de ltar zhugs te bsgom pa'i lam la ni sngar ji ltar zhugs pa kho na la rab tu zhen par rnal 'byor du byed do zhes bstan pa dang / skabs re</text></item>
<item><p>30b1</p><section></section><text>re'am ngag re re la yang don thams cad rdzogs par bstan pas zhi gnas las mi nyams par bya ba'i phyir te/ gzhung gang dag las zhi gnas kyi yon tan bstan pa'i dbang du byas te/ bstan pa'i chos thams cad bye brag med par ro gcig par lhag par mos te mnyam</text></item>
<item><p>30b2</p><section></section><text>par 'jog cing phung po la sogs pa don gyi rnam pa tha dad pa'i 'du shes dang bral bas mdo la sogs pa'i chos kyi dga' ba la chos kyi dga' ba 'thob po zhes bstan la/ 'phags pa zla ba sgron ma'i mdo las kyang / phyogs bcu'i 'jig rten gyi khams su mdo rnams</text></item>
<item><p>30b3</p><section></section><text>bstan kyang / mdo gcig gi rang bzhin gcig tu thams cad gnas par bstan pa yang don gyi dbang 'di nyid la dgongs par zad do/ /de'i phyir rim pa 'khrugs par bstan pa ni 'khrugs pa yang yin pas phyogs gcig tu bya la yang na ji ltar bstan pa ltar nyid nges</text></item>
<item><p>30b4</p><section></section><text>par gzung gi 'di la go rims bzhin bstan pa 'di ni ci yang med do zhes shes par bya'o/ /da ni tshig le'ur byas pa dang 'brel pa'i gzhung gi don gzhan bstan par bya ste/ 'phags pa mi pham pa'i zhal snga nas tshig le'ur byas pa 'dis ci'i phyir gleng gzhi le'ur ma</text></item>
<item><p>30b5</p><section></section><text>bsdus/ de bzhin du rje btsun nyid kyis zhus pa'i le'u la sogs pa yang ma bsdus she na/ dang por gleng gzhi'i le'u ni rgyal ba'i yum 'di ji ltar byung bar gyur pa'i 'khor 'dus pa la sogs pa bstan pa yin pas rab tu rtogs par sla zhing / gdul bya rnams kyi</text></item>
<item><p>30b6</p><section></section><text>rang rang gis rtogs par nus bzhin du yang bstan pa ni ji skad du bshad pa'i dgos pa la sogs pa dang mi ldan pas blo dang ldan pa dag 'bad pa'i gnas ma yin no/ /de'i 'og tu sems bskyed pa'i le'u la sogs pa'i le'u grangs lhag ma chos nyid 'gyur ba med pa'i mthar</text></item>
<item><p>30b7</p><section></section><text>thug pa ni rab tu rtogs par dka' bas na thog mar bshad pa'i dgongs pas tshig le'ur byas pa dang sbyar ba bstan te/ de nas byang chub sems dpa'i bslab pa rab tu dbye ba'i le'u ni mtshan nyid gsum gyi dbye bas ni don dam pa'i bden pa yongs su grub pa'i mtshan nyid snying</text></item>
<item><p>31a1</p><section></section><text>po'i don theg pa gcig nyid dang rigs gcig nyid du bstan pa yin la/ snying po'i don ni mdo sde zab mo du ma 'phags pa 'jam dpal gyi man ngag la sogs pa las kyang gsal por bstan la/ 'phags pa klu sgrub kyi zhal snga nas kyang</text></item>
<item><p>31a2</p><section></section><text>dbu ma shes rab la sogs par gsal bar mdzad pas 'dir bstan mi dgos so zhes dang por bstan to/ /de'i 'og tu byang chub sems dpa' rtag par rab tu ngu ba'i le'u dang / 'phags pa chos 'phags kyi le'u dag ni slob ma dang dge ba'i bshes gnyen</text></item>
<item><p>31a3</p><section></section><text>gyi tshul bstan pa ste/ gdul bya ma 'ongs pa rnams la de ltar bslab pa'i ched du sngon byung ba bstan pa ste go bar sla'o/ /le'u tha ma ni gzhung nye bar bsdu ba'i tshul rgyas pa ste/ de'i phyir de dag tshig le'ur byas pa dang ma sbyar ro zhes shes par bya'o/ /de lta na</text></item>
<item><p>31a4</p><section></section><text>gzhung ma lus pa skabs kyi don du mi bsdur mi 'thad pa ni ma yin gyi/ mdo'i don rtogs dka' ba tsam zhig skabs kyi don gyis bsdus par zad do/ /de ni de lta na ji ltar sbyar ba'i skabs kyi don ston pa'i tshig rnams dang / tshig le'ur byas pa sbyar ba'i rim pa ji lta</text></item>
<item><p>31a5</p><section></section><text>zhe na/ 'di ni rgyal ba'i yum bar ma'i dbang du byas te/ 'phags pa rnam par grol ba'i sdes sbyar ba yang dag par mdzad la/ slob dpon gyi zhal snga nas kyang mdor bsdus pa'i yum brgyad stong pa dang legs par sbyar zhing / sangs rgyas ye shes zhabs kyi zhal</text></item>
<item><p>31a6</p><section></section><text>snga nas kyang / rab tu bsdus pa'i tshigs su bcad pa rnams dang tshig le'ur byas pa dang sbyar te/ de dag la brten te rgyal ba'i yum ma lus par sbyar bar nus pas na yang 'dir sbyar ba'i ngal ba ni mi bya'o/ /de ltar yang dag par sbyar ba'i gnas su kha cig ni man ngag gi tshig</text></item>
<item><p>31a7</p><section></section><text>dang mdo'i tshig sbyar bar 'thad pa nyid du snang na/ gang yang shA ri'i bu 'di la byang chub sems dpa' sems dpa' chen pos gnas pa med pa'i tshul du shes rab kyi pha rol tu phyin pa la gnas te sbyin pa dang gtong ba dang yongs su len pa dmigs su med pa'i phyir yongs su</text></item>
<item><p>31b1</p><section></section><text>gtong ba med pa'i tshul gyis sbyin pa'i pha rol tu phyin pa yongs su rdzogs par bya'o zhes pa la sogs pa bsam pa ste/ gser bzang po ltar byang chub kyi bar du yongs su mi 'gyur ba'o zhes pa la sogs pa 'di dag la gcig kho nar nges par byed nus pa ma yin pa dag rgyu</text></item>
<item><p>31b2</p><section></section><text>mtshan gang gis man ngag gi tshig dang sbyar bar 'gyur/ gzhan yang dro bar gyur pa'i gnas skabs su bud med du ni mi skye bar brjod pa la sogs pa mdo'i tshig gang dag man ngag gi gzhung gis ma bsdus pa rnams ni ji ltar brjod par bya/ yang mdo sde'i glegs</text></item>
<item><p>31b3</p><section></section><text>bam kha cig las man ngag gi bstan bcos su smos pa rnams snang ba yang gang du sbyar zhe na/ gang dang gang du man ngag gi tshig dang mdo'i tshig sbyar bar bya ba la nges par byed pa'i rgyu mtshan med pa ltar gnas pa ni 'ga' zhig tu zad de/ de dag tu yang sbyar ba'i rgyu mtshan ni</text></item>
<item><p>31b4</p><section></section><text>gnyis te/ kha cig sbyar bar rigs pa dag ma sbyar ba na de'i lhag ma ni de dang sbyar bar shugs nyid kyis bstan te/ shugs ni 'brel pa ste dngos su brjod pa la gtsor ma gyur pa'i phyir ro/ /gzhan yang yang dag par rdzogs pa'i sangs rgyas kyis de ltar sbyar ba'i lung</text></item>
<item><p>31b5</p><section></section><text>bcom ldan 'das byams pa 'di la mnga'o zhes kyang shes par bya ste/ 'di ni rgyal tshab tu dbang bskur bas dam pa'i chos kyi mdzod gzhan gyis blta bar bya ba ma yin pa la pha'i lung gis spyod pa'i phyir ro/ /de'i phyir gang du rgyu mtshan med pa ltar snang ba yang / la la las</text></item>
<item><p>31b6</p><section></section><text>don gzhan las tshig /gzhan las rnam grangs ming gis te/ /zhes bstan pa'i tshul gyis na thub pa chen pos don de dang de ston pa'i mtshan ma tsam gyis tshig rab tu bstan par nges par shes par bya ste/ 'jig rten na yang res 'ga' ni dngos po kha cig tshig dang ming</text></item>
<item><p>31b7</p><section></section><text>gi rnam grangs dang / rgyu dang / 'bras bu dang / las la sogs pas zhib mor ston cing / kha cig tu ni dngos po la la brda tsam gyis ston cing des kyang de bstan par 'gyur ba bzhin no/ /de bas na yum rab tu bsdus pa la sogs pa'i tshig kha cig la nges pa kho nar rgyu</text></item>
<item><p>32a1</p><section></section><text>mtshan mthus btsal bar ni mi bya'i thub pa chen po'i gsung gi phyag rgya don rgya chen po'i bya ba la nye bar gnas pa tsam du shes par bya'o/ /mdo'i tshig gang dag man ngag tu ma bsdus pa dro bar gyur pa'i gnas skabs su bud med du mi skye bar mdo las</text></item>
<item><p>32a2</p><section></section><text>bstan pa la sogs pa kha cig ni zlas bsdus pas rang gi skabs der gtogs par shes par 'gyur ro/ /kha cig ni gtso bos yan lag bsdus pa ste rgyal po gshegs par brjod pa lta bu'o/ /kha cig ni skabs brgyad kyi gzhung gi khongs su bstan pa yang go sla bas na</text></item>
<item><p>32a3</p><section></section><text>ched du bsdus pa med de/ dge slong rab tu mang po lung bstan pa la sogs pa ste/ de ltar rang gi blo dri ma med pas ci rigs su rjes su dpag go/ /tshig le'ur byas par smos pa las kha cig mdo'i glegs bam la la las mi snang ba ni/ gzhung rab tu rgyas pa 'di dag ni 'bri ba</text></item>
<item><p>32a4</p><section></section><text>la sogs pa dka' bas 'grub par 'gyur ba dang / lnga brgya tha ma la 'gro ba rnams ni blo'i stobs rab tu chung ba'i phyir lung gi tshig rab tu nyams par zad kyi/ 'di la log par bstan pa'i dri ma ni mi bsam ste/ bcom ldan 'das byams pas shes rab kyi pha rol tu phyin pa gtan</text></item>
<item><p>32a5</p><section></section><text>la phab pa'i phyir ro/ /de ltar de dag ni gzhung rnam pa gnyis kyi tshul brjod pa mdor bsdus pa'o/ /da ni yan lag gnyis pa'i don mdor bsdus pa mngon par brjod par bya ste/ de yang re zhig snying po'i don bsgom pa don dam pa'i bden pa gtsor byas pa dang /</text></item>
<item><p>32a6</p><section></section><text>mngon par rtogs pa'i don yid la bya ba kun rdzob kyi bden pa'i dbang du byas pa'o/ /de la snying po'i don bsgom pa'i dbang du byas te/ slob dpon gyi zhal snga nas rtse mo'i mngon par rtogs pa'i skabs su de la skye ba dang 'jig pas stong pa'i phyir/ bdag med do snyam du bsgoms</text></item>
<item><p>32a7</p><section></section><text>pas bdag tu mngon par zhen pa yongs su bor la des dben pa'i phung po la sogs pa rten cing 'brel bar 'byung ba skye ba dang 'jig pa'i chos can la yang dag par dmigs te/ sngon po dang de'i blo dag lhan cig dmigs par nges pa'i phyir 'di ni sems tsam kho na yin gyi</text></item>
<item><p>32b1</p><section></section><text>phyi rol gyi don med do zhes yid la byed cing / 'dzin pa'i rnam pa can gyi sems la mngon par zhen pa yongs su ma bor bas phyi rol gyi don du mngon par zhen pa spangs te/ gzung ba med na 'dzin pa med do snyam du nges par bsam zhing / 'dzin pa'i rnam pa'i mtshan nyid rnam par</text></item>
<item><p>32b2</p><section></section><text>rig pa tsam de yang bsal te/ gnyis su med pa'i ye shes de 'ba' zhig yang dag par yod pa'i ngo bo yin no snyam du nges par byas nas/ de yang rten cing 'brel par 'byung ba yin pa'i phyir sgyu ma bzhin du ngo bo nyid med pa ste/ yang dag par na gcig tu dngos po dang</text></item>
<item><p>32b3</p><section></section><text>dngos po med pa la sogs par brtags pa'i ngo bo dang bral ba yin no snyam du bsgoms te/ bsgom pa'i stobs grub pa na kha cig la nor bu dang dngul la sogs pa'i mchog shes pa bzhin du 'khrul pa'i mtshan ma mtha' dag spangs pa/ sgyu ma lta bu'i bdag nyid du snang</text></item>
<item><p>32b4</p><section></section><text>ba'i blo rnam par mi rtog pa so so rang gis rig par bya ba ci zhig ltar yang dag par skyes na rnal 'byor pas shes bya'i sgrib pa yang dag par spong ngo / /de lta ma yin te dus thams cad du nam mkha' rdzas med pa tsam gyi ngo bo 'dzin pa bzhin du bskyed du med pa dang spang du med pa'i</text></item>
<item><p>32b5</p><section></section><text>rang gi ngo bo 'dzin pa'i phyir skad cig ma'i chos shes pa tsam gyi ngo bo dang shes bya'i mtshan nyid rnams gal te don dam par yod pa zhig tu gyur na de'i tshe gnyen po bsgoms pas nam mkha' bzhin du de dag la cung zad kyang mi byed do/ /de'i phyir gzhan dag gi dngos por</text></item>
<item><p>32b6</p><section></section><text>mngon par zhen pa'i phyin ci log mi ldog pas bcom ldan 'das kyis shes bya'i sgrib pa rnam pa thams cad du spangs pa gang yin pa dang / chos rnams kyang yod par khas len pa gang yin pa de ni phan tshun 'gal ba'i don khas len pas kho bos ya mtshan du brtsis so zhes</text></item>
<item><p>32b7</p><section></section><text>bya ba yin no/ /zhes log par rtog pa'i phyogs smad pa dang bcas par brjod pa 'di la brten te bsgom pa'am/ yang na slob dpon byang chub sems dpa' ka ma la shA la'i zhal snga nas rnam par sbyar ba/ shes rab kyi pha rol tu phyin pa bsgom pa'i man ngag mdor</text></item>
<item><p>33a1</p><section></section><text>bsdus pa las ji skad du bstan pa'i man ngag la brten te bsgom par bya'o/ /snying po'i don dang mngon par rtogs pa'i don gnyi ga dag la yid la byas pa'i mthar slob dpon gyi zhal snga nas sbyar ba'i rgyal ba'i yum 'di'i bstod pa rnam par mi rtog</text></item>
<item><p>33a2</p><section></section><text>par bstod pa zhes bya ba yid btud pas gus par brjod par bya'o/ /gang gi tshe mnyam par ma gzhag pa de'i tshe mngon par rtogs pa ma lus pa bsdus par gyur pa'i rim pa rab tu gsal ba'i shes pa gnyid dang rmugs pa la sogs pa bsal zhing / yid nang du bsdus</text></item>
<item><p>33a3</p><section></section><text>pas rim pa bzhin du rnam par bsams te/ de nas skyon bzhi bcu rtsa drug la sogs pa ni rnam par spang bar go cha bgo bar bya'o/ /yon tan rnams yid la dran pas dbugs dbyung bar bya'o/ /rnam pa dang mtshan nyid la sogs pa rnams ni ma 'dres par shes</text></item>
<item><p>33a4</p><section></section><text>par bya'o/ /de nas dub pa dang bral ba na slar yang spong ba'i 'du byed brgyad kyis bsam gtan gyi skyon rnam pa lnga spangs la snying po'i don bsgom par bya ste/ de ltar yang dag par zhugs pa'i rigs kyi bu dge ba'i bshes gnyen nam yang mi 'dor ba de ni ring po mi thogs</text></item>
<item><p>33a5</p><section></section><text>par tshogs kyi lam la sogs pa sbyangs te bden pa mthong nas chos kyi rgyal po gcig pu'i go 'phang yang thob par 'gyur ro/ /de ltar yang dag par brtson pa'i rigs kyi bu 'am rigs kyi bu mo des/ 'jig rten rgyang pan pa'i gtsug lag la 'dod chags dang bral bar</text></item>
<item><p>33a6</p><section></section><text>'gyur zhing yid 'gyur ba dang / sems rnam par dag par mi 'gyur ba'i gzhung la klog pa la sogs pa spangs te nyin gcig bzhin du shes rab kyi pha rol tu phyin pa'i glegs bam yi ge rab tu gsal ba ci nus su klog cing / lha dang klu la sogs pa la chos kyi sbyin pa rgyas</text></item>
<item><p>33a7</p><section></section><text>par bya'o/ /rang gi cho ga dang 'dul ba dang bya ba'i nges pa gang yin pa rnams las kyang mi 'da' bar bsrung bar bya'o/ /da ni mngon par rtogs pa'i don yid la bya ba brjod par bya ste/ byang chub sems dpa' yid la spro bar bya ba dang / zhes bya ba la yang ma rmongs par</text></item>
<item><p>33b1</p><section></section><text>bya ba'i phyir snying po'i don sgom par byed pa btang ba na yang 'du 'dzi dang bral ba'i gnas su skyil mo krung drang por bcas te 'dug pa'am yang ji ltar bde bas kyang rung ste/ stan bde zhing 'jam pa la nye bar 'dug la chos kyi phung po ji snyed pa ni rgyal ba'i yum 'dir</text></item>
<item><p>33b2</p><section></section><text>snying po bsdus pa'o zhes bsams te/ de nas rgyal ba'i yum yid la bya ba ni lam dang 'bras bu gnyis su rnam par phye ste'o/ /de la dang por lam yid la bya ba yin te de yang tshogs dang / sbyor ba dang / mthong ba'i lam dang / bsgom pa'i lam rnams gcig nas</text></item>
<item><p>33b3</p><section></section><text>phye ste rtogs par yid la bya'o/ /de la dang po tshogs kyi lam gyi dbang du byas te de ni ming tha dad pa'i don gcig rnam par dbye'o/ /ming tha dad pa'i don gyi dbang du byas te/ de ni tshogs kyi lam dang / las dang po pa'i sa dang / dad pa'i sa zhes bsgrags pa'o/ /</text></item>
<item><p>33b4</p><section></section><text>rnam par dbye ba'i dbang du byas te/ de ni phal pa dang khyad par can gyis rnam pa gnyis so/ /phal pa nye bar gzung ste de phal par gzhag pa'i rgyu mtshan nyid dang / ngo bo nyid bstan par byang chub kyi phyogs dang mthun pa dang rab tu sbyar ba dang / rnam pa'i dbang du ni de nyid</text></item>
<item><p>33b5</p><section></section><text>dngos po la yongs su rtog pa'i lam dang / rtsol ba'i lam du bsdus pa las dbye ba dang / sems bskyed pa'i dbye ba las ni 'dun pa dang / bsam par brjod pa dang / gdams ngag las ni sgrub pa dang / dkon mchog gsum dang ma zhen pa dang / yongs su mi</text></item>
<item><p>33b6</p><section></section><text>ngal ba dang / lam yongs su 'dzin pa dag bden pa'i phyogs tsam par brjod pa dang / dmigs pa dang ched du bya ba rnams ril gyis sbyar ba dang / mtshan nyid la ma lus pa shes par bya ba dang / chos kyi sku'i phrin las las 'gro ba rab tu zhi ba dang bsdu ba'i dngos po bzhi</text></item>
<item><p>33b7</p><section></section><text>dang / blang ba dang dor bar bya ba rnams rtogs pa dang / dngos por 'dzin pa la cung zad grol bas tshad med pa bzhi sgrub pa dag dang de'i rtags te/ de ltar na de'i ngo bo nyid dang / rnam pa dang / mtshan nyid dang / sems bskyed pa dang / gdams ngag dang /</text></item>
<item><p>34a1</p><section></section><text>dmigs pa dang / ched du bya ba dang / thub pa chen po'i phrin las dang / yang dag par sbyar ba dang / rtags dag ste rnam pa dgus yid la bya'o/ /de la rtags kyi dbang du byas te de ni mdo de dang de las rnam pa du ma bstan la/</text></item>
<item><p>34a2</p><section></section><text>'phags pa klu sgrub kyi zhal snga nas kyang / so so'i skye bo nyid na 'ang stong nyid thos/ /nang gi dga' ba yang dang yang du 'byung / /dga' las byung ba'i mchi mas mig ni brlan/ /lus kyi spu rnams ldang ba'ang 'byung bar 'gyur/ /zhes bya ba la sogs pa</text></item>
<item><p>34a3</p><section></section><text>gsungs pa'o/ /phrin las dang sbyar ba ni bdag cag lam yang dag pa la zhugs shing log pa'i lam du ma zhugs pa ni rje btsun sangs rgyas kyi mthu'o/ /zhes shes pas ston pa la drin du gzo bas bka' bzhin du byed pa la 'jug pa'i yan lag tu 'gyur ba ste/ byang</text></item>
<item><p>34a4</p><section></section><text>chub tu sems bskyed pa la sogs pa sangs rgyas kyi byin gyi rlabs so zhes pa ni/ lung gi dang por bstan cing lan du mchod pa'i tshul yang sngar de nyid du bstan to/ /don 'di las bsams te slob dpon zhi ba 'tsho'i zhal snga nas kyang / de phyir log par bstan pa yi/ /</text></item>
<item><p>34a5</p><section></section><text>grub mthar 'che ba'i blo can la/ /de lugs rjes 'jug skye bo rnams/ /snying rje nyid ni rab tu skye/ /blo nor ldan pas lugs gzhan la/ /ji ltar snying po med mthong ba/ /de ltar de dag skyob pa la/ /gus pa shin tu skye bar 'gyur/ /zhes bshad do/ /tshogs kyi lam khyad</text></item>
<item><p>34a6</p><section></section><text>par can gyi dbang du byas te/ yang ming tha dad pa'i don dang / ngo bo bstan pa byang chub kyi phyogs kyi chos las rdzu 'phrul gyi rkang pa bzhi'i bdag nyid dang / de nyid dang rnam pa'i dbang du byas te/ ting nge 'dzin yongs su sbyong ba'i lam las dbye ba dang / sems bskyed</text></item>
<item><p>34a7</p><section></section><text>pa las ni lhag pa'i bsam pa dang / gdams ngag dang / dmigs pa dang / ched du bya ba las snga ma lta bu dang / mtshan nyid dag kyang ma lus par shes par bya ba dang / skabs bzhi pa las rang gi ngo bo ji skad du bstan pas legs par bshad pa dang / rnam par dbye ba</text></item>
<item><p>34b1</p><section></section><text>dang / rtags dang / thub pa'i dbang po'i byin gyi brlabs dang sbyar ba dag gis bstan te/ de la ming tha dad pa'i don gyi dbang du byas te ni tshogs kyi lam khyad par can dang / thar pa'i cha dang mthun pa'i dge ba'i rtsa ba zhes grags so/ /khyad par can du gzhag</text></item>
<item><p>34b2</p><section></section><text>pa'i rgyu mtshan ni 'di ni ma nges pa'i phyir mi ldog pa zhes bya ba'i tshul gyis so/ /rnam par dbye ba ni gnas skabs su rtogs pa dang / mos pa las gyur pa dang / lhag par 'dod pa las gyur pa dang / 'thob pa las gyur pa ste rnam pa bzhi'o/ /rtags kyi</text></item>
<item><p>34b3</p><section></section><text>dbang du byas te ni tshe dang lus dang / rdzu 'phrul dang / byin gyi brlabs la dbang ba ste 'bras bu'i rtags so/ /rang bzhin gyis dbang du byas te ni thams cad la mngon par zhen pa med pa zhes bya'o/ /thub pa'i dbang po'i byin gyi brlabs kyi dbang du byas te/ 'khor</text></item>
<item><p>34b4</p><section></section><text>gsum rnam par dag pas rab tu phye ba'i pha rol tu phyin pa drug po dag la goms par byed pa ste/ de ltar na thar pa'i cha dang mthun pa'i dge ba'i rtsa ba yang bstan pa'i tshul rnam pa bcu gnyis kyis shes par bya'o/ /de bzhin du sbyar te sbyor ba'i lam dang mthong ba'i lam dang /</text></item>
<item><p>34b5</p><section></section><text>bsgom pa'i lam tha mal pa dang / de nyid kyi khyad par gyi lam dang / de nyid sangs rgyas kyi sa'i bar du gyur pa dag dang / yang dang po gzhung rnam par dbye ba dang bcas pa'i man ngag gi lugs dge ba'i bshes gnyen mnyes par byas pas thos par 'gyur ba ni bdag gis</text></item>
<item><p>34b6</p><section></section><text>'dir bri bar mi 'thad pas na/ byang chub sems dpa' rnams kyis rang gi tshogs yongs su rdzogs par bya ba'i phyir dge ba'i bshes gnyen mgu bar gyis la snying po blang bar byos shig /de ltar na 'phags pa mi 'khrugs pa'i sngon gyi dam bcas pa bstan pa la sogs</text></item>
<item><p>34b7</p><section></section><text>pa'i mdo la sogs pa dang / sems can rnam par dbye ba med par chos kyi sbyin pa bya bar bstan pa la sogs pa dang 'gal bar 'gyur ba ma yin nam/ der ni dge ba'i bshes gnyen mnyes par bya ba la sogs pa'i yan lag ma bshad do zhe na/ dge ba'i bshes gnyen</text></item>
<item><p>35a1</p><section></section><text>gyis sems rnam par dag pa ston pa ni de ltar 'thad par 'gyur te/ 'phags pa 'jig rten las 'das pa'i le'u'i mdo la sogs par zang zing dang 'brel bar chos ston pa ni bdud kyi las yang dag phul lo zhes gsungs pas so/ /nyan pa'i</text></item>
<item><p>35a2</p><section></section><text>byang chub sems dpa'i dbang du byas te ni byang chub sems dpa' rtag par rab tu ngu bas/ dge ba'i bshes gnyen byang chub sems dpa' chos kyi 'phags pa mnyes par bya ba'i phyir rang gi sha dang khrag dang rkang yang yongs su btang ba'i rjes su 'brang bar bya'o/ /</text></item>
<item><p>35a3</p><section></section><text>de bas na 'dir chos nyan pa dang / chos smra ba dag gi tshul cung zad cig brjod par bya ste/ byang chub sems dpa' chos nyan par byed pas chos bcu'i bdag nyid dang ldan par bya ste/ de dag ni ji skad du gsungs pa/ kye rgyal ba'i sras bcu po 'di dag ni byang chub</text></item>
<item><p>35a4</p><section></section><text>sems dpa'i chos yongs su tshol ba ste/ bcu gang zhe na/ 'di ltar g.yo dang sgyu med pas bsam pa thag par chos yongs su tshol ba dang / brtson 'grus lhod pa med par sran 'dzug pas brtson 'grus kyis chos yongs su tshol ba dang / lus dang srog la</text></item>
<item><p>35a5</p><section></section><text>mi lta bar chos yongs su tshol ba dang / rnyed stobs dang bkur sti dang grags pa'i phyir ma yin gyi/ 'gro ba thams cad kyi nyon mongs pa spang ba'i phyir chos yongs su tshol ba dang / bdag 'ba' zhig la phan pa'i phyir ma yin gyi/ bdag dang gzhan dang 'gro ba thams</text></item>
<item><p>35a6</p><section></section><text>cad la phan pa'i phyir chos yongs su tshol ba dang / chos kyi mdangs kyis ras chod bya ba'i phyir ma yin gyi/ shes rab la 'jug pa'i phyir chos yongs su tshol ba dang / gob lob la dga' ba'i phyir ma yin gyi rab tu brten par bya ba'i phyir chos yongs su tshol ba</text></item>
<item><p>35a7</p><section></section><text>dang / byang chub kyi sems ma btang bas sems can rnams la snying brtse'i phyir chos yongs su tshol ba dang / yid gnyis dang bral ba'i phyir sems can thams cad kyi the tshom bcad pa'i don du chos yongs su tshol ba dang / rlom sems med cing 'dod pa med pa'i phyir/</text></item>
<item><p>35b1</p><section></section><text>sangs rgyas kyi chos yongs su rdzogs par bya bar chos yongs su tshol ba dang zhes bya ba rnams so/ /de de ltar yongs su chos tshol ba na dge ba'i bshes gnyen chos smra ba la sems bskyed pa bcus nye bar gnas par bya ste/ de dag ni ji skad du gsungs pa/ kye rgyal ba'i sras</text></item>
<item><p>35b2</p><section></section><text>byang chub sems dpa' gang gis bla na med pa yang dag par rdzogs pa'i byang chub kyi sems bskyed pa des kyang thams cad mkhyen pa'i ye shes mngon par rdzogs par 'tshang rgya ba'i phyir dge ba'i bshes gnyen rnams la rim gro dang bkur sti dang bsnyen bkur bya'o/ /de dge ba'i</text></item>
<item><p>35b3</p><section></section><text>bshes gnyen rnams la rim gro dang bkur sti dang bsnyen bkur byed pa'i tshe/ dge ba'i bshes gnyen rnams la sems bskyed pa bcu po 'di dag bskyed par bya ste/ bcu gang zhe na/ 'di ltar rim gro bya ba'i sems dang / dgyes par bya ba'i sems dang / ji skad</text></item>
<item><p>35b4</p><section></section><text>bsgo ba bzhin du nan tan bya ba'i sems dang / thugs mi 'byung ba'i sems dang / rnam par spyo ba dang yongs su 'khor ba la sogs pa la ji snyam yang mi byed pa'i sems dang / gcig tu nges pa'i sems dang / dge ba'i rtsa ba thams cad la rgyud kyi tshul gcig</text></item>
<item><p>35b5</p><section></section><text>tu gyur pa'i sems dang / smon lam gcig pa'i sems dang / ston pa'i sems dang / spyod pa mtshungs par yongs su rdzogs par bya ba'i sems te/ kye rgyal ba'i sras bcu po 'di dag ni nyan pa dge ba'i bshes gnyen rnams la sems bskyed pa rnams so/ /</text></item>
<item><p>35b6</p><section></section><text>de sems bskyed pa bcu po 'di dag bskyed pa'i tshe yongs su dag pa bcu rab tu thob par 'gyur te zhes pa la sogs pa'o/ /de'i phyir rgyal ba bskyed ma las/ chos smra ba dang nyan pa 'gal bar gyur pas bdud kyi las su 'gyur ba srog gi bar chad du 'gyur ba'i phyogs</text></item>
<item><p>35b7</p><section></section><text>la sogs par 'gro ba'i dbang du byas pa'i tshe yang slob mas dge ba'i bshes gnyen gyi bka' ni mi 'gom gyi rang gi srog la ni 'gom par bya ste/ ji ltar bram ze rgyal ba'i drod kyi skye mched kyis 'phags pa nor bzangs me'i g.yang sa chen por mchong bar bya ba'i phyir</text></item>
<item><p>36a1</p><section></section><text>bsgo ba'i gtam rgyud la yang sbyar bar bya'o/ /yang chos nyan pa des thun mong du bya ba'i chos bcu bzhi la gnas par bya ste/ de dag ni ji skad du 'phags pa don rgyas pa'i mdo las/ tshe dang ldan pa dag chos nyan par 'dod pas rnam pa bcu</text></item>
<item><p>36a2</p><section></section><text>bzhis chos mnyan par bya ste/ 'di lta ste/ dus su mnyan pa dang / gus par mnyan pa dang / ma rangs pa med par mnyan pa dang / bsgo ba bzhin du mnyan pa dang / klan ka mi tshol ba dang / chos la gus par bya ba dang / chos la mi brnyas pa dang / chos smra ba'i</text></item>
<item><p>36a3</p><section></section><text>gang zag la mi brnyas pa dang / bdag la mi brnyas pa dang / rtse gcig pa'i sems dang / kun shes par bya ba'i sems dang / rna blags te mnyan pa dang / sems bsdus te mnyan pa dang / sems thams cad kyis bsams te chos mnyan par bya'o zhes</text></item>
<item><p>36a4</p><section></section><text>gsungs so/ /de ltar chos legs par mnyan pa zhig yin nam ci ste ma yin zhe na/ dge ba'i bshes gnyen gyis ring du lta bas brtags te/ gal te yang dag par tshul phun sum tshogs pa lta na rgyal ba'i yum 'di'i snying po sbyin par bya'i/ dang po nyid du ni gzugs</text></item>
<item><p>36a5</p><section></section><text>brnyan gyi yon tan ston srid pa'i phyir ro/ /de la dgongs te/ 'jig rten 'di ni legs par ma bsdams pa/ /phal cher legs bsdams rtags kyi rgyu byed pas/ /legs par ma brtags bar du mi dag gi /mdog gzugs lan 'ga' mthong bas yid mi rton/ /</text></item>
<item><p>36a6</p><section></section><text>ra gan kha bsgyur lta bu mi 'tsham zhing / /lcags phye gser gyis g.yogs pa ji lta bar/ /khong pa rab gdug phyi rol 'phags tshul gyis/ /'jig rten 'di na 'khor dang bcas pa rgyu/ /zhes gsungs la/ slob dpon gyi zhal snga nas kyang 'og nas 'chad pa las/</text></item>
<item><p>36a7</p><section></section><text>byang chub sems dpa' dus yun ring mo zhig nas dge ba'i bshes gnyen yang dag par mgu bar byas pa'i man ngag phyin ci ma log pa dang ldan pa zhes ston par 'gyur ro/ /rgyu mtshan de nyid tshad mar mdzad pa dang / slob ma'i tshogs yongs su rdzogs par bya ba'i yan lag tu 'gyur</text></item>
<item><p>36b1</p><section></section><text>ba la gzigs te/ rje btsun bzang po'i zhal snga nas bdag gis dge ba'i bshes gnyen la lo bcu bdun du bsnyen bkur byas pa yongs su rdzogs nas rgyal ba skyed ma'i snying po rab tu bsdus pa'i man ngag rmi lam gyi chos su bstan pa ste/ rmi lam gyi gnas skabs su</text></item>
<item><p>36b2</p><section></section><text>bstan pa yang ngo mtshar du byin gyi brlabs dang ldan pas yid ches par bya ba dang / rje btsun gyis gsungs pa'i brtul zhugs ma rdzogs pas dam bcas pa la brten pa'i mthu bstan pa'i phyir ro/ /de ltar chos nyan pa po'i tshul mdor bstan nas/ da ni chos</text></item>
<item><p>36b3</p><section></section><text>smra bar byed pa'i 'jug pa brjod de/ byang chub sems dpa' rnams kyis dang por chos smra ba ni snying rje chen po bskyed cing slob dpon gyis dpe mkhyud med par byas te chos sbyin par bya'o/ /don 'di gnyis gtso bor bstan pa'i phyir 'phags pa 'jam dpal</text></item>
<item><p>36b4</p><section></section><text>rnam par 'phrul pa'i mdo las kyang / chos ston kyang chos nyan pa rnams la snying rje chen po mi bskyed pa yang bdud kyi las so zhes pa dang / yang mang du thos kyang gzhan gyis shes kyis dogs te chos la slob dpon gyis dpe mkhyud byed par yang bdud kyi las so zhes</text></item>
<item><p>36b5</p><section></section><text>gsungs so/ /gzhan yang snying rje chen po'i rgyu mtshan las zang zing dang ma 'brel bar chos bstan par bya ste/ sngar ji skad du bstan pa'i bdud kyi las su gyur pa spang ba'i phyir dang / 'phags pa dgongs pa nges par 'grel pa'i mdo las kyang / 'dod</text></item>
<item><p>36b6</p><section></section><text>phyir su dag dam chos ston byed pa/ /de dag 'dod pa btang ba phyir len te/ /myos pa de dag thar med rin chen chos/ /thob par gyur kyang sprang por rgyu bar byed/ /ces gsungs la/ 'phags pa dam pa'i chos pad ma dkar po'i mdo las kyang / 'khor</text></item>
<item><p>36b7</p><section></section><text>la cung zad tsam yang bslang mi bya/ /zhes gsungs shing / rgyal ba skyed ma nyid las kyang / tha na legs so zhes bya ba yang mi 'dod de zhes gsungs pa'i rjes su 'jug go/ /gzhan yang 'phags pa byams pa'i zhal snga nas/ brtan pa rnams ni srog dang longs spyod</text></item>
<item><p>37a1</p><section></section><text>tshegs chen rnyed cing snying po med pa dag /rab dga'i yid kyis sems can sdug bsngal rnams la sbyin rnams rgya chen rtag gtong na/ /chos yangs skye dgu rnams la rnam pa kun tu phan byed tshegs chen rnyed min zhing / /shin tu btang yang zad med</text></item>
<item><p>37a2</p><section></section><text>'phel 'gyur ba lta lan cig ma yin smos ci dgos/ /zhes gsungs la/ yang 'phags pa byams pas zhus pa zhes bya ba'i mdo las kyang gsungs pa/ byams pa sus stong gsum gyi stong chen po'i 'jig rten gyi khams gang gA'i klung gi bye ma snyed rin po che sna bdun</text></item>
<item><p>37a3</p><section></section><text>gyis yongs su bkang ste/ de bzhin gshegs pa dgra bcom pa yang dag par rdzogs pa'i sangs rgyas rnams la 'bul ba phul ba bas/ gang gis snying rje bas tshigs su bcad pa gcig gzhan gyi rgyud la bzhag na/ byams pa bsod nams kyi phung po 'di la bsod</text></item>
<item><p>37a4</p><section></section><text>nams kyi phung po snga ma des brgya'i char yang nye bar mi 'gro/ stong gi cha dang / 'bum gyi cha dang / bye ba'i cha dang / bye ba khrag khrig 'bum gyi cha dang / grangs dang / cha dang / bgrang ba dang / dpe dang / rgyur yang mi bzod do zhes pa dang / gang gis gang gA'i bye snyed 'jig</text></item>
<item><p>37a5</p><section></section><text>rten khams/ /de dag rin chen byur bur bkang byas te/ /dga' ba'i sems kyis rgyal la phul ba bas/ /gang gis tshigs bcad gcig cig sems can byin/ /rin chen sbyin pa shin tu rgya che des/ /snying rje skyes nas tshigs bcad sbyin pa la/ /gang gA'i cha dang grangs su mi</text></item>
<item><p>37a6</p><section></section><text>phod na/ /lan gnyis lan gsum sems la ga la zhig /ces so/ /de bzhin du rgyal ba skyed ma las kyang / byang chub sems dpa' bdag nyid kyis mnyan pa dang bsams pa la sogs pa yang dag pas ni/ ches gzhan la byin pa la sogs pa bsod nams dang ldan par</text></item>
<item><p>37a7</p><section></section><text>rgyas par gsungs so/ /gzhan yang rnam par bshad pa'i rigs pa las ji skad du bshad pa'i 'jug pa'i bya ba rnams dang 'brel bar yang bya'o/ /'di ni rgyal ba'i yum smra ba po dang / nyan pa po rnams la bdud kyi las dang bral ba'i thabs mdor bstan pa nyid do/ /de ltar</text></item>
<item><p>37b1</p><section></section><text>bsdus pa'i don gyi skabs su brjod par bya ba rnams kyis rgyal ba'i yum rnams kyi don ma lus par bstan pa la 'jug par byas nas/ da ni yan lag gi don rnams las rtogs par dka' ba 'ga' zhig brjod par bya mod kyi/ gang gis sngar bshad pa'i rjes</text></item>
<item><p>37b2</p><section></section><text>su 'brangs te/ dge ba'i bshes gnyen gyis nye bar bstan pa rnyed na ni/ de la thams cad dka' ba med par blos rtogs par nus la/ gang dag gis de ma rnyed pa rnams kyis ni dka' bas gnas kyang dus yun ring mos kyang yum 'di'i don rim par</text></item>
<item><p>37b3</p><section></section><text>'brel bar 'gyur ba rab tu dka' ste/ sngon yang dag par sbyangs pa dang / rje btsun 'phags pa 'jam dpal la sogs pa lha'i khyad par dag kho nas byin gyi brlabs pa dag ni ma gtogs so/ /de ltar bsdus pa'i don kun bstan nas/ byang chub sems</text></item>
<item><p>37b4</p><section></section><text>dpa' byang chub rjes su thob par 'dod pas 'bras bu yin pa'i phyir rnam pa thams cad mkhyen pa nyid thob par bya dgos pas/ dang po rnam pa thams cad mkhyen pa nyid sdud pa'i tshig le'ur byas pas rnam par bshad pa'i sgo nas bshad par bzhed de zhes bya</text></item>
<item><p>37b5</p><section></section><text>ba dang / rnam pa thams cad mkhyen pa nyid rtogs pa ni lam shes pa nyid yongs su shes pa med na med pas lam shes pa nyid ces gsungs te/ de nas yang gzhi thams cad legs par yongs su shes pa med par lam legs par yongs su shes pa med</text></item>
<item><p>37b6</p><section></section><text>pas thams cad shes pa nyid ces gsungs te/ de'i 'og tu yang thams cad mkhyen pa nyid gsum yongs su shes pa ni dbang du bya ba'i phyir/ yang rnam pa thams cad dang lam dang gzhi shes pa bsdu ba'i sgo nas thams cad mkhyen pa nyid gsum sgom par byed</text></item>
<item><p>37b7</p><section></section><text>pas rnam pa kun mngon par rdzogs par rtogs par gsungs te/ de'i rjes la ni rnam pa thams cad mngon par rdzogs par rtogs pa las rab kyi mthar phyin pa'i rtogs pa 'byung ngo zhes go sla bar bya ba'i phyir/ rtags la sogs pa bsnyad pa sngon du 'gro ba'i</text></item>
<item><p>38a1</p><section></section><text>rtse mo'i mngon par rtogs pa gsungs te/ de nas yang rtse mo'i mngon par rtogs pa thob pa so so ba dang bsdus pa nyid du rtogs pa'i don rnams go rims bzhin du blags nas/ brtan por bya ba'i phyir rnam par sgom par byed pas mthar gyis pa'i mngon</text></item>
<item><p>38a2</p><section></section><text>par rtogs pa gsungs te/ de'i 'og tu ni mthar gyis pa'i mngon par rtogs pa rnam par bsgom pa ni de dag nyid shin tu goms par byas pa'i phyir skad cig gcig gis bsgoms pas skad cig ma gcig pa'i mngon par rdzogs par byang chub pa gsungs te/ de ltar rgyu</text></item>
<item><p>38a3</p><section></section><text>thams cad bstan nas/ de nas skad cig ma gcig pa'i mngon par rdzogs par byang chub pa rnam par bsgom pa'i skad cig ma gnyis pa la chos kyi sku mngon par byang chub pa gsungs te zhes go rims nges par mdzad pa'i rgyu mtshan rim gyis smos pa rnams cig car</text></item>
<item><p>38a4</p><section></section><text>bdag gis bkod pa ni tshegs chung zhing dran pa la 'dzin dka' ba med pa'i phyir ro/ /gal te mdo de dang de dag las ni le'u grangs rab tu mang pos bstan pa mdzad pa ma yin nam/ ji ltar na rje btsun gyi zhal snga nas skabs kyi don de snyed du mdzad/ skabs kyi don de</text></item>
<item><p>38a5</p><section></section><text>yang gcig gi bar du ni bsdu ba bstan na/ gal te dgu la sogs par ci'i phyir mi mdzad ce na/ mdo de dang der le'u grangs de snyed du mdzad pa ni gdul bya rab tu dman pa rnams le'u re re zhig kyang bri ba dang / klog pa la sogs pas rim gyis 'jug par rung ba nyid</text></item>
<item><p>38a6</p><section></section><text>kyis ston pa ste/ gzhan las tha na tshigs su bcad pa gcig tsam yang 'dzin par byed na zhes pa la sogs pa bstan pa bzhin no/ /byang chub sems dpa' mthu dang ldan pa rnams kyi dbang du byas te ni yongs su rdzogs par bzung bar gsungs la/ rgyal ba skyed ma</text></item>
<item><p>38a7</p><section></section><text>tshang bar rnyed pa dang zhes yon tan gyi grangs su yang bgrang bar mdzad pa'i phyir ro/ /de bas na tshig le'ur byas par ni rje btsun gyi zhal snga nas ni mngon par rtogs pa'i don rnams la gdul bya rnams mi rmongs par bya ba'i phyir skabs brgyad la sogs par bstan te/</text></item>
<item><p>38b1</p><section></section><text>dgu la sogs par bsdu ba la ni don med de/ rgyas pa'i dus na ni nyung bar byed pa nyid bsngags shing / bsdus pa dbye ba'i tshe yang rnam par rab tu mang po bsngags pa'i phyir dang / skabs dgu la sogs par phye na ji ltar brgyad du bstan pa las ci zhig yon tan thob par</text></item>
<item><p>38b2</p><section></section><text>'gyur/ de bas na don med pa'i phyir skabs kyi don dgu la sogs par ma mdzad par nges so/ /sems bskyed pa zhes bya ba la/ 'di kha cig ni sems bskyed pa dngos gtsor ston pa ste 'dun pa la sogs pa'o/ /kha cig ni sems bskyed pa 'phel bar byed pa'i</text></item>
<item><p>38b3</p><section></section><text>grogs la der gdags te sbyin pa la sogs pa'o/ /kha cig ni sems bskyed pa'i 'bras bu la der gdags te bgrod pa gcig pa'i lam la sogs pa'o/ /dmigs pa zhes bya ba ni gang la 'dod par bya ba ste don du gnyer bar bya ba yang dag par rdzogs pa'i byang chub</text></item>
<item><p>38b4</p><section></section><text>nyid do/ /dmigs par bya ba ni bsgrub par bya ba'o zhes ji ltar bstan pa lta bu'o/ /rang gi ngo bo zhes pa ni 'dod pa zhes pas bstan te 'og nas 'chad par byed pa'o/ /ci'i phyir 'dod par byed ce na/ gzhan don byed phyir zhes pas bstan te/ de ltar na</text></item>
<item><p>38b5</p><section></section><text>byang chub sems dpa' sems can rnams la phan par 'dod pa'i sems dang ldan pas byang chub kyi sems dang ldan pas na byang chub sems dpa'i ming yang 'thob pa'o/ /de ltar na de ni sems bskyed pa'o zhes bstan to/ /smon pa zhes pa ni smon pa tsam te</text></item>
<item><p>38b6</p><section></section><text>tshogs bsags pas sems bskyed pa'i cho gas blang ba yang ma byas pa'o/ /'jug pa zhes pa ni dge ba'i bshes gnyen mnyes par byas te yang dag par blangs pa las byung ba'i sems bskyed pa nas brtsams te/ bar chad med pa'i lam gyi bar du gtogs</text></item>
<item><p>38b7</p><section></section><text>pa'i sgrub pa'i spyod pa'o/ /don 'di ni slob dpon zhi ba lha'i zhal snga nas kyang / byang chub sems de mdor bsdu na/ /rnam pa gnyis su shes bya ste/ /byang chub smon pa'i sems dang ni/ /'jug pa byang chub nyid yin no/ /'gro bar 'dod dang 'gro ba yi/ /bye</text></item>
<item><p>39a1</p><section></section><text>brag ji ltar bstan pa ltar/ /de bzhin mkhas pas 'di gnyis kyi/ /bye brag rim bzhin shes par bya/ /zhes bshad do/ /slob dpon dpal sangs rgyas ye shes zhabs kyi zhal snga nas ni/ so so'i skye bo'i sa'i sems can thams cad ni smon pa byang</text></item>
<item><p>39a2</p><section></section><text>chub kyi sems nyid du brjod la/ sa rab tu dga' ba nas brtsams te ni ye shes kyi khyad par chos kyi dbyings ji lta ba bzhin la 'jug pa byang chub kyi sems so zhes bstan to/ /yang kha cig na re/ grogs stobs rgyu stobs rtsa ba'i stobs/ /thos stobs dge ba goms pa</text></item>
<item><p>39a3</p><section></section><text>las/ /mi brtan pa dang brtan 'byung ba/ /gzhan gyis bstan pa'i sems bskyed bshad/ /ces pa dang / rdzogs pa'i sangs rgyas rab bsten byas/ /bsod nams ye shes tshogs rab bsags/ /chos la mi rtog ye shes ni/ /skyes phyir de ni dam par 'dod/ /</text></item>
<item><p>39a4</p><section></section><text>ces gsungs pa'i dbang las phyir mi ldog pa'i sar gnas pa dang / de ma thob pa las smon pa dang 'jug par bzhag ste/ chos la mi rtog pa dang po thob pa ni dro bar gyur pa ste/ zab mo'i don la som nyi med/ /ces pa dang / rmi lam na yang chos rnams kun/ /</text></item>
<item><p>39a5</p><section></section><text>rmi lam lta bur lta la sogs/ /zhes pa la sogs pa gsungs pas so zhes zer ro/ /da ni 'di snyam du 'dun pa dang / snying rje zhes bya ba sems las byung ba gnyis dang mtshungs par ldan pa'i sems sems can dang yang dag par rdzogs pa'i byang chub kyi yul la dmigs</text></item>
<item><p>39a6</p><section></section><text>te skyes pa ni sems bskyed pa yin na/ ci'i phyir tshig le'ur byas pa las sems las byung ba 'dun pa 'ba' zhig la sems bskyed pa'i sgrar bstan zhes bsams nas dri ba dang lan rnams 'byung ba ni yang dag par rdzogs pa'i byang chub 'dod pa nyid ni zhes bya ba la sogs</text></item>
<item><p>39a7</p><section></section><text>pa smos te ni zhes bya ba ni gang gi phyir zhes bya'o/ /lhag ma ni go sla'o/ /yang 'dod pa'i bdag nyid gang yin pa de ni gang yin zhes bya bar sbyar te/ de'i lan bstan pa ni 'dod pa de yang sgyu ma ltar 'dod pa nyid yin gyi/ dngos po nyid du zhen pas 'dod pa ni ma yin te/</text></item>
<item><p>39b1</p><section></section><text>ji ltar sgyu ma'i mkhan po zhig /sprul pa thar pa bya phyir brtson/ /de ni snga nas de shes pas/ /de la dregs pa cung zad med/ /de bzhin srid gsum sgyu 'dra bar/ /rdzogs pa'i byang chub mkhas pas shes/ /'gro ba'i ched du go bgos te/ /'gro ba de ltar snga nas</text></item>
<item><p>39b2</p><section></section><text>shes/ /zhes gsungs pa'i tshul gyis ni/ /'gro ba'i phan pa 'byung ba'i rgyu yang dag par rdzogs pa'i byang chub 'dod pa yang sgyu ma'i dpe rnam pa brgyad kyis bstan pa ltar 'dod par ston pa ni/ sbyin pa la sogs pa thams cad la sbyin par bya ba dang / sbyin pa po</text></item>
<item><p>39b3</p><section></section><text>dang / len pa po la sogs pa mi dmigs pas bsgrub par bya'o zhes bya bar shes par bya ba'i phyir dang zhes bstan pa'o/ /de bzhin du yang gang gi don du sems bskyed pa yang dag par rdzogs pa'i byang chub de ni gang yin zhes dris pa'i lan ni/ sems can</text></item>
<item><p>39b4</p><section></section><text>thams cad skal ba ji lta ba bzhin du mya ngan las 'das pa la dgod par 'dod pa zhes bya ba ste/ 'di ni byed pa'i rang bzhin gyi las kyis byed pa por bstan par 'gyur bas yang dag par rdzogs pa'i byang chub ni nyan thos la sogs pa dang thun mong ma yin pa'i las can</text></item>
<item><p>39b5</p><section></section><text>du bstan to/ /gzhan gyi don ni gang yin zhe na zhes dris pa slar brjod pa ni/ ser sna can la sogs pa sbyin pa la sogs pa la dgod par 'dod pas zhes pa'i tshig snga ma de'i 'bras bur yang sbyar bas ni gzhan gyi don bstan te 'di ni don bsdus pa'o/ /da ni gzhung</text></item>
<item><p>39b6</p><section></section><text>brjod de/ yang dag par rdzogs pa'i byang chub dang gzhan gyi don dag gang yin zhe na zhes dris pa'i lan du/ rje btsun gyi zhal snga nas nyid kyi bstan pa spang zhing mdo las shes par bya ba'i phyir/ ji ltar dris pa de dang de ni bla ma'i lung gis mdo las ji skad bstan pa</text></item>
<item><p>39b7</p><section></section><text>bzhin du shes par bya zhing mdo las kyang / de dag bsdus pa dang rgyas pa'i sgo nas brjod par shes par bya'o zhes tshig rnam par sbyar ro/ /da ni slob dpon gyi zhal snga nas bsdus pa dang rgyas pa'i sgo zhes bya ba dgrol bar rgyal ba'i yum shes rab kyi pha rol tu phyin pa rnam pa</text></item>
<item><p>40a1</p><section></section><text>gsum char las zhes smos te/ dris pa de dag bstan to zhes bya ba tshig gi lhag ma'o/ /gzhan dag ni mdo re re la yang de dag bsdus pa dang rgyas pa'i sgo nas bstan to zhes zer na/ de ni mdo rab tu bsdus pa dang rgyas pa las de ltar ga la zhig bstan/ mi</text></item>
<item><p>40a2</p><section></section><text>'gal ba zhes bya ba ni 'di rje btsun gyi zhal snga nas rang bzor ni ma bstan gyi/ mdo las kyang de dang de dag de kho na skad gsungs so zhes tshig zur gyis bstan pa ste/ 'di ni tshig le'ur byas pa'i ril la sbyar ro/ /gal te de dang de dag mdo las gsungs na/ ji skad du</text></item>
<item><p>40a3</p><section></section><text>gsungs pa 'dir smos dgos so zhes 'dri ba srid pa la ni de'i lan du/ gtsug lag gi gzhung skabs kyi don ston pa lhur len pa ni thams cad las kyang gsungs mod kyi tshig mangs su dogs nas khungs nyid du ma bris so zhes bya ba smos te/ de'i phyir kho bos de dag brjod</text></item>
<item><p>40a4</p><section></section><text>par mi nus pa ni ma yin mod kyi gzhung mangs na gdul bya phal cher don bsdus pa'i blo rnam par 'khrugs par 'gyur bas na mi brjod de/ de'i phyir 'og nas 'chad pa las kyang / go bar sla phyir ngag dang ni/ /tshig sogs sbyor ba ma byas par/ /zhes ston te/ ji tsam</text></item>
<item><p>40a5</p><section></section><text>du gzugs rgyas par bstan cing tshig bsdus pa ni myur du go ba skye ba'i rgyu yin pa'i phyir ro/ /de la rgyal ba'i yum bar ma'i dbang du byas te ni/ shA ri'i bu 'di la byang chub sems dpa' sems dpa' chen po chos thams cad rnam pa thams cad du mngon par rdzogs par 'tshang rgya bar</text></item>
<item><p>40a6</p><section></section><text>'dod pas shes rab kyi pha rol tu phyin pa la brtson par bya'o/ /zhes bya ba'i tshig 'dis yang dag par rdzogs pa'i byang chub ste mdor bstan pa'o/ /shA ri'i bu 'di la byang chub sems dpa' sems dpa' chen po gnas pa med pa'i tshul gyis shes rab kyi pha rol tu phyin pa la</text></item>
<item><p>40a7</p><section></section><text>gnas te sbyin pa dang / sbyin par bya ba dang / len pa po mi dmigs pa'i phyir yongs su btang ba med pa'i tshul gyis sbyin pa'i pha rol tu phyin pa yongs su rdzogs par bya'o/ /de bzhin du chos thams cad dmigs su med pa'i phyir shes rab kyi pha rol tu phyin pa la bslab</text></item>
<item><p>40b1</p><section></section><text>par bya'o zhes pa'i bar du gang gsungs pas de rgyas par bstan pa yin no/ /yang gzhan gyi don gang yin pa de mdor bstan pa ni byang chub sems dpa' sems dpa' chen po phyogs bcu re re zhing gang gA'i klung gi bye ma snyed kyi 'jig rten gyi khams re re na sems</text></item>
<item><p>40b2</p><section></section><text>can gang dag yod pa de dag thams cad ces bya ba'i mthar phung po lhag ma med pa'i mya ngan las 'das pa'i dbyings su yongs su mya ngan las 'da' bar 'dod pas shes rab kyi pha rol tu phyin pa la bslab par bya'o zhes bya ba'i bar gyis so/ /yang sems can pha rol tu phyin</text></item>
<item><p>40b3</p><section></section><text>pa drug gi mi mthun pa'i phyogs la gnas pa rnams de dang bral bar 'dod pas kyang shes rab kyi pha rol tu phyin pa 'di nyid la bslab par bya'o zhes bya ba'i tshig gis ni/ gzhan gyi don de rgyas par bstan par shes par bya'o/ /de ltar de dag la sogs pa mdo gtsor</text></item>
<item><p>40b4</p><section></section><text>byas pa gnas skabs kha cig tu bstan pa yang nye bar mtshon pa ste/ rnam pa thams cad mngon par rdzogs par rtogs pa'i rtse mo'i skabs su bdag nyid kyang srog gcod pa spong / gzhan yang srog gcod pa spong ba la yang dag par bskul/ sems can gzhan gang dag</text></item>
<item><p>40b5</p><section></section><text>srog gcod pa spong ba yang dag par blangs pa de dag gi yang legs pa brjod cing mthun pas dga' bar byed do zhes bya ba la sogs pa yang tshig zur gnyis su sbyar bas 'dir yang drangs te/ de bzhin du mdo'i khungs rnams ni ji ltar bde bar sbyar ba rim pa du ma tshig re re la brjod</text></item>
<item><p>40b6</p><section></section><text>kyang nyes pa med de/ de'i mthu ni gcig pu zhig tu ston par yongs su chad pa ma yin pas so/ /kha cig mdo'i don khungs su drangs pa'i tshul gyis bsdus pa dang rgyas pa'i sgo nas brjod ces bya ba ni gzhan gyi don 'ba' zhig la sbyor bar byed de/ /mdo'i don tshig khungs su</text></item>
<item><p>40b7</p><section></section><text>sbyar ba'i skabs 'dir slob ma la bshad pa dang / mngon par brtson pa'i tshogs la bshad pa'i bye brag dag brjod par bya ba yin mod kyi/ de dag ni rab tu grags pa nyid yin pas 'dir bstan pa la rag las pa ma yin pa'i phyir gzhag go/ /de ltar sems bskyed pa dmigs pa</text></item>
<item><p>41a1</p><section></section><text>dang rang gi ngo bo dang bcas pa brjod nas/ da ni de'i rab tu dbye ba nyi shu rtsa gnyis par skabs kyi tshigs su bcad pa dag gis bshad de zhes bya ba la sogs pa ni go sla bas rnam par mi dbye'o/ /dga' ldan gyi gnas na bzhugs pa la sogs pa kun tu ston</text></item>
<item><p>41a2</p><section></section><text>par rung ba nyid ces bya ba la/ sems bskyed pa tha ma gsum ni sangs rgyas kyis kun tu 'od kyi bdag nyid do zhes 'chad pa ma yin nam/ dga' ldan gyi gnas na bzhugs pa ni bsgom pa'i lam gyi mtha' sa bcu pa'i byang chub sems dpa' nyid yin na/ 'di ji ltar sangs rgyas</text></item>
<item><p>41a3</p><section></section><text>kyi sa'i yon tan du sbyar bar bya/ 'chad par 'gyur ba chos kyi sku'i phrin las bstan pa las kyang sa bcu pa'i dbang du byas te/ yang de nyid la skye ba gcig gis thogs pa'i ngo bo yang dag par rdzogs pa'i byang chub tu so sor nges pa dang zhes ston to/ /skye ba gcig gis thogs</text></item>
<item><p>41a4</p><section></section><text>pa ni byang chub sems dpa' dga' ldan na bzhugs pa kho na'o zhe na/ 'di ni bden mod kyi 'on kyang dga' ldan na bzhugs pa'i tshul ston pa'i byang chub sems dpa'i gzugs ni gnyis te/ 'jig rten gyi khams kha cig na ni sangs rgyas bcom ldan 'das rnams kyi sprul</text></item>
<item><p>41a5</p><section></section><text>pa'i sku nyid gdul bya'i dbang gis dga' ldan na bzhugs pa'i byang chub sems dpar snang bas rim gyis yang byang chub par ston te/ don 'di nyid nye bar gzigs nas 'phags pa lang kar gshegs pa las/ yang dag sangs rgyas der sangs rgyas/ /sprul pa</text></item>
<item><p>41a6</p><section></section><text>rnams ni 'dir sangs rgya/ /zhes bya ba gsungs te/ mdo der gzugs kyi khams 'og min la ni der zhes gsungs la/ 'dod pa'i khams la ni 'dir zhes gsungs te/ byis pa rnams ni rang gi rtog pa tsam gyis nye ba dang ring bar 'dogs pa'i dbang du byas</text></item>
<item><p>41a7</p><section></section><text>pa'i tha snyad do/ /'jig rten gyi khams kha cig tu ni byang chub sems dpa' sa bcu'i dbang phyug dag dga' ldan na bzhugs shing rim gyis 'dzam bu'i gling 'dir mngon par rdzogs par sangs rgyas pa yang dag pa 'am sprul pa ston te/ don de'i dbang du mdzad nas ni 'phags</text></item>
<item><p>41b1</p><section></section><text>pa 'jig rten las 'das pa'i le'u las/ kye rgyal ba'i sras bcu po 'di dag ni byang chub sems dpa' dga' ldan gyi gnas na gnas pa'i las te/ bcu gang zhe na/ 'di ltar 'dod pa'i khams kyi lha'i bu rnams 'dod pa'i bde ba bstan pa dang / dbang phyug mi rtag par</text></item>
<item><p>41b2</p><section></section><text>bstan pa dang / phun sum tshogs pa thams cad rgud par 'gyur bar bstan pa dang / de dag byang chub kyi sems la yang dag par dgod pa 'di ni/ dga' ldan na gnas pa'i las dang po'o/ /gzugs kyi khams kyi lha'i bu rnams la bsam gtan dang / rnam par</text></item>
<item><p>41b3</p><section></section><text>thar pa dang / ting nge 'dzin dang / snyoms par 'jug pa dang / rnam par ldang ba ston cing bsam gtan dang bsam gtan gyi yan lag de dag la mngon par zhen pa dang / srid pas byung ba'i 'jig tshogs su lta ba dang / gti mug gis shas che ba'i nyon mongs pa</text></item>
<item><p>41b4</p><section></section><text>rnams yang dag pa ji lta ba bzhin du bstan pa dang / gzugs med pa'i phyin ci log la zhugs pa thams cad la sdug par yid la byed pa thams cad mi rtag par yongs su bstan te/ byang chub kyi sems la dgod pa 'di ni dga' ldan na gnas pa'i las gnyis pa'o/ /</text></item>
<item><p>41b5</p><section></section><text>kye rgyal ba'i sras dga' ldan gyi gnas na gnas pa'i byang chub sems dpa' rnams ni rgyan bzang po zhes bya ba'i ting nge 'dzin la gnas te lus las 'od bkye zhing stong gsum gyi stong chen po'i 'jig rten gyi khams snang ba chen pos rgyas par bkang nas/ sems can rnams la</text></item>
<item><p>41b6</p><section></section><text>ji ltar dad pa bzhin du chos sna tshogs kyi sgra skad rab tu brjod de/ chos kyi sgra skad de dag thos nas sems dang bar 'gyur te/ dga' ldan gyi lhar brtul zhugs mthun par skye bar 'gyur zhing de ltar skyes nas kyang byang chub kyi sems la dgod pa 'di ni dga' ldan na gnas pa'i</text></item>
<item><p>41b7</p><section></section><text>las gsum pa'o zhes bya ba la sogs pa rgyas par gsungs nas/ yang dga' ldan nas 'chi 'pho ba ston pa'i las bcu gsungs te/ rgya cher mdo de nyid las shes par bya ba ste/ gzhung mangs par 'gyur bas 'jigs pa'i phyir 'dir ma brjod do/ /dbye ba zhar la brjod</text></item>
<item><p>42a1</p><section></section><text>nas zhes bya ba la dang po nyid du/ sems bskyed pa ni gzhan don phyir/ /yang dag rdzogs pa'i byang chub 'dod/ /ces bya ba'i dbang 'dis sems bskyed pa'i ngo bo nyid gtsor ston cing ngo bo nyid kyi gnas skabs tsam la rnam par dbye bar bzhag pa'i</text></item>
<item><p>42a2</p><section></section><text>phyir 'dir zhar la bstan pa kho na'o/ /dus ji lta ba bzhin du don du gnyer bar byed pa zhes bya ba ni rgyu'i rang bzhin gyi sems bskyed pa rnams rang rang gi sa mtshams gang yin par mi nyams shing 'phel bar bya ba'i phyir 'bad pa ni don du gnyer bar byed pa ste/ de yang de'i</text></item>
<item><p>42a3</p><section></section><text>rgyur gdams ngag don du gnyer bar byed pa nyid do zhes don du gnyer ba'i sgra ni tshig zur gnyis su sbyar ro/ /des 'phags pa'i chos 'grub par bya ba'i phyir zhes bya ba la/ des zhes bya ba ni byang chub kyi sems dang po dang rtags mthun pa'i phyir rgyu'i byang chub kyi sems rnams</text></item>
<item><p>42a4</p><section></section><text>kyis so/ /de rnams kyis 'phangs pa'i chos ni 'bras bu'i byang chub kyi sems gsum gyis bsdus pa sangs rgyas kyi sa'i rnams so/ /'grub par bya ba'i phyir gdams ngag don du gnyer bar byed ces sbyar ro/ /gzhan dag ni des zhes bya ba 'di ni bar chad med pa'i phyir dang /</text></item>
<item><p>42a5</p><section></section><text>byang chub kyi sems bskyed pa zhes bya ba dang / yang rtags mthun pa'i phyir de nyid dang spyir sbyar la 'phangs pa'i chos ni sems bskyed pa 'phel bar byed pa'i bslab pa ji snyed pa rnams yin pas/ de dag 'grub par bya ba'i phyir gdams ngag don du gnyer bas na yon tan</text></item>
<item><p>42a6</p><section></section><text>thob pa ni mi sdug pa bsgom pa la sogs pa yin la/ de dag yongs su bsrung ba'i don gyis zhes bya ba ni sems bskyed pa 'phel bar byed pa dang bcas te bsrung ba'i phyir don du gnyer ro zhes zer ro/ /'di ni legs par ma smras te de ltar na 'chad par byed pa las sems</text></item>
<item><p>42a7</p><section></section><text>bskyed pa dang po dang tha ma'i las bstan pa'i rim pas lhag ma bar gyi tshig gi don rnams kyang khong du chud par bya'o zhes bstan pa yang ji ltar drangs te/ de'i tshe khyed ni sems bskyed pa'i ngo bo tsam las khas mi len pa'i phyir ro/ /yang de dang des 'phangs par khyed smra ba na sangs</text></item>
<item><p>42b1</p><section></section><text>rgyas kyi sa la khyed kyis ci byar yang med do/ /de'i phyir nges par tshul snga ma khas blangs te yon tan thob pa yongs su bsrung ba'i don gyis zhes bya ba snga ma snga ma mi nyams par bya ba'i dbang gis gong ma gong ma yang mngon par 'phel bar bya ba'i phyir don du gnyer bar byed ces</text></item>
<item><p>42b2</p><section></section><text>shes par bya'o/ /'dir yang bar chad med pa'i lam la ni de don du gnyer ba med de/ rang byung gi ye shes bskyed par nus pa'i phyir ro/ /'o na mdo dag las de bzhin gshegs pa 'ga' zhig chos gsungs pa'i gnas su thub pa chen po phal mo che tshogs te/ mjug tu</text></item>
<item><p>42b3</p><section></section><text>legs so zhes bya ba gnang ba bstan pa der de dag gdams ngag nod pa ma yin na ci zhig la 'du ba mdzad/ tshul 'di las ni bar chad med pa'i lam la de las ji ltar log ce na/ der ni dam pa'i chos la gces spras mdzad pa dang / chos la byas pa gzo ba dang /</text></item>
<item><p>42b4</p><section></section><text>chos kyi tshul yun ring du gzhag pa'i phyir de lta bu dag bstan gyi/ de dag ni yang gdams ngag la ltos pa dang bcas pa ga la zhig yin/ 'doms pa ni gdams ngag ste zhes bya ba la/ 'dir ni don du gnyer bar byed po ni zhes brjod par rigs pa ma yin nam/</text></item>
<item><p>42b5</p><section></section><text>ji ltar na 'doms pa ni bstan zhe na/ kha cig na re 'di ni byed pa'i lam bstan pa ste/ 'bras can gyi bya ba dang 'brel pa'i gtam la mer brjod pa lta bu'o zhes zer ro/ /de la me nyid brjod pa ci'i phyir zhes pa las dngos por bya ba'i 'dri bar 'gyur bas ci zhig phan</text></item>
<item><p>42b6</p><section></section><text>par byed/ yang gzhan dag ni ji ltar bstod pa la sogs pa'i grags pa las 'das pa'i ngo bo sangs rgyas rnams thugs dgyes pa'i ngo bos gnas skabs la bzhag pa ltar/ 'dir yang gzhan 'ga' zhig gis 'doms pa zhes ni mi bya ste/ de ni lam yongs su 'dzin</text></item>
<item><p>42b7</p><section></section><text>pa'i rang bzhin 'ba' zhig yin pa'i phyir ro/ /'o na ci zhe na/ rang gi yongs su 'doms pa ni gdams ngag ste zhes bya na nyes pa 'dir mi 'gyur ro zhes zer ro/ /bdag cag gi rje btsun gyi zhal snga nas ni rgyal ba skyed ma las bstan pa'i lam ma lus pa ni thun mong nyid du</text></item>
<item><p>43a1</p><section></section><text>rje btsun sangs rgyas kyi byin gyi rlabs kyis rim gyis skye bar nges par khas blangs par bya ba ni/ 'gro rnams zhi ba'i las dang ni/ /zhes bya ba la sogs par 'gyur la/ des na 'dir rang gi nyams su blangs pa'i bya ba la gzhan gyi byed pa sbyar ba la nyes pa med</text></item>
<item><p>43a2</p><section></section><text>cing / yang na 'doms pa yang de yin la ji ltar gdams pa ltar sgrub pa yang 'dir gtsor gyur pa'i gdams ngag go zhes brjod par bya'o zhes gsungs so/ /gal te de ltar gzhan gyis bstan pa'i gdams ngag mi 'gog pa lta zhig na de ston pa po yongs su 'dzin pa de'i</text></item>
<item><p>43a3</p><section></section><text>phyir 'dir mi bstan par mdo las sbyor ba'i lam dang 'brel par ston zhe na/ de nyid du bstan par mi bya ba ni rang gi mngon par shes pa'i stobs kyis pha rol zil gyis gnon pa'i dge ba'i bshes gnyen bsten pa dang zhes pas drod bskyed pa'i dbang du byas te/ de'i phyir dge</text></item>
<item><p>43a4</p><section></section><text>ba'i bshes gnyen dang phrad pa yang rab tu rnyed par dka' bas de dang phrad pa la rab tu 'bad par rigs so/ /dad pa'i sa la sogs pa ni dman pa la brten par shes par bya'o/ /sgrub pa la 'doms pa la sogs pa 'di dag las dang po ni tshogs kyi lam dang sbyor ba'i lam</text></item>
<item><p>43a5</p><section></section><text>la gdams pa'o/ /lhag ma bden pa nas brtsams te mngon par shes pa la thug pa'i bar ni nges par 'byed pa'i cha dang mthun pa'i gnas skabs so/ /lhag ma gnyis ni go sla'o/ /dad pas rjes su 'brang ba ni gang mi'i nang nas mi'i nang du mtshams sbyor ba'o/ /chos</text></item>
<item><p>43a6</p><section></section><text>kyis rjes su 'brang ba ni sangs rgyas kyi zhing rnam par dag pa gzhan nam/ dga' ldan nas 'dir skyes pa'o/ /mi'i rigs nas rigs su skye ba ni bsam gtan dang tshad med pa dang / snyoms par 'jug pa thob pa dag thabs mkhas pa'i dbang gis de dag gi 'bras bu</text></item>
<item><p>43a7</p><section></section><text>mngon du mi byed kyi rgyal rigs shing sA la chen po lta bu la sogs pa'i ngo bor mi'i nang du slar zhing skye'o/ /lha'i rigs nas rigs su skye ba ni yang gzhung snga ma lta bus 'dod pa'i khams kyi lha dag gi nang kho nar slar skye zhing skye ba yongs su 'dzin pa'o/ /de ltar na rgyun tu zhugs</text></item>
<item><p>43b1</p><section></section><text>pas bsdus pa rnam pa bzhi'o/ /dad pas mos pa ni byang chub sems dpa' thabs mi mkhas pa dag 'du shes med pa'i snyoms par 'jug pa mngon du byas te/ der skye ba ldog par mi byed par der mtshams sbyar te ring mo zhig gnas nas shi 'phos te slar 'dir mtshams sbyar</text></item>
<item><p>43b2</p><section></section><text>na/ de ni dbang po rtul ba'i phyir na dad pa tsam yin gyi de la shes rab med ces dgag pa'o/ /de ni de lta na 'du shes med par skye ba'i byang chub sems dpa' de gang zhig yin/ bden pa mthong ba ni ma yin te/ bsam gtan la sogs pa'i yan lag yongs su zad pa dang /</text></item>
<item><p>43b3</p><section></section><text>zhes ston pa'i phyir ro/ /snang ba thob pa la sogs pa yang ma yin te/ mi khom pa zad pa dang zhes ston pa'i phyir ro/ /dad pa'i sa pa yang ma yin te/ 'dir slob pa phyir mi ldog pa'i dge 'dun 'chad pas de dang 'brel pa med pa'i phyir ro zhe na/ 'di la ni brjod par bya ba mi</text></item>
<item><p>43b4</p><section></section><text>nus pa ni ma yin te/ yul o de sha pa'i mkhas pa chen po dag gi zhal snga nas/ mgrin gcig tu 'dir slob pa phyir mi ldog pa ni phal cher brjod kyi/ gzhan med pa ma yin pas na/ mdo las kyang gang mi'i nang nas shi 'phos te mir skyes pa de dag ni/ shA ri'i bu byang chub</text></item>
<item><p>43b5</p><section></section><text>sems dpa' phyir mi ldog pa ma gtogs pa dbang po rtul po ste zhes gsungs so zhes zer ro/ /kong ka Na pa dag gi zhal snga nas ni sems can 'du shes med pa dag ni gnyis yin te/ mi khom par bgrang ba dang / de las gzhan pa'o/ /de la phyi rol pa'i lam</text></item>
<item><p>43b6</p><section></section><text>la sogs pas khams dang sa 'og ma 'og ma dag rnam par sun phyung nas der skyes pa de dag ni 'chi 'pho ba'i tshe na log par lta ba'i dbang gis sems can dmyal ba chen por ltung bas mi khom par bgrang zhing / byang chub sems dpa' bden pa ma mthong ba dag brgya</text></item>
<item><p>43b7</p><section></section><text>lam na ci zhig ltar bshes gnyen ngan pa la sogs pas der skyes kyang sangs rgyas kyi mthu'i dbang dang rang gi byang chub kyi sems la sogs pa'i mthus de dag ltar nyams par mi 'gyur bas na/ 'di lha tshe ring por skyes su zin kyang mi khom par skyes pa ma yin te/ 'di</text></item>
<item><p>44a1</p><section></section><text>ltar bshad pa las ni mdo gang las byang chub sems dpa' theg pa chen po'i snod du 'gyur ba gcig pu zhig yod pa ni lha tshe ring por skye bar gzigs te zhes pa la sogs pa yang legs par bshad par 'gyur ro zhes gsung ngo / /baM g+ha la pa dag</text></item>
<item><p>44a2</p><section></section><text>gis bshad pa ni drod la sogs pa'i tshe phal cher ngan 'gro la sogs pa spangs pas de skad bshad kyis nges par ni bzod pa thob pa kho na ste/ des na ngan 'gro med pas chos chen po la bzod pa'i phyir zhes 'chad pas na 'di ni drod dang rtse mo pa yin no/ /de dag gnas smad</text></item>
<item><p>44a3</p><section></section><text>pa der yang yun thung ba dang sdug bsngal chung ba la sogs par sbyar ro zhes zer ro/ /rje btsun gyi zhal snga nas ni dgos pa'i dbang gis bstan par zad pas na bar chad med pa'i lam gyi bar du sbyar ro zhes gsung ngo / /'di lta bu la sogs pa mdo'i gnas de dang der</text></item>
<item><p>44a4</p><section></section><text>bdag nyid chen po rnams tha dad par 'chad pa rab tu mang po zhig yod pa ni gzhung mangs pas 'jigs pa'i phyir bdag gis 'dir ma bris te/ mdo mnyan pa las khong du chud par bya'o/ /mthong bas thob pa'i byang chub sems dpa' ni gzhung de bzhin du sbyar ba la</text></item>
<item><p>44a5</p><section></section><text>thabs la mkhas pa'i stobs kyis lha tshe ring por mi skye'i/ gzhan gang yang rung ba zhig tu skye ba'o/ /'di ni thabs mkhas pa'i dbang gis mi skye ba yin la/ snga ma gnyis po ni 'jigs pa dang bcas pas smon lam la sogs pas de spong ngo / /lan cig phyir</text></item>
<item><p>44a6</p><section></section><text>'ong ba ni bsam gtan dang tshad med pa la sogs pa thos pas de dag gi 'bras bu mngon du mi byed par dga' ldan du skyes te/ de'i gnas pa mthar phyin nas 'dzam bu'i gling 'dir babs nas byang chub par ston pa'o/ /gzhan bar chad gcig pa ni bsam gtan rnams nas</text></item>
<item><p>44a7</p><section></section><text>chos ma 'dres pa'i bar gyis yon tan thob kyang da dung sangs rgyas mchod pa la sogs pa'i phyir gnas pa tshe gcig gis thogs pa ste/ 'jam dpal khyod da dung yang de bzhin gshegs pa la mchod pa'i las kyis ma tshim mam zhes pa lta bu'o/ /dad pa dang mthong bas thob</text></item>
<item><p>44b1</p><section></section><text>pa 'di dag ni sngon bzhin no/ /phyir mi 'ong ba ni zhing mtha' yas par 'dod pa las phyir mi 'ong ba dang / yang theg pa bla na med pa can dang / tshe tshad med pa can dag tu 'dod pa las phyir mi 'ong ba ste/ de dag gis sems can gdul ba'i dus nye bar gnas pa yal bar</text></item>
<item><p>44b2</p><section></section><text>mi 'dor ba ni gang bor ba'i khams gsum de dag tu yang sems can rnams kyi don byed pa yod par bstan pas theg pa dman pa'i phyir mi 'ong ba las bye brag tu byas pa'o/ /bar ma dor mya ngan las 'da' ba ni tshangs pa'i 'jig rten du skyes nas lus de nyid kyis tshogs</text></item>
<item><p>44b3</p><section></section><text>bsags te rdzogs par 'tshang rgya bar ro/ /skyes nas pa ni srid pa tha ma pa dang / gang tshe tshad med par byin gyi rlabs pa'i tshe gcig pu de la 'tshang rgya ba'o/ /mngon par 'du byed pa dang bcas pa ni 'jig rten gyi khams dpag tu med pa dag tu mngon sum pa'i 'bad pas</text></item>
<item><p>44b4</p><section></section><text>'gro ba rab tu mang po 'dul zhing der yang bdag nyid rab tu ma smras par don byed pa'i dbang gis lam sbyong ba'o/ /mngon par 'du byed pa med par yongs su mya ngan las 'das pa ni rang bzhin dang rkyen gyis sems dang po bskyed pa nyid kyis phyir mi ldog pa'i sa thob pas byang chub</text></item>
<item><p>44b5</p><section></section><text>par 'gyur ba ste/ 'di ltar dge slong mi 'khrugs pa dang / bram ze rgya mtsho'i rdul dang / 'khor los sgyur ba'i rgyal po nam mkha' la sogs pa bzhin no/ /yang 'khor los sgyur ba'i rgyal por gyur pas sems can rnams sbyin pa nas bzung ste dge ba bcu'i las kyi</text></item>
<item><p>44b6</p><section></section><text>lam la bkod nas de nyid tshangs ris nas 'og min gyi bar du 'gro ba de ni de'i 'og tu de nyid 'og min gyi mthar thug par 'gro ba ste zhes bya ba la/ de yang gsum yin pa las 'phar ba gang yin pa ni/ dang por bsam gtan bzhi rdzogs pa las slar rkyen 'ga' zhig gis nyams</text></item>
<item><p>44b7</p><section></section><text>pa na slar bsam gtan dang po thob par byas nas/ de tshangs ris su skyes te der bsam gtan gong ma rnams thob par byas nas de shi ba na 'og min du skye ba blangs te sangs rgyas kyi zhing sna tshogs rnams su byang chub ston pa'o/ /phyed du 'phar ba ni gzhung snga ma lta bu las tshangs ris</text></item>
<item><p>45a1</p><section></section><text>nas shi 'phos nas gnas gtsang ma 'og ma zhig tu skyes te/ de nas shi 'phos nas 'og min du skye ba'o/ /gnas thams cad du 'chi 'pho ba ni dga' ldan kho nar bsam gtan dang po la snyoms par zhugs te shi 'phos nas der skye zhing rim pa de ltar</text></item>
<item><p>45a2</p><section></section><text>gzugs kyi khams kyi gnas ris bcu bdun kun tu tshe 'dzin pa dang / 'dor bas 'og min du song nas de'i 'og tu 'gro ba du ma zhig smin par byed pa'o/ /yang phyir mi 'ong ba 'ga' zhig gnas gtsang ma ma yin pa gzugs dang gzugs med pa kun gyi bsam gtan</text></item>
<item><p>45a3</p><section></section><text>gyi bde ba sgyu ma ltar nyams su myong bar byas te/ srid pa'i rtse mor skyes nas de nas yang 'gro ba mang po'i don byed pa de ni 'dir de'i 'og tu de nyid srid pa'i rtse mo'i mthar thug par 'gro ba ste zhes bya ste/ de yang rnam pa gnyis yod pa las gzugs kyi 'dod chags dang</text></item>
<item><p>45a4</p><section></section><text>bral ba ni 'dod pa'i khams 'dir gzugs kyi khams kyi mthong ba dang bsgoms pas spang bar bya ba spangs te gzugs med pa'i skye mched thob par byas te/ 'di nas shi 'phos nas khams bar ma bor te cig car du der skyes nas de nas yang gdul bya smin par byed</text></item>
<item><p>45a5</p><section></section><text>pa'o/ /mthong ba'i chos la zhi ba lus kyi mngon sum du byed pa ni/ tshe gcig pu kho na la rgyal po rin po che sna bdun dang ldan par gnas te de'i tshe tshogs yongs su bsags nas tshe gzhan dang lus gzhan mi len par rdzogs par 'tshang rgya ba ste/ 'di ni byang chub sems</text></item>
<item><p>45a6</p><section></section><text>dpa'i mchog nyid do/ /phyir mi 'ong ba ni de ltar rnam pa bcu'o/ /dgra bcom pa'i 'bras bu la zhugs pa ni pha rol tu phyin pa drug la gnas pa'i byang chub sems dpa' sems can rab tu gdul dka' ba log par lta ba rnams 'dul la/ rang gi sems la yang de dang rma mi 'byin par</text></item>
<item><p>45a7</p><section></section><text>tshogs yongs su rdzogs par byed pa dag ste/ 'di dka' ba mi bzad pa spyod pa'i byang chub sems dpa' chen po zhes bya'o/ /rang sangs rgyas ni shin tu thabs mkhas pa'i byang chub sems dpa' 'ga' zhig 'jig rten gyi khams gang na dkon mchog gsum gyi sgra mi grag pa'i</text></item>
<item><p>45b1</p><section></section><text>'jig rten gyi khams der song nas mngon par byang chub pa ston pas gdul bya mang du 'dul ba ste/ de ltar tha mar bstan pa 'di gsum ni rang dang gzhan dang gnyi ga'i don las byang chub sems dpa' mchog tu bstan to/ /'dir rgyun tu zhugs pa pa la sogs par</text></item>
<item><p>45b2</p><section></section><text>byang chub sems dpa' bstan pa yang sprul pa pa dang / sgra'i gzhi yod pas gnyis te de la sprul pa pa ni/ theg pa rlabs po ches ni skrag 'gyur zhing / /'di ni sems can dman la mos rig nas/ /byang chub sems dpa' 'di dag nyan thos 'gyur/ /rang rgyal</text></item>
<item><p>45b3</p><section></section><text>byang chub par yang rab tu ston/ /zhes gsungs so/ /sgra'i gzhi yod pa'i dbang du byas te ni/ spros med rnyog pa med pa ste/ /chags med dbyings ni ston par byed/ /sangs rgyas chos rnams ma lus par/ /rnam par mthong nas ston par byed/ /sangs rgyas</text></item>
<item><p>45b4</p><section></section><text>rnams kyis gang gsungs pa/ /chos dang ring bar mi rtog cing / /chos dang nye bar mi rtog ste/ /des na de dag 'dre ba med/ /sgrogs kyang 'dre ba ma yin te/ /sems can dpag tu med la brjod/ /sems can de dag mthong ba med/ /des na de ni nyan thos brjod/ /kun</text></item>
<item><p>45b5</p><section></section><text>dga' 'di la dgongs nas ni/ /nga yis nyan thos yongs su bstan/ /gnas med byang chub sems dpa' ni/ /de ltar nyan thos su shes kyis/ /zhes bya ba dang / rkyen rnams 'di dag shes nas ni/ /de ni gang la 'ang mi gnas te/ /rang sangs rgyas zhes bya ba'i sgrar/ /</text></item>
<item><p>45b6</p><section></section><text>byang chub sems dpa' rab tu ston/ /zhes gsungs la/ yang byang chub sems dpa' 'di dag la rgyun tu zhugs pa la sogs pa'i khyad par gsum gyi sgra'i gzhi yod par yang bstan te/ rgya cher ni 'phags pa phyir mi ldog pa'i 'khor lo'i mdo las drang bar bya'o/ /yang</text></item>
<item><p>45b7</p><section></section><text>'dir gang gis nyon mongs pa'i rnam pa las drug gam bdun nam brgyad kyi rnam pa spong ba las ni/ de rgyun tu zhugs pa'i 'bras bu la zhugs pa'o zhes bya ba nas/ gang gis srid pa'i rtse mo'i nyon mongs pa brgyad pa spangs pa de ni dgra bcom pa'i 'bras bu la zhugs pa'o zhes bya</text></item>
<item><p>46a1</p><section></section><text>ba'i bar gyis spangs pas dgag pa ni chos mngon pa las rab tu gsal ba dang / 'dir de ltar spangs pa gtsor ma gyur pa'i phyir brjod pas ci zhig bya/ nges par 'byed pa'i cha dang mthun pa zhes bya ba la ni nges pa ma lus par ro/ /'byed pa ni 'joms</text></item>
<item><p>46a2</p><section></section><text>pa'o/ /cha ni phyogs gcig go/ /i ya ni phan pa ste rgyu ru rtogs pa zhes bya'o/ /rgyu'i sgo ni theg pa ma lus pa'i 'o/ /'bras bu ni sangs rgyas nyid kyi mngon sum pa'i rgyur gyur pas so/ /ngo bo nyid ni chos kyi dbyings kyi rang bzhin du nges par gnas pa ste/ chos kyi</text></item>
<item><p>46a3</p><section></section><text>dbyings las ma gtogs pa/ /'di ltar chos yod ma yin te/ /zhes pa'i tshul las so/ /chos nyid kyi rnam pa'i sgo ni chos kyi dbyings kyi rang bzhin de yang kun rdzob pa'i dmigs pa dang rnam pa la sogs pa'i bye brag du mar rten cing 'brel bar 'byung ba'i mthu'i che bas gnas</text></item>
<item><p>46a4</p><section></section><text>zhes bya ba'i don to/ /des na theg pa chen po 'dir ni rang bzhin gcig nyid las sna tshogs par 'gyur ba ni thabs la mkhas pa'i mthu'i che ba yin la/ sna tshogs kyang gcig kho na 'di ltar spros pa med par 'gyur ba ni chos kyi dbyings kyi bdag nyid kyi che ba'o/ /de ltar nges par</text></item>
<item><p>46a5</p><section></section><text>'byed pa'i cha dang mthun pa bstan pa rnam par phye nas/ da ni sgrub pa'i gzhir gyur pa rigs bstan pa dgrol bar bya ba'i phyir/ sgrub pa dang ldan pa la nges par 'byed pa'i cha dang mthun pa ji skad bshad pa dang mthong ba'i lam la sogs pa gzhan yang 'byung bas sgrub pa'i rten du gyur</text></item>
<item><p>46a6</p><section></section><text>pa gsungs te zhes bya ba la sogs pa gsungs te/ bsgrub pa 'chad par 'gyur ba bzhi po de dag nyams su len pa dang ldan pa'i byang chub sems dpa' sgrub pa po rnams la nges par 'byed pa'i cha dang mthun pa 'das ma thag tu ji skad du bshad pa 'byung ba ste/ de ni go cha'i sgrub pa</text></item>
<item><p>46a7</p><section></section><text>nyid yin pa'i phyir ro/ /mthong ba'i lam la sogs pa gzhan yang 'byung bas zhes bya ba la sogs pa smos pas ni bsgom pa'i lam dang khyad par gyi lam bsdus te/ de dag ni 'jug pa dang tshogs dang / nges par 'byung ba'i sgrub pa rnams nyid yin pa'i phyir ro/ /de ltar ma</text></item>
<item><p>46b1</p><section></section><text>lus pa'i gzhi rigs yin na/ de ltar na dang po kho nar cis na de ma bstan zhe na/ sems bskyed pa la sogs pa'i rgyus tshogs kyi lam sbyangs te sbyor ba'i lam thob pa ni rigs la gnas par bgrang ngo zhes rgyu 'bras su shes par bya ba'i phyir ro/ /gzhan dag na re de ltar</text></item>
<item><p>46b2</p><section></section><text>sbyar ba ni mngon par 'dus byas pa'i rigs la gsungs pa yin pas/ rang bzhin gyi rigs la ni dang po nyid du rigs brjod par rigs mod kyi rigs gnyis su shes par bya ba'i phyir 'dir bstan to zhes zer ro/ /de ltar sgrub pa'i rten rigs yin pas de sgrub pa</text></item>
<item><p>46b3</p><section></section><text>rnams kyi dang por ni bstan na/ sgrub pa'i rten du gyur pa'i rigs zhes bya ba 'di'i don ci zhe na/ de'i phyir rigs zhes bya ba 'di ni yod par bsgrub pa dang / de'i rang bzhin dang / rnam par dbye ba dang / rtags dang / yon tan dang / nyes pa dang / nges pa'i tshig</text></item>
<item><p>46b4</p><section></section><text>dag gis shes par 'gyur te/ de la dang po'i dbang du byas te de ni/ khams rnams dang ni mos pa dang / /sgrub pa tha dad dmigs pa dang / /'bras bu tha dad dmigs pa'i phyir/ /rigs yod nyid du nges par brjod/ /ces gsungs so/ /gnyis pa'i dbang du</text></item>
<item><p>46b5</p><section></section><text>byas te/ rigs kyi rang bzhin ni kha cig tu chos kyi dbyings te/ kye rgyal ba'i sras dag byang chub sems dpa'i rigs zhes bya ba 'di ni chos kyi dbyings lhur len pa/ nam mkha' ltar yangs pa/ rang bzhin gyis 'od gsal ba ste/ de la gnas pa'i byang chub sems</text></item>
<item><p>46b6</p><section></section><text>dpa' rnams ni 'das pa'i sangs rgyas bcom ldan 'das rnams kyi rigs su skyes pa yin/ ma 'ongs pa'i sangs rgyas bcom ldan 'das rnams kyi rigs su skyes pa yin/ da ltar byung ba'i sangs rgyas bcom ldan 'das rnams kyi rigs su skyes pa yin zhes gsungs la/ 'di nyid</text></item>
<item><p>46b7</p><section></section><text>las kyang / chos kyi dbyings las dbyer med phyir/ /rigs ni tha dad rung ma yin/ /zhes rgol ba smra bas so/ /yang 'jam dpal chos kyi dbyings dang yang dag pa'i mtha' gcig yin na snod dang snod med par ji ltar brtag ces kyang gsungs pas so/ /yang kha cig tu ni rigs</text></item>
<item><p>47a1</p><section></section><text>zhes bya ba 'di nges par skye mched kyi bye brag nyid la 'dod par mthong ste chos mngon pa las kyang / kha cig dang po nas de'i rigs/ /kha cig sbyangs pa las gyur to/ /zhes bshad la/ theg pa chen po'i dbang du byas te yang 'phags pa chos bcu pa'i mdo</text></item>
<item><p>47a2</p><section></section><text>las/ du ba las ni mer shes shing / /chu skyar las ni chur shes ltar/ /byang chub sems dpa' blo ldan pa'i/ /rigs ni rtags kyi sgo nas shes/ /zhes gsungs te/ 'dir rtags ni gang la skye mched khyad par can yod pa'i rang bzhin gyi rtags kyi khyad par 'ga' zhig la</text></item>
<item><p>47a3</p><section></section><text>bya bar dgongs te/ gang la chos kyi dbyings yod pa'i rtags zhes ni mi rigs te de ni spyi la yod pa'i phyir ro/ /de las 'dir ni rje btsun gyi zhal snga nas rigs kyi rang bzhin ni chos kyi dbyings yin par bzhed la/ 'on kyang rigs kyi dbye ba ni med pa ma yin te/ yang dag</text></item>
<item><p>47a4</p><section></section><text>par rigs gcig pu yin du zin kyang 'ga' zhig rang bzhin nam sbyangs pa las skye mched khyad par du gyur pa'i dbang las tha dad par bzhag pa tsam du yang dgongs par ni dpes ston to/ /gsum pa rnam par dbye ba ni spyir theg pa chen po dang / rang sangs rgyas dang / 'phags pa nyan</text></item>
<item><p>47a5</p><section></section><text>thos dang / ma nges pa dang / rigs med pa zhes lngar 'phags pa lang kar gshegs pa las gsungs pa nyid de/ 'on kyang rigs 'chad pa zhes pa 'di ni rnam par grol ba dka' ba'i dbang tsam la dgongs pa ste/ gzhan du na ni 'phags pa shes rab kyi pha rol tu phyin pa mchog dang</text></item>
<item><p>47a6</p><section></section><text>po las/ byang chub sems dpa' kun tu bzang po sems can thams cad ni de bzhin gshegs pa'i snying po can no zhes gsungs pa dang / yang 'phags pa zla ba sgron ma'i mdo las/ 'di na snod min sems can gang yang med/ /'gro ba 'di kun ma lus sangs rgyas</text></item>
<item><p>47a7</p><section></section><text>'gyur/ /zhes gsungs pa dag ji ltar drangs/ /bzhi pa rtags kyi dbang du byas te de ni/ sbyor ba'i sngon du snying rje dang / /mos pa dang ni bzod pa dang / /dge ba yang dag spyod pa ni/ /rigs kyi rtags su shes par bya/ /zhes gsungs so/ /lnga pa dang drug pa'i dbang du byas te de</text></item>
<item><p>47b1</p><section></section><text>ni/ ring mo zhig na ngan song du/ /'gro zhing myur du thar ba dang / /de yang sdug bsngal chung ngu myong / /skyo bcas sems can yongs smin byed/ /ces pa dang / nyon mongs goms dang grogs ngan dang / /phongs dang gzhan gyi dbang nyid de/ /mdor na rigs kyi nyes pa ni/ /</text></item>
<item><p>47b2</p><section></section><text>rnam pa bzhir ni shes par bya/ /zhes gsungs so/ /bdun pa ni nges pa'i tshig gi dbang du byas te de ni/ phyogs sam sa la skyob pa ni go'i sgra ste/ ri 'od sa dang rdo rje dang / /mtho ris ba lang mchog rnams la/ /mkhas pas go sgra shes par bya/ /zhes brjod pa'i tshul</text></item>
<item><p>47b3</p><section></section><text>gyis so/ /yang snying rje'i dbang gis ni sems can dmyal ba la sogs pa'i 'gro ba ngan par thim pas na ku la'o/ /gzhan dag ni yon tan gyi tshogs kyi rten du 'gyur ba'i phyir na ku la zhes skad kyi dbyings bstan pa'i rjes su 'brang ngo / /ming gi don ni yon tan skyed pa'i</text></item>
<item><p>47b4</p><section></section><text>phyir rigs nyid ces bya ste/ 'di ni sa bon dang nus pa'i ming gi don yin pa'i phyir ro/ /chos kyi dbyings kyi ngo bo nyid kho na zhes bya ba ni dang po bsdus pa'i don gyi skabs su/ sgrub pa yi ni rten gyur pa/ /chos kyi dbyings kyi rang bzhin dang / /zhes gsungs pa thugs la bzhag</text></item>
<item><p>47b5</p><section></section><text>nas 'dir 'di skad smos so/ /ji skad du bshad pa'i chos ni sgrub pa rnam pa bzhi la sogs pa'o/ /gzhir gyur pa ni chos kyi dbyings te rtogs pas de dang 'brel pa'i bdag nyid byang chub sems dpa' rnam pa bcu gsum la rigs zhes bstan to zhes bya ba la/ byang chub sems</text></item>
<item><p>47b6</p><section></section><text>dpa' ni/ bdud rtsi thob byed lam ni 'di min gyis/ /lam ngan spongs la lam la mnos shig ces/ /lta ngan sems can mthong nas go byed de/ /rgyu des byang chub sems dpa' zhes brjod do/ /zhes bya ba'i tshul gyis na/ byang chub la dgod pa'i phyir sems dpa' ni</text></item>
<item><p>47b7</p><section></section><text>byang chub sems dpa' zhes bya'o/ /rnam pa bcu gsum la zhes bya ba ni ji skad du bgrang ba'i bcu gsum ste/ de yang dang po ni sbyor ba'i lam gyis bsdus pa bzhi'o/ /lnga pa ni mthong ba'i lam mo/ /drug pa ni bsgom pa'i lam mo/ /bdun pa dang dgu pa ni de dag nyid kyi bral ba</text></item>
<item><p>48a1</p><section></section><text>dang bral ba'i thob pa gnyis so/ /brgyad pa ni sa 'od byed pa nas sa drug pa'i bar ro/ /bcu pa ni sa bdun pa'o/ /bcu gcig pa ni sa mi g.yo ba nas chos kyi sprin gyi bar ro/ /bcu gnyis pa ni skye ba gcig gis thogs pa dang srid pa tha ma pa'o/ /bcu gsum</text></item>
<item><p>48a2</p><section></section><text>pa ni khyad par gyi lam rdo rje lta bu'i ting nge 'dzin to/ /de la skye ba gcig gis thogs pa'i sa pa ni 'gro ba rnams la sangs rgyas kyi bya bas nye bar gnas pas gdul bya phal mo che bstan pa la dgod par byed pa'i phyir na de'i 'og tu bsam pa ji lta ba bzhin du bzhugs pa la sogs pa ldem</text></item>
<item><p>48a3</p><section></section><text>por dgongs pa'i sgo nas zhes bya ba la sogs pa gsungs te/ de la 'gro ba 'ga' zhig bstan pa 'di la gzhug pa'i phyir dang por de'i skrag pa spang ba'i thabs kyis bdag dang gang zag dang phung po dang khams la sogs pa yod par bstan pa dang / chos thams cad med pa</text></item>
<item><p>48a4</p><section></section><text>dang / chos thams cad rten cing 'brel bar 'byung ba dang / chos thams cad phyin ci ma log cing rang bzhin gyis 'od gsal lo zhes kun brtags pa dang / gzhan gyi dbang dang yongs su grub pa'i mtshan nyid la brten te gsungs pa dang / chos kyi phung po gcig</text></item>
<item><p>48a5</p><section></section><text>gsungs par mi mdzad kyi/ gdul bya la brten cing chos kyi sgo mo brgyad khri bzhi stong snyed bstan pa dang / byang chub kyi spyod pa rab tu dka' ba bsten te nyon mongs pa la gnas pas ni byang chub de thob po zhes bstan pa dag gzhug pa la ldem por dgongs pa dang / mtshan</text></item>
<item><p>48a6</p><section></section><text>nyid pa ldem por dgongs pa dang / gnyen po la ldem por dgongs pa dang / sgyur ba la ldem por dgongs pa dag dang / yang / tshogs dang chos kyi sku dag dang / /'gro ba'i don ni spyod pa yis/ /sangs rgyas thams cad mnyam pa ste/ /zhes pa la brten nas 'das</text></item>
<item><p>48a7</p><section></section><text>pa'i dus kyi sangs rgyas kha cig kyang nga nyid yin no zhes bstan pa dang / sangs rgyas 'ga' zhig gi mtshan thos pas phyir mi ldog par 'gyur zhes dus ring mo zhig na 'gyur ba la brten pa dang / sangs rgyas gang gA'i klung gi bye ma snyed la rim gro bya ba byas na de nas gdod</text></item>
<item><p>48b1</p><section></section><text>theg pa mchog gi don khong du chud par 'gyur ro zhes ston pa don gzhan la brten pa dang / gang zag 'ga' zhig la dang por sbyin pa'i legs pa brjod de de yang phyi nas sbyin pa smad pa la sogs pa bstan pa gang zag gi bsam pa la brten pa ste/ de ltar na mnyam pa nyid la</text></item>
<item><p>48b2</p><section></section><text>dgongs pa dang / dus gzhan la dgongs pa dang / don gzhan la dgongs pa dang / gang zag gi bsam pa la dgongs pa ste dgongs pa bzhi'o/ /'di dag ni theg pa chen po la snang ba lta bur gzung bar bya ste/ zhu ba'i 'og tu za ba la/ /mar gyi nying khu sbrang rtsi dang / /</text></item>
<item><p>48b3</p><section></section><text>kha ra dag ni bdud rtsi bzhin/ /ma zhu zos la dug tu 'gyur/ /de bzhin rab rgyas bdud rtsi yis/ /dgongs pa'i tshig la mi mkhas shing / /byis pa'i blo dang ldan pa la/ /mi bzad pa yi dug tu 'gyur/ /zhes gsungs pas so/ /de ltar dgongs pa brgyad kyis 'gro ba'i</text></item>
<item><p>48b4</p><section></section><text>don la 'bad pa ni rta 'dul sbyong byed pa ltar nges par dul bar 'gyur bas na de dag nyid theg pa gsum gyi lam la sems can ma lus par 'god pa'i mtshan nyid kyi gzhan gyi don gyi go rims so zhes bya'o/ /don 'di la dgongs te sa bcu pa'i byang chub sems dpa' ni sangs rgyas</text></item>
<item><p>48b5</p><section></section><text>su bstan par mdzad do/ /de'i 'og tu 'khor ba ji srid pa la sogs pa ni skabs bdun par zhib tu rnam par 'byed pas shes par 'gyur bas 'dir mi brjod do/ /gang dag tha mar bstan pa 'di sangs rgyas kyi sa la sbyor bar byed pa ni mi rigs te/ de ltar na sngar smos pa'i</text></item>
<item><p>48b6</p><section></section><text>byang chub sems dpa' bcu gsum zhes pa ji ltar drangs/ lhag ma'i tshig gi don ni go sla bas rnam par ma phye ste/ rnam par bshad pa'i rim pa bzlog pa 'di ni dang por bshad pa'i gzhi byang chub sems dpa'i dbye bar rigs par bsams te de ltar bshad par zad do/ /</text></item>
<item><p>48b7</p><section></section><text>ji ltar na nyan thos kyi theg pa la sogs pa rtogs pa'i rim gyis dmigs pa de bzhin du zhes bya ba la sogs pa 'dis ni 'di skad du bstan par 'gyur te nyan thos dag ni rnal 'byor spyod pa pa ltar rigs tha dad pa dang de chad pa yod par mi 'dod pas na sems can thams cad ma nges</text></item>
<item><p>49a1</p><section></section><text>pa'i rigs can du 'dod pas na de ltar 'dod pa khyed nyid kyi lugs kyis rigs kyi ngo bo gcig yin yang rkyen gyis byas pa'i rtogs pa tha dad pa tsam gyis rigs tha dad par 'thad pa ltar kho bo cag kyang rigs kyi rang bzhin chos kyi dbyings gcig pu kho na</text></item>
<item><p>49a2</p><section></section><text>bzhin du 'dod kyang de rtogs pa'i rim pa las rigs khyad par can bcu gsum du 'dod ces pa 'di ni bstan bcos las grags pa'i dpe'o/ /slar chos nyid du zhes pa ni bstan par sla ba dang go bar sla ba 'jig rten la grags pa'i dpe'o/ /sgrub pa'i rten du gyur pa ji skad</text></item>
<item><p>49a3</p><section></section><text>bshad pa'i zhes pa ni 'das ma thag pa byang chub sems dpa' rnam pa bcu gsum po rnams kyi'o/ /dmigs pa gang yin zhe na snyam du phyogs snga ma rtog pa la dmigs pa gsungs te tshig rnam par sbyar ro/ /de la dmigs pa zhes bya ba 'di gang zhig yin/ 'di ltar</text></item>
<item><p>49a4</p><section></section><text>chos mngon pa las ni rnam par shes pa'i tshogs lnga dang / yid kyi rnam par shes pa dang / ming la ma byang ba'i yid kyi rnam par shes pa dang / brda la blo ma byang ba dang / lta ba dang / nga rgyal dang / de dag dang mtshungs par ldan pa'i chos rnams bor ba de las gzhan dag</text></item>
<item><p>49a5</p><section></section><text>dang / gang dag bor ba de dag dang / zag pa med pa dang / skal ba mi 'dra ba'i khams dang / sa kun tu 'gro ba rnams dang / ma 'ongs pa'i dmigs pa bzhi gtan la ma phebs pa rnams dang / gang bor ba rnams dang / rtag pa la sogs par skyes pa'i 'dzin pa</text></item>
<item><p>49a6</p><section></section><text>rnams dang / de dag las bzlog pa'i rnam par 'byung ba rnams dang / shes bya'i sgrib pa ma bor ba rnams dang / de spang ba rnams kyi dbang du byas te/ yul yongs su chad pa dang / de las bzlog pa dang / yul la bkra bar mi 'dzin pa dang / de las bzlog pa dang /</text></item>
<item><p>49a7</p><section></section><text>dngos po dang bcas pa dang / de las bzlog pa dang / dngos po dang / kun brtags pa dang / phyin ci log dang / de las bzlog pa dang / thogs pa dang bcas pa dang / thogs pa med pa'i dmigs pa ste rnam pa bcu gnyis su phye ba'i dmigs pa bstan na 'dir de dag</text></item>
<item><p>49b1</p><section></section><text>las gang dag gzung zhe na/ re zhig yul la bkra bar mi 'dzin pa'i dmigs pa rab tu smad pa dang / thogs pa med pa'i dmigs pa mchog dag ni 'dir mi gzung ngo / /lhag ma bcu las kyang byang chub sems dpa' dang po bzhi ni sngar bstan pa ltar rnam par rtog pa'i</text></item>
<item><p>49b2</p><section></section><text>rigs bzhi ma spangs pas na phyin ci log dang kun brtags pa'i dmigs pa dang yang 'brel zhing dmigs pa lhag ma rnams kyang ci rigs su sbyar ro/ /byang chub sems dpa' lhag ma dgu ni lhag ma'i dmigs pa brgyad dang 'brel par 'gyur ro/ /yang gzhan dag ni byang</text></item>
<item><p>49b3</p><section></section><text>chub sems dpa' bcu gsum po ni thogs pa med pa'i dmigs par 'dod do/ /dge sbyong tshul nyid ces bya ba ni lam gyi bden pa gtsor gyur pa ste ji skad du chos mngon pa las/ dge sbyong tshul ni dri med lam/ /zhes bstan pa lta bu'o/ /lung du ma bstan pa'i lus kyi las</text></item>
<item><p>49b4</p><section></section><text>zhes bya ba ni phan pa'am gnod pa'i sems dang bral ba'i bzo byed pa'am kha zas za ba la sogs pa'o/ /rnam pa gnyis pa'i dbye ba bzhi nyid kyis zhes bya ba ni gzhung rtsa ba las zung du sbyar ba phrag bzhi bstan pa rnams so/ /chos can stobs bcu ste zhes bya ba la/ stobs bcu</text></item>
<item><p>49b5</p><section></section><text>nyid chos can te stobs re re la yang dpag tu med pa'i stobs mnga' mod kyi mdor bsdu na/ stobs bcur bstan to zhes mdo las gsungs pas na rang gi yan lag ni 'dir chos su brjod do/ /gzhan dag ni sangs rgyas su byed pa'i chos kyi gtso bo ni stobs bcu yin pas 'dir</text></item>
<item><p>49b6</p><section></section><text>chos can gyi sgras ni gtso bo bstan la mi 'jigs pa la sogs pa'i yon tan ni chos kyi sgras bstan par 'gyur ro zhes 'dod do/ /de lta bu la sogs pa la zhes bya ba la de lta bu ni dmigs pa rnam pa bcu gcig rnams so/ /sogs pa smos pa ni grangs rnam pa bcu gcig tu gzhag</text></item>
<item><p>49b7</p><section></section><text>pa'i dmigs pa ni nye bar mtshon pa ste/ rgyas par ni rang dang spyi'i mtshan nyid ma lus pa la dmigs par rigs pas na chos thams cad ces bstan te/ rgyal sras rnams kyis mi bslab pa/ /de ni 'ga' yang yod ma yin/ /zhes bshad pa lta bu'o/ /rtog pa ji lta bus rim</text></item>
<item><p>50a1</p><section></section><text>gyis dmigs pas na zhes bya ba la rtogs pa'i rim pa mi 'dra ba'i shugs kyis ni sngar dmigs pa bcu gnyis las ci rigs su phye ba yin te/ las dang po pa rnams ni mngon par zhen pas dmigs la/ phyi ma phyi ma rnams ni de las bzlog par</text></item>
<item><p>50a2</p><section></section><text>dmigs pa'i phyir te de ni rtogs pa ji lta ba'i don to/ /gzhan dag ni byang chub sems dpa' bcu gsum po de dag kun kyang dge ba la dang por dmigs shing / rim gyis tha mar stobs bcu la dmigs pa'i bar du dmigs pa ni rtogs pa'i rim pa'o zhes 'dod do/ /</text></item>
<item><p>50a3</p><section></section><text>ched du bya ba zhes bya ba la byang chub sems dpa' de dag don ci zhig gi ched du dmigs pa de lta bu la dmigs pa sgrub par byed ce na zhes bya bar sbyar ro/ /de'i lan du ni sems can thams cad rim gyi rim gyis sems can gyi mchog sangs rgyas nyid du bya'o zhes yid la byed</text></item>
<item><p>50a4</p><section></section><text>pa'i phyir sems dpa' che ba nyid de/ de dag la sogs pa'i don chen po gsum gyi rim pas dmigs zhes bya ba'i tha tshig go/ /gal te de ltar sems can thams cad sangs rgyas mi'i mchog tu gyur na sems can thams cad kyi mchog gi sems can thams cad gang</text></item>
<item><p>50a5</p><section></section><text>zhe na/ de ni rang rang gi sangs ma rgyas pa'i gnas skabs la dgongs pas nyes pa med do/ /dmigs pa ni ched du bya ba de dag mthong nas dmigs pas na dang po ni dmigs pa 'byung la de nas ni ched du bya ba de'i mthus 'byung bas na/ 'phags pa rnam par grol ba'i</text></item>
<item><p>50a6</p><section></section><text>sde'i zhal snga nas mda' ltong du gzhug pa dang 'ben la phog pa'i dpe dang dus nye ba dang ring ba'i dbang gis 'di gnyis bstan pa mdzad do/ /de'i rang gi ngo bo gang yin zhe na zhes pa la de'i rang gi ngo bo ni sngar sgrub pa zhes bya ba'i ming tsam zhig lan mang du byung bas na/ da ni de'i</text></item>
<item><p>50a7</p><section></section><text>ngo bo ming can ston cig ces bya ba'i don to/ /de'i lan du ni thams cad mkhyen pa nyid gsum gyi yul la zhes bya ba la sogs pa gsungs te/ 'dir don ni 'di skad du bstan par 'gyur te/ khyod kyis dris pa'i sgrub pa'i ngo bo de ni mdor na rnam pa gnyis te ji ltar zhe na</text></item>
<item><p>50b1</p><section></section><text>goms pa'i mthu ma thob pa'i phyir sgo du ma nas spyod pa'i sgrub pa bzhi ni skabs dang po gsum gyi dbang du byas te/ de'i ngo bor bzhag la yun ring du 'dris pa'i mthus dge ba sgrub pa ji snyed pa pha rol tu phyin pa drug gi rten dang ldan par bsdus te/ bsgrub par nus pa'i sgrub pa</text></item>
<item><p>50b2</p><section></section><text>drug ni skabs lhag ma bzhi rnams kyis sgrub pa'o/ /de la rje btsun gyi zhal snga nas ni go cha'i sgrub pas sgrub pa gnyi ga bstan la/ lhag ma 'jug pa la sogs pa ni sgrub pa dang po'o zhes dgongs pas dus gcig gi tshul gyis ston par mdzad do zhes bya'o/ /yang gzhan dag ni</text></item>
<item><p>50b3</p><section></section><text>skabs bdun par ni pha rol tu phyin pa gcig gis kyang ma lus par sgrub par nus pas na mngon par rtogs pa rnam pa bzhi la zhes bya ba 'di ni rnam pa gsum la zhes bya bar brjod par rigs so zhes bya bar 'dod do/ /de la go cha la sogs pa'i sgrub pa dang po rnam pa gsum ni go</text></item>
<item><p>50b4</p><section></section><text>rims bzhin du 'jug pa dang / zhugs pa khyad par can du gyur pa dang / 'bras bu thob pa mngon du byed pa rnams yin la/ sgrub pa tha ma ni ma lus pa gcig tu dbyer med pas sgrub cing snga phyi'i char yang mi lta bar sgom pa'o zhes bya bar shes par bya ste/ de ni</text></item>
<item><p>50b5</p><section></section><text>rnam pa thams cad skad cig la mkhyen pa'i dang por sbyor ba yin pa'i phyir ro/ /go cha'i sgrub pa zhes bya ba ni brtson 'grus rnam pa gsum po go cha dang sbyor ba dang sems can gyi don bya ba dag las 'dir ni go cha'i brtson 'grus kyi ngo bo nyid du shes par bya ste/ go cha yang pha rol</text></item>
<item><p>50b6</p><section></section><text>tu phyin pa sum cu rtsa drug dag tu sgrub par sems kyis sran btsugs pas de'i mi mthun pa'i phyogs kyis mi phugs pas na go cha dang chos mthun te/ de bas na go cha brtan par gyon pa la thams cad 'grub pa'i phyir de dang por bstan te/ dgos pa bsgrub la mkhas rnams</text></item>
<item><p>50b7</p><section></section><text>sran thub pas/ /dka' ba rnams kyang dka' ba med par rgal/ /zhes bshad pa lta bu'o/ /yang de ni du zhe na/ drug tshan drug gis ji bzhin bshad/ /ces bya ba'i bka' lung 'dis sum cu rtsa drug mdo dang mthun par bstan to/ /de la slob dpon gyi zhal snga nas ni bstan</text></item>
<item><p>51a1</p><section></section><text>pa gang dag bsdus pa ni rab tu phye na go ba'i yan lag tu 'gyur te/ dper na gzugs zhes bstan pa'i tshe rgyu dang rgyur byas pa dag gis dbye bas bstan pa lta bu'o/ /bstan pa gang rab tu rgyas pa de dag ni bsdus pa go bar byed pa yin te/ dper na gzugs</text></item>
<item><p>51a2</p><section></section><text>gang ji snyed pa ni phung po lnga pa'o phung po'o zhes pa'am/ ji ltar rgyal ba'i yum gyi mdo'i le'u rab tu mang po dag 'phags pa rnam par grol ba'i sde'i zhal snga nas le'u brgyad du gdags pa mdzad pa lta bu'o/ /'dir yang sum cu rtsa drug drug tu bsdus na go sla bar dgongs</text></item>
<item><p>51a3</p><section></section><text>pas go cha'i sgrub pa rnam pa drug go zhes bya ba gsungs te/ 'di la rgyu mtshan 'ga' zhig med par ni bsdu bar mi rigs pas na/ sbyin pa la sogs pa drug dang chos mthun pa'i phyir zhes bya ba smos te/ sbyin pa la brten pa'i pha rol tu phyin pa drug car de'i tshe de'i rgyu las byung</text></item>
<item><p>51a4</p><section></section><text>zhing de'i nyams su len pa las phye bar zad pas na rgyu gcig las 'byung bar 'dra bas na ches mthun pa'o/ /gzhan dag ni gdul bya chos kyi rnam par dbye ba la mi rmongs par bya ba'i phyir/ bcom ldan 'das kyis de lta de ltar gdags pa mdzad pas ming gi chos mthun pa</text></item>
<item><p>51a5</p><section></section><text>zhes bya ba'i rang gi ngo bo ni pha rol tu phyin pa drug kho nar zad de/ gal te nyan thos la sogs par yongs su bsngos na des pha rol tu phyin par ga la 'gyur zhes 'dod do/ /'jug pa'i sgrub pa zhes pa ni chos kyi dbyings la 'jug pa thob nas sgrub ces pa'i don te de'i 'og tu ni 'dun</text></item>
<item><p>51a6</p><section></section><text>pa tsam gyi spyod pa'o/ /don 'di nyid las dgongs te slob dpon dpal sangs rgyas ye shes kyi zhal snga nas smon pa'i byang chub kyi sems ni 'jig rten pa thams cad kyi yin la/ 'jug pa byang chub kyi sems ni sa dang po rab tu dga' ba las brtsams te'o zhes bshad</text></item>
<item><p>51a7</p><section></section><text>do/ /mi dmigs pa dang ldan pa dang zhes bya ba ni nang stong pa nyid la sogs par mi dmigs shing rtag pa dang / bde ba dang / bdag dang / zhi ba dang / stong pa nyid dang / mtshan ma dang / smon pa dang / dus dang / khams dang / zag pa dang bcas pa dang / 'dus byas kyi</text></item>
<item><p>51b1</p><section></section><text>khams dang 'dus ma byas kyi khams rnams gang du yang mi dmigs shing de dag med do zhes kyang mi dmigs pa'o/ /ched du bya ba dang zhes bya ba ni stong pa nyid dang / byang chub kyi phyogs kyi chos rnams dang / sangs rgyas kyi chos ma 'dres pa la sogs pa ste/</text></item>
<item><p>51b2</p><section></section><text>mi slob pa'i chos rnams kyi ched du sngar yun ring du 'dris par bya ba rnams bsgom pa'o/ /rnam pa thams cad mkhyen pa ni 'bras bu la dmigs te 'jug pa'i don to/ /de ltar 'jug pa byas pa la zhes bya ba ni mthong ba'i lam bskyed pa la'o/ /tshogs kyi lam skye bas</text></item>
<item><p>51b3</p><section></section><text>zhes pa ni bsgom pa'i lam 'byung ba ste/ 'dir sangs rgyas kyi rgyu'i tshogs rdzogs par byed pas na tshogs te/ dngos su na chos du ma'i don to/ /des na las dang po pa'i sa nas khyad par gyi lam gyi bar du tshogs yin mod kyi/ bsgom pa'i lam 'dir nus pa mthu can</text></item>
<item><p>51b4</p><section></section><text>gyis chos rgyas pa la dmigs pas na 'di la tshogs kyi gtso bor gyur pas tshogs zhes gsungs so/ /ye shes kyi tshogs la stong pa nyid nyi shur gsungs pa la/ kha cig ni 'dir ni lam gyi skabs kyi ye shes gtsor ston pa ni 'bras bu'i ye shes me long lta bu la sogs pa gtsor</text></item>
<item><p>51b5</p><section></section><text>ma bstan to zhes zer ro/ /'phags pa rnam par grol ba'i sde'i zhal snga nas ni de dag kyang 'dir drangs te brjod par rigs te/ stong pa nyid nyi shu po 'di dag ni mnyam pa nyid kyi ye shes me long lta bu dang bcas pa'i bye brag go zhes gsungs so/ /sa'i tshogs zhes bya ba</text></item>
<item><p>51b6</p><section></section><text>la 'dir sa'i tshogs de ni rgyas par khong du chud par bya na sa'i nges pa'i tshig dang / sa'i dbye ba dang / rang bzhin dang / shas che chung gi chos dang / yongs su sbyong ba dang / sa de dag thob pa'i lus yongs su 'dzin pa dang / kun rdzob kyi ye shes dang / mi mthun pa'i phyogs</text></item>
<item><p>51b7</p><section></section><text>dang / sa de dag gi rtags dang / 'bras bu rnams brjod par bya bar rigs so/ /de la nges pa'i tshig ni spyi dang so so bas gnyis te/ re zhig spyi'i dbang du mdzad nas ni/ /dge ba bsgrub pa sna tshogs la/ /dga' bas rtag par thams cad du/ /gnas phyir byang chub</text></item>
<item><p>52a1</p><section></section><text>sems dpa' yi/ /sa rnams gnas pa yin par 'dod/ /'byung po dpag med 'jigs med phyir/ /dpag tu med pa de dag la/ /phyi phyir gong du 'gro ldan phyir/ /de dag nyid ni sar 'dod do/ /zhes gsungs so/ /de bzhin du so so ba'i dbang du</text></item>
<item><p>52a2</p><section></section><text>byas te rim pa bzhin du/ byang chub la ni nye ba dang / /sems can don sgrub mthong ba la/ /rab tu dga' ba skye 'gyur te/ /de phyir dga' ba zhes brjod do/ /'chal tshul rtsol ba'i dri bral phyir/ /dri ma med pa'i sa zhes bya/ /chos kyi snang ba chen po ni/ /byed pa'i phyir na 'od</text></item>
<item><p>52a3</p><section></section><text>byed pa'o/ /'di ltar byang chub phyogs mthun chos/ /rab tu shes sreg me lta bu/ /de dang ldan phyir sa de ni/ /gnyis po sreg pas 'od 'phro can/ /sems can yongs su smin byed cing / /rang gi sems kyang bsrung ba'i phyir/ /blo ldan rnams kyis bsrung dka' ba/ /de phyir</text></item>
<item><p>52a4</p><section></section><text>sbyang bar dka' zhes bya/ /shes rab pha rol phyin bstan nas/ /'khor ba dang ni mya ngan 'das/ /gnyis 'dir mngon du gyur pa'i phyir/ /mngon du gyur pa zhes bshad do/ /bgrod gcig lam dang 'brel pa'i phyir/ /ring du song ba'i sar 'dod do/ /'du shes gnyis kyis mi g.yo'i</text></item>
<item><p>52a5</p><section></section><text>phyir/ /mi g.yo ba zhes nges par brjod/ /so so yang dag rig blo bzang / /sa de legs pa'i blo gros yin/ /sprin bzhin gnyis kyis nam mkha'i chos/ /khyab pa'i phyir na chos kyi sprin/ /zhes bya ba la sogs pa gzhung gang dag tu ji ltar bstan pa rnams so/ /de la</text></item>
<item><p>52a6</p><section></section><text>sa'i dbye ba ni 'jig rten las 'das pa'i sa slob pas bsdus pa ni theg pa chen po 'dir nges pa'i tshig gis bstan pa'i bcu po rnams so/ /gzhan du dad pa'i sa la sogs pa mang zhig 'byung ba ni 'dir skabs ma yin pa'i phyir mi dbye'o/ /sa rnams kyi rang</text></item>
<item><p>52a7</p><section></section><text>bzhin ni ye shes 'jig rten las 'das pa'i ngo bo nyid do/ /sa gang zhig la chos gang zhig shas che zhe na/ kha cig na re pha rol tu phyin pa bcu dngos por mi dmigs pas ni sa so sor sbyong bar byed de/ bsam dang phan pa'i dngos nyid dang / /zhes pa la sogs</text></item>
<item><p>52b1</p><section></section><text>pa 'chad par 'gyur ba rnams ni sa de dang de la shas cher rgyas par spyod pa'i chos te/ de ltar byas na mdo dang mthun par 'gyur ro zhes zer la/ gzhan dag na re de ni rigs pa ma yin te/ gal te ji skad du 'chad par byed pa'i sa'i tshogs 'di dag ma thob pa</text></item>
<item><p>52b2</p><section></section><text>thob par byed pa ma yin gyi/ thob pa la shas che ba zhig yin na de'i tshe sa dgu pa'i tshogs bstan par/ nges 'byung byang chub shing rnams kyi/ /yon tan zhes bya ba la sogs pa smos pa 'di mi 'thad par 'gyur te/ de dag ni sa bcu pa'i byang chub sems dpa' rnams</text></item>
<item><p>52b3</p><section></section><text>kyi yon tan yin te/ des na slob dpon gyis kyang de dag ni sa de thob par byed pa'i rgyur gsal por bstan to zhes 'dod do/ /de las sa gang la chos gang zhig gis shas che ba ni pha rol tu phyin pa bcu rim pa bzhin dang / chos gang gis sa de thob par bya ba'i chos de nyid la</text></item>
<item><p>52b4</p><section></section><text>yang shas cher slob cing / gzhan yang 'phags pa sa bcu pa'i le'u las/ de la bsdu ba'i dngos po sbyin pa dang ngag snyan pa gnyis kyi shas che bas sems can yongs su smin par byed de zhes bya ba la sogs pa gsungs pa dang sbyar ro/ /yongs su sbyong ba ni zhar la brjod</text></item>
<item><p>52b5</p><section></section><text>zin to/ /lus yongs su 'dzin pa'i dbang du byas te/ 'dzam bu'i gling gi rgyal po dang / 'khor los sgyur ba'i rgyal po nyid dang / lha'i dbang po brgya byin nyid dang / 'thab bral dang / dga' ldan dang / 'phrul dga' dang / gzhan 'phrul dbang byed kyi bdag po</text></item>
<item><p>52b6</p><section></section><text>rnams dang / stong gi bdag po tshangs pa dang / stong gsum gyi stong chen po'i bdag po tshangs pa chen po dang lha'i bu dbang phyug chen po rnams su phal cher 'gyur bas ser sna dang / 'chal ba'i tshul khrims dang / 'dod pa'i 'dod chags dang / 'jig tshogs la lta ba dang / mu</text></item>
<item><p>52b7</p><section></section><text>stegs byed kyi gnas dang / nga rgyal rnam par 'joms shing sems can rnams la rnam pa thams cad mkhyen pa'i ye shes sgrub par byed pa'o/ /kun rdzob kyi ye shes kyi dbang du byas te/ sa dang po la ni sangs rgyas brgya'i zhal mthong ba dang / ting nge 'dzin brgya la snyoms par</text></item>
<item><p>53a1</p><section></section><text>'jug pa dang / sangs rgyas kyi zhing brgya bskyod pa la sogs pa skad cig gcig la'o/ /de bzhin du sbyar te grangs bsgyur ba stong dang / brgya stong dang / khrag khrig dang / khrag khrig phrag brgya dang / khrag khrig phrag brgya stong dang / bye ba khrag khrig</text></item>
<item><p>53a2</p><section></section><text>phrag brgya stong dang / stong gsum brgya stong phrag bcu'i rdul shin tu phra ba snyed dang / sangs rgyas kyi zhing grangs med pa brgya stong phrag bcu tshang ba'i rdul shin tu phra ba snyed dang / sangs rgyas kyi zhing brjod du med pa bye ba khrag khrig brgya stong phrag bcu'i rdul shin tu phra ba snyed ces</text></item>
<item><p>53a3</p><section></section><text>bsgyur te/ sa 'di dag gi yon tan de lta bu la sogs pa phal cher ni 'phags pa sa bcu'i le'ur blta bar rigs so/ /de la mi mthun pa'i phyogs ni thun mong nyid du gzung ba dang / 'dzin pa'i rnam par rtog pa rigs bzhi brgya rtsa brgyad du gyur pa rnams so/ /bye brag tu ni</text></item>
<item><p>53a4</p><section></section><text>ji skad du de la sa dang po la ni gang zag dang chos la mngon par zhen pa'i shin tu rmongs pa dang / ngan song ba'i nyon mongs pa'i shin tu rmongs pa dang / de'i gnas ngan len mi mthun pa'i phyogs so/ /gnyis pa la ni ltung ba phra mo'i 'khrul pa'i shin tu rmongs pa dang / las</text></item>
<item><p>53a5</p><section></section><text>kyi 'gro ba sna tshogs la shin tu rmongs pa dang / de'i gnas ngan len mi mthun pa'i phyogs so/ /gsum pa la ni 'dod pa'i 'dod chags kyi shin tu rmongs pa dang / thos pa'i gzungs yongs su rdzogs pa'i shin tu rmongs pa dang / de'i gnas ngan len mi mthun pa'i</text></item>
<item><p>53a6</p><section></section><text>phyogs so/ /bzhi pa la ni snyoms par 'jug pa la sred pa'i shin tu rmongs pa dang / chos la sred pa'i shin tu rmongs pa dang / de'i gnas ngan len mi mthun pa'i phyogs so/ /lnga pa la ni 'khor ba la shin tu phyir phyogs pa dang mngon du phyogs pa yid la byed pa'i shin tu rmongs</text></item>
<item><p>53a7</p><section></section><text>pa dang / mya ngan las 'das pa la phyir phyogs pa dang mngon du phyogs pa yid la byed pa'i shin tu rmongs pa dang / de'i gnas ngan len mi mthun pa'i phyogs so/ /drug pa la ni 'du byed 'byung ba mngon sum du 'gyur ba'i shin tu rmongs pa dang / mtshan ma mang du 'byung ba'i shin</text></item>
<item><p>53b1</p><section></section><text>tu rmongs pa dang / de'i gnas ngan len mi mthun pa'i phyogs so/ /bdun pa la ni mtshan ma phra mo 'byung ba'i shin tu rmongs pa dang / rab tu mtshan ma med pa yid la byed pa'i shin tu rmongs pa dang / de'i gnas ngan len mi mthun pa'i phyogs so/ /brgyad pa la ni</text></item>
<item><p>53b2</p><section></section><text>mtshan ma med pa'i sgrib pa'i shin tu rmongs pa dang / mtshan ma dag la dbang ba'i shin tu rmongs pa dang / de'i gnas ngan len mi mthun pa'i phyogs so/ /dgu pa la ni chos ston pa tshad med pa dang / chos kyi tshig dang yi ge tshad med pa dang / gong nas gong du shes rab</text></item>
<item><p>53b3</p><section></section><text>dang / spobs pa dang / gzungs kyi dbang gis shin tu rmongs pa dang / spobs pa la dbang ba'i shin tu rmongs pa dang / de'i gnas ngan len mi mthun pa'i phyogs so/ /sa bcu pa la ni mngon par shes pa chen po'i shin tu rmongs pa dang / gsang ba phra mo la 'jug</text></item>
<item><p>53b4</p><section></section><text>pa'i shin tu rmongs pa dang / de'i gnas ngan len mi mthun pa'i phyogs so zhes gsungs pa rnams dang / yang sangs rgyas kyi sa la ni shes bya thams cad la rab tu phra ba'i chags pa'i shin tu rmongs pa dang / thogs pa'i shin tu rmongs pa dang / de'i gnas ngan len</text></item>
<item><p>53b5</p><section></section><text>du gyur pa mi mthun pa'i phyogs so zhes gsungs pa rnams te/ tha ma sangs rgyas kyi sa'i sgrib pa 'di yang sa bcu pa nyid la ldan pa'i phyir spong ba ma yin yang der bsdu bar bya'o/ /sangs rgyas kyi sa'i sgrib pa sa bcu pa nyid la rnam par gzhag par ni nyon mongs pa can ma yin</text></item>
<item><p>53b6</p><section></section><text>pa'i mi shes pa rab tu phra ba'i gnas skabs dang / nyon mongs pa'i bag chags ni sangs rgyas kyi sa'i sgrib pa'o zhes sngon gyi slob dpon kha cig gis bstan pa las kyang don gyis na 'dir 'gyur ro/ /sa rnams kyi mi mthun pa'i phyogs bye brag can 'di ni bdag gi sa la 'jug</text></item>
<item><p>53b7</p><section></section><text>pa las/ yan lag bcu gcig rdzogs gyur pas/ /rab tu dga' sogs sa bcu gcig /rmongs gnyis gnas ngan len gcig ste/ /mi mthun phyogs de tha dad do/ /zhes bshad pa'i lugs kyis 'phags pa dgongs pa nges par 'grel pa zhes bya ba theg pa chen po'i lung</text></item>
<item><p>54a1</p><section></section><text>gis bshad pa'o/ /sa de dag thob pa'i rtags ni rmi lam gyi rnam pa las shes par bya'o/ /de ltar na rmi lam dro bar gyur pa'i tshe na med de der gnyid la sogs pa'i sgrib pa lnga zad pa'i phyir ro/ /de ltar na ji ltar de dag gi rtags rmi lam du nges par 'gyur zhe</text></item>
<item><p>54a2</p><section></section><text>na/ de ni bden mod kyi 'on kyang gnyid de ni rnam pa gnyis te/ rang dbang med pa nyon mongs pa'i bdag nyid dang / de las bzlog pa nyid do/ /sbyor ba'i lam nyid du dang po bcom yang ched du byin gyis brlabs pas lus rgyas par byed pa dge bar bgrang ba'i gnyid ni sa de dang de</text></item>
<item><p>54a3</p><section></section><text>dag la yang nges par yod pas na 'di la nyes pa med do/ /gzhan dag ni glo bur ba'i shes pa'i snang ba rmi lam lta bur byung ba ni sa de dang de dag la chos thams cad rmi lam ltar rtogs pa'i phyir rmi lam gyi ming gis bstan to zhes zer te/ 'dir lung dang 'gal bar bsgrubs pas</text></item>
<item><p>54a4</p><section></section><text>ci zhig bya/ lung gi tshig 'di dgos pa med par sgra gzhan gyis ston par mi mdzad do/ /de la mtshan ma rnams ni sa dang po la stong gsum gyi stong chen po'i 'jig rten gyi khams gter bye ba khrag khrig brgya stong gis yongs su gang bar mthong ba'o/ /sa gnyis pa la ni stong</text></item>
<item><p>54a5</p><section></section><text>gsum gyi stong chen po'i 'jig rten gyi khams gang yin pa lag mthil lta bur gyur pa la rin po che bye ba khrag khrig brgya stong du mas legs par brgyan par mthong ba'o/ /sa gsum pa la ni bdag nyid dpa' zhing lag cha dang go cha sra ba thogs nas phas kyi rgol ba thams cad 'dul</text></item>
<item><p>54a6</p><section></section><text>bar mthong ba'o/ /sa bzhi pa la ni phyogs bzhi nas rlung gi dkyil 'khor bzhis thams cad dang ldan pa'i dkyil 'khor chen po la me tog sna tshogs kyis mngon par 'thor bar mthong ba'o/ /sa lnga pa la ni rgyan thams cad kyis brgyan pa'i bud med kyi mgo la me tog tsam pa</text></item>
<item><p>54a7</p><section></section><text>ka'i phreng ba 'dogs par mthong ba'o/ /sa drug pa la ni them skas bzhi dang ldan pa'i rdzing gser gyi bye ma bdal ba dngas shing rnyog pa med pa la chu yan lag brgyad dang ldan pas yongs su gang ba me tog ut+pal dang / ku mu da dang / pad ma dkar pos brgyan pa'i chu mthong nas de la</text></item>
<item><p>54b1</p><section></section><text>bdag nyid rtse dga' yongs su longs spyod par mthong ngo / /sa bdun pa la ni ngos g.yas g.yon gnyis na sems can dmyal ba'i g.yang sa mthong ste/ bdag nyid ma smas ma nyams par de nas slar ldog par mthong ba'o/ /sa brgyad pa la ni phrag pa gnyis na ri dwags kyi rgyal</text></item>
<item><p>54b2</p><section></section><text>po seng ge ral pa can cod pan thogs pa gcan gzan phra mo thams cad skrag par byed cing gnas par mthong ba'o/ /sa dgu pa la ni 'khor los sgyur ba'i rgyal por mthong ste skye bo bye ba khrag khrig brgya stong du mas yongs su bskor cing mdun gyis bltas te mgo bo'i steng na rin po che rnam</text></item>
<item><p>54b3</p><section></section><text>pa sna tshogs pas spras pa'i gdugs dkar po 'dzin pa mthong ba'o/ /sa bcu pa la ni de bzhin gshegs pa'i sku mthong ste/ sku mdog gser lta bu 'od 'dom gang ba tshangs pa bye ba khrag khrig brgya stong du mas yongs su bskor cing mdun gyis bltas nas chos ston par mthong ngo zhes</text></item>
<item><p>54b4</p><section></section><text>bya ba ste/ 'di ni bdag gis 'phags pa blo gros mi zad pas zhus pa theg pa chen po'i mdo las gsungs pa rnams bsdus te bkod pa'o/ /gang gis gnas skabs ma yin par mtshan ma 'di dag mthong bar gyur pa ni sngags kyi mthu 'am/ bdud kyi byin gyi rlabs yin par shes</text></item>
<item><p>54b5</p><section></section><text>par bya'o/ /sa 'di dag gi 'bras bu ni sangs rgyas kyis 'od byed pa nyid yin la/ de la gzhan du yang sa phyi ma phyi ma rnams ni de las snga ma snga mar gyur pa rnams kyi 'bras bur rig par bya'o/ /nyi ma la sogs pa las skyes pa dang zhes pa ni ji ltar mngon par 'byung ba'i mdo las nyi ma</text></item>
<item><p>54b6</p><section></section><text>las skyes pa dang bu ram shing pa'i sngon byung ba 'phags pa maud gal gyi bus shAkya rnams la bshad pa lta bu ste/ ma'i mngal du ma btsas pas na dang po'i rigs btsun par grags pa'o/ /gzhan dag ni nyi ma dang gser dang nor bu la sogs pa'i 'od lta bu'i sku mdog can du skyes pa</text></item>
<item><p>54b7</p><section></section><text>zhes 'dod cing de ltar byas nas/ khyod sku gser mdog 'od gsal ba'i/ /tshad ni dmigs su ma mchis te/ /skad cig mdog gser btsod ka dang / /myur bar shel 'od 'dra bar gda'/ /zhes gsungs pa la sogs pa'i mdo'i tshig rnams kyang legs par drangs par</text></item>
<item><p>55a1</p><section></section><text>'gyur ro zhes zer ro/ /smon lam shes pas gnas pa zhes bya ba ni/ da dung ngo bo nyid kyi byang chub chen po ma thob tu zin kyang smon lam gyi mthus ni dga' ldan gyi gnas nas babs pa la sogs pa'i mdzad pa bcu gnyis kyis mngon par rdzogs par 'tshang rgya ba'i</text></item>
<item><p>55a2</p><section></section><text>sbyor ba shes pas gnas pa'o/ /de lta na 'phags pa sa bcu pa'i le'u las/ smon lam gyi mthus ni sa rab tu dga' ba la yang mngon par rdzogs par 'tshang rgya bar gsungs pas de dag kyang ji ltar na sangs rgyas kyi sar mi bgrang zhe na/ de ni bden mod kyi 'on kyang sa de</text></item>
<item><p>55a3</p><section></section><text>dang de'i mngon par rdzogs par 'tshang rgya ba ni rab tu nyung ba sngar bstan pa'i tshul gyis brgya la sogs pas dman pa'i phyir 'di dang ga la zhig mnyam/ gnyen po'i tshogs zhes bya ba ni 'ga' zhig logs na yod par rtog pa srid pa dgag pa'i phyir gzung 'dzin gyi rnam par</text></item>
<item><p>55a4</p><section></section><text>rtog pa mi mthun pa'i phyogs kyi gnyen po ni mthong ba dang bsgom pa'i lam gnyis kho na gnyen po zhes bya ba 'di las gzhan ni 'dir mi btsal lo zhes bstan pa'i phyir bar skabs kyi tshigs su bcad pa gcig gis de bstan to/ /de ltar sngar tshogs kyi sgrub pa ni bsgom pa'i</text></item>
<item><p>55a5</p><section></section><text>lam du bstan pa yin na/ mthong ba'i lam 'dir ci zhig 'brel zhe na/ de ltar sgrub pa bzhi lam bzhir bstan pa ni re zhig shas che ba'i dbang du byas kyi/ de dag re re yang thams cad du mi 'gro ba ni ma yin pas na nyes pa med do/ /gzhan dag ni 'dir gnyen por bgrang ba ni</text></item>
<item><p>55a6</p><section></section><text>bsgom pa'i lam yin mod kyi/ mthong ba'i lam yang spyir gnyen po yin par zhar la bstan to zhes zer ro/ /gnas skabs kyi khyad par zhes bya ba ni lam de dag la yang mnyam par gzhag pa'i gnas skabs na gnyen po'i ming thob kyi/ mthong ba'i lam gyi skad cig ma brgyad pa lta</text></item>
<item><p>55a7</p><section></section><text>bu ni kun rdzob kyi bden pa la dmigs pa brgyad pas gzung ba dang 'dzin pa'i rnam par rtog pa'i gnyen por mi 'gyur te/ de ltar na 'phags pa rnam par grol ba'i sde'i zhal snga nas mthong ba'i lam gyi skad cig ma brgyad pa la byang chub sems dpa'i dgongs pa mtha' yas mdzad pa</text></item>
<item><p>55b1</p><section></section><text>yin te/ gzhan du na skad cig ma dgu pa la sems can gyi khams la ltos pa med pa'i 'gog par ltung bar 'gyur ro zhes gsungs so/ /de bzhin du bsgom pa'i lam yang zag pa med pa mngon par bsgrub pa'i mtshan nyid kyi gnas skabs kho na gnyen por gzhag go/ /</text></item>
<item><p>55b2</p><section></section><text>ji skad du bshad pa'i rnam pa thams cad mkhyen pa nyid dang zhes bya ba la/ ji skad bshad pa ni gnyen po'i tshogs kyi mthar thug pa'i gnas skabs dang po 'dir ji skad bshad pa rnams so/ /rnam pa thams cad mkhyen pa nyid ni bdun pa la sogs pa dang nges par 'byed pa'i</text></item>
<item><p>55b3</p><section></section><text>cha dang mthun pa la sogs pa ni 'di'i rgyu yin pas de skad ces bya zhing / kha cig ni 'di nyid kyi dngos po ste sems bskyed pa bcu dgu pa la sogs pa'o/ /de ltar de dag ma lus pa sngar sbyangs pa dang phyis 'thob pa la dmigs nas skad cig ma gcig gis 'byung bas na nges par</text></item>
<item><p>55b4</p><section></section><text>'byung ba ste tshul 'di ni rnam pa brgyad car la sbyar ro/ /gzhan dag ni tshe dang ldan pa shA ri'i bu sbyin pa'i pha rol tu phyin pa ni 'jig rten pa yang yod/ 'jig rten las 'das pa yang yod ces bya ba la sogs pa'i mdo'i tshig gis ji skad bshad pa khungs su byas te/ rnam</text></item>
<item><p>55b5</p><section></section><text>pa de la rnam pa thams cad mkhyen pa zhes bya ba 'di ci zhe na/ kha cig ni bden pa rnam pa bzhi la dmigs pa'i ye shes skad cig ma bcu drug gis bsdus par 'dod do/ /gzhan dag ni chos thams cad ngo bo nyid med pa dang / ma skyes pa dang / ma 'gags pa dang / gzod</text></item>
<item><p>55b6</p><section></section><text>ma nas zhi ba dang / rang bzhin gyis mya ngan las 'das pa'i rnam pa thams cad mkhyen pas bsdus par 'dod do/ /kha cig ni sangs rgyas kyi sa 'dir ni gnyen po dang mi mthun pa'i phyogs gnyis kyi char dbye ba med pas na mkhyen pa dang mi mkhyen pa dang / dag pa dang / bzang</text></item>
<item><p>55b7</p><section></section><text>ba dang / ngan cing mi gtsang ba la sogs pa'i mkhyen pa kun rdzob pa mi mngar zin kyang / yid bzhin gyi nor bu la sogs pa ltar mi rtog bzhin du 'gro ba rnams kyis mngon par 'dod pa 'grub pas na gzhan gyi shes pa'i snang ba'i dbang tsam las de rnam pa thams cad mkhyen par brjod</text></item>
<item><p>56a1</p><section></section><text>do zhes zer te/ mkha' lding grub pa ji lta bur/ /mchod sdong bsgrubs nas 'das gyur nas/ /de 'das yun ring lon na yang / /dug la sogs pa sel ba ltar/ /zhes bya ba la sogs pa smra bar byed do/ /yang gzhan dag ni nyon mongs pa dang / shes bya dang bag</text></item>
<item><p>56a2</p><section></section><text>chags kyi sgrib pa ma lus pa spangs pas na/ mi shes pa dang bral ba'i thob pa'i 'bras bu lag mthil gyi shing tog ltar ma lus pa sgyu ma ltar bkra ba'i ye shes rnam pa thams cad mkhyen pa ni sgra ji bzhin par nges par khas blang ngo zhes zer ro/ /yang gzhan dag ni shes bya'i mchog ni</text></item>
<item><p>56a3</p><section></section><text>kun gzhi rnam par shes pa nyid yin te de'i dbang du byas te/ shes bya'i gnas dang mtshan nyid la sogs pa bcu mkhyen pas na thams cad mkhyen pa'o zhes gsungs par 'dod do/ /'dir yang yang dag par rdzogs pa'i sangs rgyas la snang ba dang bcas pa'i ye shes de</text></item>
<item><p>56a4</p><section></section><text>mnga' 'am ci ste ma yin zhes pa las gyur par shes par bya ste/ kha cig ni snang ba dang bcas pa'i ye shes de mnga' bar gyur pa'i tshe gzung ba dang 'dzin pa'i nyes par 'gyur bas na/ ye shes rnam pa med pa kun rdzob pa tsam zhig ni rang rig par 'gyur ba ste 'di tsam zhig</text></item>
<item><p>56a5</p><section></section><text>go zhes sngar bstan pa'i phyogs gsum pa 'dod do/ /gzhan dag ni bskal pa du mar gzung ba dang 'dzin pa brdzun pa'i ngo bo nyid du goms par gyur pa de la snang ba rnams gzung ba dang 'dzin par ji ltar 'gyur te ji skad du/ /'di ltar mthong dang thos pa kun/ 'di la dgag par</text></item>
<item><p>56a6</p><section></section><text>bya med kyi/ /gang phyir sdug bsngal rgyur 'gyur ba/ /bden pa nyid du rtog pa bzlog /ces bshad pas na/ nges par snang ba dang bcas pa'i ye shes med na ji ltar rnam pa thams cad mkhyen par brjod ces zer ro/ /la la ni rang bzhin gyis 'od gsal ba tsam la dmigs</text></item>
<item><p>56a7</p><section></section><text>nas brjod du med pa'i rang bzhin du yod ces 'dod pas phyogs gzhan dag tu gyur pa'o/ /ha cang spros pas ci zhig bya ste 'di ni nye bar gzhag pa'o/ /nges par 'byung ba'i sgrub pa lhur blang bar bya ste dang po ni sems bskyed pa las mngon par shes pa la sogs pa lnga bstan te/ de nas ni</text></item>
<item><p>56b1</p><section></section><text>'dir bsgrub pa rnam pa brgyad do/ /de nas ni skabs bzhi par rnam pa dag gi nang du spong ba'i lam ste ma lus par spong zhes bya ba'i don bsdu'o/ /de nas ni skabs lnga par dmigs pa dang dbang dang rnam pa dang log par rtog pa rnams kyis lhur blangs te bstan to/ /de nas ni skabs</text></item>
<item><p>56b2</p><section></section><text>bdun par mtshan nyid rnam pa bzhir phye ste brjod do/ /de nas ni yang skabs brgyad par chos kyi sku'i phrin las nyi shu rtsa bdun las/ byang chub yan lag las rnams ni/ /chud mi za dang bden mthong dang / /phyin ci log ni spong ba dang / /de gzhi med pa'i tshul dang ni/ /</text></item>
<item><p>56b3</p><section></section><text>rnam par byang dang tshogs dang ni/ /'dus byas 'dus ma byas pa la/ /tha dad yongs su mi shes dang / /zhes rnam pa brgyad kyis bstan te/ 'di dag so so dang bsdus pas khong du chud par bya ba ni 'dir man ngag go/ /thams cad mi dmigs pa nyid las khyad par du</text></item>
<item><p>56b4</p><section></section><text>'phags pa'i chos gzhan med pa'i phyir mi dmigs pa'i rang bzhin kho nas yongs su sbyong bar byed ces sam/ de ltar byos shig ces tshig zur gyis na gdams pa ste/ tshig 'di ni byung ba dang 'byung bar 'gyur ba ril la sbyar bar shes par bya'o/ /shes rab kyi pha</text></item>
<item><p>56b5</p><section></section><text>rol tu phyin pa ni sngar bstan to/ /man ngag gi bstan bcos zhes bya ba ni shes par byed pa'i yul myur du khong du chud par byed pa'i gzhung lugs so/ /a b+hi ni mngon du phyogs pas so/ /saM zhes bya ba ni yang dag par nges pa nyid du brjod pa'o/ /i ya ni 'gro ba'i don to/ /</text></item>
<item><p>56b6</p><section></section><text>des na mngon du phyogs pas yang dag pa ji lta bar nges par 'gro bas ye shes rtogs pa'i lam 'di ni mngon par rtogs pa'o/ /gzhan dag ni mngon du phyogs par gyur na dus ji lta ba bzhin du de las mi 'da' bar 'bras bu 'byin pas na mngon du phyogs pa'i dus can zhes</text></item>
<item><p>56b7</p><section></section><text>'chad par byed do/ /rgyan gyi don ni bshad zin to/ /skabs ni le'u zhes bya ba'i don to/ /dang po ni gnyis pa la ltos pa'am/ yang na mchog gi don te/ rnam pa thams cad mkhyen pa ni skabs ma lus pa'i lus yin pa'i phyir ro/ /'grel pa zhes bya ba ni don tsam</text></item>
<item><p>57a1</p><section></section><text>gyi'o/ /skabs dang po'i 'grel bshad rdzogs so// //de ltar skabs dang po'i tshig le'ur byas pa rnams rnam par bkrol nas/ da ni skabs gnyis pa dgrol ba'i phyir/ rnam pa thams cad mkhyen pa nyid rtogs pa ni lam shes pa nyid med na</text></item>
<item><p>57a2</p><section></section><text>med pas lam shes pa nyid gsungs te zhes bya ba la sogs pa gsungs te/ lam shes pa nyid ni de'i rgyu yin pa'i phyir zhes bya bar dgongs so/ /nga rgyal bcom pa'i rgyud kho na la skye'o zhes shes par bya ba'i phyir zhes bya ba la/ 'dir nga rgyal dang zhum pa gnyi ga bsal ba la lam</text></item>
<item><p>57a3</p><section></section><text>skye'i gang yang rung ba cig dang ldan pa la ma yin pa ni mngon par 'byung ba'i mdo las rgyal po zas gtsang ma'i lam ji ltar bskyed pa'i dbang du byas pa lta bu'o/ /'dir lha rnams zhum pa med cing nga rgyal dang ldan pas de spang bar mdzad pa'o/ /tshig zur gyis rten brjod pa yin no zhes</text></item>
<item><p>57a4</p><section></section><text>bya ba ni mdo las zhes bya ba'i don te/ tshig le'ur byas pa las ni/ lha rnams rung bar bya ba'i phyir/ /zhes smos pas dngos kho nar bstan to/ /mdo las ni dngos su bcom ldan 'das kyis mthu che ba bsam gyis mi khyab pa bcu las 'od bsam gyis mi khyab pa bstan cing zur</text></item>
<item><p>57a5</p><section></section><text>gyis rten bstan pa'o zhes bya bar gnas so/ /'dod chags dang bral ba 'phags pa nyan thos dang rang sangs rgyas rnams kyis ni zhi ba'i dbyings nas langs te'o/ /cig shos byang chub sems dpa' rnams kyis ni da lta nyid nas so/ /nyon mongs pa rnam pa thams cad du</text></item>
<item><p>57a6</p><section></section><text>spangs pa ma yin pas zhes bya ba ni byang chub sems dpa' rnams kyis ni dngos su'o/ /sangs rgyas byang chub tu thugs bskyed pa las 'khrungs pa rnams kyang shAkya'i bu mo sa 'tsho ma bdag gir mdzad pa la sogs pa'i thabs la mkhas pas 'gro ba'i don du nyon mongs pa ma spangs</text></item>
<item><p>57a7</p><section></section><text>pa lta bur ston pas na 'di 'thad par 'gyur ro/ /byang chub sems dpa' de ltar yongs su shes par bya'o zhes bya ba ni ched du 'am 'di logs su bsgom pa'i 'thad pa ni mi dgos kyi/ rang gi lam la de dag gi yon tan rdzogs par shes par bya ba'i don te/ shA ri'i bu nyan</text></item>
<item><p>57b1</p><section></section><text>thos dang rang sangs rgyas kyi shes pa dang spong ba gang yin pa de ni byang chub sems dpa' chen po mi skye ba'i chos la bzod pa thob pa'o zhes gsungs pas so/ /de la mi skye ba'i chos la bzod pa thob pa yang gnyis te/ chog par 'dzin pa'i rnam par mi rtog pa dang sa mi g.yo ba'o/ /</text></item>
<item><p>57b2</p><section></section><text>tshad mar gyur pa'i skyes bus ma gzigs pa'i rgyu 'thad pa dag gis zhes bya ba 'dis ni lung gi tshad ma ston te/ nga byang chub kyi snying po la 'dug pas ni chos gang yang skye ba'am 'gag pa ma mthong ngo zhes bya ba la sogs pa'i gzhung gis so/ /bden pa'i dmigs pa la</text></item>
<item><p>57b3</p><section></section><text>nges par 'byed pa'i cha dang mthun pa skye'o zhes bya ba yin no zhes bya ba ni ji ltar skyes bu la bsnun pa'i mtshon cha ni dang por go cha phugs nas de'i 'og tu 'dod pa'i skyes bu la phigs pa'i dpes so/ /lung las nyan thos rnams ni gzhan gyis bstan pa la ltos nas rang gi byang chub rtogs</text></item>
<item><p>57b4</p><section></section><text>par 'gyur la zhes bya ba ni/ ji skad du 'phags pa byang chub sems dpa'i sde snod las/ nyan thos rnams kyi rnam grol sgra phyir 'gro/ /zhes gsungs pa lta bu ste/ don 'di nyid kyi dbang gis slob ma zhes 'di dag brjod de nges par slob dpon dgos pas so/ /gzhan dag kyang</text></item>
<item><p>57b5</p><section></section><text>brjod pa dang bcas pa'i chos bstan pas dge ba la 'jug par byed do zhes 'byung ngo zhes bya ba ni 'di dag thos pa sgrogs par byed pas na thos sgrogs so zhes bya ba lta bu'o/ /sngon zhes bya ba ni bskal pa brgya'i bar du ste/ /bse ru bskal pa brgya yi rgyus/ /zhes bshad pas so/ /</text></item>
<item><p>57b6</p><section></section><text>rang gis byang chub rtogs par 'gyur te zhes bya ba ni rkyen gyi mthus te rang rgyal ba rnams ni rkyen gyi 'du shes can zhes gsungs pas so/ /spangs pa ni gzung ba'i rnam par gyur pa phyi rol gyi yul rnams rang bzhin med par shes pa ni me dang chu la sogs pa yang dang yang du 'jig pas rtogs</text></item>
<item><p>57b7</p><section></section><text>par sla ba'i phyir ro/ /'di tsam las ni chos kyi phyogs gcig la bdag med par rtogs par bstan to/ /btags pa'i chos nyid mi 'gal bar rab tu ston pa zhes bya ba ni ji ltar btags pa yang chos kyi dbyings las rab tu ma 'das pa'i phyir ro/ /tshig le'ur byas pa'i don nye bar</text></item>
<item><p>58a1</p><section></section><text>mtshon pa lhur len pa'i gzhung gis zhes bya ba ni de las de dag rnam pa'o zhes ma smos kyi/ lam shes nyid kyis skad cig ma/ /zhes smos pas na/ mthong ba'i lam de la rnam pa ji snyed yod pa'i don ni ma bshad kyi/ mthong ba'i lam gyi skad cig ma bcu drug tshig</text></item>
<item><p>58a2</p><section></section><text>le'ur byas par nye bar mtshon pa nyi tsher mdzad par zad de/ rnam pa'i dbye ba ni rnam pa kun mngon par rdzogs pa'i skabs su ston pa'i phyir ro snyam du sems te/ bshad pa ni sngar/ dmigs pa dang ni rnam pa dang / /zhes bya ba la sogs pa'o/ /ma bshad pa ni 'og nyid nas/ /gzugs</text></item>
<item><p>58a3</p><section></section><text>rtag ma yin mi rtag min/ /zhes bya ba la sogs pa'i 'chad pa rnams so/ /de bzhin du blta bar bya'o zhes pa ni skad cig ma'i don tsam du shes par bya'o zhes so/ /bsgom pa'i go rims la sogs pa ma bstan pa'i phyir zhes bya ba ni/ gal te de dag zer ba ltar skad cig ma'i khyad par</text></item>
<item><p>58a4</p><section></section><text>tsam du zad na de'i tshe mthong ba'i lam rim gyis bsgom pa'i rim pa ye ma bstan par 'gyur ba la sogs pa zhes bya ba'i sgras bsdus pa mnyam par ma bzhag pa'i dus na yid la bya ba'i rim pa yang ma bstan par 'gyur ro zhes bya ba'i don to/ /skyon gzhan yang / dmigs pa dang ni rnam pa dang / /</text></item>
<item><p>58a5</p><section></section><text>zhes bya ba la sogs pa smos pa ni dngos su yang khyed kyi de lung dang 'gal lo zhes bya ba'i don to/ /de ltar na 'di ni rnam par rig pa bcu drug dang che 'bring yin gyi skad cig gi chos ni ma yin no/ /gdul bya brjod par bya ba nyung ba nyid dang zhes bya ba ni bsgom pa'i lam 'di 'byed pa'i rgyu gang</text></item>
<item><p>58a6</p><section></section><text>yin zhes rtsod pas mang du smra ba dgag pa'am/ gdul bya gang dag lam 'di'i byed rgyu la gnas par brjod du rung ba de dag ni ches nyung ste rab tu dkon no zhes bstan pas lam 'di rnyed dka' bar bstan pa'o/ /yang gdul bya rnams 'bras bu la gzhol bar zhugs par bya ba'i phyir zhes bya</text></item>
<item><p>58a7</p><section></section><text>ba ni 'bras bu ste bsgom pa'i lam gang yin pa la mos pa yid la byed pa la sogs pas der gzhol ba nyid du zhugs par bya ba'i phyir ni dang por byed pa drug po 'di dag der gzhol zhing 'jug par bya'o zhes lam du skye ba'i rgyu bstan pas de dag la gdams pa'o/ /zag pa dang bcas pa dang zag pa med pa'i</text></item>
<item><p>58b1</p><section></section><text>bye brag ni rnam par rtog pa dang bcas pa dang de dang bral ba gtsor gyur pa'o/ /'dir bsdus pa'i don ni mos pa dang bsngo ba dang / rjes su yi rang ba yid la byed pa dag ni dag pa 'jig rten pa'i gnas skabs rjes kyi ye shes kyis sbyor ba yin la/ mngon par bsgrub pa ni mnyam par gzhag</text></item>
<item><p>58b2</p><section></section><text>pa'i ye shes so/ /de dag kyang nyan thos la sogs pa la yang ci rigs su ldan pas khyad par can du bsgrub pa ni rnam par dag pa'o/ /gzhan dag gis ni sa dri ma med pa nas ji srid sa bdun pa'i bar du ni bsgom pa'i lam zag pa dang bcas pa rnams yin la/ sa brgyad pa la</text></item>
<item><p>58b3</p><section></section><text>sogs par ni mngon par bsgrub pa'i bsgom pa'i lam yin te/ mi mthun pa'i phyogs kyi gnyen po bsgom pa'i lam thams cad pa dkyus ma gang yin pa ni 'chad par 'gyur ba las/ de ni rgyun chags yin pa'i phyir/ /chung dang 'bring dang chen po dang / /chung ngu'i chung sogs dbye ba</text></item>
<item><p>58b4</p><section></section><text>yis/ /de ni rnam pa dgur bzhed do/ /zhes bstan pa yin no/ /rnam par dag pa ni dngos su na bsgom pa'i lam gyi 'bras bu dang rgyu'i dus mngon sum pa dang ring bdag gi bye brag bshad par zad do/ /de ltar ni bsgom pa'i lam gyi yan lag tu gtogs pa bstan cing rnam pa la sogs</text></item>
<item><p>58b5</p><section></section><text>pa ni gzhan du bstan to zhes zer ro/ /de dag ji ltar yang rung ste sa re re la yang rnam pa dgu dgur ni brjod do/ /mos pa rnam pa nyi shu rtsa bdun no zhes bya ba la 'dir mos pa'i rgyu ni lung rnam par dag pa dang rigs pa ni lta ba'o/ /'di'i ngo bo nyid ni nges par byas pa'i dngos po la de kho na</text></item>
<item><p>58b6</p><section></section><text>ltar 'dzin pa'o/ /'di las the tshom zlog pa ste mos pa dang ldan pa ni rang gi grub pa'i mtha' las gzhan gyis 'phrog par mi nus pas so/ /rnam par dbye ba ji lta bu zhe na/ rang nyid kyi don du yum la mos pa dang / gzhan gyi don du dang / gnyi ga'i don du yum 'di la rab tu mos pa</text></item>
<item><p>58b7</p><section></section><text>ste/ dang po ni 'di ltar 'gro ba ni bdag bde ba 'dod ces gsungs pa'i tshul gyis na/ rang gi ched du 'bad pa med par 'byung ste/ 'khor ba thog ma med pa nas rab tu go mas pas so/ /byang chub sems dpa' rnams ni dang por sems de byung ba na rang dang gzhan mnyam pa'am/</text></item>
<item><p>59a1</p><section></section><text>rang dang gzhan du brje ba'i tshul gyis gnyen po sems can mgu bar bya ba'i rim pa dran pa la sogs pas rang gi don du dmigs pa bzlog ste/ de nyid gzhan gyi phyir sbyor bar byed la de'i yang phyi ma'i sems la ni dngos po'i stobs kyis mgul nas sbrel ba ltar rang</text></item>
<item><p>59a2</p><section></section><text>dang gzhan gnyi ga'i don 'grub par shes pa nges pa can skye'i snga ma ltar re re zhig la zhen pa ni med pas so/ /kha cig ni 'dir rang gi don dus ring du song ba'i bar du'o/ /sa mi g.yo ba nas brtsams te ni gzhan gyi don te sa de la rang gi don du rab tu zhi ba la gnas pa las gzhan gyi don kho nar</text></item>
<item><p>59a3</p><section></section><text>slar rdzogs pa'i sangs rgyas rnams kyis bslang ba'i phyir ro/ /sa bcu pa la ni rang dang gzhan gnyi ga'i don te sa 'di la gnas pa ni rgyu mtshan 'dis na sangs rgyas zhes bstan pa'i phyir ro zhes zer ro/ /grangs nyi shu rtsa bdun du brtsi ba'i phyir ni dang po rang gi don du mos pa chung ngu'i</text></item>
<item><p>59a4</p><section></section><text>chung ngu'i dbang du byas te ni rgyal ba'i yum 'di glegs bam ji skad du gsungs pa ltar bris te bcangs pa tsam gyis sangs rgyas kyi sku gdung pha rol tu phyin pa drug gi rgyu las byung ba rnams rin po che sna bdun gyi mchod rten du bcug ste mchod pa byas pa bas ches bsod nams mang du 'dzin</text></item>
<item><p>59a5</p><section></section><text>zhes bya'o/ /chung ngu'i 'bring ni shes rab kyi pha rol tu phyin pa dang bral na/ byang chub sems dpa' byang chub tu sems bskyed pa la sogs pa'i mthus rdzogs pa'i sangs rgyas su mi 'gyur te/ slar ldog pa'i phyir 'di'i mthu che ba phul du byung ba bstan pa ste/ ji ltar rgyal po gser</text></item>
<item><p>59a6</p><section></section><text>mdog gi mdo las/ bskal pa brgyar spyod pa'i byang chub sems dpa' slar ldog par bstan pa bzhin no/ /chung ngu'i chen po ni gang mya ngan las 'das pa thob par 'dod na 'di la bslabs te/ sangs rgyas rje btsun bzhugs sam grongs kyang rung 'di nyid ston pa'i mdzad pas nye</text></item>
<item><p>59a7</p><section></section><text>bar gnas pa'i phyir ro zhes 'di'i mthu la mos pa'o/ /'bring gi chung ngu ni rin po che sna bdun gyi mchod rten gyi dpe nye bar bzung ste'o/ /'bring gi 'bring ni de lta bus 'dzam bu'i gling byur bur bkang ba'i dpes so/ /'bring gi chen po ni de lta bus gling bzhi pa'i 'jig rten gyi</text></item>
<item><p>59b1</p><section></section><text>khams bkang ba'i dpes so/ /chen po'i chung ngu ni de nyid kyis stong spyi phud kyi 'jig rten gyi khams dper bzung bas so/ /chen po'i 'bring ni stong gnyis pa bar ma'i 'jig rten gyi khams dper sbyar bas so/ /chen po'i chen po ni stong gsum gyi stong chen po'i 'jig rten gyi khams</text></item>
<item><p>59b2</p><section></section><text>dper bzung bas so/ /rang dang gzhan gyi don du mos pa chung ngu'i chung ngu'i dbang du byas te/ stong gsum gyi stong chen po'i 'jig rten gyi khams na sems can ji snyed cig yod pa de dag las sems can re res rin po che sna bdun las byas pa'i mchod rten byas te mchod pa'i dpes bstan</text></item>
<item><p>59b3</p><section></section><text>to/ /chung ngu'i 'bring ni lha ma yin gyi g.yul bzlog pa la sogs pa'i mthong ba'i chos kyi yon tan mang pos so/ /chung ngu'i chen po ni shes rab kyi pha rol tu phyin pas ma zin pa'i 'jug pa gang yang pha rol tu phyin pa ma yin par bstan pas so/ /'bring gi chung ngu ni rgyal ba skyed ma</text></item>
<item><p>59b4</p><section></section><text>'di 'dzin pa dang 'chang ba la sogs pa dang ldan pa ni nyi tshe ba'i theg pa dang thun mong ma yin pa'i tshul khrims kyi phung po la sogs pa tshad med pa bskyed par bstan pas so/ /'bring gi 'bring ni shes rab kyi pha rol tu phyin pa dang ldan pa'i chos 'chad pa de la lha'i bu rnams spobs pa nye bar</text></item>
<item><p>59b5</p><section></section><text>sgrub pa la sogs par bstan pas so/ /'bring gi chen po ni de la pha ma dang 'phags pa'i skye bo rnams kyis kyang dben zhing yid du 'ong bar bya ba la sogs par gang bstan pa'o/ /chen po'i chung ngu ni spobs pa mi 'phrogs pa nas rnam pa thams cad mkhyen pa nyid kyi sems mi 'phrogs pa'i bar</text></item>
<item><p>59b6</p><section></section><text>du gang gsungs pas so/ /chen po'i 'bring ni phyogs bcu'i 'jig rten gyi khams na gang gnas pa'i lha'i bu rnams gnas der dong zhing glegs bam du byas pa 'di bklags pa dang / gzung ba dang / bcang ba dang / kun chub par bya ba'i phyir gnas pas de dag la chos kyi sbyin pa 'di gnas</text></item>
<item><p>59b7</p><section></section><text>par gyur cig ces sems bskyed par bya'o zhes pa la sogs pa gang gsungs pas so/ /chen po'i chen po ni der lha'i tshogs thams cad 'ongs pas mos pa rgya chen po dang ldan par 'gyur ba dang / lus las su rung ba thob pa la sogs pa ste mngon par zhen pa rnams bkag pa</text></item>
<item><p>60a1</p><section></section><text>bstan pas so/ /gzhan gyi don la mos pa la yang chung ngu'i chung ngu'i dbang du byas te ni glegs bam gzung ba byas pa dang mchod pa tsam gyis mthu bstan pas so/ /chung ngu'i 'bring ni 'dzam bu'i gling de bzhin gshegs pa'i sku gdung gis byur bur bkang ba'i</text></item>
<item><p>60a2</p><section></section><text>dpes bstan pas so/ /chung ngu'i chen po ni nam bla na med pa yang dag par rdzogs pa'i byang chub thob pa'i bar du nyan thos la sogs pa'i sa'i 'jigs pa med pa bstan pas so/ /de ltar na sa brgyad pa 'di dag gis 'jigs pa dang bcas par bstan pa ci zhe na/ mos pa rnam pa</text></item>
<item><p>60a3</p><section></section><text>gsum gyis mtshams brjod pa kho nar zad do/ /'bring gi chung ngu ni stong gsum gyi stong chen po'i 'jig rten gyi khams de bzhin gshegs pa'i sku gdung gis byur bur bkang ba'i dpes bstan to/ /'bring gi 'bring ni phyogs bcu'i 'jig rten gyi khams na sangs rgyas rnams mdo sde la</text></item>
<item><p>60a4</p><section></section><text>sogs pa'i chos gsungs pa dang / yang nyan thos la sogs pa gang dag chos 'chad pa de dag ni rgyal ba'i yum 'di las byung bar bstan pas so/ /'bring gi chen po ni yum 'di la brten pa ni rgyal po'i skyes bu'i dpe nye bar bzung bas so/ /chen po'i chung ngu ni phyogs bcu'i 'jig rten</text></item>
<item><p>60a5</p><section></section><text>gyi khams kyi gang gA'i klung gi bye ma snyed cig de bzhin gshegs pa'i sku gdung gis byur bur bkang ba'i dpes bstan to/ /chen po'i 'bring ni phyogs bcu'i 'phags pa rnams kyi rtogs pa'i rgyu nyid du 'di bstan pas so/ /chen po'i chen po ni shing rnams lo ma dang dbyibs dang kha dog la</text></item>
<item><p>60a6</p><section></section><text>sogs pa tha dad kyang grib ma la bye brag med par bstan pa'i dpes brjod do/ /mos pa rnam pa nyi shu rtsa bdun po chung ngu nas brtsams pa'i rim pa 'dis mi mthun pa'i phyogs ni de las bzlog ste chen po nas bgrang bar shes par bya'o/ /ci 'dir rang kho na'i phyir mos pa la sogs pa brjod</text></item>
<item><p>60a7</p><section></section><text>dam/ yang na rang gi phyir rgyal ba skyed ma kho na la mos pa brjod ce na/ phyogs gnyi ga ltar mi bsam gyi rang la sogs pa'i phyir yum kho na la mos zhes brjod do/ /rang gi don du mos pa na yang gzhan gyi ni med pa yang ma yin la/ lhag ma gzhan gyi don du mos pa na yang rang gi don gyis ga la</text></item>
<item><p>60b1</p><section></section><text>zhig dben/ /nyi ga'i phyir mos pa na yang re re la khyab pa ni mi 'dor te/ spyi ni bye brag la khyab pa'i phyir ro/ /bstod pa dang bkur ba dang bsngags pa zhes bya ba la/ 'di dag ni ngag snyan pa ngo bstod kyi rang bzhin ni ma yin gyi/ legs par zhugs pa'i byang chub sems</text></item>
<item><p>60b2</p><section></section><text>dpa' de la thugs dgyes pas gnas pa kho na bstod pa la sogs pa yin te/ 'di yang tshogs kyi lam yang dag par sbyong ba'i dus na gnas skabs thams cad du yang 'byung ba ni/ las dang po pa'i sa nyid la byang chub sems dpa'i sdom pa yang dag par len pa grub pa'i dbang</text></item>
<item><p>60b3</p><section></section><text>du byas te de'i tshe de la dge ba'i phyir/ rgyal ba sras dang bcas rnams kyis/ /dge ba'i thugs kyis rtag par yang / /bu sdug 'dra bar dgongs pa yin/ /zhes bshad de/ de rgyas par ni byang chub sems dpa'i sa'i tshul khrims kyi le'ur blta'o/ /tshul 'dis na thams cad du</text></item>
<item><p>60b4</p><section></section><text>ldan yang bsgom pa'i lam gyi dbang du byas pa ni 'dir yon tan yongs su bstan pa'i phyir te/ yams nad 'di rnams zad nas ni/ /zhes bya ba la sogs par bstan pas so/ /de ltar bstan pa'i tshul gyis na rig byed las/ yi ge oM ldan phyed dang bzhi/ /tshad du byas pas snyan pa</text></item>
<item><p>60b5</p><section></section><text>brjod/ /'di ni bstod pa smra ba dang / /sgra yi tshangs pa'ang 'di nyid de/ /bkur ba'ang de ltar brjod par bya/ /yi ge dang ldan tshad sngon bzhin/ /snyan smra snyan tshig rig byed de/ /de ni bsngags par 'dod pa'o/ /zhes bya ba smras pa bsal te dgu tshan gsum zhes bya ba ni bstod pa'i dgu tshan</text></item>
<item><p>60b6</p><section></section><text>dang / bkur ba'i dgu tshan dang / bsngags pa'i dgu tshan te/ de dag kyang rang gi don du mos pa la ni bstod pa'o/ /rang dang gzhan gyi don du mos pa la ni bkur ba'o/ /gzhan gyi don du mos pa ni bsngags pa'o zhes sbyar ro/ /de la dgu tshan dang po'i dang po ni 'jig rten gyi khams gang</text></item>
<item><p>60b7</p><section></section><text>gA'i klung gi bye ma snyed cig de bzhin gshegs pa'i sku gdung gis bkang ba'i dpes bstan to/ /gnyis pa ni yum 'di gzhan gyi thad du song ste bstan pa'i che ba brjod pas so/ /gsum pa ni sems can gcig 'bras bu dang po la bzhag pa dang / 'dzam bu'i gling gi sems can de dag</text></item>
<item><p>61a1</p><section></section><text>gi dge ba bcu'i las kyi lam la bkod pa'i dpes bstan to/ /bzhi pa ni sems can gcig cig 'bras bu gnyis pa la bkod pa bstan pas so/ /lnga pa ni 'bras bu gsum pa la bkod pas so/ /drug pa ni 'bras bu bzhi pa la bkod pas so/ /bdun pa ni rang byang chub</text></item>
<item><p>61a2</p><section></section><text>la bkod pas so/ /brgyad pa ni 'dzam bu'i gling gi sems can ma lus pa 'bras bu dang po la bkod pa bas/ sems can gcig cig yang dag par rdzogs pa'i byang chub la bzhag pa mchog tu bstan pas so/ /dgu pa ni 'dzam bu'i gling gi sems can thams cad 'bras bu gnyis pa la</text></item>
<item><p>61a3</p><section></section><text>bkod pas zhes bstan pas so/ /bkur ba'i dgu tshan gyi dang po ni 'dzam bu'i gling gi sems can thams cad 'bras bu gsum pa la bkod pa'i dpes so/ /gnyis pa ni 'bras bu bzhi pa la bkod pas so/ /gsum pa ni rang byang chub la bkod pas so/ /bzhi pa ni 'dzam bu'i</text></item>
<item><p>61a4</p><section></section><text>gling gi sems can thams cad dge ba bcu'i las kyi lam la bkod pa bas glegs bam du gyur pa zhig gzhan la byin nam/ tshul bzhin du yid la byed na bsod nams che bar bstan to/ /lnga pa ni gnyis su med pa'i don ji lta bar bstan pa'i che ba bstan pas so/ /drug pa ni yum</text></item>
<item><p>61a5</p><section></section><text>'di ni don dang ldan yi ge dang ldan par bstan pa la yongs su rdzogs par byed pa ni bsod nams mang po dang ldan par bstan pas so/ /bdun pa ni phyogs bcu'i 'jig rten gyi khams kyi sangs rgyas rnams la ji srid 'tsho'i bar du bde ba'i yo byad thams cad kyis rim gro byas pa bas rgyal</text></item>
<item><p>61a6</p><section></section><text>ba'i yum 'di yi ge dang don ma nor bar gzhan la bstan pa bsod nams ches mang bar bstan pas so/ /brgyad pa ni byang chub sems dpa' ltar snang bas bskal pa tshad med grangs med par sbyin pa la sogs pa la spyad pa bas rgyal ba skyed ma phyin ci ma log par gzhan la bstan pa ches bsod</text></item>
<item><p>61a7</p><section></section><text>nams mang du 'phel bar bstan pas so/ /dgu pa ni 'dzam bu'i gling la sogs pa phyogs bcu'i phyogs re re zhing gang gA'i klung gi bye ma snyed kyi 'jig rten gyi khams kyi sems can ji snyed yod pa rgyun tu zhugs pa'i 'bras bu la bkod pa bas/ sems can gcig cig phyir mi ldog pa</text></item>
<item><p>61b1</p><section></section><text>dam pa la bzhag na 'di nyid bsod nams ches mang du 'phel bar gsungs pas so/ /bsngags pa'i dgu tshan las dang po ni phyir 'ong ba'i dpes so/ /gnyis pa ni phyir mi 'ong ba'i dpes so/ /gsum pa ni dgra bcom pa'i dpes so/ /bzhi pa ni rang byang chub kyi dpes so/ /lnga</text></item>
<item><p>61b2</p><section></section><text>pa ni 'dzam bu'i gling gi sems can ji snyed cig bla na med pa yang dag par rdzogs pa'i byang chub la bskul ba bas/ sems can gcig cig phyir mi ldog pa'i sa la bkod pa bsod nams ches mang ba'i dpes so/ /drug pa ni gling bzhi pa'i sems can dpe de ltar nye bar bzung</text></item>
<item><p>61b3</p><section></section><text>bas so/ /bdun pa ni stong spyi phud kyi sems can dpe de ltar nye bar brjod pas so/ /brgyad pa ni stong gnyis pa bar ma dang stong gsum gyi stong chen po'i 'jig rten gyi khams dang phyogs bcu'i 'jig rten gyi khams kyi sems can rnams dpe snga ma dang sbyar bas so/ /dgu pa ni</text></item>
<item><p>61b4</p><section></section><text>'dzam bu'i gling nas brtsams te phyogs bcu'i phyogs re re zhing gang gA'i klung gi bye ma snyed kyi 'jig rten gyi khams kyi sems can 'di dag ma lus pa phyir mi ldog pa'i sa la bkod pa bas ni phyir mi ldog pa gang zhig myur du mngon par rdzogs par byang chub par bya ba'i phyir rgyal ba'i yum</text></item>
<item><p>61b5</p><section></section><text>'di ston par byed na ches de nyid bsod nams mang bar bstan pas so/ /bsngo ba yid la byed pa zhes bya ba ni dge ba 'di dag 'di lta bur gyur cig ces yul rnam pa bcu gnyis su sbyar ba dang / tshogs rnam pa bcu gnyis po 'di dag gis bdag chos kyi rgyal por gyur cig ces bsngo bar bya ba</text></item>
<item><p>61b6</p><section></section><text>bcu gnyis su yang sbyar ro/ /lhag ma rnams ni go sla'o/ /skabs gnyis pa'i 'grel bshad rdzogs so// //de ltar skabs gnyis pa rnam par bshad par byas nas/ da ni yang skabs gsum pa dgrol ba'i phyir/ gzhi thams cad yongs su shes pa med par lam</text></item>
<item><p>61b7</p><section></section><text>legs par yongs su shes pa med pas rnam pa thams cad shes pa nyid gsungs te zhes bya ba la sogs pa smos te/ 'dir gzhi thams cad yongs su shes pa ni mi mthun pa'i phyogs yin te/ de med par lam legs par yongs su shes pa med pas zhes bya ba ni gnyen po mi mthun</text></item>
<item><p>62a1</p><section></section><text>pa'i phyogs la ltos te/ 'jog pa nyid du byed na/ gang gi tshe mi mthun pa'i phyogs khong du chud pa med na 'di gang gi gnyen por gyur pa ga la zhig shes par 'gyur zhes dgongs pa ste/ de bas na slob dpon dpal sangs rgyas ye shes kyi zhal snga nas kyang / 'di man</text></item>
<item><p>62a2</p><section></section><text>chad ni thams cad shes pa nyid kyi mtshan nyid de/ byang chub gzhan shes par byas nas spang bar bya dgos pa'i phyir ro zhes bstan to/ /de ltar byas na lnga pa 'di yang rgyu mtshan nyid du bstan to/ /lugs las zhes pa ni 'phags pa klu sgrub kyi bzhed pa las te/ de ni thams cad kyi 'dod par bya ba</text></item>
<item><p>62a3</p><section></section><text>ba'i phyir lugs so/ /rten cing 'brel par 'byung ba gang / /zhes pa ni kun rdzob pa rnams so/ /de nyid shes pa ni de'i rang bzhin no/ /khyod ni zhes pa ni rje btsun sangs rgyas so/ /stong par bzhed ces bya ba la/ 'di gang gis stong zhe na/ kun rdzob 'di dag kun rdzob kyis stong pa ste de ltar</text></item>
<item><p>62a4</p><section></section><text>kun rdzob pa'i rang bzhin ni rtag tu kun rdzob kyis stong pa yin pas cir yang brjod du med pa yin pa'i phyogs 'di las ni 'phags pa nam mkha' mdzod kyi mdo las/ spangs pa med pa'i rang bzhin stong pa nyid du bstan pa yang legs par drangs par 'gyur ro/ /de ltar na theg pa chen po</text></item>
<item><p>62a5</p><section></section><text>'dir stong pa nyid ni gsum ste/ kun brtags pas stong pa nyid dang / gzhan gyi dbang gis stong pa nyid dang / thams cad kyis stong pa nyid ces bya'o/ /ji ltar zhe na/ bdag la sogs pa'i rnam par rtog pa dag rnam par rtog pa ngan pa snying por gyur pa kho na yin gyi de dag ni nam yang</text></item>
<item><p>62a6</p><section></section><text>mi dmigs pa'i phyir ro/ /de ltar ngan par rtog pa des stong pa nyid 'di ni 'phags pa nyan thos la sogs pa'i ye shes kyi bye brag 'phags par byed pa rnams so/ /'di ni ma dag par gyur pa'i sems dang sems las byung ba ji snyed pa ni gzhan gyi dbang zhes rnal 'byor spyod pa pa la sogs</text></item>
<item><p>62a7</p><section></section><text>pas bstan te/ des gang zhig stong pa ni dngos po kun rdzob pa rnams te/ ma brtags gcig pu nyams dga' zhing / /skye dang 'jig pa'i chos can yang / /don byed pa dag nus rnams kyi/ /rang bzhin kun rdzob pa yin rtogs/ /zhes bstan pa rnams so/ /de ltar na kye rgyal ba'i</text></item>
<item><p>62b1</p><section></section><text>sras dag khams gsum pa 'di dag ni sems tsam mo zhes gsungs pa 'di ji ltar drang zhe na/ 'di ni rigs par 'gyur te tshu rol mthong ba rnams kyis ni kun rdzob pa ga la zhig shes te/ kun rdzob tsam gyis nga dang nga yir 'dzin pa nyi tshes spyod la/ de yang sems tsam kho na yin</text></item>
<item><p>62b2</p><section></section><text>pa'i phyir ro/ /de bas na der ni gzhan gyi dbang gis rjes su 'brang bas de skad gsungs so/ /de ltar na 'jig rten gyi khams chags pa'i rgyu bcu brjod pa'i tshe kha cig ni kun rdzob tu bstan to/ /de nyi tsher ma zad pa ni kun rdzob par bstan to/ /de ltar na gzhan gyi dbang gis</text></item>
<item><p>62b3</p><section></section><text>stong pa nyid 'di ni rang gi mtshan nyid de/ byang chub kyi sems dang po rtogs pa nas brtsams te snang ba dang bcas pa'i ye shes kyis 'dzin par byed do/ /sangs rgyas kyi sa kun tu bzang po de la snang ba dang bcas pa'i ye shes mngon par brjod pa la rtog pa ngan pa'i gnas med do/ /</text></item>
<item><p>62b4</p><section></section><text>zhes bstan pa yang rgyu mtshan 'di nyid du zad de/ gzhan du na phyi rol gyi don ston pa ltar snang na ji ltar gzung ba dang 'dzin pa'i nyes par mi 'gyur/ nang gi shes pa'i bdag nyid ni phyi rol ltar snang zhes bya ba la sogs pa'i phyogs la yang bdag nyid la bdag nyid byed pa la sogs pa'i</text></item>
<item><p>62b5</p><section></section><text>nyes par 'gyur la sangs rgyas kyi sa kun tu bzang po la yang snang ba'i tshogs rnams bdag nyid kyi ye shes so zhes bya ba la sogs pa don med par rtogs par ji ltar mi 'gyur/ de bas na slob dpon skal ldan la sogs pas kun rdzob pa gtsor brjod pa yin la/ gzhan dag gis ni kun</text></item>
<item><p>62b6</p><section></section><text>rdzob tu brjod pas phyogs re rer 'dzin pa bkag pa kho nar zad pas stong pa nyid gnyis po dbu ma chen po las bstan pa ni re rer yang 'gog par ga la mdzad ces bya bar gnas so/ /stong pa nyid gsum pa ni gnas skabs gzhan du bstan to/ /thams cad la yod pa ma yin nam zhes bya ba la</text></item>
<item><p>62b7</p><section></section><text>'dis dngos po rnams kyi rang bzhin ji lta ba yid la byas te/ 'jug pa rnams kyi bsam pa bor nas dris par zad ces shes par bya'o/ /lhag ma rnams kyi don ni go bar sla bas bdag gis rnam par ma phye'o/ /skabs gsum pa'i 'grel bshad rdzogs so// //de ltar skabs</text></item>
<item><p>63a1</p><section></section><text>gsum pa rnam par phye nas/ da ni skabs bzhi pa'i tshig le'ur byas pa'i don dgrol bar bya ba'i phyir/ thams cad mkhyen pa nyid gsum yongs su shes pa ni zhes bya ba la sogs pa smos te/ 'dir yongs su shes pa zhes bya ba ni skabs brgyad car bsdus pa'i</text></item>
<item><p>63a2</p><section></section><text>skabs gsum po 'di dag thos pa dang bsam pa'i rang bzhin gyi shes rab kyis bsdus pa dang rgyas par yongs su shes par byed pas so/ /ni zhes bya ba ni nges par zhes bya ba'i don to/ /dbang du bya ba'i phyir zhes bya ba ni bsgoms pas rang gi rgyud la bskyed pas rang dbang thob pa'i phyir te/</text></item>
<item><p>63a3</p><section></section><text>thos pa dang bsam pa'i shes rab dag ni mi brtan pas na yon tan rang dbang ma yin la/ bsgom pa las ni rang dbang du 'gyur bas so/ /de ltar shes rab gsum car 'brel par bya bar rigs so zhes thugs la bzhag nas ni 'phags pa mi pham pa'i zhal snga nas/ gal te</text></item>
<item><p>63a4</p><section></section><text>thos pa tsam gyis don/ /mthong 'gyur bsgom pa don med 'gyur/ /gal te bsgoms pas don mthong 'gyur/ /de tshe thos pa don med 'gyur/ /zhes bya ba la sogs pa gsungs la/ yang gzhan las kyang / thog ma nyan 'dod bla ma bsnyen bkur bzod dang des byas shing / /rang bzhin</text></item>
<item><p>63a5</p><section></section><text>med pa'i chos la rab rtog bsam gtan bsnyen byed pa/ /bde gshegs nyid ni rtogs 'gyur 'gro ba rnams bsgom sems tshim byed/ /chos nyid 'di 'dra'i spyod pas myur du bde gshegs thob par 'gyur/ /zhes gsungs so/ /de ltar bsgoms pas 'dris par bya dgos pa'i phyir na</text></item>
<item><p>63a6</p><section></section><text>thams cad mkhyen pa nyid gsum sgom par byed pas de bstan zhes sbyar ro/ /de ltar na 'di bstan pas ci zhig bya/ sngar ji ltar thos pa la sogs pa byas pa'i skabs gsum nyid goms par byas pas ci zhig mi nus she na/ de'i phyir yang rnam pa thams cad mkhyen pa nyid dang / lam</text></item>
<item><p>63a7</p><section></section><text>dang / gzhi zhes pa bsdus pa'i sgo nas sgom par byed ces sbyar te/ 'di skad du bstan par 'gyur te/ thos pa'i shes rab ni ming 'ba' zhig la dmigs pas rab tu spros pa'i bdag nyid can rgyud 'khrug par byed pa'o/ /bsam pa'i shes rab ni ming don dang 'brel cing rnam par rtog pa</text></item>
<item><p>63b1</p><section></section><text>cung zad bsdus pa'o/ /bsgom pa'i shes rab ni don 'ba' zhig la dmigs pas shin tu zhi zhing spros pa bsdus pa'i ngo bo nyid yin pas na skabs snga ma dag gcig tu bsdus pa skabs 'di yin pa'i tshul gyis rim pa gzhan du bstan pa yin la/ rtse mo'i mngon par rtogs pa la sogs pa</text></item>
<item><p>63b2</p><section></section><text>gsum yang bsgom pa gong nas gong du khyad par zhugs pa'i dbang gis rim gyis bsdus te bstan par khong du chud par bya'o/ /rnam pa kun mngon par rdzogs par rtogs pa zhes bya ba la rnam pa ni bye brag ste/ sangs rgyas kyi sa la sogs pa la chos kyi bye brag ji snyed cig yod par</text></item>
<item><p>63b3</p><section></section><text>ston pa'o/ /kun zhes bya ba ni thams cad mkhyen pa nyid gsum car gyi'o/ /gzhan dag thams cad mkhyen pa nyid gsum gyi re re yang rnam pa kun zhes zer ba ni mi 'thad de de ni dngos su ma bstan pas so/ /mngon par zhen pa ni mngon du phyogs te'o/ /sam ni rdzogs par ram/ yang</text></item>
<item><p>63b4</p><section></section><text>na yang dag par ro/ /rtogs pas ni bsgoms pas khong du chud pa'o/ /da ni rnam pa zhes bya ba ni du zhig yod/ rnam pa'i rang bzhin ci zhig yin/ rnam pa de dag gang gis gzhag /ces rtog pa la/ gzhi dang ye shes rnam pa ni zhes bya ba la sogs pa bstan pa dgrol ba'i phyir/ rtag</text></item>
<item><p>63b5</p><section></section><text>pa la sogs par 'dzin pa zhes bya ba la sogs pa smos te/ sogs pa smos pa ni bde ba dang / gtsang ba dang / bdag la sogs pa bsdu'o/ /de ltar 'dzin pa nyid mi mthun pa'i phyogs te byis pa rnams srid par 'khyams pa'i rgyu'i gtso bo yang 'di nyid yin pas na 'di ni 'khor</text></item>
<item><p>63b6</p><section></section><text>ba'i gzhi'am rgyu'o/ /da ni gzhi de ji ltar gzung ba ltar med par shes pa'i sgo nas gzhi shes par bstan pa ni/ gnyen po'i chos nyid kyi ngo bo nyid mi rtag pa la sogs par dmigs pa dang zhes smos te/ de'i dbang du byas pa'i rnam pa zhes bya ba dang sbyar ro/ /ye shes dang zhes bya ba la/</text></item>
<item><p>63b7</p><section></section><text>byang chub sems dpa' rnams kyi lam dang 'bras bu ma lus pa ni ye shes rtogs pa'i gnas skabs la brjod pa tsam du zad pas na ye shes zhes bya ste/ de'i rnam pa zhes bya ba dang zhes kyang sbyar ro/ /rnam pa zhes bya ba la/ de bzhin gshegs pa rnams kyi ye shes ni yon tan smos</text></item>
<item><p>64a1</p><section></section><text>pa'i sgo nas rnam pa thams cad mkhyen pa zhes bya ba nas 'dir yang rnam pa zhes smos te/ rnam pa zhes bya ba ni drug pa mang po'i tshig can nyid do/ /de ltar rnam pa ni gsum zhes bstan nas/ da ni rnam pa'i rang bzhin ci zhig la bya ba de ston pas/ rnam pa nyid du</text></item>
<item><p>64a2</p><section></section><text>gzhag pa ni mtshan nyid de zhes smos te/ dang por re zhig sngar bstan pa ltar rnam pa zhes bya ba ni bye brag du ma la bya'o zhes bstan cing / de'i 'og tu bye brag de dag tha dad par rtogs pa srid pas de dgag par ni/ chos can mtshan gzhi gcig gcig gi mtshan nyid do zhes tha dad</text></item>
<item><p>64a3</p><section></section><text>pa spong bar byed pa'o/ /de la thams cad shes pa'i rnam pa nyi shu rtsa bdun ni nyan thos dang rang sangs rgyas rnams kyis gang zag la bdag med par rtogs pa'i ye shes mtshan gzhi de'i mtshan nyid do/ /lam shes pa'i rnam pa sum cu rtsa drug ni byang chub sems dpa' rnams kyi</text></item>
<item><p>64a4</p><section></section><text>bdag med pa rnam pa gnyi ga rtogs pa'i ye shes chen po'i mtshan gzhir gyur pa de'i mtshan nyid do/ /rnam pa thams cad mkhyen pa'i rnam pa brgya rtsa bcu po rnams ni sangs rgyas bcom ldan 'das rnams kyi ye shes shes bya'i dkyil 'khor ma lus pa la skad cig gis mkhyen pa'i mtshan gzhi de</text></item>
<item><p>64a5</p><section></section><text>la brten pa'i mtshan nyid do/ /sangs rgyas kyi rgyud la ni 'phags pa'i skye bo ma lus pa'i yon tan lhun gyis grub cing 'jug pa zhi bas brten pa'i phyir ro/ /gzhan dag ni rnam pa thams cad mkhyen pa'i rnam pa las thams cad shes pa dang lam shes pas bsdus pa'i</text></item>
<item><p>64a6</p><section></section><text>rnam pa sum cu rtsa bdun dang / rnam pa sum cu rtsa bzhi po rnams ni theg pa thams cad ni sangs rgyas nyid kyi rgyu yin pa'i phyir rnam pa thams cad mkhyen pa'i rgyu'i rnam par gzhag gi dngos su na thams cad shes pa dang lam shes pa'i rnam par gong du drangs te brtsi'o zhes zer te/</text></item>
<item><p>64a7</p><section></section><text>'dir ni spyir mtshan gzhi dang mtshan nyid sbyar ba'o/ /thams cad shes pa'i skabs su nyan thos rnams kyi rnam pa bcu drug smos pa ni de dag gi mthong ba dang bsgom pa'i lam gyi mtshan nyid do/ /rang sangs rgyas rnams kyi rnam pa bco lnga smos pa ni de dag gi bsgom pa'i lam gyi mtshan</text></item>
<item><p>64b1</p><section></section><text>nyid do/ /lam shes pa'i rnam pa sum cu rtsa drug smos pa ni mthong ba dang bsgom pa'i lam gyi mtshan nyid do/ /rnam pa thams cad mkhyen pa'i rnam pa brgya rtsa bcu ni rnam par mi rtog pa'i ye shes chen po gcig pu de'i mtshan nyid do/ /yang skabs der bstan pa'i thams cad shes pa'i rnam</text></item>
<item><p>64b2</p><section></section><text>pa sum cu rtsa bdun ni tshogs kyi lam dang sbyor ba'i lam dang mthong ba'i lam gyi mtshan gzhi rnams kyi mtshan nyid do/ /lam shes pa'i rnam pa sum cu rtsa bzhi ni rnam par thar pa brgyad dang / mthar gyis gnas pa'i snyoms par 'jug pa dgu ni mthong ba'i lam dang bsgom pa'i lam gyi</text></item>
<item><p>64b3</p><section></section><text>mtshan nyid do/ /byang chub sems dpa' dag ni bden pa mthong nas bsam gtan la sogs pa'i yan lag zad nas de dag la snyoms par 'jug pa'i rigs pas so/ /spong ba'i lam gyi rnam pa ni bar chad med pa'i ting nge 'dzin gyi mtshan nyid do/ /sangs rgyas nyid kyi lam ni</text></item>
<item><p>64b4</p><section></section><text>'bras bu'i mtshan nyid do/ /lhag ma rnams ni sngon bzhin te/ 'di ni mtshan nyid dang mtshan gzhi'i sgo nas rnam pa'i rang bzhin ni mtshan nyid du bstan pa'o/ /gal te rnam pa'i rang bzhin mtshan nyid yin na 'di dag bstan pa'i dgos pa ni ci zhig yin/ 'og nas mtshan nyid</text></item>
<item><p>64b5</p><section></section><text>dgu bcu rtsa gcig tu ston pa'i mtshan nyid rnams dang 'di la khyad par ci yod ce na/ 'di bstan pa'i dgos pa ni dang por re zhig byang chub sems dpa' thos pa dang bsam pa'i shes rab dag la goms pa phul du phyin pas rgyal ba'i yum bsgom pa la sogs pa la yon tan bcu bzhi yod</text></item>
<item><p>64b6</p><section></section><text>par shes par byas pas yid spro bar byas la/ ji skad du bstan pa'i yon tan thob par 'dod pas skyon ji skad gsungs pa rnams ji ltar rigs par spangs te/ de nas thams cad mkhyen pa nyid gsum gyi mtshan nyid rnams shes par byas pas de dag las spang ba dang blang ba dang thob</text></item>
<item><p>64b7</p><section></section><text>par 'gyur bar yid la byas la/ thar pa'i cha dang mthun pa'i dge ba'i rtsa ba bskyed de sbyor ba rnam pa nyi shus bstan pa dang bcas pa'i drod la sogs pa rgyud la bskyed la/ de nas rnam pa brgya bdun cu rtsa gsum bsgom par bya'o zhes bya ba'i rim pa 'dis ni rnam pa bstan pas ni mthong ba</text></item>
<item><p>65a1</p><section></section><text>dang bsgom pa'i lam dag ji ltar bsgom pa gtsor bstan te 'di ni dgos pa'o/ /de nyid kyis na rnam pa ni bsgom pa'i rim pa yin la/ 'og nas 'chad pa'i mtshan nyid ni rnam pa thams cad mkhyen pa nyid gsum gyi mtshan nyid ji lta bu yin pa tsam zhig ston gyi</text></item>
<item><p>65a2</p><section></section><text>bsgom pa'i rim pa ni gtsor ma gyur pas khyad par ni yod la/ yang bdag gis go sla bar bya ba'i phyir 'dir rnam pa rnams mtshan nyid dang mtshan gzhir phye ste bstan kyang / dang por rim pa ni 'dir rnam pa ji snyed yod pa bstan la/ 'og nas ni mtshan gzhi dang mtshan nyid du ston</text></item>
<item><p>65a3</p><section></section><text>pas na bstan pa'i lugs tha dad pa'i khyad par yod ces kyang shes par bya'o/ /de ltar rang bzhin bstan nas da ni rnam pa de dag gang gis bzhag snyam pa la/ ji ltar phye ba des gzhag gi 'di la rgyu mtshan gzhan ni med ces bstan pa'i phyir/ de dag kyang thams cad mkhyen pa</text></item>
<item><p>65a4</p><section></section><text>nyid gsum gyi bye brag gis zhes bya ba smos te/ gsum pa 'di ni rgyu mtshan ston par bya'o/ /de'i phyir rgyu mtshan des na rnam pa gsum kho nar bzhed do zhes bya ba smos te/ 'dis ni grangs nges pa'i rgyu mtshan yang bstan par dgongs pa'o/ /med pa ni rtag pa'i rang bzhin med</text></item>
<item><p>65a5</p><section></section><text>pas so/ /mi skye ba ni skad cig gcig las lhag par skye ba med pa ste/ gang skye bas 'phel ba med pa ni byung ma thag tu 'jig pas na chu'i chu bur lta bu'o zhes bstan pa lta bu'o/ /des na med pa ni rtag pa med pas rgyun chad par 'gyur ba'i sdug bsngal nyid do/ /mi skye ba ni 'du byed</text></item>
<item><p>65a6</p><section></section><text>kyi sdug bsngal skad cig re re 'jig pa'o/ /dben pa ni byed pa po dang gtsang ba la sogs pas so/ /mi brdzi ba ni bdag med pa'i phyir bdag gi med par rtogs pas mi brdzi ba ste/ de bzhin du gzhan la yang ci rigs su shes par bya ste/ tshig gi don rnams ni go sla bas rnam</text></item>
<item><p>65a7</p><section></section><text>par ma phye'o/ /sangs rgyas thams cad kyis bshad pa'i de bzhin nyid ces bya ba ni sangs rgyas byung ba gang yang de bzhin nyid mi ston pa ni 'ga' yang mi srid mod kyi/ 'on kyang sangs rgyas kha cig ni theg pa gcig gis ston to/ /kha cig ni gdul bya dman pa dag rjes su</text></item>
<item><p>65b1</p><section></section><text>gzung ba'i phyir theg pa gsum gyis ston to/ /yang kha cig ni theg pa lngas ston pa ni gdul bya skrag pa spang ba'i phyir te/ ji skad du 'phags pa sa'i snying po 'khor lo bcu pa zhes bya ba theg pa chen po'i mdo las kyang / bad kan nad la 'o ma 'thung bcug bzhin/ /de phyir dug</text></item>
<item><p>65b2</p><section></section><text>tu 'gyur gyi nad mi sel/ /de bzhin snod min nyan thos theg pa dag /theg chen bshad pa thos na rmongs 'gyur zhing / /chad par lta la ngan song lhung 'gyur bas/ /des ni dbang po brtags te chos bstan to/ /zhes gsungs te rgya cher ni theg pa gcig tu ston pa 'phags pa</text></item>
<item><p>65b3</p><section></section><text>dam pa'i chos pad ma dkar po'i mdo las shes par bya'o/ /de ltar sangs rgyas thams cad kyis bshad pa'i de bzhin nyid de ni mya ngan las 'das pa yin te/ mya ngan las 'das pa de gang zhe na/ de bzhin nyid rnam par dag pa'o zhes bstan pa ste/ de'i phyir sangs rgyas kyi</text></item>
<item><p>65b4</p><section></section><text>chos su bstan to/ /chos thams cad ni 'dus byas dang / 'dus ma byas rnams so/ /de dag la mnga' sgyur ba ni spang ba dang / mngon du bya ba dang / bstan pa dang bcas pa dang / skyed pa dang / dgag pa dang / bskal pa skad cig tu bya ba dang / skad cig bskal pa tsam</text></item>
<item><p>65b5</p><section></section><text>du byin gyis brlabs pa la sogs pa'o/ /de ltar chos thams cad la mnga' sgyur ba de ni rang byung gi mthu'o/ /de la rang byung gang zhe na/ rang byung gi ye shes so/ /de yang gnyis te chos kyi dbyings dang / srid pa tha ma pas thob pa'i rnam pa thams cad mkhyen pa'i ye shes so/ /</text></item>
<item><p>65b6</p><section></section><text>de la chos kyi dbyings kyi dbang du byas te/ ji skad du 'phags pa sdong po bkod pa las/ 'jig rten khams rnams la la dag /bsam gyis mi khyab tshig gyur kyang / /nam mkha' 'jig par 'gyur ba med/ /rang byung ye shes de bzhin no/ /zhes gsungs so/ /de ji ltar</text></item>
<item><p>65b7</p><section></section><text>rang byung gi ye shes yin zhe na/ rgyu dang rkyen gyi rnam pas ma byas pa'i phyir dang / rnam par mi rtog pa'i ye shes kyi rgyur gyur pa'i phyir ro/ /gzhan dag ni rgyal ba'i yum las/ ye shes kyi yul ni gang yang ma yin no/ /ye shes kyang gang gi yul yang ma yin no/ /ye</text></item>
<item><p>66a1</p><section></section><text>shes ni yul med pa'o/ /gal te ye shes la yul yod na mi shes par 'gyur ro/ /zhes gsungs pas/ chos kyi dbyings rnam par dag pa de nyid ye shes su 'dod de/ de ltar byas na shin tu 'dus chos lngas sangs rgyas kyi sa bsdus te zhes gsungs pa</text></item>
<item><p>66a2</p><section></section><text>la sogs pa dang 'gal bar 'gyur ro/ /srid pa tha ma pas thams cad mkhyen pa'i ye shes thob pa'i dbang du byas te ni byang chub sems dpa' dus ring du dge ba'i bshes gnyen rab tu mnyes par byas pa'i gdams ngag rab tu bstan pa thos pas tshe de la slob dpon med pa'i ye shes</text></item>
<item><p>66a3</p><section></section><text>brnyes pas na gzhan la rag ma lus pa'i phyir rang byung ste/ ji skad du/ nyer 'gro nga ni sangs rgyas te/ /nga la slob dpon su yang med/ /ces bya ba la sogs pa gsungs pa lta bu'o/ /de la rang byung dang po ni sngar bstan pa'i de bzhin nyid sangs rgyas thams cad kyis gsungs pa'o/ /</text></item>
<item><p>66a4</p><section></section><text>'di ni rang byung gnyis pa bzung ste/ bskal pa mang por goms pa'i mthu las rang 'byung yang 'thob la de bzhin du goms pa'i mthu las chos thams cad la dbang sgyur ba ni/ goms te sla bar ma gyur pa'i/ /dngos de gang yang yod ma yin/ /zhes ji skad bshad pa lta bu'o/ /</text></item>
<item><p>66a5</p><section></section><text>yun de srid du bsod nams bsags pa'i mthu las kyang dbang sgyur bar 'gyur ba ni/ bsod nams ldan pa'i mi yi bsam pa rnams kyang 'grub/ /ces gsungs la/ rgyas par ni gzhon nu bsod nams stobs kyi rtogs pa brjod pa'i mdo las shes par bya'o/ /gzhan yang</text></item>
<item><p>66a6</p><section></section><text>chos thams cad la mnga' sgyur ba'i gtso bo ni/ chos kyi dbyings las ma gtogs pa'i/ /'di ltar chos yod ma yin te/ /zhes bya ba dang / dngos gcig dngos po kun gyi ngo bo nyid/ /dngos kun dngos po gcig gi ngo bo nyid/ /gang gis dngos gcig de bzhin nyid du rtogs/ /</text></item>
<item><p>66a7</p><section></section><text>de yis dngos kun de bzhin nyid du rtogs/ /zhes bya ba'i rigs pas gang gis chos kyi dbyings shes na de'i mthus ji ltar 'dod pa tsam la rag las pa 'di nyid yin par khong du chud par bya'o/ /de ltar de bzhin nyid la dmigs te rnam pa thams cad mkhyen pa'i ye shes thob</text></item>
<item><p>66b1</p><section></section><text>pas na dngos po rnams la dbang sgyur ba'i mthu'i sgo nas ni rang byung du bzhag la de nyid sna tshogs ma 'dres par mkhyen pa'i sgo nas ni rnam pa thams cad mngon par rdzogs par byang chub pa'i sangs rgyas nyid kyi rnam pa zhes bya ste khyad par ni 'di tsam du zad do/ /kha cig ni rang byung gi rgyu dang</text></item>
<item><p>66b2</p><section></section><text>chos can yin la rnam pa thams cad mngon par rdzogs par byang chub pa ni 'bras bu dang chos can de'i chos nyid do zhes zer zhing de'i lung ni/ rigs kyi bu sangs rgyas bcom ldan 'das rnams mngon par rdzogs par sangs rgyas nas ting nge 'dzin sangs rgyas shin tu rnam par sangs rgyas</text></item>
<item><p>66b3</p><section></section><text>pa zhes bya ba la snyoms par zhugs te/ ting nge 'dzin de la snyoms par zhugs ma thag tu sems can rnams ji snyed pa de snyed kyi sku kun tu gnas pa'o/ /sku ji snyed pa de nyid kyi gsung dang thugs kun tu gnas so zhes gsungs pa'o zhes 'dod do/ /nyan thos dang byang chub</text></item>
<item><p>66b4</p><section></section><text>sems dpa' bye brag gis zhes bya ba la sogs pa la byang chub sems dpa' rnams kyis ni lam thams cad bsgom par bya ba yin zhes sngar bstan pas na/ thams cad shes pa nyid byang chub sems dpas 'dris par bya ba'i phyir bsgom pa na zag pa dang bcas pa ste/ de dag ni ched</text></item>
<item><p>66b5</p><section></section><text>du nyon mongs pa mi spong gi zil gyis gnon pa tsam zhig byed pa'i phyir ro/ /de nyan thos dang rang sangs rgyas rnams kyis bsgom pa'i tshe ni zag pa med pa ste/ de dag ni nyon mongs pa rnams mda' dug can dang 'dra bar spong ba'i phyir ro/ /de ni go rims bzhin du zhes bya ba ni don</text></item>
<item><p>66b6</p><section></section><text>bstan pa'o/ /nyon mongs pa shin tu ma spangs pa'i phyir zhes bya ba ni 'od srungs grong khyer chen po'i phyag dar dang ljan ljin dang mi gtsang ba rnams ni bu ram shing gi zhing dang / 'bras kyi zhing dang / til gyi zhing dag la phan par byed do/ /'od srungs de bzhin du byang chub</text></item>
<item><p>66b7</p><section></section><text>sems dpa' rnams kyi nyon mongs pa yang byang chub la phan par byed do zhes gsungs pa'i dgongs pa mthong nas mi spong ba ste/ gzhan yang / thabs chen dag dang ldan pa la/ /nyon mongs byang chub yan lag 'gyur/ /zhes bstan te/ yan lag gi don ni rgyu'i don to/ /zag</text></item>
<item><p>67a1</p><section></section><text>pa ni nyon mongs pa'i ming gi bye brag ste 'di dag gis khams de dang der zag cing ltung bar byed pas na zag pa ste zag pa ni ltung ba'i ming gi khyad par ro/ /de bzhin du kun tu sbyor ba dang / 'ching ba dang / bag la nyal ba dang / nye ba'i nyon mongs pa dang / kun</text></item>
<item><p>67a2</p><section></section><text>nas dkris pa dang / chu bo dang / sbyor ba dang / nye bar len pa dang / mdud pa dang / sgrib pa dang / tha ba dang / dri ma dang / zug rngu dang / lci yang dang / nyes par spyod pa dang / phongs pa dang / yongs su gdung ba dang / 'khrug pa dang / 'thab pa dang / rims nad dang / nags</text></item>
<item><p>67a3</p><section></section><text>sbyor dang / gags zhes bya ba rnams kyis kyang brjod par bya ba rnams so/ /sbyor ba khyad par can dag gis zhes bya ba la sbyor ba ni nges par 'byed pa'i cha dang mthun pa bzhi'o/ /khyad par can ni nyan thos la sogs pa las khyad par du gyur pa rgyu dang yongs su 'dzin pa la sogs pas</text></item>
<item><p>67a4</p><section></section><text>khyad par du 'gyur ba'am/ yang na sngar thams cad mkhyen pa nyid gsum gyi skabs su sbyor ba bstan pa rnams ni thos pa dang bsam pa'i yul du gyur pas na mchog ma yin la/ 'dir ni bsgom pa'i bya ba byas pas na mchog ces bya bar gdags so/ /'dir yang sbyor ba ni nyi</text></item>
<item><p>67a5</p><section></section><text>shu zhes bsdus te/ bstan pa ni nges par 'byed pa'i cha dang mthun pa bzhi char gyi thun mong du sbyar bar bya ba yin pa'i phyir zhes shes par bya'o/ /tshig gi don ni go sla'o/ /yon tan zhes bya ba la yon tan 'di dag ni las dang po pa'i sa nas brtsams te ldan mod kyi legs par 'byor pa ni drod</text></item>
<item><p>67a6</p><section></section><text>thob pa yan chad la sbyar bar bya ste/ tshig gi don ni go sla bas ma bye'o/ /bar chad byed pa skyon zhes bya ba ni las dang po pa'i sa nas bsgom pa'i lam phal pa'i bar du ldan par gzhag mod kyi/ 'on kyang skyon 'di dag ni phal cher las dang po pa'i sa dang sbyor ba'i lam la rnam par</text></item>
<item><p>67a7</p><section></section><text>gzhag ste/ de ltar na yon tan rim gyis lam gong ma gong ma la ldan la/ skyon ni lam 'og ma 'og ma la ldan par rig par bya'o/ /da ni 'di brjod par bya ste/ 'phags pa nam mkha'i mdzod kyis zhus pa'i mdo las/ bdud kyi las rab tu rig pa ni shes rab kyi pha rol tu phyin</text></item>
<item><p>67b1</p><section></section><text>pa dang / dge ba'i bshes gnyen gyi man ngag gis bsdus so zhes gsungs pa la shes rab kyi pha rol tu phyin pa'i dbang du byas te ni yongs su 'dzin pa'i skabs dang / skabs 'dir mdo las rgyas par bstan pa khong du chud par bya'o/ /gang lung gzhan las legs par bsdus pa</text></item>
<item><p>67b2</p><section></section><text>de ni dge ba'i bshes gnyen gyi gdams ngag ste/ de ni ji skad du 'phags pa 'jig rten las 'das pa'i le'u las/ kye rgyal ba'i sras bcu po 'di dag ni byang chub sems dpa' rnams kyi bdud de/ bcu gang zhe na/ 'di ltar mngon par chags pa'i phyir phung po'i bdud dang /</text></item>
<item><p>67b3</p><section></section><text>glags su 'gyur ba'i phyir nyon mongs pa'i bdud dang / sgrib pa'i phyir las kyi bdud dang / slong ba'i phyir sems kyi bdud dang / skyes pa dang bral bar byed pas the tshom gyi bdud dang / g.yo ba dang rlom par 'gyur ba dang bag med par spyod pas lha'i bu'i bdud dang / de la</text></item>
<item><p>67b4</p><section></section><text>zhen pa'i phyir dge ba'i rtsa ba'i bdud dang / ro myong bar byed pa'i phyir ting nge 'dzin gyi bdud dang / gzugs brnyan gyi phyir dge ba'i bshes gnyen gyi bdud dang / smon lam mngon par mi bsgrub pas/ chos kyi ye shes khong du chud pa'i bdud do/ /kye rgyal ba'i sras bcu po de dag ni</text></item>
<item><p>67b5</p><section></section><text>byang chub sems dpa' rnams kyi bdud de dag yongs su spang ba'i phyir byang chub sems dpa' brtson par bya ba dag go zhes gsungs pa la/ yang de nyid las/ kye rgyal ba'i sras bcu po 'di dag ni byang chub sems dpa' rnams kyi bdud kyi las te/ bcu gang zhe na/ 'di ltar</text></item>
<item><p>67b6</p><section></section><text>byang chub kyi sems nyams par byed pa'i dge ba'i rtsa ba brtsams pa thams cad ni bdud kyi las so/ /sems mi mnyam pa'i sbyin pa yongs su gtong ba dang / tshul khrims 'chal ba la yongs su 'khrugs pa dang / ngan sems dang ldan pa yongs su spong ba dang / le lo</text></item>
<item><p>67b7</p><section></section><text>can yongs su gtong ba dang / sems 'khrugs pa la brnyas pa dang / shes rab 'chal pa can smod pa ni bdud kyi las so/ /chos la slob dpon gyi dpe mkhyud byed pa dang / bcab pa dang / chos kyi snod la khyad du gsod pa dang / zang zing dang 'brel par chos ston pa ni</text></item>
<item><p>68a1</p><section></section><text>bdud kyi las so/ /snod ma yin pa la chos rgya chen po ston pa ni bdud kyi las so/ /pha rol tu phyin pa rnams mi thos pa dang thos nas log par 'jug pa dang / log par zhugs nas le lo byed pa dang / le lo byas nas sems zhum par byed pa dang / sems</text></item>
<item><p>68a2</p><section></section><text>zhum par gyur nas byang chub kyi lam yangs pa dang ldan pa'i sems dang sems las byung ba'i chos mi 'byung ba ni bdud kyi las so/ /sdig pa'i grogs po la brten pa dang / dge ba'i bshes gnyen yongs su spong ba dang / nyan thos dang rang sangs rgyas kyi theg pa 'dod pa</text></item>
<item><p>68a3</p><section></section><text>dang / skye ba'i skye mched la mngon par mi dga' ba dang / mya ngan las 'das pa dang / 'dod chags dang bral ba dang / sems nye bar zhi ba ni bdud kyi las so/ /byang chub sems dpa' la zhe sdang ba'i bsam pa dang / mi snyan pa brjod pa dang / thob pa'i gegs byed</text></item>
<item><p>68a4</p><section></section><text>pa dang / 'khrul pa'i skyon tshol ba dang / mi bde ba'i mig gis lta ba ni bdud kyi las so/ /dam pa'i chos spong ba dang / ma thos pa'i mdo sde thos nas smod pa dang / chos smra ba gzhan gyis bshad pa nyan par mi dga' zhing brnyas te/ khyad du gsod pa dang / bdag bstod</text></item>
<item><p>68a5</p><section></section><text>pa dang gzhan smod pa ni bdud kyi las so/ /'jig rten rgyang pan pa tshol zhing yi ge sna tshogs dang / 'bru sna tshogs su rang bzor byas pa'i rang bzo la dga' ba dang / nyan thos dang rang sangs rgyas kyi gtam rjes su dran pa dang / zab mo'i gtam 'chab cing sbed pa dang / gtam sna</text></item>
<item><p>68a6</p><section></section><text>tshogs rnam par brjod pa dang / snod ma yin pa la zab mo'i chos ston pa dang / byang chub kyi lam mi tshol ba dang / lam ngan pa'i rgyud la gnas pa ni bdud kyi las so/ /grol ba dang / rgal ba dang / dbugs phyin pa la brten cing bsnyen pa dang bkur ba dang / rim gro byed</text></item>
<item><p>68a7</p><section></section><text>kyi ma grol ba dang / ma brgal ba dang / dbugs ma phyin pa la ni mi brten mi bsnyen bkur bar mi byed/ rim gror mi byed yongs su smin par mi byed pa dang / mngon pa'i nga rgyal du lhung ste/ su la'ang mi 'dud cing nga rgyal yongs su 'phel bar byed pa dang / sems can la khong khro</text></item>
<item><p>68b1</p><section></section><text>ba dang / chos kyi ye shes mi tshol ba dang / ye shes kyi gter mi bsrung ba dang / sems rtag tu bslang ba dang / mgu dka' zhing gsol ba gdab par dka' ba ni bdud kyi las so/ /kye rgyal ba'i sras bcu po 'di dag ni byang chub sems dpa' rnams kyi bdud kyi las</text></item>
<item><p>68b2</p><section></section><text>te/ de dag yongs su spangs shing byang chub sems dpa' rnams sangs rgyas kyi chos tshol bar 'gyur ba dag go zhes gsungs so/ /yang de nyid las/ kye rgyal ba'i sras bcu po 'di dag ni byang chub sems dpa'i bdud kyi byin gyi rlabs te/ bcu gang zhe na/ 'di</text></item>
<item><p>68b3</p><section></section><text>ltar sems zhum par gyur pa ni bdud kyi byin gyi rlabs so/ /bsam pa 'khrugs pa ni bdud kyi byin gyi rlabs so/ /rgya chung ngus mgu ba ni bdud kyi byin gyi rlabs so/ /gcig la mi bzod pa ni bdud kyi byin gyi rlabs so/ /smon lam las lhag par mi dmigs pa ni bdud</text></item>
<item><p>68b4</p><section></section><text>kyi byin gyi rlabs so/ /nyon mongs pa rnam par bzlog pa dang zhi ba 'dod pa ni bdud kyi byin gyi rlabs so/ /'khor ba'i rgyun gcod pa ni bdud kyi byin gyi rlabs so/ /spyod pa las phyir bzlog pa ni bdud kyi byin gyi rlabs so/ /sems can yongs su smin par mi byed pa ni bdud</text></item>
<item><p>68b5</p><section></section><text>kyi byin gyi rlabs so/ /chos la the tshom za zhing dam pa'i chos spong ba ni bdud kyi byin gyi rlabs so/ /kye rgyal ba'i sras bcu po de dag ni bdud kyi byin gyi rlabs te/ de dag yongs su spangs shing byang chub sems dpa' rnams kyi byin gyi rlabs bla na med pa thob par 'gyur ba dag go zhes</text></item>
<item><p>68b6</p><section></section><text>gsungs so/ /yang 'phags pa 'jam dpal rnam par 'phrul pa'i mdo las kyang / lha'i bu nyi shu po 'di dag ni byang chub sems dpa' rnams kyi bdud kyi las yang dag phul nyi shu yin no/ /nyi shu gang zhe na/ 'di lta ste/ rnal 'byor spyod pa pa rnam par grol ba 'dod cing 'khor</text></item>
<item><p>68b7</p><section></section><text>bas skrag pa rnams la bsnyen pa dang brten pa dang bsnyen bkur byed pa ni bdud kyi las so/ /stong pa nyid la so sor rtog cing sems can yal bar 'dor ba yang bdud kyi las so/ /'dus ma byas la so sor rtog cing 'dus byas kyi dge ba'i rtsa bas yongs su skyo ba yang bdud kyi las so/ /</text></item>
<item><p>69a1</p><section></section><text>bsam gtan bskyed cing bsam gtan las rnam par ldog pa tshol ba yang bdud kyi las so/ /chos ston kyang chos nyan pa rnams la snying rje chen po mi bskyed pa yang bdud kyi las so/ /yon tan dang ldan pa dang sbyin gnas tshol zhing tshul khrims 'chal pa</text></item>
<item><p>69a2</p><section></section><text>rnams la khong khro ba yang bdud kyi las so/ /nyan thos dang rang sangs rgyas kyi gtam ston cing theg pa chen po'i gtam 'chab pa yang bdud kyi las so/ /zab mo'i gtam 'chab cing gtam sna tshogs su ston pa yang bdud kyi las so/ /byang chub sems dpa' lam shes</text></item>
<item><p>69a3</p><section></section><text>kyang shes rab kyi pha rol tu phyin pa'i lam yongs su mi tshol ba yang bdud kyi las so/ /rab tu brtson pa'i bsngags pa brjod kyang sems can mi brtson pa rnams mngon par mi sbyor ba yang bdud kyi las so/ /dge ba'i rtsa ba sogs kyang byang chub kyi sems mngon du mi byed</text></item>
<item><p>69a4</p><section></section><text>pa yang bdud kyi las so/ /lhag mthong gi rnal 'byor dang ldan par gnas kyang sems can rnams lhag mthong yang dag par 'dzin du mi 'jug pa yang bdud kyi las so/ /nyon mongs pa ma lus pa zad pa tshol zhing 'khor ba'i rgyun gyi nyon mongs pa rnams la smod pa yang bdud kyi las</text></item>
<item><p>69a5</p><section></section><text>so/ /shes rab kyis rnam par dpyod cing snying rje chen po la dmigs pa mi 'dzin pa yang bdud kyi las so/ /thabs dang mi ldan par dge ba spyod pa thams cad kyang bdud kyi las so/ /byang chub sems dpa'i sde snod mi tshol gyi 'jig rten rgyang pan pa'i gsang tshig 'dzin pa yang</text></item>
<item><p>69a6</p><section></section><text>bdud kyi las so/ /mang du thos kyang gzhan gyis shes kyi dogs te chos la slob dpon gyis dpe mkhyud byed pa yang bdud kyi las so/ /'jig rten pa'i dgos pa zhal ta byed cing mang du thos pa mi tshol ba yang bdud kyi las so/ /byang chub sems dpa' chos smra bar theg pa chen po</text></item>
<item><p>69a7</p><section></section><text>la yang dag par zhugs pa skal ba mnyam pa rnams mi bsnyen bsnyen bkur mi byed pa de ni nyan thos dang rang sangs rgyas kyi theg pa la yang dag par zhugs pa skal ba mi mnyam pa la dga' ba'ang bdud kyi las so/ /gang gi tshe brgya byin nam/ tshangs pa'am/ 'jig rten skyong ba 'am/</text></item>
<item><p>69b1</p><section></section><text>rgyal po'am/ tshong dpon nam/ khyim bdag gi longs spyod dang / nor dang / rin po che dang / dbang phyug gi che ba nyid du gyur pa de'i tshe chos kyi che ba nyid dang ldan pa rnams la mi bsnyen bsnyen bkur mi byed pa 'di dag ni lha'i bu byang chub sems dpa' rnams kyi bdud kyi las yang dag</text></item>
<item><p>69b2</p><section></section><text>phul nyi shu'o zhes gsungs so/ /yang 'phags pa klu'i rgyal po ma dros pas zhus pa zhes bya ba theg pa chen po'i mdo las kyang bla ma rnams la mi gus pa ni bdud kyi las so/ /bdag brjod pas mngon pa'i nga rgyal byed pa yang bdud kyi las so/ /byang chub sems dpa'i sde snod pha</text></item>
<item><p>69b3</p><section></section><text>rol tu phyin pa'i lam 'dor ba yang bdud kyi las so/ /'jig rten pa dang 'jig rten rgyang pan pa'i gsang tshig dang nyan thos dang rang sangs rgyas kyi theg pa dang ldan pa'i mdo kun tu 'dzin pa ni bdud kyi las so/ /thabs dang bral ba'i shes rab dang / shes rab dang bral ba'i</text></item>
<item><p>69b4</p><section></section><text>thabs dang / thos pa nyung bas bsam gtan rnyed pa dang / mang du thos kyang bdag bstod pa ni bdud kyi las so/ /dge ba'i rtsa ba dang bral bas skye ba yongs su 'dzin pa dang / dge ba'i rtsa ba bsags kyang theg pa chung ngu 'dod pa ni bdud kyi las so/ /dam pa'i chos mi bsrung ba</text></item>
<item><p>69b5</p><section></section><text>dang / sems can yongs su smin par mi byed pa ni bdud kyi las so/ /byang chub sems dpa' la zhe sdang ba dang / chos smra ba'i bsngags pa mi brjod pa yang bdud kyi las so/ /dge ba'i rtsa ba yang dag par blangs pa 'dor ba dang / mi dge ba'i sems dang du len pa yang bdud kyi</text></item>
<item><p>69b6</p><section></section><text>las so/ /dgon pa la gnas kyang 'dod pa dang / gnod sems dang 'tshe ba'i rnam par rtog pa dang / 'khor gyi tshogs kyi nang du zhugs kyang rnyed pa dang bkur stis bskor ba ni bdud kyi las so/ /snod ma yin pa la chos ston pa dang snod du gyur pa khyad du gsod pa yang bdud kyi las</text></item>
<item><p>69b7</p><section></section><text>so/ /bdud kyi las 'di lta bu 'di dag khong du ma chud pa dang / thams cad mkhyen pa'i sems la g.yeng ba yang bdud kyi las so zhes bya ba la sogs pa gsungs so/ /mdor bsdus na 'phags pa 'jam dpal rnam par 'phrul pa'i mdo las/ mdor na ji tsam du</text></item>
<item><p>70a1</p><section></section><text>g.yo ba dang rlom pa dang spros pa dang gnyis su rtog pa de tsam du bdud kyi las so zhes gsungs pa'i don gyi dbang du shes par bya'o/ /gzhan yang de nyid las lha'i bu byang chub sems dpa'i bdud kyi las ni brtson 'grus las byung bar rig par bya'o zhes</text></item>
<item><p>70a2</p><section></section><text>gsungs pas rab tu sbyor ba'i dus na bdud kyi las rnams 'byung bar rig par bya'o/ /de dag rig par gyur nas bzlog par bya ba ni ji skad du 'phags pa 'jig rten las 'das pa'i le'u las/ kye rgyal ba'i sras bcu po 'di dag ni byang chub sems dpa' rnams kyi bdud kyi las</text></item>
<item><p>70a3</p><section></section><text>bzlog pa ste/ bcu gang zhe na/ 'di ltar dge ba'i bshes gnyen bsnyen bkur ba'i phyir nga rgyal thams cad yongs su spong ba ni bdud kyi las bzlog pa'o/ /bdag la mi bstod mi bsngags pa ni bdud kyi las bzlog pa'o/ /sangs rgyas kyi chos zab mo la mos shing mi spong</text></item>
<item><p>70a4</p><section></section><text>ba ni bdud kyi las bzlog pa'o/ /thams cad mkhyen pa'i sems yongs su nyams par mi byed pa ni bdud kyi las bzlog pa'o/ /chos zab mo'i tshul la brtson zhing bag yod par gnas pa ni bdud kyi las bzlog pa'o/ /byang chub sems dpa'i sde snod la gnas shing chos thams</text></item>
<item><p>70a5</p><section></section><text>cad yongs su tshol ba ni bdud kyi las bzlog pa'o/ /yang dang yang nyan cing yang dag pa'i gtam gyis yongs su mi skyo ba ni bdud kyi las bzlog pa'o/ /'jig rten gyi khams thams cad na bzhugs pa'i de bzhin gshegs pa thams cad la skyabs dang dpung gnyen tshol ba'i 'du</text></item>
<item><p>70a6</p><section></section><text>shes ni bdud kyi las bzlog pa'o/ /sgrub pa la sangs rgyas thams cad kyi byin gyi rlabs rjes su dran zhing mos pa yang dag par len pa ni bdud kyi las bzlog pa'o/ /byang chub sems dpa'i grogs thams cad kyi dge ba'i rtsa ba dang mi gnyis par mngon par bsgrub pa ni bdud kyi las</text></item>
<item><p>70a7</p><section></section><text>bzlog pa'o/ /kye rgyal ba'i sras bcu po 'di dag ni byang chub sems dpa' rnams kyi bdud kyi las bzlog pa ste/ de dag gis byang chub sems dpa' bdud kyi las thams cad las 'da' bar 'gyur ba dag go zhes gsungs so/ /rang gi gzhung gi tshig gi don ni go sla bas rnam</text></item>
<item><p>70b1</p><section></section><text>par ma phye'o/ /da ni byang chub sems dpa' legs par zhugs pa thams cad mkhyen pa nyid gsum gyi bdag nyid las brtsams te/ rgyal ba'i yum 'di'i mtshan nyid ji snyed pa ston par byed pa'i tshig le'ur byas pa rnams dgrol ba'i phyir skyon gyi 'og tu de dag gi mtshan nyid</text></item>
<item><p>70b2</p><section></section><text>gsungs te zhes sbyar ro/ /de la de dag gi zhes bya ba ni byang chub sems dpa' sbyor ba po'am/ thams cad mkhyen pa nyid gsum po de dag gis zhes bya'o/ /mtshan nyid ces bya ba ni rang gi mtshan nyid dang rnam par dbye ba'i mtshan nyid do/ /rnam par dbye ba'i mtshan nyid ni bum pa</text></item>
<item><p>70b3</p><section></section><text>la sogs pa dag dung la sogs pa ma yin pa zhes bya ba la sogs pa dngos po gcig pu yang dpag tu med par ldog pa'i dbang gis brjod pa ste/ ji skad du tshad ma rnam 'grel las/ gang phyir dngos kun rang bzhin gyis/ /rang rang ngo bo la gnas phyir/ /mthun dngos gzhan</text></item>
<item><p>70b4</p><section></section><text>gyi dngos dag las/ /ldog pa la ni brten pa can/ /zhes bstan cing / chos tshul zab mo rgya mtsho lta bu'i pha rol gzigs/ /zhes bstod pa brjod pa lta bu'o/ /de la slob dpon zla ba grags kyi zhal snga nas ni/ 'di dag ni dgos pa nye bar gyur pa'i dbang dang rnam par rtog pa'i</text></item>
<item><p>70b5</p><section></section><text>dbang tsam gyis phye bar zad pas na dngos po la mi ldan pas mtshan nyid du mi 'grang ngo zhes 'chad cing / slob dpon gyi zhal snga nas kyang / sngar don gcig tu rab tu sbyor ba la ldog pa la ltos pas nye bar bskyed pa'i tha dad pa'i ngo bor dbyer bzod pa ni ma yin no zhes bstan pa'o/ /</text></item>
<item><p>70b6</p><section></section><text>gzhan dag ni gal te rigs pa'i lam du 'jug pa zhig na de'i tshe dngos po thams cad kyang sgra'i spyi'i rnam pa ming tsam du zad cing brtags pa tsam zhig snying por gyur pa kho na'o/ /mngon par zhen pa stug po phyi rol gyi don yod pa ltar gnas pa'i dbang du byas pa'i tshe ni yang</text></item>
<item><p>70b7</p><section></section><text>dag pa'i kun rdzob rnams ni ji snyed du btags pa de snyed kyi nus pa'i mtshan nyid dngos po re re la yang ldan zhes zer ro/ /rang gi mtshan nyid ni rang gi thun mong ma yin pa'i yan lag me la sogs pa'i tsha ba la sogs pa 'jig rten rnams na rigs pas ma bcom pa'i tshe/ gzhan la mi</text></item>
<item><p>71a1</p><section></section><text>ltos par don byed par snang ba'i dngos po rags pa rnams so/ /'dir ni rang bzhin gyi mtshan nyid bzung ngo / /de yang mtshon par byed pa'i mtshan nyid ni shes pa dang / khyad par dang byed pa rnams te/ de la shes pa'i mtshan nyid ni thams cad</text></item>
<item><p>71a2</p><section></section><text>mkhyen pa nyid gsum gyi tha dad pa gsum char yang rgyal ba'i yum 'di ni de bzhin gshegs pa bskyed pa'o zhes bya ba la sogs pas shes par bya'o/ /gal te de ltar thams cad mkhyen pa nyid gsum char gyi rgyal ba'i yum gyi bdag nyid kyi che ba shes par byed par</text></item>
<item><p>71a3</p><section></section><text>gyur na/ de'i tshe gzhi thams cad shes par gyur pa kho nas chog pas lam thams cad shes pas ci zhig bya snyam pa la/ shes par byed par mtshungs su zin kyang de dag gi khyad par ni 'di dang 'di lta bu'o zhes ston par byed pa ni khyad par gyi mtshan nyid do/ /khyad par</text></item>
<item><p>71a4</p><section></section><text>gyi mtshan nyid des don ci zhig byed snyam pa la ni byed pa'i mtshan nyid bstan to/ /ngo bo nyid mtshon par bya ba'i mtshan nyid ni thams cad mkhyen pa nyid de gsum gyi rang bzhin gzhan khong du chud par bya ba la gtso bor ma gyur pa'i rang bzhin du zad do/ /bsdus pa'i don ni 'di tsam zhig</text></item>
<item><p>71a5</p><section></section><text>tu zad cing gang dag bdag gis re re nas ma phye ba'i don rnams ni 'phags pa rnam par grol ba'i sde'i zhal snga nas rnam par sbyar ba tshig le'ur byas pa mdo bar ma'i dbang du mdzad pa las rgyas par bstan pa las shes par gyis shig /thar pa'i cha dang mthun pa zhes bya ba la thar</text></item>
<item><p>71a6</p><section></section><text>pa ni las dang nyon mongs pa ches rags pa mi khom pa brgyad du 'phen par byed pa la sogs pa dang bral ba'i phyir/ de las thar pas na drod la sogs pa sbyor ba'i lam yin te/ don 'di ni 'phags pa rnam par grol ba'i zhal snga nas/ de la 'dir thar pa ni bral ba'i khyad par</text></item>
<item><p>71a7</p><section></section><text>yin la de'i cha la phan pas ni thar pa'i cha dang mthun pa zhes bya'o zhes bstan to/ /de'i phyir chos mngon pa las/ thar pa bla na med pa yin/ /zhes brjod pa ni 'dir mi sbyar ro/ /de'i cha zhes smos pa ni phyogs gcig tsam gyis phan 'dogs kyi/ dngos su ni thar pa'i cha dang mthun pa thob nas</text></item>
<item><p>71b1</p><section></section><text>dmigs pa dang rnam pa la sogs pa ji skad du bstan pa'i khyad par can la slob pas drod la sogs pa thob ste/ de'i phyir lam spyi dang khyad par dag gi mtshams su rang gi lam ma thob kyang / de'i khongs su bslan pas bstan pa lam 'og ma dag las khyad du zhugs pa'i</text></item>
<item><p>71b2</p><section></section><text>mtshams sbyor gyi ngo bo dag yod do zhes bshad pa'o/ /i ya zhes bya ba ni sngar bstan pa bzhin no/ /'di'i dbye ba ni 'phags pa rnam par grol ba'i zhal snga nas chen po dang 'bring dang chung ngu zhes gsungs la lam 'di mtshon par 'gyur ba'i rtags kyang sems mi 'jug pa dang /</text></item>
<item><p>71b3</p><section></section><text>mi 'gong ba dang yid la 'gyod par 'gyur ba med pa zhes gsungs so/ /gzhan yang lam 'di thos pa dang bsam pa'i rang bzhin yin no zhes kha cig 'chad do/ /gzhan dag ni 'di dag ni thos pa dang bsam pa'i shes rab phal che ba yin gyi bsgom pa'i shes rab kyang med ces</text></item>
<item><p>71b4</p><section></section><text>nges par mi dgag go zhes 'chad do/ /'phags pa rnam par grol ba'i zhal snga nas ni thar pa'i cha dang mthun pa'i dge ba'i rtsa ba ni thos pa dang bsam pa'i rang bzhin du bzhed pa'i phyir/ 'di rnams thams cad kyang thos pa dang bsam pa'i rang bzhin can yin par shes par bya ste/</text></item>
<item><p>71b5</p><section></section><text>de thog ma kho nar bstan pa la 'jug pa'i rgyu nyid yin pa'i phyir ro zhes brjod cing sbyor ba'i lam du ni de ltar nges par gdags pa mdzad pas so/ /thar pa'i cha dang mthun pa 'di yang phyir mi ldog par rnam par gzhag gam ci ma yin zhe na/ re zhig phyir mi ldog pa ni byang chub las</text></item>
<item><p>71b6</p><section></section><text>phyir mi ldog pa dang / byang chub khyad par can las phyir mi ldog pa dang / 'jig rten las 'das pa'i sa las phyir mi ldog pa dang / rtsol ba med pa las phyir mi ldog pa dag go/ /de la dang po ni 'phags pa nyan thos rnams dang thun mong du byas pa thar pa'i cha dang mthun pa nas bzod</text></item>
<item><p>71b7</p><section></section><text>pa'i bar ro/ /gnyis pa ni theg pa chen po'i drod nas brtsams pa'o/ /gsum pa ni sa dang po'i ngo bo nyid do/ /bzhi pa ni sa mi g.yo ba la'o/ /de ltar na thar pa'i cha dang mthun pa ni theg pa khyad par can gyi byang chub las mi ldog par nges pa ma yin pas na phyir mi ldog pa zhes mi brjod</text></item>
<item><p>72a1</p><section></section><text>do/ /theg pa chen po 'dir ni dro bar gyur pa'i dge ba'i rtsa ba rgyud la skyes par gyur pa'i tshe phan chad du byang chub chen po las phyir mi ldog pa ni rtse mo'i mngon par rtogs pa las nyan thos dang rang sangs rgyas kyi sa la rmi lam na yang mi 'dod par ston par 'gyur ro/ /</text></item>
<item><p>72a2</p><section></section><text>'o na 'phags pa nyan thos rnams kyi dbang du byas te/ chos mngon pa la sogs par thar pa'i cha dang mthun pa 'di de dag gi phyir mi ldog par gzhag gam ci ste ma yin zhe na/ kha cig na re de dag ni shes rab dang snying rje chung ba dang / sbyangs pa yun thung ba'i dbang gis na thar pa'i cha</text></item>
<item><p>72a3</p><section></section><text>dang mthun pa'i dge ba'i rtsa ba skyes su zin kyang nges par phyir mi ldog par nges pa med do zhes zer ro/ /gzhan dag ni de dag gi dbang du byas te/ yang rang gi mngon par 'dod pa'i ched du bsgrub pa'i byang chub las ni slar ldog par mi 'gyur gyi/ dus ring zhig gis de thob pas na</text></item>
<item><p>72a4</p><section></section><text>ring du thogs pa'i dbang tsam las phyir mi ldog par mi bzhag go zhes zer te/ 'dir ni phyir ldog pa dang mi ldog pa la brtsams te/ glengs par zad na dus nye ba dang ring ba'i rtsod pa su zhig byed/ de ltar na drod bskyed pa'i byang chub sems dpa' dang nyan thos dbang po rtul zhing</text></item>
<item><p>72a5</p><section></section><text>nyon mongs pa mang ba la sogs pa mngon par shes pa bul la dka' ba la sogs pa yang phyir mi ldog par 'gyur ba ma yin no/ /'o na ci zhe na/ rang gi rgyud nges pa'i rgyu mtshan gtso bor mdzad pa zhig na thar pa'i cha dang mthun pa'i dge ba'i rtsa ba 'di yang phyir mi ldog par brjod mod kyi/</text></item>
<item><p>72a6</p><section></section><text>rang gi rtogs pa dang 'tsham par gzhan yid ches par byed pa'i yon tan rnams 'di la med pas na de'i phyir dang / rang yang dngos por nges kyang rang nges par byed pa'i rtags bzung sla ba yang med pa'i phyir tha snyad gdags pa'i gzhir ma gyur pas na 'di phyir mi ldog pa'o zhes gang du</text></item>
<item><p>72a7</p><section></section><text>yang ma gsungs te/ 'phags pa 'dod chags dang bral bar gyur pa de dag la yang drod la sogs pa'i rtags ci rigs su rang dang gzhan nges par 'byed pa dag 'byung bar shes par bya'o/ /rang gi rgyud la bskyed par mkhas pa zhes bya ba ni gzhan gyi don la dmigs pa rab tu</text></item>
<item><p>72b1</p><section></section><text>srab pa ste/ drod ma rnyed pa'i byang chub sems dpa' rnams ni sems can la dmigs par byed mod kyi/ da dung bdag dang gzhan mnyam pa dang bdag dang gzhan brje bar nus pa ma yin pa'i phyir te/ de'i phyir yang 'di phyir mi ldog pa ga la yin/ rang bzhin gyi dbang du</text></item>
<item><p>72b2</p><section></section><text>byas pa'i tshe ni rigs dang rkyen gnyi gas byang chub sems dpa' kha cig tshogs kyi lam phal pa'i dus nyid na phyir mi ldog par gyur pas na rang gi rgyud las lung bstan pa gsungs te/ 'on kyang phyir mi ldog par brjod pas su zhig yid ches byed par nus/ ni zhes bya ba ni nges par</text></item>
<item><p>72b3</p><section></section><text>bzung ba'o/ /dbang po'i ngo bo nyid ma yin pa zhes bya ba la/ dbang byed pa'i don gyis dbang por brjod pa yin na/ lam 'dir ni mi mthun pa'i phyogs ma dad pa dang / le lo la sogs pa gzhom par nges par dbang byed par nus pa ma yin te/ res 'ga' mi mthun pa'i</text></item>
<item><p>72b4</p><section></section><text>phyogs mthu che bar gyur pa'i phyir ro/ /thams cad kyis bla na med pa'i byang chub 'thob pa ma yin te zhes bya ba la bar chad med par 'thob pa ma yin gyi zhes dgag gi rim gyis ni 'phags pa'i skye bo thams cad sangs rgyas nyid du 'gyur bar sngar bstan pa'i phyir ro/ /de dag nyid dbang</text></item>
<item><p>72b5</p><section></section><text>po rtul pos rtogs par dka' ba'o zhes bya ba ni/ theg pa chen po dbu ma pa dag gis rtogs par dka' bar brjod pa 'di nyid la rnal 'byor spyod pa ba dag ni rigs chad pas sa bon tshig pa lta bu zhes de bzhin gshegs pa'i snying po la skur pa smra bar byed do/ /chos nyid yin pas</text></item>
<item><p>72b6</p><section></section><text>zhes bya ba ni byed pa po med bzhin du dngos po sgyu ma lta bu rnams kyi nus pa sgyu ma tsam zhig rigs pa'i khur mi theg par de ltar grub par zad de/ 'di ci'i phyir zhes sus kyang dpyad du ni med ces bya ba'i don to/ /'dis ni 'thad pa bsgrub pa'i rigs pa rtog ge bkag pa'o/ /nges par 'byed</text></item>
<item><p>72b7</p><section></section><text>pa'i cha dang mthun par 'byung ba zhes bya ba la/ 'dir nges par 'byed pa'i cha dang mthun pa 'di dag re re la yang chung ngu dang 'bring dang chen po gsum gsum du dbye bar bya ste/ re zhig drod kyi dbang du byas te mnyam pa ni chung ngu'o/ /byams pa dang phan pa dang / khong khro ba med pa dang / rnam</text></item>
<item><p>73a1</p><section></section><text>par 'tshe ba'i sems med pa'i rnam pa lnga ni 'bring ngo / /pha dang ma'i sems dang / spun dang sring mo'i sems dang / bu dang bu mo'i sems dang / bshes dang grogs kyi sems dang / gnyen dang snag gi gnyen mtshams kyi sems rnams ni chen po'o/ /rtse mo'i dbang</text></item>
<item><p>73a2</p><section></section><text>du byas te ni mi dge ba dang dge ba la grangs bzhin du nyams pa dang / len pa'i sgo nas ldog pa dang zhugs pa'i bdag nyid can de'i sgo nas rnam pa gzhan rnams sdig pa las ldog pa dang / dge ba la gnas pa dag la sbyor ba'i rnam pa gnyis dang zhes bya ba ni rim pa bzhin du chung ngu dang 'bring</text></item>
<item><p>73a3</p><section></section><text>ngo / /gzhan dag nyid de ltar zhugs pa rnams la bsngags pa brjod pa dang mthun par byed pa zhes bya ba ni chen po'o/ /bzod pa'i dbang du byas te ni sbyor ba dang bsngags pa brjod pa dang mthun par byed pa zhes bya ba rnams rim pa bzhin du chung ngu dang 'bring dang chen por sbyar ro/ /'jig</text></item>
<item><p>73a4</p><section></section><text>rten chos kyi mchog gi dbang du byas te ni smin par byed pa dang / grol bar byed pa'i lam thams cad mkhyen pa nyid gsum gyi dbang du byas pa de dag rim pa bzhin du chung ngu dang 'bring dang chen por sbyar bar bya'o/ /de ltar na 'dir zhes bya bas sngar thams cad mkhyen pa la</text></item>
<item><p>73a5</p><section></section><text>sogs pa'i dbang du byas te/ rim gyis rgyud la lam bskyed pa'am/ thos pa dang bsam pa'i shes pa'i shes rab gtso bor byas pa'i tshe ni nges par 'byed pa'i cha dang mthun pa de dag de yang rjes su mthun pa dang / khyad par can dang / rab tu rtogs pa dang / gzhan du yongs su</text></item>
<item><p>73a6</p><section></section><text>bsgyur ba dang / tshe gcig pa dang / stan gcig pa ste/ rnam pa drug ces brjod par bya la/ 'dir ni dbye'o zhes dgongs pa'i phyir 'dir zhes bya ba'i sgra smos pa yin no/ /lhag ma rnams ni go sla bas rnam par ma phye'o/ /gzung ba dang 'dzin par mngon par ma zhen pa'i rnam pa can zhes</text></item>
<item><p>73a7</p><section></section><text>bya ba ni rang bzhin gyi rnam par rtog pa rab tu srab cing rjes su dran pa'i rnam par rtog pa med do/ /rang dang mthun pa'i 'bras bu zhes bya ba la rang ni mnyam par gzhag pa'i ye shes te de dang mthun pa'i 'bras bu ni ji ltar mnyam par gzhag pa'i tshe na dngos po gnyis su mi 'dzin pas na gzung ba</text></item>
<item><p>73b1</p><section></section><text>dang 'dzin par snang ba nyid med pa ltar de las langs pa na yang gzung ba dang 'dzin par snang ba tsam zhig yod du zin kyang gnyis su zhen pa med pa'i phyir na de rang gi rgyud dang mthun pa'i 'bras bur brjod do/ /rnal 'byor pa rnams kyi zhes bya ba ni bden pa mthong ba rnams kyi'o/ /tha snyad rnams ni</text></item>
<item><p>73b2</p><section></section><text>bya ba la 'jug pa'i bdag nyid rnams te de rnams ni dus dang yul thams cad du rang gis mnyam par gzhag pa'i dus na chos kyi dbyings kun tu 'gro ba'i rang bzhin rtogs pa dang mthun pa kho na yin te/ 'di ni bzang ngo / /'di ni ngan pa'o/ /bdag gis chos 'di'i phyir chos smra ba</text></item>
<item><p>73b3</p><section></section><text>'di la lus 'di 'bul zhing srog ni btang ngo zhes bya ba la sogs pa'i rnam par rtog pa med de/ brda la blo byang ba dag gis me long la sogs par gzugs brnyan mthong ba na snang ba tsam zhig yod kyang de la ji ltar yang mi rtsol bar gnas pa bzhin no/ /de ltar na 'o na byang chub</text></item>
<item><p>73b4</p><section></section><text>sems dpa' sa rab tu dga' ba thob pa ni skad cig la sangs rgyas kyi zhing brgya yongs su sbyong ngo zhes bya ba la sogs pa ji ltar 'grub par 'gyur zhe na/ de'i phyir sems can gdul ba'i dgos pa'i dbang ma gtogs par ni de ltar nges pa'o zhes tshig tha ma khong nas dbyung ste des na</text></item>
<item><p>73b5</p><section></section><text>sems can thams cad gdul ba'i dgos pa'i dbang nye bar gnas pa na sngon gyi smon lam gyi mthus sgyu ma tsam du 'di la chos nyid 'di lta bu zhig bdag gis bstan to snyam pa la sogs pa 'byung bar 'gyur te/ dgos pa'i dbang du rgyal ba rnams/ /nga dang nga yi gsungs pa ltar/ /zhes</text></item>
<item><p>73b6</p><section></section><text>bstan pa lta bu'o/ /'gro ba 'ga' zhig 'dul ba'i phrin las mi mdzad pa'i tshe na ni sngar bstan pa ltar rang dang mthun pa'i 'bras bu tsam zhig la gnas kyi don mdzad pa'i rnam par rtog pa la sogs pa ci yang mi mnga' bas de dag kyang nye bar brtags nas bshad de/ btags pa ni</text></item>
<item><p>73b7</p><section></section><text>'dir don mdzad pa'i gnas skabs de mi mdzad pa'i dus la yang 'bras bus rgyu la btags te brjod do/ /btags pa'i dgos pa ni byang chub sems dpa' rnams la ni rnam par rtog pa med pas chos nyid rtogs pa kho na dang mthun pa yin no zhes shes par bya ba'i phyir ro/ /gzhan dag ni</text></item>
<item><p>74a1</p><section></section><text>don mdzad pa dang mi mdzad pa'i gnas skabs gnyis su ni mi dbye'i don mdzad par snang ba'i tshe na yang rtogs pa dang mthun pa las ma nyams mod kyi/ don gang dang gang zhig mdzad pa'i ting nge 'dzin rnams su lhun gyis grub pa'i tshul gyis 'jug pa yin te/</text></item>
<item><p>74a2</p><section></section><text>ji skad du 'jam dpal sgra skad thams cad kyi brda zhes bya ba'i ting nge 'dzin yod de/ ting nge 'dzin de thob na byang chub sems dpa' sgra skad dang / brjod pa dang brda thams cad rtogs shing yi ge thams cad kyi yi ge gcig ston pa dang / yi ge gcig gis yi ge thams cad ston par byed</text></item>
<item><p>74a3</p><section></section><text>do/ /'jam dpal las kyi rnam par smin pa las byung ba bsod nams dang dge ba'i rtsa ba thams cad sogs shing ston par byed pa zhes bya ba'i ting nge 'dzin yod de/ de ting nge 'dzin de thob nas byang chub sems dpa' cang mi smra bar snyoms par zhugs te/ yi ge gcig tsam yang mi brjod</text></item>
<item><p>74a4</p><section></section><text>par sems can thams cad kyis sangs rgyas kyi sgra dang / chos kyi sgra dang / dge 'dun gyi sgra dang / nyan thos kyi sgra dang / rang sangs rgyas kyi sgra dang / byang chub sems dpa'i sgra dang / pha rol tu phyin pa'i sgra thos par byed do zhes bya ba la sogs pa gsungs pa'i phyir ro zhes zer ro/ /de ltar</text></item>
<item><p>74a5</p><section></section><text>gang yang rung ste phyogs gnyi ga la btags par bstan pa yod pas btags pa'i dgos pa bstan pa ni de lta ma yin na rnal 'byor pa'i rgyud la so so rang gis rig pas skad cig ma rnams ji ltar gzhan yid ches par byed pa'i mtshan nyid dag yin zhes bya ba gsungs te/ btags pa</text></item>
<item><p>74a6</p><section></section><text>tsam gyis kyang de'i yon tan ma bstan na su zhig mthong ba'i lam la yid ches nas thob par bya ba'i phyir 'jug ces bya ba'i don to/ /bsgom pa'i lam zab pa yin no zhes bya ba ni mthong ba'i lam ni zab pa dang / rgya che ba yin la bsgom pa'i lam ni phal cher shes bya'i sgrib pa'i gnyen por stong</text></item>
<item><p>74a7</p><section></section><text>pa nyid du goms par byed pas na zab pa ste/ de ltar na zab pa la rab tu goms par byas pa'i dbang gis na sa brgyad pa la sangs rgyas kyis bskul ba'i mthar thug pa yin no/ /de ltar rab tu zab pa'i stong pa nyid chen po mngon du byed pas na sngar stong pa nyid la sogs pa la yang gzugs</text></item>
<item><p>74b1</p><section></section><text>med la/ stong pa nyid la sogs pa gzugs las gzhan pa yang ma yin pas zhes bya ba la sogs pas don dam pa'i bden pa bstan te/ gnyen po'i stobs kyi blo chos kyi dbyings ji lta bar 'gyur zhes bya ba'i tha tshig go/ /pa ri ni gong du'o/ /mthong ba'i don ni ye shes kyis</text></item>
<item><p>74b2</p><section></section><text>rim gyis nyams su myong ba'i don de la'o/ /sems pa ni thos pa'i shes rab kyis sam sbyor ba'i dus na'o/ /'jam pa ni bsam pa'i shes rab kyis sam dngos kyis so/ /nges par rtogs pa ni bsgom pa'i shes rab kyis sam rjes las byung bas so/ /de rnam pa du zhig ce na zhes</text></item>
<item><p>74b3</p><section></section><text>bya ba la sogs pas ni dang po lam shes pa'i skabs su phye ba'i bsgom pa'i lam de dag re re la yang rnam par dag pa dgu dgur bstan cing de las mang ba ni rgyal ba'i yum de dang de las zhes bya ba la sogs pas 'gegs par bya'o/ /ji ltar de bzhin nyid rab kyi mthar phyin pa'i</text></item>
<item><p>74b4</p><section></section><text>mtshan nyid kyi zhes bya ba la sogs pas ni gzhan gyi don mngon sum du grub par snang ba ltar rang gi don yang don dam par rang bzhin med bzhin du kun rdzob tu 'grub par cis na mi 'gyur zhes bstan pa'o/ /rgyu med par 'jig pa yin la zhes bya ba ni sems can pha rol la sogs</text></item>
<item><p>74b5</p><section></section><text>pas gnod pa ma byas kyang rung ste/ 'jig pa'i byed pa po med par rang gi ngang gis 'jig pa yin te/ 'dus byas thams cad skad cig ma/ /mi gnas bya ba ga la yod/ /bya ba byung ba nyid yin pas/ /byed pa zhes su de la bya/ /zhes gsungs pa lta bu'o/ /skad cig ma nyid</text></item>
<item><p>74b6</p><section></section><text>kyis zhes bya ba 'di ni de'i rgyu mtshan du sbyar ro/ /des na gsum pa 'di ni rgyu mtshan du blta bar bya'o/ /'dir slob dpon zla ba grags pa'i zhal snga nas ni dngos po rnams la ni skad cig ma'i mi rtag pa med mod kyi/ gdul bya'i yid 'byung bar bya ba'i phyir de ltar bstan te mi rtag pa ni rgyun</text></item>
<item><p>74b7</p><section></section><text>chad pa'i mi rtag pa 'ba' zhig go zhes gsungs so/ /mdo sde rgyan la sogs pa'i lugs kyis ni dngos po rnams la de ldan par bstan te/ rang rang gi rnam par rtog pa'i dbang tsam las de dngos po zhes bya ba rang grub pa med ces brjod pas de dag 'thad par 'gyur ro/ /phyogs 'dis kyang</text></item>
<item><p>75a1</p><section></section><text>rgol ba de ni mi gnod ces lan dang por brjod pa'o/ /grub pa'i mtha' las kyang zhes bya ba la sogs pas kyang lan gnyis pa ston te dngos por mngon par zhen pa rab tu ma spangs pa khyed rang gi grub pa'i mtha' ste/ rigs pa dang lung gis rab tu bstan par rang gi</text></item>
<item><p>75a2</p><section></section><text>'dod pa grub pa ni de nas phar yang 'gror med pas na mtha'o/ /de tsam du khyed kyis gtan la phab pa'i 'dod pa ston pa'i gzhung las ni/ 'jig rten sna tshogs las las skyes/ /zhes 'byung ba'i phyir na rang gi las kyis rang shi na de la gsod pa po la sdig par ji ltar 'gyur</text></item>
<item><p>75a3</p><section></section><text>zhes 'dri ba 'di khyed la kho bo cag gi zla'i shugs kyis dris pa na khyed la yang kho bo cag dang mtshungs par gnod par 'gyur te/ de'i phyir slob dpon dul ba lha'i zhal snga nas nyes pa mtshungs pa kho nas pha rol po choms par 'gyur bas de la nyes pa gzhan ni mi brjod do zhes bstan</text></item>
<item><p>75a4</p><section></section><text>te 'di yang chos nyid kyi rigs pa yin te/ chos kha cig 'gro ba rnams la mngon sum la sogs pas gnod pa lta bur snang yang chos rnams kyi chos nyid kyis de khas blang bar bya ba yod de/ tsha bas tshig pa la slar tsha bas gdung ba la sogs pa lta bu'o/ /don dam par zhes bya ba</text></item>
<item><p>75a5</p><section></section><text>ni khyed kyi don dam pa nges par yod cing don byed pa'i dbang du byas su zin kyang rang gi las kyi 'bras bu la dpyad par zad pas na gang zag gzhan du bgrang bar sus kyang su yang bsad pa yang med ces bya ba la sogs pa'i klan ka khyed la yang 'byung zhes sbyar ro/ /de dang de la</text></item>
<item><p>75a6</p><section></section><text>phyogs gzhan nas zhes bya ba ni dbu ma'i bstan bcos dag tu gang don dam par med pa de dag ni kun rdzob tu yang med de zhes rtsod pa smra ba'i lan btab pa'i gnas skabs de dang de dag tu zhib tu bstan gyis der ltos shig ces bya'o/ /phyogs gzhan nas zhes bya ba ni rigs pa</text></item>
<item><p>75a7</p><section></section><text>gzhan yang de dag bstan zhes bya'o/ /dpe ma grub pa zhes bya ba ni rang bzhin med pa ni don dam par 'dod pa yin la rmi lam gyi gnas skabs la sogs pa ni kun rdzob tu yang rmi lam la sogs pa 'dra zhes 'dod pas dpe ma grub la/ gal te kun rdzob pa nyid du zhes zer na yang</text></item>
<item><p>75b1</p><section></section><text>gnyid log pa'i tshe sems gnyid kyis mthu nyams pa dang / gnyid ma log pa'i tshe ma nyams pa ni nus pa ga la mnyam pas na dpe ma grub pa'o/ /sangs rgyas kyi mdzad pa bya dgos pas thabs la mkhas pas gsungs te zhes bya ba la thabs mkhas pa bcu po 'di sangs rgyas kun</text></item>
<item><p>75b2</p><section></section><text>tu bzang po'i chos su bstan tam 'on te ma yin/ gal te phyogs dang po ltar na ni phyir mi ldog pa'i rtags zhes bya ba la 'di ji ltar rung bar 'gyur/ gal te phyogs gnyis pa ltar na yang sangs rgyas kyi mdzad pa zhes smos par mi rigs kyi byang chub sems dpa'i bya ba bya dgos</text></item>
<item><p>75b3</p><section></section><text>pas zhes smos par rigs so zhe na/ 'di ni sngar sa bcu pa la ni byang chub sems dpa' la sangs rgyas zhes bya bar brjod kyi zhes bya ba la sogs pa'i tshul gyis na/ sa bcu pa'i byang chub sems dpa' dbang bskur ba'i sa la gnas pa dang / skye ba gcig gis thogs pa'i rnam</text></item>
<item><p>75b4</p><section></section><text>par 'phrul pa sangs rgyas su snang ba'i dbang du byas pa'i mdzad pa yin par shes par bya'o/ /shes rab kyi pha rol tu phyin pa rnam pa bcu ni thabs la mkhas pa rnam pa bcu ste/ de dag byang chub sems dpa'i mchog de dag gis dmigs par bya ba yin pas na yul te/ mngon sum du</text></item>
<item><p>75b5</p><section></section><text>bya ba ni dka' thub spyod pa la sogs pa lus dang ngag dang sems kyis ci rigs su nyams su blang ba'o/ /dus dang dus ma yin pa shes pa'i sbyor ba ni zhes bya ba ni sems can 'dul bar 'gyur ba ni mngon sum du bya ba'i dus yin la/ gal te de dag mi 'dul na don med pas mngon du bya ba'i</text></item>
<item><p>75b6</p><section></section><text>dus ma yin no/ /de ltar shes pa'i sbyor ba ste shes nas mngon sum du bya ba'am mi bya ba la sbyor ba ni thabs mkhas pa yin no/ /des na ni zhes bya ba ni nges par bzung ba'o/ /skabs bzhi pa'i 'grel bshad rdzogs so// //de ltar skabs bzhi pa rnam par phye nas da ni</text></item>
<item><p>75b7</p><section></section><text>skabs lnga pa bstan pa dbye ba'i phyir rnam pa thams cad mngon par rdzogs par rtogs pa las zhes bya ba la sogs pa gsungs te/ rab kyis mthar phyin pa'i rtogs pa 'byung ngo zhes go sla bar bya ba'i phyir rtags la sogs pa bsnyad pa sngon du 'gro ba'i rtse mo'i mngon par rtogs pa zhes bya</text></item>
<item><p>76a1</p><section></section><text>ba la/ rab kyis mthar phyin pa ni 'og nas 'chad pa'i tshul gyis sa mi g.yo ba thob par gyur phyin cad do/ /de nas brtsams te sngar ji ltar nyams su myong ba'i drod la sogs pa yang 'dris par byed pa'i tshe rtags rnam pa bcu gnyis dang ldan pa la sogs</text></item>
<item><p>76a2</p><section></section><text>pa'i rtogs pa 'byung ngo zhes skabs tha dad pa gcig tu bstan pa ni bslab pa'i tshe sa mtshams gang du 'di dag sbyar ba go sla bar bya ba'i phyir te/ dgos pa de gzigs nas sngar bstan zin pa'i drod la sogs pa yang rtags la sogs par bsnyad pa ste/ ming gzhan du</text></item>
<item><p>76a3</p><section></section><text>btags pas de dag sngon du 'gro ba'i rtse mo'i mngon par rtogs pa gsungs so/ /de'i phyir na 'dir rtse mo zhes bya ba ni dang po rim gyis skye ba'i dus dang / sa gnyis pa la sogs pa sngar ji ltar bskyed pa goms par byas pa'i chos dag pas mchog tu gyur pa'i phyir skabs 'dis</text></item>
<item><p>76a4</p><section></section><text>bsdus pa'i don kun rtse mor gzhag go/ /yang na rtse mo ni skabs 'dir bstan pa'i drod la bya ste 'dir bstan pa'i drod ni sngar bstan pa'i mthong ba'i lam la sogs pa mchog tu gyur pa'i phyir na rtse mo'o/ /de ltar na rtse mo la sogs pa'i mngon par rtogs pa ni rtse mo'i mngon par rtogs</text></item>
<item><p>76a5</p><section></section><text>pa'o/ /de la rtags ni phyi dang nang gi rtags bcu gnyis bstan pa dang ldan pas rtags te/ des bstan pa'i don gyis rtags can la rtags su bstan pa'o/ /rnam par 'phel ba ni ji skad smos pa'i bsod nams bcu drug gis 'phel ba'i phyir ro/ /nges pa zhes bya ba ni sngar nyams su</text></item>
<item><p>76a6</p><section></section><text>myong ba mi gsal ba rnams 'dir rab tu gsal bar mthong bas na mthong ba phyin ci ma log pa ni nges pa ste/ de'i phyir na bstan pa zhes kyang bstan to/ /sems kun tu gnas pa ni 'ga' zhig nges par gtan la phebs pas mthong ba'i don la the tshom med pa de ni de nyid la sems rtse gcig pa'i</text></item>
<item><p>76a7</p><section></section><text>tshul gyis kun nas gnas kyi dmigs pa gzhan mi tshol bas na sems kun tu gnas pa'o/ /tshig gi don ni go sla'o/ /da ni nges par 'byed pa'i cha dang mthun pa rnams re re yang rnam par rtog pa bzhi bzhi dang ldan par bstan pa dang / gnyen po'i tshogs kyang rnam par rtog pa'i rigs bzhi</text></item>
<item><p>76b1</p><section></section><text>po gnyis su bsdus pa khams kyis phye na khams re re na sum cu rtsa drug drug tu yod pas spyir khams gsum char gyi dbang du byas pa'i tshe rnam par rtog pa brgya rtsa brgyad du bgrang ba de dag 'dir spong bas de bstan pa'i phyir mi mthun pa'i phyogs zhes bya ba la sogs pa smos te/ sngar byang chub</text></item>
<item><p>76b2</p><section></section><text>sems dpa' rnams kyi nyon mongs pa ni rnam par rtog pa'o zhes bstan pa'i tshul gyis mi mthun pa'i phyogs ni rnam par rtog pa'i rigs gnyis so/ /de la rnam par rtog pa yang rnam pa bzhi ste/ rang bzhin gyi rnam par rtog pa 'dod chags la sogs pa dang gnyen po'i rnam par</text></item>
<item><p>76b3</p><section></section><text>rtog pa pha rol tu phyin pa la sogs pa ngan 'gro'i gnyen por gyur pa dang / de kho na'i rnam par rtog pa rnam par thar pa'i sgo stong pa nyid la sogs pa dang / 'thob pa'i rnam par rtog pa sku gsum gyis bsdus pa rnams te/ 'di dag ni 'phags pa rnam par mi rtog pa la 'jug</text></item>
<item><p>76b4</p><section></section><text>pa zhes bya ba'i gzungs las khong du chud par bya'o/ /de dag la 'dir dang po mthong ba'i lam gyi dbang du byas pa'i gzung ba'i rnam par rtog pa gnyi ga yang gnyen po la rnam par rtog pa dang / de kho na'i rnam par rtog pa dang / 'thob pa'i rnam par rtog pa rnams su ci rigs su</text></item>
<item><p>76b5</p><section></section><text>sbyar ro/ /de nyid la 'dzin pa'i rnam par rtog pa gnyis kyang de dang 'dra ba nyid las 'dzin pa'i rnam par rtog pa tha ma ni rang bzhin gyi rnam par rtog pa'i rgyu las byung ba'i gnyen po'i rnam par rtog pa ste/ rang bzhin gyi rnam par rtog pa 'dod chags la sogs pa ni lam drug tu bskal</text></item>
<item><p>76b6</p><section></section><text>pa du ma zhig tu zil gyis mnan te/ de'i phyir mthong ba'i lam la sogs par de dag rab tu bsrab pa'i phyir gcig tu 'bad par bya ba ma yin pas na de dag la ma smos so/ /yang bsgom pa'i lam gyi dbang du byas pa'i rnam par rtog pa'i rigs bzhi yang gnyen po dang de kho na dang</text></item>
<item><p>76b7</p><section></section><text>thob pa'i rnam par rtog pa'i dbang du byas par ci rigs su sbyar te/ rang bzhin gyi rnam par rtog pa ma yin pa'i rgyu mtshan snga ma bzhin no/ /de la gzung ba'i rnam par rtog pa rnams lam gnyi ga'i sbyor ba'i gnas skabs nyer bsdogs kyis spong bar byed pa ni de dag rags pas shes par</text></item>
<item><p>77a1</p><section></section><text>sla ba'i phyir ro/ /'dzin pa'i rnam par rtog pa rnams lam gnyi gas 'jug pa'i gnas skabs kyi sems dang sems las byung ba rnams kyis spong ba ni de dag phra ba'i phyir nyer bsdogs kyis spong bar mi nus pa'i phyir te/ sbyor ba'i gnas skabs ni</text></item>
<item><p>77a2</p><section></section><text>mos pa yid la byed pa lta bu yin la 'jug pa'i gnas skabs ni de kho na yid la byed pa lta bu'i phyir ro/ /de la de dag kyang gnas skabs gnyis po de der gcig nas phye ste spong ngam 'on te bsdoms te spong zhe na/ sbyor ba'i gnas skabs su ni gcig nas phye ste spong la 'jug</text></item>
<item><p>77a3</p><section></section><text>pa'i gnas skabs su ni bsdoms te spong bar byed do/ /'dir spang bar bya ba'i rnam par rtog pa'i rigs de dag sngar mnyam par ma bzhag pa ni mngon par rtogs pa'i don bsgom pa'i rim pas legs par yid la byas la/ de nas snying po'i don bsgom pa ni de dag re re yang gcig</text></item>
<item><p>77a4</p><section></section><text>dang du ma la sogs pas dben zhing / ji skad bstan pa'i bdag dang phung po nas brtsams te yang dag pa'i ye shes kyi bar du yang dag par ma grub par bsgoms pas rim gyis spong ba dang / ji ltar yid la byas pa'i rnam par rtog pa rnams lcug ma bkram pa gtubs pa'i dpes dus</text></item>
<item><p>77a5</p><section></section><text>gcig tu bsgoms pas gzhom par bya'o/ /de bzhin du khams re re na rnam par rtog pa sum cu rtsa drug drug yod pa ni de dag tu skyes pa'i byang chub sems dpa' bden pa ma mthong ba rnams dang / bden pa mthong ba'i yang snyoms par 'jug pa rgyu'i sgo nas de dag la de ltar ldan</text></item>
<item><p>77a6</p><section></section><text>par bstan pas tshul snga mas khams de dang der de dag rang rang gis khams kyi rnam par rtog pa spong ba'i phyir dang / khams gcig po gang yang rung ba dag tu lam bsgoms pas kyang rim gyis sam sdom pa'i tshul gyis snying po'i don bsgom pa kho nas de dag spong bar byed par shes par</text></item>
<item><p>77a7</p><section></section><text>bya'o/ /de'i phyir na mngon par rtogs pa'i don yid la byed pa'i dus su ni rgyal po'i lta ba pos nyes pa byed pa rnams nges par bzung ba lta bu yin no/ /snying po'i don gyi nyer bsdogs kyi dus su ni nyes pa byas pa'i mi rnams gshed ma'i lag tu khrid pa lta bu yin no/ /de'i 'jug pa la</text></item>
<item><p>77b1</p><section></section><text>sogs pa'i gnas skabs na ni de dag la yan lag bcad pa dang / mig dgag pa la sogs pa lta bu yin no/ /snying po'i bsgom pa'i rab kyi mtha' bar chad med pa'i lam la ni de dag mgo bcad pa lta bu yin no/ /sangs rgyas kyi sa kun tu bzang po la slar mi skye ba'i chos can du</text></item>
<item><p>77b2</p><section></section><text>gyur pa lta bu'o/ /'di ni gzung ba dang 'dzin pa'i rnam par rtog pa rnams kyi bsdus pa'i don cig car bstan pa'o/ /nges par 'byed pa'i cha dang mthun pa'i 'og tu mthong ba'i lam yin te zhes bya ba ni drod la sogs pa bzhi char du phyi rol gyi don spong ba la rab tu goms par byas nas</text></item>
<item><p>77b3</p><section></section><text>de'i 'og tu 'jig rten gyi chos kyi mchog gi lam du dus ci rigs par dbang po la sogs pa dang rjes su mthun par 'dzin pa rang bzhin med par goms par byas te/ de ltar gzung ba dang 'dzin pa'i rnam par rtog pa rab tu nyams smad pas skyes bu lus bkru sman gyis sbyangs pa ltar</text></item>
<item><p>77b4</p><section></section><text>byas nas mthong ba'i ye shes rnam par dag pa sman bcud kyis len lta bu rgyud la skyed ces bya ba'i don to/ /de la zhes bya ba ni mthong ba'i lam de la'o/ /'dir kha cig na re mthong ba'i lam ni skad cig ma gcig kho na'i bdag nyid yin pas na gcig gi tshig can du mdzad do zhes zer</text></item>
<item><p>77b5</p><section></section><text>te/ gal te skad cig ma gcig yin na ji ltar gnyen po rnam pa bzhi yod ce na/ mi mthun pa'i phyogs rnam pa bzhi yod pa la brten par zad de gang dag rnam par rtog pa med pa de dag ni skad cig mar nges te mngon sum gyi tshad ma bzhin no/ /gal te skad cig ma gnyis pa la</text></item>
<item><p>77b6</p><section></section><text>sogs par gyur pa na ni/ nges par rtog pa dang bcas par 'gyur ro zhes zer ro/ /'dis ni phyin ci log tu smras pa ste/ chos kyi dbyings rtogs pa'i rgyu las ni bskal pa du ma zhig tu yang rnam par rtog pa mi 'byung ba'i phyir dang / mthong ba'i lam de yang thob par byed pa des</text></item>
<item><p>77b7</p><section></section><text>bsdus pa'i nyer bsdogs dang dngos dang de'i rjes las thob pa rnam par rtog pa dang bcas pas cig car du zhing brgya sbyong zhing / ting nge 'dzin brgya la snyoms par 'jug pa la sogs pas mang du yod pas na skad cig ma gcig tu ga la zhig tu 'gyur de nyid kyi phyir kha cig gis rnam par rtog</text></item>
<item><p>78a1</p><section></section><text>pa brgya rtsa brgyad spang ba'i phyir mthong ba'i lam yum 'di'i snying po la lan brgya rtsa brgyad du yang snyoms par 'jug pa'o zhes kyang bstan to/ /brda sprod pa'i rigs pa rnams ni don gyi shugs kyis kha cig tu ma nges par 'gyur te/ drug pa 'di ni bzhi par sbyar ro zhes bya</text></item>
<item><p>78a2</p><section></section><text>ba la sogs pa brjod pa lta bu'o/ /de ltar na mthong ba'i lam de la dus ji snyed cig thogs she na/ 'di ni byang chub sems dpa' shes rab dang brtson 'grus dang dad pa'i rjes su 'brang bas ni gcig tu 'chad pa ci yang med de/ de bzhin du spyi'i dus bskal pa grangs med pa gsum</text></item>
<item><p>78a3</p><section></section><text>zhes bya ba la sogs pa'i dus kyang nges par ni nam yang mi 'gyur ro/ /gnyen po rnam pa bzhi ni de dang de spong ba'i gnyen po zhes bzlog pas gdags so/ /gzung ba'i rnam par rtog pa zhes bya ba'i sgra ni yul 'dogs par srid pa dgag par gzung bar bya'o zhes gzung bar rnam</text></item>
<item><p>78a4</p><section></section><text>par rtog pa zhes 'chad do/ /nyon mongs pa'i phyir zhes bya ba ni rnam par rtog pa'i phyir zhes bya ba'i don to/ /rnam par rtog par gcig mod ji ltar dgu yin snyam pa la/ yul gyi dbye bas zhes bya ba smos te/ lnga pa 'di ni rgyu mtshan du sbyar ba'o/ /dngos po dang ma 'brel bar 'jug</text></item>
<item><p>78a5</p><section></section><text>pa nyid kyis zhes bya ba la/ dngos po ni ming can te ji ltar rtogs par byed pa'i yul lo/ /ma 'brel pa ni gal te dngos po de dag brtags pa ltar yod na de'i tshe 'brel par yang 'gyur ba lta zhig na/ de dag med pa'i phyir ma 'brel te des ni ma 'brel zhes bya ba 'dis ni rnam par rtog pa</text></item>
<item><p>78a6</p><section></section><text>bzhi med pa tsam zhig tu zad ces ston pa'o/ /'jug pa nyid kyis zhes bya ba ni skyes bu 'ga' zhig d+ha du ra zos pa'i rgyus nam mkha' la gser gyi khab len pa'i phyir 'jug pa lta bur gzhi med par 'jug pa ste/ de'i phyir bar chad med pa'i lam gyi dbang du byas te phyin ci log gzhi med pa spang</text></item>
<item><p>78a7</p><section></section><text>ba'i ye shes zhes bstan to/ /so so'i skye bo yul du byas te de skyes bu rdzas su yod par 'dzin pa dang / 'phags pa'i gang zag yul du byas te de la btags par yod par 'dzin pa zhes gzung ba dang 'dzin par sbyar ro/ /de la so so'i skye bo de dag ni skyes bu zhes bya ste 'jig rten la grags</text></item>
<item><p>78b1</p><section></section><text>pa'i rjes su 'brang ba'o/ /de dag rdzas su yod pa ni yang dag pa'i kun rdzob don bya ba la mthu dang ldan pa zla ba gnyis pa la sogs pa lta bu ma yin no/ /'dzin pa ni 'di ni bden te mngon sum du gyur pa'i phyir dang / lung las kyang 'gro ba'i las kyang rang bzhin dang dbye ba gsungs pa'i</text></item>
<item><p>78b2</p><section></section><text>phyir ro snyam pa'o/ /'phags pa'i gang zag ni mya ngan las 'das pa yin la/ mya ngan las 'das pa ni btags pa tsam ste/ ji skad du dge slong dag chos lnga po 'di dag ni btags pa tsam ste lnga gang zhe na/ 'das pa dang / ma 'ongs pa dang / mya ngan las 'das pa dang /</text></item>
<item><p>78b3</p><section></section><text>so sor ma brtags pa'i 'gog pa dang / gang zag rnams te/ 'di dag ni ming tsam mo zhes gsungs pa rnams so/ /de ltar 'dzin pa ni 'di ni bden te 'di ni ming tsam du yod par grags pas grub cing ming tsam po de med na su zhig lam la nan tan byed ces ming tsam gyi zhen pas</text></item>
<item><p>78b4</p><section></section><text>'phags pa'i gang zag rnams yod par rjes su dpog par yang byed pa'o/ /de dag ji ltar na mi mthun pa'i phyogs yin par 'gyur snyam du kha cig rtogs par srid pa la/ gang gi tshe de dag gi yul gyi dngos por gyur pa gzung ba'i don so so'i skye bo dang 'phags pa'i gang zag de dag</text></item>
<item><p>78b5</p><section></section><text>blos btags pa de bzhin du gzung bar bya ste/ yul gyi ngo bor yod pa ma yin pa'i phyir zhes gtan tshigs su sbyar te/ dang po phyag 'tshal ba'i don dgrol ba'i skabs su gcig dang du ma la sogs pa'i tshad mas dngos po rnams ma grub par bstan pa'i tshul gyis snying po'i don bsgoms</text></item>
<item><p>78b6</p><section></section><text>pas 'khor ba dang mya ngan las 'das pa gnyi ga sgyu ma tsam du yang ma grub pas na de dag la 'dzin pa'i rnam par rtog pa yul can rnams lta ga la zhig 'grub ces dgongs pa'o/ /kha cig 'dir/ gal te gzung don rang bzhin med/ /de dag gang gis 'dzin par 'dod/ /de ltar de dag 'dzin</text></item>
<item><p>78b7</p><section></section><text>pa yi/ /ngo bos stong pa'i mtshan nyid do/ /zhes bya ba'i tshig 'dis gzung ba'i rnam par rtog pa bcwa brgyad ni yul yin la 'dzin pa'i rnam par rtog pa bcwa brgyad ni yul can no zhes rnam par rtog pa'i rigs gnyis yul dang yul can du sbyor ba de dag gis ni cung zad kyang khong du ma chud de/</text></item>
<item><p>79a1</p><section></section><text>de dgag pa'i phyir slob dpon gyi zhal snga nas gzung bar bya'o zhes gzung bar rnam par rtog pa zhes sngar smos pa mdzad pa'o/ /gal te 'phags pa'i gang zag btags par yod pa tsam du rtog pa yang skyon yin na/ mya ngan las 'das pa yang sgyu ma lta bu rmi lam</text></item>
<item><p>79a2</p><section></section><text>lta bu'o/ /gang mya ngan las 'das pa las ches mchog tu gyur pa'i chos 'ga' zhig yod na de yang sgyu ma lta bu rmi lam lta bu'o zhes gsungs pa ji lta bu zhe na/ de ni mnyam par ma bzhag pa'i shes pa mngon par zhen pa rab tu srab pa'i dbang du byas pa ste/ mnyam par gzhag</text></item>
<item><p>79a3</p><section></section><text>pa'i tshe ni sgyu ma tsam du yang rtog pa dgag par bya ba'i phyir te/ gang la sems kyi rgyu ba yang med na yi ge rnams lta smos kyang ci dgos zhes bya ba la sogs pa gsungs pas so/ /ji ltar rnam pa dgu yin zhe na zhes bya ba la sogs pas ni sngar bstan pa'i dbang ltar gzhi re re la brten pa'i rnam</text></item>
<item><p>79a4</p><section></section><text>par rtog pa rnam par 'byung ba bstan te go sla'o/ /rgyu gang yin pa de dag zhes bya ba la rgyu dang po ni 'gro ba rnams byang chub thob par bya ba'i phyir mthong ba'i lam la sogs pa la sbyor ba'o/ /gnyis pa ni mthong ba'i lam skyes pa de dag bsgom pa'i lam gyis 'phel bar bya ba'i phyir shes rab</text></item>
<item><p>79a5</p><section></section><text>kyi pha rol tu phyin pa ston pa'o/ /gsum pa ni nges par byang chub par 'gyur zhing de nas 'gro ba rab tu mang po gang yang byang chub par byed pa'i rgyur rgyal ba'i yum gyi don bsgom pa'o/ /bar chad med pa'i rgyu ni sangs rgyas nyid kyi dngos kyi rgyu ste de yid la byas pas bdag gcig pu byang chub</text></item>
<item><p>79a6</p><section></section><text>thob par ma zad kyi/ rang bas ches mang ba'i sems can thams cad kyang byang chub thob par byed par 'gyur zhes sbyar ro/ /mthong ba'i lam 'di byang chub chen po'i rgyu mtshan du bstan pa ni rgyu'i gtso bo ste/ bsgom pa'i lam yang des nges par byas la/ drod la sogs pa yang de'i</text></item>
<item><p>79a7</p><section></section><text>ched tsam du gyur pas so/ /rgyu dang 'bras bu dag don dam par yod par 'thad pa'i dngos po med de/ tshad ma la sogs pas ma grub pa'i phyir zhes sbyar te/ sogs pa zhes pas ni nges pa'i don dang ldan pa'i lung bsdu bar bya'o/ /gzhan dag ni tshad ma zhes bya ba ni 'thad pa sgrub</text></item>
<item><p>79b1</p><section></section><text>pa'i rigs pa yin la sogs pa zhes pas ni/ rigs pa lhag ma gsum dang lung bzung ngo zhes 'dod do/ /chos kyi sku la sogs pa zhes bya bas ni sku bzhi char bzung ste/ de dag ni ma lus par yang 'khrul pa'i dri ma dang bral ba'i phyir ji lta ba bzhin gyi bdag nyid do/ /ni zhes</text></item>
<item><p>79b2</p><section></section><text>bya ba ni gang gi phyir zhes bya ba 'am de kho na zhes bya ba'i tshig tu ston pa'o/ /gang gi phyir de ltar yin pa de'i phyir zhes bya ba 'di ni sngar chos kyi dbyings kyi ngo bo nyid de rnams nam mkha' bzhin du skye ba dang 'gag pa med pa'i phyir ram zhes bya ba la chos nyid kyi rigs pa 'di kho na'i dbang</text></item>
<item><p>79b3</p><section></section><text>gis zhes ston pa ste/ chos kyi dbyings la zad pa dang mi skye ba med pa'i phyir khyed kyi lta ba 'di mi 'thad do zhes ston pa'o/ /gcig dang du ma'i ngo bo nyid ces bya ba la sogs pa 'thad pa sgrub pa'i rigs pa de lta yin pa gang yin pa de'i phyir zhes brjod pa'i tshe ni rigs pa 'dis khyed la</text></item>
<item><p>79b4</p><section></section><text>gnod par 'gyur ba de'i phyir zhes bya ba ste/ kha cig ni rgyu dang 'bras bu zhes bya ba rten cing 'brel bar 'byung ba'i tshad mas yin la/ sogs pas zhes bya ba ni rdo rje gzegs ma lta bu dang / mtha' bzhi las skye ba dgag pa dag bsdu'o zhes 'dod do/ /gang dag ces bya ba ni</text></item>
<item><p>79b5</p><section></section><text>'gags pa nyan thos rnams dang / rnam par rig pa tsam du smra ba rnams te de dag ni chos kyi dbyings kyi rang bzhin du ma gtogs pas na zad pa la zad do snyam pa la sogs pa'i shes pa nges par 'byung bas so/ /rnal 'byor spyod pa rnams ni/ /chu khams gser dang nam mkha'</text></item>
<item><p>79b6</p><section></section><text>rnams/ /dag pa bzhin du dag par 'dod/ /ces bya bas dag pa'i gzhi yongs su grub pa don dam pa'i dngos por khas len pa'i phyir ro/ /kho bo cag dbu ma pa la ni don dam par dngos po yod pa ni skra'i rtse mos bstan par bya ba tsam yang ma mthong bas na/ yang dag par zad pa dang</text></item>
<item><p>79b7</p><section></section><text>mi skye ba ni 'di la rung ngo zhes bya ba'i don to/ /go rims bzhin du zhes bya bas ni skyes pa rnams ni zad pas de 'gog pa'i ngo bo yin la ma skyes pa rnams ni slar skye ba'i gegs byed pa'i dbang gis 'gog pa yin te/ de ltar skyes pa dang ma skyes pa'i mtshan nyid la gnod pa'i 'gog pa de dag</text></item>
<item><p>80a1</p><section></section><text>dang bral te rnam par rtog pa de dag mi rgyu ba ni kho bo cag dbu ma pa'i don dam par bzhag pa de bzhin nyid kyi ngo bo'i rang bzhin yin na/ khyed ni rnam par rtog pa de dag dang ma bral ba'i phyir khyed la don dam pa'i bden pa rtogs pa'i lta ba med cing de med pa'i rgyus na khyed kyi</text></item>
<item><p>80a2</p><section></section><text>mthong ba'i lam kun rdzob kyi bden pa la don dam pa'i ldan pa'i dngos por log par mngon par zhen pa de'i stobs kyis ci zhig zad cing ci zhig skye zhes sbyar ro/ /de'i dbang las/ gzhan gyi mar 'dod gang yin pa/ /de nyid gzhan gyi chung ma ste/ /khyed kyi don dam gang yin pa/ /de</text></item>
<item><p>80a3</p><section></section><text>ni kho bos kun rdzob 'dod/ /ces bstan to/ /de la skye ba dang 'jig pas stong pa'i phyir zhes bya ba la sogs pas snying po'i don bsgom pa'i rigs pa yid la bya ba 'di ni dbu ma'i bstan bcos las gsal bas bdag gis 'dir mi bsam mo/ /nor bu dang dngul zhes smos pa ni ye shes</text></item>
<item><p>80a4</p><section></section><text>de'i dmigs pa dag cing yid du 'ong bar ston pa'i dpe'o/ /sogs pa zhes dpe du ma smos pa ni nor bu la sogs pa'i dngos po dag pa du ma zhig skyes bu mig dag pas dus gcig kho nar mthong la/ de dag blangs pas phan pa byed pa ltar mthong ba'i lam skyes pa'i byang chub sems</text></item>
<item><p>80a5</p><section></section><text>dpa' de'i dmigs pa'i yul du ni kun rdzob kyi dngos po ma lus pa lag mthil gyi shing thog ltar gsal bar 'gyur te/ de dag gis gnod pa yang mi byed cing sangs rgyas kyi byang chub la yang phan 'dogs par byed ces bstan pa'i phyir ro/ /de nyid kyi phyir slob dpon rgan po kha cig</text></item>
<item><p>80a6</p><section></section><text>gi zhal snga nas/ kun rdzob kyi bden pa gang zhe na/ gang sa rab tu dga' ba ma thob pa rnams kyi gzung ba dang 'dzin pas bsdus pa rnams so/ /don dam pa'i bden pa gang zhe na/ sa rab tu dga' ba la sogs pa la gnas pa'i byang chub sems dpa' rnams kyi ye shes rnam pa</text></item>
<item><p>80a7</p><section></section><text>gnyis yul dang bcas pa dag go zhes bstan to/ /'khrul pa'i mtshan ma mtha' dag spangs pa zhes bya ba la 'khrul pa ni sgro 'dogs pa dang / skur pa 'debs pa ste/ de'i mtshan ma ni bden par 'dzin pa brjod du med par ma shes pa 'khrul pa'i rgyur gyur pa rnams te mtha' dag ni</text></item>
<item><p>80b1</p><section></section><text>rigs thams cad do/ /spangs pa zhes bya ba ni rags pa rnams te/ phra ba mtha' dag spangs pa ni sangs rgyas kyi sa kun tu 'od gang yin pa'o/ /da ni dpe'i sgo nas bstan pa'i phyir/ sgyu ma lta bu'i bdag nyid du snang ba'i blo rnam par mi rtog pa zhes bya ba la sogs pa gsungs</text></item>
<item><p>80b2</p><section></section><text>te/ gang zhig rgyu dang rkyen tshogs pa'i mthu'i dbang gis rab tu gsal bar ni snang la/ 'on kyang de la rta dang glang po che dang gru dang khyim la sogs pa'i dngos po rnam par smin pa las byung ba med pa de dag ni sgyu ma'o/ /de lta bu'i bdag nyid du snang ba'i blo ni byang chub</text></item>
<item><p>80b3</p><section></section><text>sems dpa' gang gi ye shes kyi dngos po kun rdzob pa ri mor bris pa lta bu 'di dag pad+ma'i 'dab ma ltar yang ma 'dres par mthong la/ des de ltar mthong ba'i tshe nyid ni yod pa'o zhes bya ba dang / med pa'o zhes bya ba la sogs par gang du yang mi 'dzin cing rten cing 'brel</text></item>
<item><p>80b4</p><section></section><text>bar 'byung ba'i chos nyid sgro 'dogs pa dang skur pa 'debs pa'i mtha' dang bral ba rab tu zab pa rnam par mi rtog pa skye la/ de yang don dam par ni rang bzhin med pa nyid do/ /de bzhin nyid la brjod par mi nus pas na so so rang gis rig par mi nus so/ /med pa yang ma yin la</text></item>
<item><p>80b5</p><section></section><text>gzhan la brjod par yang mi nus pa'i phyir tha snyad gdags par dka' bas na/ ci zhig ltar yang dag par skyes na zhes gsungs te/ de'i phyir skyes bu mig btsums pas gzugs rnams mi mthong ba ltar ci yang mthong ba med pa ni mthong ba'i lam ma yin gyi sna tshogs mthong yang sgro</text></item>
<item><p>80b6</p><section></section><text>'dogs pa dang / skur pa 'debs pa med pa ni mthong ba'i lam ste/ 'di ni byang chub kyi sems dang po zhes bya ba bar chad med pa'i lam dang sangs rgyas kyi sa dang rab tu mthun par skyes pa ste/ de'i phyir mthong ba'i lam 'di gcig pu yang byang chub chen po'i rgyur gyur pa bsngags pa mdzad</text></item>
<item><p>80b7</p><section></section><text>do/ /de nas de'i 'og tu ni mthong ba'i lam gyi rgyun dang / bsgom pa'i lam la res 'ga'i tshe ni snying po'i don bsgom pa na blo don dam pa'i bden pa kho na dang mthun par skye bas sna tshogs 'di dag rdul phra rab tsam yang mi snang la/ med pa la sogs pa yang de'i tshe mi rtog par 'gyur te/</text></item>
<item><p>81a1</p><section></section><text>sa brgyad pa'i byang chub sems dpa' bskul ba las ston pa lta bu'o/ /res 'ga' yang de'i ye shes rjes su dran pa'i rnam par rtog pa rang bzhin gyi rnam par rtog pas bsdus pa med kyang rang gi ngo bo'i rnam par rtog pa stug po ldan zhing gnyen po'i rnam par</text></item>
<item><p>81a2</p><section></section><text>rtog pa la sogs pa mang pos glags pa 'byung ba ni res kyi tshul gyis so/ /de nas sa brgyad pa la ni snang ba med pa'o/ /de nas gzhan gnyis la ni snang ba dang bcas pa'o/ /de nas bar chad med pa'i lam las brtsams te dang po'i sems kyi rgyu mthun pa'i 'bras bu skabs</text></item>
<item><p>81a3</p><section></section><text>bdun pa nas bstan pa'i ngo bo skye ba dang de la gnas par 'gyur ro/ /de ltar na mdo las ci yang mthong ba med pa ni don dam pa mthong ba'o zhes gsungs pa 'di ji ltar drang zhe na/ 'di ni byang chub kyi sems dang po dang bar chad med pa'i lam la sogs pa'i dbang du byas te ni sgro 'dogs pa dang</text></item>
<item><p>81a4</p><section></section><text>skur pa 'debs pa dang ldan pa cir yang mi mthong ba ni don dam pa mthong ba'o zhes bya bas ma yin par dgag pa bzung ste/ bram ze ma mthong zhes bya bas rgyal po la sogs pa mthong ba ni mi 'gegs pa bzhin no/ /'on kyang 'di ni don dam pa'i de'i bdag nyid mthong ba zhes bya'o/ /sa mi</text></item>
<item><p>81a5</p><section></section><text>g.yo ba la sogs pa'i dbang du byas te ni med par dgag pa kho na ste/ sgra ji lta ba bzhin du de ni mthong ba skra'i rtse mos gzung bar bya ba tsam yang med pa'i phyir ro/ /rnal 'byor pas shes bya'i sgrib pa yang dag par spong ngo zhes bya ba ni ye shes 'di gnyis kas so/ /de dag la chung zad kyang</text></item>
<item><p>81a6</p><section></section><text>mi byed do zhes bya ba ni 'brel pa med pa'i phyir te/ shes pa dang shes bya don dam par rang grub pas ri man+da ra ba skyod cing bcom pas ri 'bigs byed la ci zhig tu 'gyur/ kho bo cag ni don dam par thams cad chos kyi dbyings su bsdus par 'dod pas de rtogs pa'i tshe na gcig gis thams</text></item>
<item><p>81a7</p><section></section><text>cad g.yo ba la sogs par 'dod la/ de ma rtogs pa'i bar du ni ji tsam grags pa tsam zhig khas len pa'i phyir ro/ /gzugs la sogs pa rten cing 'brel bar 'byung ba kun rdzob tu yang dag pa'i ngo bo nyid la zhes bya bas ni snang ba mi gsal zhes ston te/ ji skad du/ de phyir rang</text></item>
<item><p>81b1</p><section></section><text>bzhin med smra yi/ /snang ba bsal phyir ma yin no/ /zhes bshad pa lta bu'o/ /'o na sna tshogs 'di ji lta bur dngos por lhung bar mi 'gyur ram snyam pa la/ 'di nyid la rang bzhin med pa la sogs pa'i ngo bor brtag par bya ste zhes gsungs te/ 'di ni mdo las pi wang gi sgra tshol</text></item>
<item><p>81b2</p><section></section><text>ba'i dpes bstan te/ gal te pi wang rgyud sbreng ba la sogs pa'i 'bad pa med par yang sgra mi 'byung la pi wang gi sbubs la sogs pa bshig pa las kyang sgra'i dngos po mi rnyed kyi slar rgyun chad par 'gyur ro/ /de bzhin du srid pa dang zhi ba gang du yang mi lhung ba de bzhin</text></item>
<item><p>81b3</p><section></section><text>gshegs pa'i snying po rab tu zab pa de ni gzugs la sogs pa 'di kho na yang ma yin la/ 'di dag spangs te snang ba med par 'gyur ba yang zhi ba'i dbyings tsam zhig yin pas rab tu spangs pas de'i phyir 'di dag gi rang bzhin 'di dag dang / gzhan nyid dang 'di nyid du brjod</text></item>
<item><p>81b4</p><section></section><text>par bya ba ma yin pa tsam zhig khong du chud par bya'o zhes bya bar gnas so/ /de ltar na sgyu ma'i glang pos sgyu ma'i glang po gzhan zhig pham par byas pa lta bur phyin ci ma log pas de kho na nyid mthong na rnam par grol bar 'gyur ro zhes smos te/ don 'di ni bcom ldan 'das byams</text></item>
<item><p>81b5</p><section></section><text>pa'i zhal snga nas kyang mdo sde rgyan las/ sgyu ma'i rgyal pos sgyu ma yi/ /rgyal po gzhan zhig pham pa ltar/ /gang dag gis ni chos mthong ba/ /rgyal sras de dag nga rgyal med/ /ces gsungs so/ /sdug bsngal la chos shes pa'i bzod pa zhes bya ba ni mthong ba'i lam nges par bzung</text></item>
<item><p>81b6</p><section></section><text>ba ste/ skad cig ma de shas cher gyur pa zhes bya'o/ /rnam pa sum cu rtsa drug can ni rtog pa de snyed cig gi gnyen por gyur pas so/ /skyes pa ni blo de ltar byung ba'i bdag nyid do/ /rtse mo'i mngon par rtogs pa 'dir zhes bya ba ni skabs dang po rnams kyi mthong ba'i lam gyis ni 'di ltar rnam</text></item>
<item><p>81b7</p><section></section><text>par rtog pa de snyed bde blag tu spong bar nus pa ma yin la/ skabs 'og ma dag tu ni de dag spang ba la gcig tu 'bad par bya mi dgos pas na 'dir de dag spong bar byed do/ /bag chags kyi nyon mongs pa zhes bya ba ni rnam par rtog pa de dag gi rgyu ste/ /kha cig tu ni sngon du rgyu bcom</text></item>
<item><p>82a1</p><section></section><text>pas bag la nyal bcom par 'gyur te/ dper na shing ta la'i rtse mo bcad pa'i mthus rtsa ba'i cha myur du skam pa lta bu'o/ /'dir yang rnam par rtog pa tsam yin gyi dngos po dang ma 'brel ba'i mthu yin te/ gang du bud med la sogs pa dang 'brel pa rang bzhin</text></item>
<item><p>82a2</p><section></section><text>gyis rnam par rtog pa dag ni phal cher bag la nyal ba ma bcom na mngon du rgyu 'byung ba ni rgya mtsho'i bya gnam la 'phur ba'i grib ma rjes su 'brang ba'i tshul dang / shing n+ya gro d+ha'i rtsa ba las cher 'phel ba lta bu'o/ /rten cing 'brel bar 'byung ba ni gzugs la sogs pa sgyu ma tsam du</text></item>
<item><p>82a3</p><section></section><text>gyur pa rnams te/ de dag gi chos nyid ni spros pa dang bral ba'o/ /de la dmigs pas na zhes bya ba ni de la goms par byas pa'i phyir ro/ /ting nge 'dzin seng ge rnam par bsgyings pa zhes bya ba ni byang chub kyi sems dang po'i mtshan nyid sngar ji skad bstan pa de la yang snyoms par zhugs</text></item>
<item><p>82a4</p><section></section><text>nas de'i 'og tu dus phyis te rgyun gyis bsdus pa'i mthong ba'i lam mnyam par ma bzhag pa'i dus na'o/ /de ltar na snang ba dang bcas pa'i ye shes dang snang ba med pa dang / rnam par rtog pa dang bcas pa'i ye shes gsum po de dag ni mthong ba'i lam ste/ dang po ni sangs</text></item>
<item><p>82a5</p><section></section><text>rgyas kyi sa'i rgyu mthun pa'o/ /gnyis pa ni rnam par rtog pa brgya rtsa brgyad spangs pa'o/ /yang snang ba dang bcas pas ni zhi ba'i dbyings su mi ltung bar byed pa'o/ /rnam par rtog pa dang bcas pa ni dngos po kun rdzob pa'i rang bzhin kun rdzob pa la goms par byed pa'o/ /de ltar</text></item>
<item><p>82a6</p><section></section><text>mthong ba'i lam rnam par rtog pa dang bcas mod kyi dus ring zhig tu dngos po rnams rang bzhin med par mos par byas pa'i dbang gis na brda la blo byang ba'i skyes bus me long la sogs pa'i nang du gzugs brnyan mthong ba ltar mngon par zhen pa shin tu srab pas kha cig gis ni don dam pa'i</text></item>
<item><p>82a7</p><section></section><text>bden par bzhag cing sa de dag tu nyon mongs pa yang mi rgyu ba nyid do/ /rten bsgom pa'i lam zhes bya ba la/ 'di rten yang yin la bsgom pa'i lam yang yin pas na rten bsgom pa'i lam ste gzhi mthun pa'i bsdu ba'o/ /de la de gang gi rten yin zhe na/ yon tan ma</text></item>
<item><p>82b1</p><section></section><text>lus pa rang las tha mi dad pa rnams kyi rten te 'chad par 'gyur ba las/ yams nad 'di rnams zad nas ni/ /yun ring lon nas dbugs phyin ltar/ /rnam pa kun tu 'gro ba yi/ /bde bsgrub yon tan phun tshogs kun/ /rgya mtsho che la chu bo bzhin/ /'bras bu mchog gis spab yi/ /</text></item>
<item><p>82b2</p><section></section><text>sems dpa' chen po de la ni/ /rnam pa kun tu sten par byed/ /ces ston par byed do/ /gzhan yang rnam par rtog pa brgya rtsa brgyad spong bar byed pa ni sngar lam thams cad mkhyen pa'i skabs su bsdom pa'i lam rnam pa gnyis bsnyad pa la/ zag pa med pa'i bsgom pa'i lam dang dang por</text></item>
<item><p>82b3</p><section></section><text>mngon par bsgrub pa'i mtshan nyid kyi byed pa yin la de yang snang ba med pa'i ye shes yin no/ /de'i rten ni rnam par rtog pa dang bcas pa'i bsgom pa'i lam thod rgal gyi snyoms par 'jug pa 'di yin pas na rten sgrub pa sngon du 'gro ba yin pa go sla bas zhes smos pa yin no/ /byang chub sems</text></item>
<item><p>82b4</p><section></section><text>dpa' rnams zhes bya ba ni bsgom pa'i lam la gnas pa rnams so/ /ni zhes bya ba ni dmigs kyis bzung ba ste/ de'i phyir nyan thos rnams la ni thod rgal gyi snyoms par 'jug pa yod kyang thabs dang shes rab chen pos byin gyis ma brlabs pas na rnam par rtog pa brgya rtsa brgyad spong ba la</text></item>
<item><p>82b5</p><section></section><text>sogs pa'i yon tan chen po nyid med do zhes ston pa'o/ /'dod pa na spyod pa'i rnam par shes pa zhes bya ba'i rags pa dang tha ba ngan pa dang rtsig pa stug po la sogs pa'i rnam par sgyu ma tsam du lta ba 'am yang na sems can dmyal ba la sogs pa ji ltar gnas pa rnams sgyu ma tsam du</text></item>
<item><p>82b6</p><section></section><text>dran pa'o/ /byung ba la ni 'das pa ste rnam pa thams cad mkhyen pa'i skabs su dmigs pa dang rnam pa bstan pa'i lugs so/ /yang dag par skye ba'i rgyu ni/ /byang chub la gzhan ston pa dang / /de yi rgyu ni yongs gtod dang / /de 'thob bar chad med pa'i rgyu/ /bsod nams mang po'i mtshan</text></item>
<item><p>82b7</p><section></section><text>nyid do/ /zhes bstan pa rnams so/ /ma 'ongs pa ni nye bar gyur pa bar chad med pa'i ting nge 'dzin te/ de med pa ni de skyed par nus pa'i bsgom pa'i lam med pa'o/ /nyan thos kyi rigs can nyid kyi phyir de'i theg pa yid la byed pa dang zhes bya ba la nyan thos kyi rigs can zhes bya ba ni rkyen 'ga'</text></item>
<item><p>83a1</p><section></section><text>zhig gis de la dga' bas de'i lam du zhugs pa yin gyi/ rnal 'byor spyod pa pa rnams smra ba ltar dang po nas de dag gi rigs can yin zhes ni mi brjod kyi/ sems can thams cad de bzhin gshegs pa'i snying po can yin te/ ji skad du 'phags pa shes</text></item>
<item><p>83a2</p><section></section><text>rab kyi pha rol tu phyin pa dpal mchog dang po las/ byang chub sems dpa' kun tu bzang po sems can thams cad ni de bzhin gshegs pa'i snying po can no zhes gsungs la/ 'phags pa zla ba sgron me'i mdo las kyang / 'di na snod min sems can 'ga' yang med/ /'gro ba</text></item>
<item><p>83a3</p><section></section><text>'di rnams ma lus sangs rgyas 'gyur/ /zhes gsungs so/ /'on kyang 'ga' zhig lam der zhugs na/ dman pa la goms pa ni sgrub par sla ba'i phyir phyis dus ring du yang de la 'dun pa 'byung ste/ don 'di las dgongs nas/ byang chub sems dpa' sems dpa' chen po</text></item>
<item><p>83a4</p><section></section><text>byams pa'i zhal snga nas/ nyan thos ma nges rnam gnyis te/ /theg don mthong dang ma mthong ba'o/ /don mthong 'dod chags bral ba dang / /'dod chags bral min 'di dman pa'o/ /'di gnyis 'phags pa'i lam thob pa/ /sred pa dag tu 'byung ba'i phyir/ /bsam gyis mi</text></item>
<item><p>83a5</p><section></section><text>khyab sgyur ba yi/ /skye ba dang ni yang dag ldan/ /gcig ni smon lam dbang gis ni/ /skye ba rab tu sgyur bar byed/ /cig shos phyir mi 'ong ba dang / /ldan phyir sprul pa rab tu bsgrub/ /de gnyis yang dang yang du ni/ /rang sems kun tu 'byung ldan pas/ /mya ngan 'das la mngon dga'i</text></item>
<item><p>83a6</p><section></section><text>phyir/ /rtogs pa bul ba yin par 'dod/ /don byas ma yin de sangs rgyas/ /med par skyes nas sprul don gnyer/ /bsam gtan don brtsan der brten nas/ /byang chub dam pa thob par 'gyur/ /zhes gsungs te/ 'dir rtogs pa bul ba zhes bya ba khungs nyid du 'dod par</text></item>
<item><p>83a7</p><section></section><text>bya'i ma lus pa ni ma yin te/ de ni rnal 'byor spyod pa pa dag gi ngor gsungs pa'i phyir ro/ /de bzhin du chos mngon pa las/ gnyis slob rigs las bzlog nas ni/ /sangs rgyas su 'gyur gzhan gsum yang / /ston dang bse ru byang chub par/ /bsam gtan mtha' rten gcig la</text></item>
<item><p>83b1</p><section></section><text>kun/ /zhes pa yang mi 'dod do/ /'dir ni 'phags pa klu sgrub kyi zhal snga nas/ theg pa gnyis po dag kyang ni/ /theg pa chen por 'byung bas na/ /srid pa'i lam gyis dub pa rnams/ /ngal so'i don te de nyid min/ /nyan thos de dag ji srid du/ /sangs rgyas rnams kyis ma bskul</text></item>
<item><p>83b2</p><section></section><text>ba/ /de srid ye shes lus gcig gis/ /ting 'dzin dregs pas myos te gnas/ /bskul nas sna tshogs gzugs kyis ni/ sems can don la dga' byed cing / /bsod nams ye shes nyer 'phel nas/ /sangs rgyas byang chub thob par 'gyur/ /zhes gsungs pa'i rjes su 'brang</text></item>
<item><p>83b3</p><section></section><text>zhing byang chub sems dpa'i bslab pa rab tu dbye ba'i le'u las kyang / bye brag med pa kho nar nyan thos rnams bsam gyis mi khyab pa'i skye ba bsgyur bar bstan to/ /lhag ma rnams ni go sla bas rnam par ma phye'o/ /bar chad med pa'i ting nge 'dzin zhes bya ba ni skad cig ma gcig pa'i mngon</text></item>
<item><p>83b4</p><section></section><text>par rdzogs pa'i byang chub pa ste/ 'di yang byang chub kyi sems bskyed pa'i dbang du byas te mngon par shes pa la sogs pa lngas bstan no/ /rigs kyi dbang du byas te shes rab dang thabs dang / slob ma rnams dang thun mong ma yin pa'i chos dang / gzhan gyi don gyi go rims dag</text></item>
<item><p>83b5</p><section></section><text>gis bstan to/ /theg pa gzhan gyis nges par 'byung ba bas mchog tu gyur pa'i dbang du byas te nges par 'byung ba'i sgrub pa brgyad kyis bstan to/ /bsgom pa'i lam gyi dbang du byas te ni rnam par dag pas bstan to/ /rnam pa'i dbang du byas te ni spong ba'i lam du btags pa bden pa</text></item>
<item><p>83b6</p><section></section><text>bzhis bsdus pa nyon mongs pa dang mi ldan pa'i mtshan nyid bzhir bstan to/ /bsod nams kyi tshogs chen po'i dbang du byas te ni 'dir bstan te/ /dmigs pa dang bdag po dang / rnam pa'i dbang du byas pa dang / log par rtog pa rnams kyang 'dir bstan to/ /sa mtshams dang mtshan</text></item>
<item><p>83b7</p><section></section><text>nyid kyi dbang du byas te ni skabs bdun par ston par 'gyur ro/ /thub pa chen po'i phrin las kyi dbang du byas te ni chos kyi sku'i phrin las las/ byang chub kyi yan lag dang / las chud mi za ba la sogs pa'i rnam pa brgyad kyis ston par 'gyur te/ 'di dag dang gzhan yang yon tan la</text></item>
<item><p>84a1</p><section></section><text>sogs pa mtha' dag gis 'dir gtan la dbab par bya'o/ /stong gsum gyi stong chen po'i 'jig rten gyi khams zhes bya ba lan mang zhig smos pa 'di'i tshad ni/ gling bzhi pa dang nyi zla dang / /ri rab dang ni 'dod lha dang / /tshangs pa'i 'jig rten stong la ni/ /stong ni spyi</text></item>
<item><p>84a2</p><section></section><text>phud yin par 'dod/ /de stong la ni stong gnyis pa/ /bar ma'i 'jig rten khams yin no/ /de stong la ni stong gsum mo/ /mnyam du 'jig cing 'byung ba yin/ /zhes ji skad bstan pa'o/ /yang sangs rgyas kyi zhing rgya chen po shes par 'dod pa dag gis ni gling bzhi pa bye ba phrag brgya la ni</text></item>
<item><p>84a3</p><section></section><text>stong gsum mo/ /stong gsum bye ba phrag brgya la ni rab 'byam gyi mtshams sbyor ba'o/ /de bye ba phrag brgya la ni rab 'byam gyi rgyud gcig go/ /de bye ba phrag brgya la ni rab 'byam gyi rgyud bar ma gcig go/ /de bye ba phrag brgya la ni me tog gi gzhi'i snying po'i rgyan bkod pa gcig ste/</text></item>
<item><p>84a4</p><section></section><text>'di ni bcom ldan 'das rnam par snang mdzad de'i rnam par smin pa'i sangs rgyas kyi zhing ngo zhes shes par bya zhing / de yang sangs rgyas bcom ldan 'das rnam par snang mdzad gangs chen mtsho'i phyag gi mthil gyi rdul phra rab gcig la gnas te/ 'di lta bu'i bcom ldan 'das rnam par</text></item>
<item><p>84a5</p><section></section><text>snang mdzad de ni longs spyod rdzogs pa'i sku'o zhes shes par bya'o/ /dmigs pa'i rkyen ni chos thams cad dngos po med par dmigs pa yin no zhes bya ba ni rang bzhin gyis 'od gsal ba'i ngo bo nyid de la dmigs pas rnam par mi rtog pa'i ye shes de skye ba zhes bya ba'i don te/ gal te chos</text></item>
<item><p>84a6</p><section></section><text>thams cad ngo bo nyid med pa de ri bong gi rwa la sogs pa ltar ming tsam zhig yin pa'i phyir shin tu med par gyur na ni de'i phyir de dmigs pa'i rkyen du yang ji ltar zhig 'gyur/ shin tu med pa gang yin pa ni nus pa ma lus pa dang bral ba'i phyir dmigs par ga la zhig gzhag /gal te 'o na rang bzhin</text></item>
<item><p>84a7</p><section></section><text>gyis 'od gsal bar gyur pa zhig 'di'i dmigs par rnam par gzhag na 'o na de nyid dngos por 'gyur ba ma yin nam/ de'i tshe ji ltar na chos thams cad dngos po med par dmigs pa yin zhe na/ byis pa rnams la tha snyad tsam zhig tu rang bzhin gyis 'od gsal ba zhes brjod kyi/ rang gi rang bzhin brjod</text></item>
<item><p>84b1</p><section></section><text>par ni de sus kyang nam yang mi nus shing yod pa dang med pa la sogs pa'i dngos po gang du yang ma grub pas na 'phags pa so so rang gi rig pa'i spyod yul zhes bsgrags pa'o/ /bdag po'i rkyen ni dran pa yin no zhes bya ba la/ sa dang po rab tu dga' ba la byang chub kyi sems dang po bden pa</text></item>
<item><p>84b2</p><section></section><text>rnam pa gnyis dbyer med pa'i rang bzhin gyi ye shes de yang nas yang du 'dris par byas pa'i dngos po de ma brjed pa ni 'di skyed par byed pas bdag po'i rkyen te/ bdag po'i sgra ni gtso bo'i don ston pa'o/ /rnam pa ni rang bzhin gyis zhi ba nyin yin no zhes bya ba la/ rnam pa ni kha cig tu rang bzhin</text></item>
<item><p>84b3</p><section></section><text>gcig tha dad par snang ba la bya bar mthong ste/ me'i rnam pa gang zhe na/ zlum po dang gru bzhi dang 'phro ba dang / 'khyil ba la sogs pa'o zhes bya ba lta bu'o/ /kha cig tu ni rang gi rang bzhin la rnam pa zhes zer te/ rnam pa dman pa zhes bya ba la sogs pa'o/ /de dag las 'dir ni</text></item>
<item><p>84b4</p><section></section><text>rang gi rang bzhin la rnam pa zhes 'dod de/ 'di'i rang bzhin ni rang gi ngo bo'i rnam par rtog pa dang / rjes su dran pa'i rnam par rtog pa la sogs pa zhi ba nyid yin no zhes bya ba'o/ /gal te de ltar rnam par rtog pa thams cad zhi na snang ba med pa'i ye shes tsam du 'gyur zhing de ltar</text></item>
<item><p>84b5</p><section></section><text>ni rnam pa thams cad mkhyen par mi 'gyur ro/ /gal te zhi ba'i rnam pa ma yin na yang dngos por 'dzin pa dang bral bar ma gyur pa 'dis sangs rgyas nyid de ma thag tu ga la zhig skyed ces bden pa gnyis 'gal bar 'gyur bas na/ gnas 'di la ni gting dpag dka' ba'i phyir zhes bya ba</text></item>
<item><p>84b6</p><section></section><text>la sogs pa smos so/ /zab pa nyid ces bya ba ni byis pa gang dag bden pa gnyis dbyer med par mi shes pa dag 'jigs pa'i gnas su gyur pa dang / gting rtogs par dka' ba'i phyir ro/ /blo'i nor can rnams kyis zhes bya ba ni bden pa gnyis dbyer med pa khong du chud pa rnams kyis</text></item>
<item><p>84b7</p><section></section><text>zhes bya ba'i don to/ /log par rtog pa zhes bya ba ni mdor bsdu na/ ji srid du don dam pa'i bden pa 'ba' zhig 'dod pas kun rdzob pa'i rang bzhin spong ba dang / gang dag kun rdzob pa 'dod pas rang bzhin med par sun 'byin zhing bden pa gnyis dbyer med pa'i don 'di mi spyod pa thams cad</text></item>
<item><p>85a1</p><section></section><text>log par rtog pa ste/ de las phye bas ni rnam pa bcu drug tu 'gyur ba'o/ /'dus byas dang 'dus ma byas kyi khams dag tha dad pa'i dngos po med pa nyid kyis bden pa gnyis cig car dmigs pa 'thad pa dang zhes bya ba tshig rnam par sbyar te/ de la sogs pas ni bden</text></item>
<item><p>85a2</p><section></section><text>pa re re zhig bzung bas 'gal bar 'dod pa rnams sel te go sla'o/ /de bas na kun rdzob dang don dam pa'i sgo can gyi klan ka la zhes bya ba la sogs pa ni gang dag bden pa re re zhig tshad mar byas nas cig shos sun phyung nas/ yang de'i phyir rnam pa thams cad mkhyen pa nyid ma yin</text></item>
<item><p>85a3</p><section></section><text>par 'gyur te zhes bya ba la sogs pa klan ka tshol ba rnams so/ /bden pa gnyi ga la la brten pa'i thabs mkhas pas zhes bya ba ni bden pa gcig cig 'di'i yul yin zhes mi smra ba'i thabs kyis so/ /rnam pa stong du zhes bya ba ni thabs de la brten pa las ni lan mi zad pa'i don te/</text></item>
<item><p>85a4</p><section></section><text>stong ni mi zad pa mtshon pa gzhan gyi don to/ /nges par rnam pa thams cad yang dag par bskyed pa ni rang dang gzhan gnyi ga la'o/ /bar chad med pa'i ting nge 'dzin bskyed par bya'o zhes bya ba ni bden pa gnyis su dbyer med pa la mos pa yid la byed pa dang / de kho na yid la bya ba'i sgo nas</text></item>
<item><p>85a5</p><section></section><text>so/ /skabs lnga pa'i 'grel bshad rdzogs so// //de ltar skabs lnga pa'i don rnam par phye nas/ da ni skabs drug pa ston par mdzad pa/ rtse mo'i mngon par rtogs pa thob pa zhes bya ba la sogs pa gsungs te/ da ni sa bcu pa'i bar gyis thob par gzhag go/ /de la sa</text></item>
<item><p>85a6</p><section></section><text>bcu pa ni gnas skabs gsum du dbye bar bya ste/ rtse mo'i mngon par rtogs pa la sogs pa yongs su spyod cing rnam pa kun mngon par rdzogs par rtogs pa'i skabs su gsungs pa'i sangs rgyas kyi zhing yongs su sbyang ba la sogs pa byed pa/ 'og min du rnam par smin pa'i lus skyes pa/ dbang</text></item>
<item><p>85a7</p><section></section><text>bskur ba'i sa la gnas pa ni gnas skabs gcig ste/ 'di'i che ba'i bdag nyid ni chos kyi dbyings las bstod pa las 'phags pa klu sgrub kyi zhal snga nas ji skad du gsungs pa lta bu'o/ /de nas skye ba gcig gis thogs pa'i ngo bo dga' ldan du skyes pa ni gnas skabs gnyis pa ste/ gnas</text></item>
<item><p>85b1</p><section></section><text>skabs 'di dang srid pa tha ma pa'i byang chub kyi snying por bdud btul ba'i bar du ni mthar gyis pa'i mngon par rtogs pa'i skabs la spyod par byed pa'o/ /de nas snying po byang chub der skad cig gcig dang ldan pa'i shes rab kyis rnam pa thams cad mkhyen pa'i ye shes bskyed pa ni gnas skabs gsum pa ste/</text></item>
<item><p>85b2</p><section></section><text>der ni skabs bdun pa bstan pa'i don rdzogs par mdzad pa'o/ /'di ni sprul pa'i sku'i dbang du byas pa'o/ /ngo bo nyid kyi mngon par byang chub pa'i dbang du byas te ni/ 'og min de nyid du skabs snga ma gnyis kyi don khong du chud nas mngon par rdzogs par 'tshang rgya bar 'gyur ro/ /so so dang bsdus</text></item>
<item><p>85b3</p><section></section><text>pa nyid du rtogs pa'i don rnams zhes bya ba la/ so so'i don rnams ni skabs re res ji ltar bstan pa dang / tshogs kyi lam la sogs pa'i gnas skabs re re la yang rang bzhin ji snyed yod ces mngon par rtogs pa'i don te/ de'i rjes kyi ngo bor thob pa'i ye shes kyis rtogs pa'o/ /bsdus</text></item>
<item><p>85b4</p><section></section><text>pa nyid kyi don ni snying po'i don chos kyi dbyings rnam par mi rtog pa'i ye shes kyi rang bzhin te/ don de ni mnyam par gzhag pa'i ye shes kyis rtogs par mdzad nas so/ /de ltar na go rims bzhin du bklags nas zhes bya ba ni yid kyis bklags nas zhes bya ba'i don te/ bskal pa grangs</text></item>
<item><p>85b5</p><section></section><text>med pa dang po ni 'jig rten chos kyi mchog gi bar du'o/ gnyis pa ni sa mi g.yo ba'i bar du'o/ /gsum pa ni sa bcu pa'i bar du de srid du goms par bya ba ni go rims bzhin du bklags pa'o/ /'on kyang da dung de la goms par bya bar ma zad par bstan pa'i phyir/ brtan por bya ba'i phyir</text></item>
<item><p>85b6</p><section></section><text>rnam par sgom par byed pas zhes bya ba smos te/ brtan par bya ba'i phyir zhes bya ba ni lhun gyis grub par 'jug pas ched du 'bad pa mi dgos par bya ba'i phyir ro/ /rnam par zhes bya ba ni khyad par can du ste sngon bsgoms pa dag pas ches phul du byung ba'i phyir ro/ /sgom par byed pa</text></item>
<item><p>85b7</p><section></section><text>zhes bya ba'i yid de'i skal ba can du byed pa'am/ de'i dngos por byed pa'o/ /mthar gyis pa'i mngon par rtogs pa zhes bya ba la/ dang po'i tshogs kyi lam phal pa nas bzung ste sa bcu pa dbang bskur ba'i sa la gnas pa'i bar du rang dang gzhan gyi don ji snyed cig brtsams pa de dag la rab tu</text></item>
<item><p>86a1</p><section></section><text>'dris pas slar yang yid la byed pas na 'di mthar gyis pa ste/ don 'di ni 'phags pa sdong po bkod pa las 'phags pa mi pham pa'i zhal snga nas/ tshong dpon gyi bu nor bzangs la rang gi mthar gyis pa'i mngon par rtogs pa ji lta ba khang bzangs rnam par snang</text></item>
<item><p>86a2</p><section></section><text>mdzad la gzugs brnyan gyi tshul du bstan pa'i rim pa ltar de shes par bya'o/ /de ltar rnam par bsgom pa de nyid ni mngon par rtogs pa zhes bya ste/ dus ji lta ba'i rim gyis rtogs pa la mngon du phyogs pa'i phyir ro/ /gzhung yang de brjod pas de'i ming btags pa ste 'bras bu ni</text></item>
<item><p>86a3</p><section></section><text>de las byung ba'i phyir de skad ces gdags so/ /pha rol tu phyin pa bzhi ni shes rab kyi pha rol tu phyin pa'i nang du 'dus pa'i phyir zhes bya ba la/ 'di ji lta zhe na/ thabs dang / stobs dang / smon lam dang / ye shes kyi pha rol tu phyin pa ste pha rol tu phyin pa bzhi po 'di rnams ni shes</text></item>
<item><p>86a4</p><section></section><text>rab kyi pha rol tu phyin pa'i nang du 'dus par 'gyur ba ni sbyin pa la sogs pa rnams byang chub chen por bsngos pa'i mthus chung ngu tsam yang 'khor ba ji srid du mi zad par byed pa'i thabs ni thabs kyi pha rol tu phyin pa ste/ de ni shes rab kyi khyad par ro/ /yang sbyin pa la sogs pa dngos po</text></item>
<item><p>86a5</p><section></section><text>ngan pa'am nyung ngu zhig na yang 'phags pa nam mkha'i mdzod kyi mdo la sogs pa'i rjes su 'brangs te/ mang zhing khyad par can du sprul te/ phan 'dogs pas 'di ni stobs kyi pha rol tu phyin pa ste/ ji ltar byang chub sems dpa' rtag par rab tu ngu ba la sogs pa'i khrag rnams brgya byin</text></item>
<item><p>86a6</p><section></section><text>gyis tsan+dan gyi chur byin gyis brlabs pa lta bu'o/ /'di yang shes rab kyi pha rol tu phyin pa'i bye brag go/ /gang byang chub sems dpa' legs par spyad pa rnams blos gcig tu bsdus te/ dngos po dman pa rnams kyang khyad du mi gsod par bdag dge ba'i las 'dis sangs rgyas nas 'jig</text></item>
<item><p>86a7</p><section></section><text>rten gyi 'dren par gyur cig /de ma thob kyi bar du yang rigs dang longs spyod la sogs pa 'di dang 'di lta bur gyur cig ces smon lam 'debs pas de'i ji ltar smon pa ltar 'grub ste/ chos rnams thams cad rkyen bzhin te/ /'dus pa'i rtsa la rab tu gnas/ /bdag gis smon lam 'di btab pas/ /de</text></item>
<item><p>86b1</p><section></section><text>dang 'dra ba'i 'bras bu 'thob/ /ces ji skad gsungs pa lta bu'o/ /'di yang shes rab kyi pha rol tu phyin pa'i khyad par ro/ /de de ltar smon lam gyi 'bras bu grub pa spyod pa na yang tshe gzhan dang gzhan de dag tu de lta bu'i go 'phang las mi nyams pa'i ye shes kyi spyod pa dang / ji ltar 'thob pa'i bden pa</text></item>
<item><p>86b2</p><section></section><text>rnams legs par spyod pa'i 'bras bur 'dod kyi rgyu med pa dang mi mthun pa'i rgyur smra ba la sogs par mi 'dod pa 'di ni ye shes kyi pha rol tu phyin pa ste/ de yang shes rab kyi pha rol tu phyin pa'i bye brag go/ /'dir nye bar bsdu ba'i dbang du gsungs kyi mdor na legs pa'i las ji snyed pa ni shes</text></item>
<item><p>86b3</p><section></section><text>rab la brten par shes par bya'o/ /gzhan yang 'phags pa dgongs pa nges par 'grel pa'i mdo la sogs pa las pha rol tu phyin pa drug gi nang du bsdu ba'i tshul rnams kyang shes par bya ste 'dir sbyar ba la nyes pa med do/ /lnga pa 'di ni gtan tshigs su blta bar bya'o/ /sbyin pa'i pha rol tu</text></item>
<item><p>86b4</p><section></section><text>phyin pa la sogs pa 'khor gsum rnam par dag pas rab tu phye ba drug ces bya ba la/ 'dir sbyin pa la sogs pa drug 'khor gsum rnam par dag pas pha rol tu phyin pa rab tu phye ba zhes sbyar te/ de la 'khor gsum ni sbyin pa dang len pa dang rdzas zhes bya ba la sogs pa rnams te/ 'di dag</text></item>
<item><p>86b5</p><section></section><text>ni gtso bos yongs su dag par ma byas na srid pa'i bde ba tsam las bgrod par mi nus pa'i phyir rgyal po'i phyag rgya dang bral ba'i dmag gi dpung lta bu'o/ /de dag gi gtso bo ni gang gis de dag pha rol tu phyin pa pha rol tu phyin pa zhes bya ba'i grangs su gtogs par byed pa yum shes rab kyi pha rol tu</text></item>
<item><p>86b6</p><section></section><text>phyin pa ste 'di ni rgyal po lta bu'o/ /de'i phyir ji skad du gsungs pa/ dmus long dmigs bu med pa bye ba khrag khrig rnams/ /lam yang mi shes grong khyer 'jug par ga la 'gyur/ /de bzhin mig med pha rol phyin lnga 'di dag kyang / /dmigs bu med pas byang chub reg par nus ma yin/ /zhes so/ /</text></item>
<item><p>86b7</p><section></section><text>rnam pa thams cad yongs su rdzogs pas sa bcu yang dag par sgrub par byed pa dang zhes bya ba la/ 'di dag la 'ga' zhig ma tshang yang sa bcu pa'i dbang phyug tu mi 'gyur bas na rnam pa thams cad yongs su rdzogs pas zhes smos te/ gsum pa ni rgyu mtshan du blta bar bya'o/ /de yang sa re re la</text></item>
<item><p>87a1</p><section></section><text>pha rol tu phyin pa re re zhig shas che bar zad kyi dngos kyi tshul spyad pa'i tshe ni sa re re la yang pha rol tu phyin pa drug car sbyar bar bya'o/ /'dis ni gang dag shes rab kyi pha rol tu phyin pa'i mthu 'ba' zhig gis mngon par rdzogs par 'tshang rgya'o zhes smra ba de dag kyang bsal ba</text></item>
<item><p>87a2</p><section></section><text>yin te/ ji skad du/ smra ba'i mchog ni gang yang rung / /chos gcig gis ni 'byung ba med/ /gang yang 'byung ba yod min te/ /'byung bar yang dag mi 'gyur ro/ /zhes gsungs pa lta bu'o/ /dran pa nye bar gzhag pa la sogs pa dang zhes bya ba ni dran pa nye bar gzhag pa bzhi dang / yang</text></item>
<item><p>87a3</p><section></section><text>dag par spong ba bzhi dang / rdzu 'phrul gyi rkang pa bzhi rnams te/ de dag ni nges par 'byed pa'i cha dang mthun pa dang zhes bstan pa dang sbyar te/ de dag tshogs kyi lam la ni slob pa yin pa'i phyir grub pa ni/ phyir mi ldog pa'i sa la gzhag par dgongs pas na sngon las gzhan du bstan</text></item>
<item><p>87a4</p><section></section><text>to/ /byang chub kyi yan lag gi rnam pa dang zhes bya ba ni/ dran pa yang dag byang chub kyi yan lag la sogs pa ste/ de dag ni mthong ba'i lam zhes bya ba dang sbyar ro/ /'phags pa'i lam yan lag brgyad pa zhes bya ba ni yang dag pa'i lta ba la sogs pa ste de dag ni bsgom pa'i lam zhes</text></item>
<item><p>87a5</p><section></section><text>smos pa dang rab tu sbyar ro/ /de ltar na ji ltar sbyar ba de dag ni go rims bzhin du tshig gzhan du bstan pas rang gi don ming gi rnam grangs kyis rjod par byed pa ste/ de ltar sangs rgyas kyi mtshan nyid rjes su dran pa lam rnam pa gsum po 'di dag gis dran par bya'o/ /nges par 'byed pa'i</text></item>
<item><p>87a6</p><section></section><text>cha dang mthun pa la sogs pa ni lam gyi bdag nyid ma yin nam/ sangs rgyas ni 'bras bu'i bdag nyid yin na ji ltar lam dran pas de rjes su dran par 'gyur zhe na/ 'di ni nyes pa med de 'og nas lam thams cad ni chos kyi sku'i phrin las su 'chad pas las kyi byed pa po rjes su dran par bya ba'i</text></item>
<item><p>87a7</p><section></section><text>phyir dang / sangs rgyas de dang po lam ji lta bu brnyes pas byang chub pas byang chub par gyur pa lam dang bcas par dran pa ni gcig tu rab tu dang bar 'gyur ba'i rgyu yin pa'i phyir ro/ /gal te dngos por 'dzin pas de rjes su dran par byed pa srid pas de dgag par bya ba'i phyir don dam par dran pa</text></item>
<item><p>87b1</p><section></section><text>med pa'i mtshan nyid du rjes su dran par bya'o zhes sbyar te/ gang gis nga la sgrar shes shing / /gang gis nga la gzugs su mthong / /log par spong bar zhugs pa ste/ /skye bo de yis nga mi mthong / /sangs rgyas rnams ni chos kyi sku/ /chos nyid du ni sangs rgyas blta/ /chos nyid shes par bya min pas/ /</text></item>
<item><p>87b2</p><section></section><text>de ni rnam par shes mi nus/ /zhes gsungs pa dang yang mi 'gal la/ dran pa nye bar gzhag pa la sogs pa ji skad bstan pa rnams dang / bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/</text></item>
<item><p>87b3</p><section></section><text>'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa sangs rgyas bcom ldan 'das shin tu rnam par dag pa'i blo mnga' ba zhes bya ba la sogs pa 'phags pa zla ba sgron me'i mdo las gsungs pa ltar yang dran par byed pa ste/ 'di ni las dang</text></item>
<item><p>87b4</p><section></section><text>po pa'i byang chub sems dpa' rnams myur du sangs rgyas dang phrad par 'gyur ba'i rgyur yang rig par bya'o/ /de bzhin du rjes su dran pa dang zhes bya bar sbyar te/ de bzhin du zhes bya ba ni don dam par dran pa med pa'i mtshan nyid du zhes bya ba la sbyor ba'i don to/ /dge ba dang mi dge ba dang lung</text></item>
<item><p>87b5</p><section></section><text>du ma bstan pa'i chos zhes bya ba la dge ba rnams ni bcom ldan 'das kyi chos ni legs par gsungs pa/ 'di mthong ba la don yod pa/ mkhas pa rnams kyi rang gis rig par bya ba zhes bya ba la sogs pa dran par bya'o/ /mi dge ba rnams ni mi dge ba rang gi rang bzhin gyis grub pa med</text></item>
<item><p>87b6</p><section></section><text>pa dang / de'i rang bzhin ma shes pa'i dbang du byas te ni spang bar dran par bya'o/ /lung du ma bstan pa rnams ni de dag la mi 'jug cing dge bar gyur pa rnams la 'jug par dran par bya'o/ /yang na chos rnam pa gsum du phye ba ni rang gi blo'i 'jug pa'i dbang tsam la rag las pa yin gyi/ chos</text></item>
<item><p>87b7</p><section></section><text>rnams la de ltar rang grub pa ni med pas sems rnam par rig pa'i mtha' las ni lung du ma bstan pa rnams kyang dge bar 'gyur te/ ji skad du rigs pa dang bzo la sogs pa gus par byas te byin pas byin pa ri dwags e ne ya'i lta bu nyid dang zhes gsungs te e ne ya ni bse kha sgo'o/ /yang sdig</text></item>
<item><p>88a1</p><section></section><text>pa srab pa'i dbang du byas te stobs bskyed pa rnyed pa rnams la bde ba nye bar ston pa'i slad du dbul lo zhes gsungs te/ de'i phyir dngos po rnams ni rang bzhin gyis 'od gsal ba tsam zhig tu bden gyi lhag ma'i snang ba rnams ni ma nges par khong du chud par bya'o/ /</text></item>
<item><p>88a2</p><section></section><text>chos zhes bya ba ni rtogs pa dang ldan pa rnams la ji skad bshad pa'i tshul gyis thams cad la phan 'dogs pas na ngan song la sogs par lhung ba las 'dzin pa'i phyir ram/ yang na rang gi mtshan nyid 'dzin pa'i phyir nges pa'i tshig gi tshul gyis chos so/ /snga ma bzhin du rjes su dran</text></item>
<item><p>88a3</p><section></section><text>par bya'o zhes sbyar te/ de la snga ma bzhin du zhes bya ba 'dis ni don gnyis ston par byed de/ sngar rnam pa thams cad mkhyen pa'i skabs su gdams ngag bstan pa las/ dbang po rtul dang rnon po dag /ces bya ba la yang snyegs te/ de'i phyir byang chub sems dpa' phyir mi ldog</text></item>
<item><p>88a4</p><section></section><text>pa'i dge 'dun zhes bya ba smos so/ /de las gzhan pa ni don dam par dran pa med pa'i mtshan nyid du zhes bya ba la yang snyegs par byed do/ /de la rjes su dran par bya ba ni thun mong du dran par bya ba bcom ldan 'das kyi nyan thos kyi dge 'dun ni legs par zhugs pa/ mthun par zhugs pa/</text></item>
<item><p>88a5</p><section></section><text>drang por zhugs pa phyag 'tshal ba'i 'os su gyur pa zhes bya ba la sogs pa'i lung gis so/ /thun mong ma yin pa'i yon tan rjes su dran pa ni phyir mi ldog pa'i sa rab tu brnyes pa/ chos kyi rgyal po'i sras bzhin 'dzum zhing gsong por smra ba/ sems can thams cad kyi bya ba ci yod ces</text></item>
<item><p>88a6</p><section></section><text>sems pa zhes bya ba la sogs pa shin tu rgyas pa'i sder gtogs pa'i mdo sde dang / /de las ji skad du gsungs pa ltar rjes su dran par bya'o/ /de bzhin du rjes su dran par bya'o zhes bya ba ni snga ma bzhin no/ /tshul khrims kyi sdom pa dang / dge ba'i chos sdud pa dang / sems can gyi don byed pa'i</text></item>
<item><p>88a7</p><section></section><text>tshul khrims rnams te/ de dag rjes su dran par bya ba ni 'di lta ste/ tshul khrims ni 'gyod pa med pas rgyud bsil bar byed pa'o/ /mtho ris kyi lam du gyur pa'o/ /ji ltar smon pa'i 'bras bu sgrub pa'o/ /'gyod pa med pas ting nge 'dzin bskyed pa'o/ /lha dang mi'i sbyin pa yongs su</text></item>
<item><p>88b1</p><section></section><text>sbyong ba'o zhes bya ba la sogs pa'i rim pas so/ /gtong ba ni ser sna spangs pas sems la kun tu 'dzin pa med cing rang gi lus dang srog la sogs pa rnam par 'gyed pa ste/ de'i yon tan rjes su dran par bya ba ni/ sbyin pa ni mdza' bshes 'phel bar byed pa'o/ /tshe rabs su rab tu</text></item>
<item><p>88b2</p><section></section><text>bde ba'i rgyur gyur pa'o/ /pha ma dang bla ma la mchod pa'i yan lag tu gyur pa'o/ /gzhan la rag ma las pa'i gtso bo zhes bya ba la sogs pa'i rim pa ste/ rgya cher ni 'phags pa sbyin pa'i pha rol tu phyin pa'i mdo la sogs pa las shes par bya'o/ /lha ni rgyal chen rigs bzhi la sogs</text></item>
<item><p>88b3</p><section></section><text>pa ste/ de dag rjes su dran par bya ba ni de dag ni yid du 'ong ba'i las khyad par can las grub pa ste/ rnam rtog dge las byung ba yi/ /las dge 'bras bu lha rnams te/ /rab tu dang ba'i yid kyis ni/ /mdzes pa'i lha rnams mngon par grub/ /ces gsungs pas so/ /de'i phyir bdag</text></item>
<item><p>88b4</p><section></section><text>gis kyang sems can rnams yid rab tu dang bar byas te/ lhar skye bar bya ba la dgod cing rim gyis theg pa gsum gyis yongs su mya ngan las 'das pa'i dbyings su dgod par bya'o zhes rjes su dran pa dang / gzhan yang 'phags pa 'jig rten dbang phyug dang / rje btsun lha mo</text></item>
<item><p>88b5</p><section></section><text>skul byed ma dang / rje btsun sgrol ma la sogs te/ mdo gang dang gang dag las mchog tu thugs brtse ba dang ldan pa rnams lhag pa'i lha de'i yon tan ji skad bstan pa rnams rjes su dran par bya ba ni 'phags pa sdong po bkod pa las/ de nas kho mo sngon yongs su bsten pa'i lha mo zhig gis bskul</text></item>
<item><p>88b6</p><section></section><text>te zhes bya ba la sogs pa'i yon tan 'thob pa'o/ /gzugs la sogs pa'i chos thams cad ces bya ba ni kun nas nyon mongs pa dang rnam par byang bas bsdus pa rnams so/ /dngos po med pa'i ngo bo nyid du zhes bya ba ni chos kyi dbyings kyi rang bzhin du'o/ /khong du chud pas zhes bya ba</text></item>
<item><p>88b7</p><section></section><text>ni mos pa yid la byed pas so/ /rtogs pas zhes bya ba ni de kho na nyid yid la byed pas so/ /yang na de dag mngon par rtogs pa'i don dang snying po'i don la sbyar ro/ /yang na rnam grangs kyis bstan pa'o/ /gang yin pa de ni mthar gyis pa'i bya bar bzhed pa yin no zhes bya ba la skabs 'dir</text></item>
<item><p>89a1</p><section></section><text>pha rol tu phyin pa drug dang / rjes su dran pa drug dang / chos thams cad dngos po med par rtogs pa zhes bya ba rnam pa bcu gsum zhig bstan pa ni sngar rnam par g.yeng ba spang ba'i phyir/ ngag re res kyang mngon par rtogs pa'i don ma lus pa ston par byed pa'o zhes</text></item>
<item><p>89a2</p><section></section><text>bshad pa'i tshul gyis na byang chub sems dpa' skye ba gcig gis thogs pa dang / srid pa tha ma pa de ni rnam pa bcu gsum po 'di dag la brten nas bshad pa dang / 'chad par 'gyur ba'i rim pa thams cad yid la rab tu goms par byed de/ kha cig na re mthar gyis pa'i bya ba 'di ni dbang</text></item>
<item><p>89a3</p><section></section><text>bskur ba'i sa dang sa dgu pa la sogs pa yang yid la byed do zhes zer ba ni mi 'thad do/ /'di ni skabs 'og ma bar chad med pa'i lam dang cis kyang bar du ma chod par bstan pa'i phyir ro/ /skabs drug pa'i 'grel bshad rdzogs so// //da ni skye ba gcig gis thogs pa dang /</text></item>
<item><p>89a4</p><section></section><text>srid pa'i tha mar yang shin tu goms par byas pa dbang bskur ba'i sa la sogs par yang ci rigs kyis goms par byas pas/ lhun gyis grub par 'jug pa la rab tu las su rung bar gyur pa'i byang chub sems dpa' sems dpa' chen po byang chub kyi snying po'i mchog dam pa la 'dug par</text></item>
<item><p>89a5</p><section></section><text>gyur pa ste/ skad cig gcig dang ldan pa'i shes rab kyis rnam pa thams cad mkhyen pa'i ye shes skyed par byed pa de bstan pa'i phyir mthar gyis pa'i mngon par rtogs pa rnam par bsgom pa ni sngar ji ltar bslabs pa'i don de dag nyid shin tu goms par bya ba'i phyir skad cig ma gcig</text></item>
<item><p>89a6</p><section></section><text>gis bsgoms pas/ skad cig ma gcig pa'i mngon par rdzogs par byang chub pa yin te zhes bya ba la sogs pa gsungs te/ 'dir skad cig ma zhes bya ba'i don 'di ji ltar blta bar bya/ kha cig tu ni 'dus byas kyi chos rnams myur du 'gro ba'i skad cig ma se gol gtogs pa gcig</text></item>
<item><p>89a7</p><section></section><text>la yang de dpag tu med pa zhig 'gag ces grub pa'i mtha' las bstan te/ de'i yun la yang 'phags pa nyan thos rnams kyis ni de sum brgya dang drug cu rtsa brgyad 'gro bar 'dod de/ skad cig ma 'di'i ngo bor bya ba'am/ yang na gdags pa'i bstan bcos la sogs pa las dus</text></item>
<item><p>89b1</p><section></section><text>rnams kyi mthar rnam par gzhag pa'i skad cig ma ji skad bstan pa'i dbang du 'di bya'am/ gal te zhig na skyes bu'i mngon par 'dod pa'i don grub pa'i dus skad cig ma de la bdag gi bya ba rdzogs so zhes brjod pa'i skad cig ma 'di bzung ngo / /de la dang po dang bar ma'i dbang du byas so zhe na/</text></item>
<item><p>89b2</p><section></section><text>ni ha cang yang dus yun thung bas ji ltar de rdzogs par nus/ tha ma ltar byas na ni ting nge 'dzin 'di'i dus nges pa med de snying po byang chub der yang yun ji srid cig bzhugs par 'gyur zhe na/ 'dir sngar nyid bdag gis dus rnams ni ring thung du gyur pa bsam pa'i dbang las rang grub pa med</text></item>
<item><p>89b3</p><section></section><text>ces bstan zin pas 'di lta bu'i rnam par rtog pa bskyed pa'i mi cha'o/ /'on kyang phyogs gsum pa la brten par bya ste/ bar chad med pa'i ting nge 'dzin de ni nges par snying po byang chub der skyed par byed kyi/ byang chub sems dpa' 'ga' zhig snying po byang chub der zhugs pa las</text></item>
<item><p>89b4</p><section></section><text>ting nge 'dzin de ma bskyed par slar ldang ba ni mi srid ces gsungs la/ snying po byang chub der yang dus ji srid cig gis ting nge 'dzin de bskyed pa ni rang bzhin brtsan par byas pa'i tshe ni bzhed pa la rag las pa'i phyir dang / dus la mnga' brnyes pas skad cig ma phyogs dang po'i yun gyis</text></item>
<item><p>89b5</p><section></section><text>kyang de brnyes pa la gnod pa med mod kyi/ gdul bar bya ba'i dbang gis gcig kho nar nges pa med pa ste/ de'i phyir 'phags pa dam pa'i chos pad+ma dkar po zhes bya ba'i mdo las/ bcom ldan 'das de bzhin gshegs pa mngon par shes pa'i ye shes chen po zhes bya ba de btsun mo'i</text></item>
<item><p>89b6</p><section></section><text>'khor nas mngon par byung ste/ sras bcu drug spangs nas snying po byang chub la bzhugs te/ bdud bcom nas de'i 'og tu rnam pa thams cad mkhyen pa'i ye shes mngon du bya ba'i phyir/ bar gyi bskal pa lnga bcur skyil mo krung ma bshig par bzhugs pa las/ de nas gdod mngon par rdzogs par</text></item>
<item><p>89b7</p><section></section><text>sangs rgyas so zhes gsungs la/ bdag cag gi rje btsun shAkya thub pa'i zhal snga nas ni snying po byang chub la bzhugs pa'i zhag de nyid kyi tho rangs bar chad med pa'i ting nge 'dzin brnyes pas mngon par rdzogs par sangs rgyas par bstan to/ /de bzhin du/ khyod kyi dang por lha'i bu yi/ /</text></item>
<item><p>90a1</p><section></section><text>bdud kyi me tog rgyal mtshan bsnyal/ /de nas nyon mongs bdud kyi ni/ /nga rgyal rgyal mtshan mthon po gtib/ /khyod kyis byang chub ma brnyes par/ /'dod khams dbang phyug las rgyal te/ /byang chub bar chad med lam la/ /khams gsum dbang phyug las rgyal lo/ /</text></item>
<item><p>90a2</p><section></section><text>zhes bya ba la sogs pa'i tshul yang gdul bar bya ba'i snang ba dang 'tsham par brjod kyi/ rang gi rang bzhin ni ci khyod byang chub pa dang dus gcig kho nar bdud thams cad nges par bcom pa lags sam zhes bya ba la sogs pa'i rjes su 'brang bar bya'o/ /de yang mtshan nyid kyis rnam pa</text></item>
<item><p>90a3</p><section></section><text>bzhi yod pas dang po zhes bya ba la sogs pa la/ rnam pa bzhi po 'di dag skad cig la rtogs par byed dam/ 'on te rim gyis byed/ phyogs dang po ltar na gnyis pa la sogs pa'i don ji ltar drang bar bya/ phyogs gnyis pa ltar na yang skad cig ma gcig pa'i ming ji ltar rung ste/</text></item>
<item><p>90a4</p><section></section><text>skad cig ma bzhi pa'i mngon par rdzogs par byang chub par ji ltar mi 'gyur zhe na/ de ni nyes pa med de/ phyogs dang po ltar na yang dang po dang gnyis pa la sogs pa ni grangs ji ltar bstan pa'i rim pa smos par zad kyi/ don gyi dbang du byas pa'i tshe ni dang po la sogs par mi rjod</text></item>
<item><p>90a5</p><section></section><text>pa'i phyir ro/ /phyogs gnyis pa ltar na yang nyes pa med de/ byis pa rnams kyis skad cig gcig kho na la dus la dbang thob pa de rnams kyi skad cig ma bzhi'i skabs su 'gyur ba'i phyir na/ de 'dod na skad cig kyang bskal pa tsam du byin gyis rlob par byed do zhes ji skad gsungs pa'i</text></item>
<item><p>90a6</p><section></section><text>tshul gyis so/ /gal te de ltar skad cig ma bzhi'i rim pas yid la byed pa la skyon med cing bcom ldan 'das mngon par shes pa'i ye shes chen po'i zhal snga nas kyang skad cig ma gcig pa'i mngon par rdzogs par byang chub pa 'di bar gyi bskal pa lnga bcur bsgom pa zhig na/ de'i tshe 'di</text></item>
<item><p>90a7</p><section></section><text>yang ji ltar mthar gyis pa'i mngon par rtogs par mi 'gyur zhe na/ rnam pa thams cad mkhyen pa la sogs pa skabs dang po lngar ni tshogs kyi lam la sogs pa sngar ma mthong ba dang / mthong ba'i don rnams la re re la yang dus ring zhig tu sgom par byed pa na rang rang gi gnas skabs pa yin</text></item>
<item><p>90b1</p><section></section><text>gyi/ mthar gyis pa'i mngon par rtogs pa ma yin la/ mthar gyis pa'i mngon par rtogs pa'i skabs su ni pad+ma 'dab ma brgya 'bigs pa'i rab tu myur ba'i shugs kyis sngar ji ltar mthong ba'i lam 'bras bu dang bcas pa rnams rim gyis 'jug pa'i tshul las rim pa snga ma la sogs pa</text></item>
<item><p>90b2</p><section></section><text>spangs te/ de ma thag pa'i 'jug pas rim pa 'og ma yang dran pa'i sbyor bas yid la byed kyi/ rim pa re re la yun ring du mi gnas pas na mthar gyis pa ste/ rab tu myur ba'i rim gyis rtogs pa ni mthar gyis pa'o/ /skabs bdun pa'i dbang du byas te ni skyes bu rtsig pa la mchong</text></item>
<item><p>90b3</p><section></section><text>ba'i dpes ni de ltar rim gyis yid la byed pa ni gnyi ga ltar ma yin gyi/ sngar ji ltar yid la byas pa'i don rnams gcig tu bsdus te/ de dag gi spyi'i mtshan nyid gcig tu bar ma chad pas bzhi char dus gcig la rtogs par byed cing dus ring zhig thogs pa lta zhig na yang yid la</text></item>
<item><p>90b4</p><section></section><text>byed pa gcig nyid la yang nas yang du gtod kyi sngon bzhin du rim gyis ma yin pa'i phyir 'di ni mthar gyis pa'i mngon par rtogs pa las mtshan nyid gzhan du grub bo/ /rnam par smin pa ma yin pa'i zag pa med par zhes bya ba la rnam par smin pa ni rnam pa gsum ste/ sa dang po la 'jig</text></item>
<item><p>90b5</p><section></section><text>rten las 'das pa rnam par smin pa dang / sa brgyad pa la mtshan ma med par rnam par smin pa dang / sangs rgyas kyi sa la bsam gyis mi khyab cing lhun gyis grub par rnam par smin pa ste/ de dag tu chos thams cad gnas skabs snga ma las mi 'dra bar smin pas na rnam par smin pa'o/ /</text></item>
<item><p>90b6</p><section></section><text>de ltar rnam par smin pa ma yin pa zhes bya ba ni gang dag mthong ba'i lam rgyud la ma bskyed pa de dag gi gzung ba dang 'dzin pas bsdus pa'i chos ji snyed snang ba de thams cad ni rnam par smin pa ma yin pa zhes bya'o/ /zag pa med pa zhes bya ba la de dag gi 'jug pa'i dbang du byas te/ rnam</text></item>
<item><p>90b7</p><section></section><text>par smin pa ma yin du zin kyang / chos de dag gi rang bzhin ni zag pa med pa yin te/ byis pas byang chub mi shes kyang / /de dag de la rnam par gnas/ /zhes gsungs pa'i tshul gyis so/ /'dir zag pa ni rtog pa dang nyon mongs pa gnyis ka la sbyar ro/ /gnyis pa rnam par smin</text></item>
<item><p>91a1</p><section></section><text>pa'i chos nyid kyi gnas skabs kyi zag pa med par zhes bya ba ni sngar ji skad bshad pa'i rnam par smin pa gsum gyis bsdus pa 'phags pa'i skye bo rnams kyi rgyud la yod pa'i chos ji snyed pa gnas par gyur pa'i phyir rnam par smin pa zhes brjod pa de dag gi rang bzhin</text></item>
<item><p>91a2</p><section></section><text>chos nyid kyi gnas skabs zag pa med pa kho nar gnas pa'o/ /rnam par smin pa ni gnas yongs su gyur pa'o zhes brjod na gnas gyur pa ci zhe na/ chos kyi dbyings kyi snang ba rnam par dag pa ltar gyur pa yin gyi/ gang dag gis/ 'gog dang 'du shes med snyoms 'jug /'du shes</text></item>
<item><p>91a3</p><section></section><text>med pa pa las 'byung / /mig la ltos bzhin rgyu rkyen ltos/ /chad nas yang 'byung 'khor 'jug ldog /ces bya ba dang / len dang bzod dang gsal ba dang / /sa bon dang ni las rnams dang / /lus kyis myong dang sems med pa'i/ /snyoms 'jug de bzhin 'chi mi 'thad/ /ces bya</text></item>
<item><p>91a4</p><section></section><text>ba'i rigs pas kun gzhi'i rnam par shes pa zhes bya ba yod par 'dod cing de gnas yongs su gyur pa dang / ma gyur pa las rnam par smin pa dang / rnam par smin pa ma yin par brjod pa ni rigs pa ma yin te/ rnam par shes pa de ni yul gang zhig 'dzin par byed pa mig gi</text></item>
<item><p>91a5</p><section></section><text>rnam par shes pa la sogs pa dang lhan cig tu yang ma mthong la/ brgyal ba la sogs pa'i tshe de dag rgyun chad pa na yang ma yin te/ de'i phyir rtag pa dang chad pa la sogs pa'i lta ba las bzlog \u0f37pa'i phyir/ bdag dang kun gzhi la sogs pa ni/ chos kyi dbyings dgongs pa'i gzhir</text></item>
<item><p>91a6</p><section></section><text>bzhag nas de nyid la de ltar bstan cing brtags pa ste/ ji skad du gsang ba'i bdag po de la 'khor ba thog ma med pa nas/ byis pa'i skye bo rnams ngar 'dzin pa dang nga yir 'dzin par mngon par zhen pas bdag gi khyad par grangs med pa rab tu brtags te/ gsang ba pa'i bdag</text></item>
<item><p>91a7</p><section></section><text>po de dag bdag gi ngo bo nyid la ma dpyad par bdag go zhes ngar 'dzin pa kun nas slong ngo / /gzhan dag ni dus las byung ba dang 'dzin pa pos sprul pa dang nges par 'byung ba dang 'di lta ste/ dbang phyug dang / 'byin pa po dang / dus dang / gtso bo dang / byed pa po dang / byed pa po ma yin pa</text></item>
<item><p>91b1</p><section></section><text>dang / rnal 'byor dang / tshad ma dang / dag pa dang / ma dag pa dang / nang gi bdag dang / skyes bu dang / khyab bdag dang / srog dang / gang zag dang / rnam par shes pa dang / kun gzhi dang / shes pa po dang / mthong ba po dang / gzung ba dang / 'dzin pa dang / shes pa dang / shes bya dang /</text></item>
<item><p>91b2</p><section></section><text>shes par bya ba dang / shed las skyes dang / shed bu dang / brjod par bya ba dang / rjod par byed pa dang / brjod par bya ba ma yin par rtog ste/ gsang ba'i bdag po bdag gi khyad par de lta bu la sogs pa rnal 'byor pa dag gis thar pa 'dod pas sngon brtags pa yin no zhes gsungs pa lta</text></item>
<item><p>91b3</p><section></section><text>bu'o/ /de ni 'jig rten dang 'jig rten las 'das pa'i chos de dag gnyi ga yang bye brag med par mtshan nyid med par rtogs par byed pa'i phyir/ gsum pa mtshan nyid med par zhes bya ba smos te mtshan nyid ni chos rnams kyi rang gi thun mong ma yin pa'i rang bzhin sra ba dang / grang ba dang / rig</text></item>
<item><p>91b4</p><section></section><text>pa dang / be+ems po la sogs pa so so rang gi mtshan nyid ma lus pa'o/ /de med par don dam par rigs pa'i mthu mi theg pas na med ces brjod kyi/ ri bong gi rwa lta bu ni ma yin te/ ma brtags na nyams dga' ba'i ngo bo sgyu ma tsam du de dag rang rang gi mtshan nyid du yod pa ni mngon sum du gyur</text></item>
<item><p>91b5</p><section></section><text>pa'i phyir ro/ /de ltar mtshan nyid med pa de dag kyang mtshan gzhi tha dad pa sra ba dang / tsha ba la sogs pa tha dad pa ltar/ rang rang gi yod pa'i mtshan nyid las log pa tsam du gnas so snyam du rtogs la/ don dam pa ni chos rnams kyi spyi'i mtshan nyid yin pa'i phyir/ de ltar ni mi bsam</text></item>
<item><p>91b6</p><section></section><text>par ston pa bzhi pa gnyis su med pa'i mtshan nyid du zhes bya ba smos te/ gzugs kyi stong pa nyid dang tshor ba la sogs pa'i stong pa nyid gang dag yin pa de dag ni gnyis su med cing gnyis su byar med de so so ma yin tha mi dad par rtogs par byed ces bya ba'i don to/ /rtogs pa zhes bzhi</text></item>
<item><p>91b7</p><section></section><text>char gyi mthar chos thams cad ces bya ba bstan pa ni rtogs pa de dag re re yang kun nas nyon mongs pa dang / rnam par byang ba'i dngos po ma lus par bsdus pa'i phyir ro/ /de bzhin du skad cig ma gcig pa'i mtshan nyid ces bya ba smos pa yang rtogs pa de dag bzhi char yang khyad par</text></item>
<item><p>92a1</p><section></section><text>can gyi ye shes kyi skad cig ma gcig la mngon sum du byed par ston pa'o/ /de bzhin du mngon par rdzogs par byang chub pa zhes bya ba la/ sam ni rdzogs pa'i don ston pa ste chos thams cad ces smos pas so/ /de nas ni mngon du byang chub pa ste mngon du rtogs par</text></item>
<item><p>92a2</p><section></section><text>byed ces bya ba'i don to/ /'di skad du byang chub sems dpa' bskal pa mang po zhig tu kun rdzob kyi dngos po rnams kyang ma lus par pad+ma'i 'dab ma ltar ma 'dres par rang gi mtshan nyid dang / las sam rgyu la sogs par shes pa la goms par byas la/ de dag gi rang bzhin spros pa</text></item>
<item><p>92a3</p><section></section><text>dang bral ba'i chos nyid la yang yun ring du goms par byas pa la goms pa'i mthu mthar thug pa'i rtogs pa 'di skye ba na kun rdzob kyi bden pa dang / don dam pa'i bden pa gnyis cig car nyid du ye shes kyis yul du byas nas phan tshun 'gal bar snang ba dag mi 'gal bar yul du</text></item>
<item><p>92a4</p><section></section><text>byed pa ni yul gyi rang bzhin de nyid de ltar gnas pa'i phyir yang ste ji skad du/ 'o na de ni rtogs gyur pas/ /de yi rang bzhin mngon sum phyir/ /mi mkhas rnams kyang dngos rnams kyi/ /dngos po 'di 'dra ci mi rtogs/ /ma yin thog med rgyud lci bar/ /dngos por sgro btags dbang</text></item>
<item><p>92a5</p><section></section><text>byas pas/ /de phyir srog chags thams cad kyis/ /mngon sum rtogs par mi 'gyur ro/ /de la sgro btags gcod byed pa/ /shes rab byed pa'i gtan tshigs kyis/ /rjes su dpogs na shes par byed/ /rnal 'byor dbang rnams mngon sum gsal/ /zhes bya ba las glengs te/</text></item>
<item><p>92a6</p><section></section><text>thog ma med pa'i srid par skyes pa dngos po la mngon par zhen pa'i dug gis dkrugs pa'i blo can dag gis mngon sum tsam du rtogs pas rnam pa rnams khong du chud par mi nus te/ 'dra ba gcig nas gcig tu brgyud pa dmigs pas blo snang ba dag gis skad cig ma mi rtogs pa bzhin</text></item>
<item><p>92a7</p><section></section><text>no zhes bshad cing de las kyang brtsams te/ 'dis ni dngos po rnams kyi sgro btags pa'i rnam pa dben pa ni stong pa nyid ces bya na/ stong pa nyid sgro btags pa'i rnam pas bsgribs pa'i ngo bo yin pa'i phyir dngos po'i rang bzhin bzung bzhin du byis pa rnams kyis nges par mi 'gyur</text></item>
<item><p>92b1</p><section></section><text>te/ de'i phyir gzung mod kyi tha snyad gdags su mi rung ba'i phyir ma bzung ba dang 'dra ba nyid yin pas 'di ni dmigs pa'i rig byar gyur pa ma yin no zhes bstan to/ /de'i phyir blo'i 'jug pa'i dbang du byas te/ don dam pa'i bden pa ni kun rdzob kyi bden pa las rnam par dben</text></item>
<item><p>92b2</p><section></section><text>pa yin te/ sa rab tu dga' ba la sogs pa'i mnyam par gzhag pa'i ye shes la kun rdzob rnams mi snang ba'i phyir ro/ /kun rdzob kyi bden pa de yang don dam pa'i bden pa las so rnam par dben pa ste byis pa rnams kyi shes pa la ni kun rdzob 'ba' zhig snang ba'i phyir ro/ /shes</text></item>
<item><p>92b3</p><section></section><text>rab dang thabs gnyi ga la goms pa phul du byung ba'i byang chub sems dpa' chen po snying po byang chub la bzhugs pa dang / thub pa'i dbang po rnams kyi ye shes kyi snang ba rab 'byam gyis ni gnyi ga ltar snang ba rnam par btang ste/ bden pa gnyis su dbyer med par snang ba'i</text></item>
<item><p>92b4</p><section></section><text>dbang gis srid pa dang / zhi ba gnyi gar mi gnas pa'i mya ngan las 'das pa grub ste/ don 'di la sbyar ba'i phyir ni 'phags pa sa bcu pa'i le'u las/ sa mi g.yo ba la gnas pa'i byang chub sems dpa' yang dag par bskul ba'i dbang du byas te/ de dag sa bdun shes</text></item>
<item><p>92b5</p><section></section><text>rab thabs kyis rab sbyangs shing / /shin tu tshogs bsags smon lam chen po rab tu btab/ /mi yi dam pas byin rlabs dge ba'i rtsal ldan zhing / /ye shes mngon 'dod mkhas pa brgyad pa yongs su gnon/ /bsod nams ye shes nyer bsags snying rje byams ldan zhing / /</text></item>
<item><p>92b6</p><section></section><text>tshad med sems kyi rjes song mkha' dang 'dra ba'i blo/ /drang srong chen po chos thos rtogs pa'i stobs ldan pa/ /mi skye ba yi bzod pa phra zhing zhi ba rab tu thob/ /snga nas ma skyes mi skye mtshan nyid med pa dang / /ma byung 'jig pa med cing rgyu ba med pa dang / /dngos po skye 'jig</text></item>
<item><p>92b7</p><section></section><text>med cing de nyid rtog med pa/ /yid dang sems kyi rgyu ba med cing nam mkha' 'dra/ /de dang 'di 'dra'i bzod ldan spros pa med gyur pa'i/ /mkhas pa'i zab spyod zhi ba'i gnas rab thob pa yin/ /dgra bcom rang rgyal 'gro ba kun gyis shes par dka'/ /mtshan ma sna tshogs</text></item>
<item><p>93a1</p><section></section><text>'dzin pa'i 'du shes rnam par bsal/ /de ltar gnas pa'i yid dang sems ni rtog pa med/ /dge slong 'gog dang ldan ltar rnam par rtog mi 'thob/ /rmi lam chus khyer gnyid sad bzhin du rtsol dang bral/ /tshangs pa'i gnas kyi 'dod pa ji bzhin nyid kyang med/ /sngon</text></item>
<item><p>93a2</p><section></section><text>gyi byin gyis brlabs kyis bde gshegs bskul ba mdzad/ /'di ni bde gshegs dbang bskur bzod pa dam pa ste/ /nged kyi ye shes stobs spangs sangs rgyas chos kyi rnams/ /de dag khyod la med kyis de la brtson 'grus rtsoms/ /ci phan khyod kyi nyon mongs 'bar ba kun zhi yang / /</text></item>
<item><p>93a3</p><section></section><text>'jig rten nyon mongs mes tshig de dag mi lta 'am/ /sems can phyir spyad pa yi sngon gyi smon lam soms/ /'gro ba mthar gyur ye shes don zhugs shes rab kyis/ /chos nyid de bzhin nyid 'di mi rtog rtag tu 'dug /sa 'di rgyal ba nyan thos rang rgyal kun gyis te/ /'dis ni 'jig</text></item>
<item><p>93a4</p><section></section><text>rten dag tu stobs bcu mi brjod do/ /gzhan du ye shes yangs pa dus gsum tshad kyis brjod/ /de ltar de la mtshungs med lha dang mis mchod pa/ /ye shes sgo mo rnam mang nye bar bsgrub par mdzad/ /rgyal ba'i chos sgrub pha rol mtha' yas zhugs mdzad pa/ /de la sngon gyi byang chub spyod pa</text></item>
<item><p>93a5</p><section></section><text>char mi 'gro/ /khyu mchog 'di dag ye shes sa mchog 'di thob nas/ /phyogs rnams kun tu skad cig gcig gis rgyas 'gengs pa/ /ye shes shugs dang ldan zhing mngon shes mchog thob pas/ /rgya mtsho cher phyin gru chen rlung gis khyer ba bzhin/ /ched du bskyod sems bral zhing ye shes</text></item>
<item><p>93a6</p><section></section><text>las la gnas/ /zhing rnams 'byung zhing gnas pa rnam par spyod par byed/ /khams rnams bzhi po kha dog tha dad yangs pa dang / /phra zhing che dang rnam par che la yang dag 'jug /stong gsum shin tu rdul phra kun la 'jug byed de/ /zhes bya ba la sogs pa gsungs te/ de'i phyir gang</text></item>
<item><p>93a7</p><section></section><text>dag sangs rgyas kyi sa kun tu bzang po la snang ba dang bcas pa'i ye shes mi 'dod cing / rnam par mi rtog pa'i ye shes tsam zhig 'dod pa yang ji ltar rnal 'byor spyod pa pa rnam pa med par smra ba rnams kyis/ mi rtog ye shes rgyu ba la/ /don kun snang ba med phyir yang / /don med khong du chud</text></item>
<item><p>93b1</p><section></section><text>par bya/ /de med pas na rnam rig med/ /ces bya ba dang / don ni don du grub gyur na/ /mi rtog ye shes med par 'gyur/ /de med pas na sangs rgyas nyid/ /thob par rigs pa ma yin no/ /zhes bstan pa dang khyad par med par 'gyur ro/ /de'i phyir de bzhin gshegs pa rnams ni don</text></item>
<item><p>93b2</p><section></section><text>dam pa'i bden pa rab tu zhi ba de thugs rje chen pos ched du mngon sum du mi mdzad kyi/ bden pa gnyis su dbyer med cing pha rol gyi don dang rnam par shes pa gnyis gang du yang rtag tu med mod kyi/ chos kyi dbyings kyi mthu rlabs sna tshogs su snang ba'i rnam par ri mor bris pa lta bu</text></item>
<item><p>93b3</p><section></section><text>rnam pa ma lus pa gsal bar gyur pas bzhugs par nges so/ /gang yang / sa la gzugs rnams yod pa dang / /lha yul gnas pa'i khyim rnams ni/ /rnam pa sna tshogs gang snang ba/ /de dag kun gzhi snang ba yin/ /kun gzhi kun du lag pa ste/ /kun du kha mig mgo bo yang / /</text></item>
<item><p>93b4</p><section></section><text>cig car ram ni rim gyis ni/ /sa rnams khyab par rab tu gnas/ /byis pa rnam par myos byed de/ /rang gi snying la gang gnas pa/ /de ni de la gnyis tshul du/ /lus kun bkang ste rab tu gnas/ /zhes bstan te/ de nas yang kun gzhi zhes brdar btags pa gang yin pa de ni</text></item>
<item><p>93b5</p><section></section><text>byis pa rnams la chos kyi dbyings de nyid de skad ces bya ba'i ming du btags te bstan to zhes ston par mdzad pa ni/ stong min dngos po gang yang med/ /tho bas rdza ma ji bzhin du/ /dngos po gang la gzhom bya ba'i/ /dngos po dngos su yod ma yin/ /de ste stong pa'i dngos yod</text></item>
<item><p>93b6</p><section></section><text>na/ /'jig byed ma yin gzhig par 'gyur/ /gzhig bya gzhig par byed pa dag /de ni rnam par rtog pas brtags/ /zhes gsungs la/ 'phags pa klu sgrub kyi zhal snga nas kyang / dang po bdag tu smra ba dang phyi rol gyi don du smra ba sun phyung ste/ shes bya nang gi yin pa nyid</text></item>
<item><p>93b7</p><section></section><text>du bsgrub par mdzad nas/ de nas yang slar/ de ni ji bzhin der ni snang / /ji ltar snang ste de bzhin min/ /rnam shes bdag min tshul yin pas/ /rnam shes min pa'i gzhi gzhan snang / /dper na khab len mthong ba na/ /lcags ni myur du yongs su 'gul/ /'di la sems pa yod min na/ /</text></item>
<item><p>94a1</p><section></section><text>sems dang bcas pa bzhin du snang / /de bzhin kun gzhi rnam par shes/ /sems med sems dang bcas pa bzhin/ /'gro dang 'ong bas rnam g.yo zhing / /rtag tu srid pa gsum po len/ /dper na rgya mtsho'i tha ma las/ /nges par rlabs ni rnam par g.yo/ /de bzhin</text></item>
<item><p>94a2</p><section></section><text>kun gzhi rnam par shes/ /lus la brten te g.yo bar byed/ /ces bstan cing / dper na bu ram mngar ba dang / /me ni tsha ba'i rang bzhin te/ /de bzhin chos rnams thams cad ni/ /stong pa'i rang bzhin gcig tu 'dod/ /ces gsungs pas/ sna tshogs chos kyi dbyings de nyid</text></item>
<item><p>94a3</p><section></section><text>snang ba dang bden pa gnyis dbyer med par bstan to/ /sa rab tu dga' ba la sogs par ni de dag gcig mngon du byas pa na gcig mi snang bas na phan tshun bzlog pa'i ngo bor gnas shing / rjes las thob pa'i ye shes kyis de dag dbyer med par mos pa tsam zhig byed pa ni sngar/ der snang gzugs la</text></item>
<item><p>94a4</p><section></section><text>sogs pa la/ /sangs rgyas nyid du nges 'dzin dang / /zhes gsungs par gsal por bstan pa ste/ slob dpon gyi zhal snga nas shes rab kyi pha rol tu phyin pa la gnas pa ni chos kyi dbyings kyi ngo bo nyid kyi gzugs la sogs pa la de bzhin gshegs pa nyid du nges par 'dzin pa dang</text></item>
<item><p>94a5</p><section></section><text>zhes bstan pas so/ /lugs las chos kyi dbyings kyi rang gi ngo bo zhes bya ba la sogs pa'i ngag gcig po 'di ni mtshan nyid rnam pa bzhi char la yang sbyar bar bya'o/ /sbyin pa la sogs pa'i ye shes zhes bya ba ni mthar gyis pa'i mngon par rtogs pa rab tu bsdu ba mngon par</text></item>
<item><p>94a6</p><section></section><text>rtogs pa'i rim pa smos pa yin mod kyi/ de'i nang nas kyang sbyin pa la sogs pa rnam pa bcu gsum las gang yang rung ba cig skad cig la dmigs pas bshad pa dang 'chad par 'gyur ba'i don ma lus pa skad cig ma gcig la dmigs par nus te/ de'i rgyu mtshan bstan pa'i phyir/</text></item>
<item><p>94a7</p><section></section><text>dngos po so sor nges par 'dzin pa dang bral ba zhes bya ba smos te/ rang bzhin gcig tu goms pas so/ /de'i phyir so sor 'dzin pa las go bzlog pa'i ngo bos ni mang po gcig tu bsdus pa 'ba' zhig tu ma zad kyi zo ba'i dum bu'i dpes gcig gis kyang mang po sdud nus pas na/ sbyin</text></item>
<item><p>94b1</p><section></section><text>pa la sogs pa re res kyang sbyin pa la sogs pa nas dpe byad bzang po brgyad cu'i bar gyi mtshan nyid kyi chos rnams bsdus pa'i phyir zhes tshig rnam par sbyar ro/ /sngon gyi smon lam gyis 'phen pa dang zhes bya ba ni/ skad cig gcig dang ldan pa'i shes rab kyis chos thams cad rtogs</text></item>
<item><p>94b2</p><section></section><text>par gyur cig ces bya ba dang / 'phags pa bzang po spyod pa'i smon lam la sogs pa rgyun du bton pa'i dbang gis te/ de bas na 'phags pa klu sgrub kyi zhal snga nas/ byang chub sems dpa'i sdom pa dang / /bzang po spyod lam ji lta ba/ /byang chub sems la gzhol ba yis/ /blo</text></item>
<item><p>94b3</p><section></section><text>gros g.yo ba med par bya/ /zhes gsungs so/ /chos kyi dbyings kyi mthu ni thams cad de'i rang bzhin yin pas gcig pa dang tha dad pa nyid med pas yang dag par na gcig gis du ma bsdus pa nyid kyang ma yin pas ngo mtshar ci zhig che zhes bya'o/ /tshig lhag ma rnams ni</text></item>
<item><p>94b4</p><section></section><text>go sla bas rnam par ma phye'o/ /skabs bdun pa'i 'grel bshad rdzogs so// //de ltar skabs bdun po de dag gi rgyu'i gnas skabs yongs su rdzogs par byas nas/ da ni skabs brgyad pa 'bras bu'i bdag nyid bstan par bya ba'i phyir skad cig ma gcig pa'i</text></item>
<item><p>94b5</p><section></section><text>mngon par rdzogs par byang chub pa rnam par bsgom pa'i skad cig ma gnyis pa la zhes bya ba la sogs pa gsungs so/ /rnam pa bzhi yin pas zhes bya ba ni ngo bo nyid dang / chos dang / longs spyod rdzogs pa dang / sprul pa rnams so/ /kha cig na re slob dpon gyi zhal snga nas ni</text></item>
<item><p>94b6</p><section></section><text>gzhung gzhan du sku gsum du bstan pas de ltar bzhed mod kyi/ 'di ni mkhan po yang dag rnam par snang mdzad kyi/ /gdams ngag gtso bor mdzad pas na/ /de yi bzhed pa bkod pa'o/ /zhes zer te/ 'og nas sku'i grangs nges par tha dad pa bstan pa'i lugs gang yang sun ma</text></item>
<item><p>94b7</p><section></section><text>phyung bas na/ de ltar nges pa ni ci yang med de/ slob dpon gyi zhal snga nas ni sku dur bzhag kyang / nyes pa med par bzhed par gsal lo/ /dang po zhes bya ba ni grangs kyi dang po'am/ yang na mchog gi don gyi dngos po ste/ sngar rang bzhin gyis shes rab kyi pha rol tu phyin pa'i che ba'i</text></item>
<item><p>95a1</p><section></section><text>bdag nyid bstan pa'i skabs su bstan pa'i tshul gyis so/ /ngo bo nyid kyi sku zhes bya ba ni 'di ni ngo bo nyid kyang yin la sku yang yin pas na ngo bo nyid kyi sku zhes gzhi mthun pa'i bsdu ba'o/ /de la ngo bo nyid ni chos can khyad par can rnams kyi chos nyid khyad par</text></item>
<item><p>95a2</p><section></section><text>can gang yin pa de 'dir ngo bo nyid ces bya'o/ /chos can khyad par can rnams ni sangs rgyas kyi sa kun tu bzang po'i dran pa nye bar gzhag pa la sogs pa'o/ /de dag gi chos nyid khyad par can gang yin pa ni don dam pa'i bden pa gang la sems kyi rgyu ba yang med na yi ge rnams</text></item>
<item><p>95a3</p><section></section><text>lta smos kyang ci dgos zhes bya ba ste/ de'i phyir de bzhin nyid rnam par dag pa dang rnam par dag pa ma yin pa zhes bya ba ni chos can gyi dbang gis rnam par gzhag pa ma yin pa gzhan gyis ni cung zad kyang rnam par gzhag pa nus pa ma yin la/ chos can dang / de'i chos nyid kyang</text></item>
<item><p>95a4</p><section></section><text>de nyid dang gzhan nyid du brjod du med pa'o zhes sngar bstan to/ /de dag gi rang bzhin zhes bya ba'i rnam par 'grel pa ni de dag gi rang bzhin ni ngo bo nyid de zhes bya ba'o/ /mtshan nyid can zhes bya ba'i rnam par 'grel pa ni skye ba med pa'i ngo bo nyid 'di yin te zhes bya ste/ mtshan nyid</text></item>
<item><p>95a5</p><section></section><text>ces bya ba ni rang bzhin de'i tha dad pa ma yin pa'i chos kyi khyad par 'ga' zhig la blos tha dad par gzung ba'i ngo bo nyid la bya ba'i phyir la 'dir ni tha dad pa ma yin pa'i chos kyi mtshan nyid de yang skye ba med pa nyid la 'dod de/ des na rang bzhin dang de'i mtshan nyid skye ba med pa ste/ de las</text></item>
<item><p>95a6</p><section></section><text>gzhan ma yin pa blos mtshon par bya ba dang / mtshon par byed pa tsam du btags pa'o/ /bcos ma ma yin pa'i don gyis zhes bya ba la/ ngo bo nyid dang lhan cig skyes pa dang / ma bcos pa zhes bya ba ni ming gi rnam grangs te/ de nyid kyi phyir chos rnams kyi chos nyid kyis de ltar</text></item>
<item><p>95a7</p><section></section><text>yin gyi sus kyang byas pa ma yin pas zhes bstan te/ gsum pa 'di ni gtan tshigs su blta bar bya'o/ /'jig rten las 'das pa'i lam gyis 'thob kyi zhes bya ba ni sa rab tu dga' ba la sogs pa'i mnyam par gzhag pa'i shes pa sems rgyu ba med pa ni de thob pa ste de dang</text></item>
<item><p>95b1</p><section></section><text>dbyer med par 'gyur ba'i phyir ro/ /de'i rjes las thob pa yang de'i 'phen pa dang ma bral bas na thob pa zhes bya'o/ /'jig rten las 'das pa'i lam gyis thob pa nyid bstan pa ni rnam par shes pa sgyu ma lta bus chos thams cad rtogs pas thob pa yin no zhes smos te/ rnam par</text></item>
<item><p>95b2</p><section></section><text>shes pa ni thos pa dang bsam pa dang bsgom pa'i shes rab rnams so/ /de nyid don dam par med du zin kyang kun rdzob tsam du don byed pa mi 'dor bas na sgyu ma lta bus zhes bya ba smos so/ /chos thams cad ni chos kyi dbyings te/ chos kyi dbyings las ma gtogs pa'i/ /'di ltar chos</text></item>
<item><p>95b3</p><section></section><text>yod ma yin te/ /zhes gsungs pas so/ /thob pa ni snga ma bzhin no/ /gzhan yang ngo bo nyid kyi sku thob pa ni/ chu khams gser dang nam mkha' rnams/ /dag pa bzhin du dag par 'dod/ /ces gsungs pas bral ba'i sgo nas thob pa rnam par nges par bzhag ste/ nad med pa thob pa</text></item>
<item><p>95b4</p><section></section><text>lta bu'i dpes so/ /chos can rnam par mi rtog pa'i ye shes ni rjes las thob pa'i ye shes kyis thob par rnam par gzhag pa ste/ 'di ni de tsam gyi nges par gzhag par bya ba las rnam pa gzhan du mi nus pas so/ /'di rnal 'byor gyi mngon sum du bsgrub pa'i tshul yang de nyid</text></item>
<item><p>95b5</p><section></section><text>yin par zad do/ /chos can kun rdzob mkhyen pa rnams ni rang rig pa'i mngon sum gyis rnam par gzhag go/ /de nyid kyang rjes su dpag pa dang da ltar bas rnam par gzhag cing de yang da ltar ba'i mngon sum las 'brel pa thob pa'o/ /de dag gi rim par 'brel pa ni rgyu rnams</text></item>
<item><p>95b6</p><section></section><text>bya ba byed pa'i rigs pa nyid yin pa'i phyir dang / 'bras bu rnams ltos pa'i rigs pa yin pa'i phyir ro/ /de dag gi ngo bo nyid la the tshom za ba ni chos nyid kyi rigs pas sel bar byed de/ des na sangs rgyas kyi sa la nges par 'byed pa'i tshul ni rigs pa bzhi char gyis bsgrub par bya'o</text></item>
<item><p>95b7</p><section></section><text>zhes bya bar gnas so/ /gzhan dag ni 'di ni lung gis bsgrub pa yin gyi rigs pa'i lam gyis bsgrub par mi bya'o zhes zer te de dag gis kyang legs par smras so/ /kha cig ni de mi 'dod de/ lung ni rjes su dpag pa'i tshad mar 'dus pa'i phyir lung 'ba' zhig gis ji ltar tshegs</text></item>
<item><p>96a1</p><section></section><text>med par 'jug par bya zhes zer ro/ /yang dag pa'i kun rdzob ces bya ba ni 'jig rten las 'das pa'i ye shes de'i rjes las thob pa'i snang ba nyid yin gyi gtsug lag kha cig la byis pa rnams kyi thun mong gi tha snyad la bstan pa ni 'dir mi bzung ngo / /snang ba zhes bya ba ni</text></item>
<item><p>96a2</p><section></section><text>snang ba tsam yin gyi de dag dngos por grub pa'i mthu can ni ma yin no zhes bya'o/ /de ci'i phyir zhe na/ don dam par chos nyid kyi ngo bo'i zhes smos te/ kun rdzob ni dngos po nyid du gzhag pa med do zhes sngar bstan pa'i tshul gyis te/ dngos po zhes bya ba yang rigs pa dang ldan par</text></item>
<item><p>96a3</p><section></section><text>don byed par nus pa'i rang bzhin yin na/ gang dag kun rdzob pa de dag ni rigs pa'i sbungs mi bzod pas na de ltar ga la zhig 'gyur/ de'i phyir sangs rgyas kyi sa kun tu bzang po 'khrul pa'i dri ma mtha' dag ma lus par spangs pa las lus dang ngag gi bkod pa sems can dang</text></item>
<item><p>96a4</p><section></section><text>sems can ma yin pas bsdus pa ji snyed cig snang ba de dag ni don dam par chos nyid kyi ngo bo de nyid gdul bya rnams la rang rang gi ji ltar mos pas rab tu phye ba nyid du snang ba'o/ /gdul bya de dag kyang gang zhe na/ sangs rgyas rnams ni dang po ste de dag la ni chos kyi sku gnyis</text></item>
<item><p>96a5</p><section></section><text>pa phan tshun du snang ngo / /don dam pa'i sku dang po 'di de bzhin gshegs pa rnams kyi rnam pa thams cad mkhyen pa'i ye shes kyi yang yul ma yin te/ de ni yul gyi rang bzhin gang du yang ma gyur pas so/ /chos kyi sku ste gnyis pa ni de dag gi ye shes kyi snang ba rab 'byam dag la</text></item>
<item><p>96a6</p><section></section><text>lhun gyis grub par snang ste/ de la yang tha dad pa'i rtog pa mi 'byung ba'o/ /gdul bya gnyis pa ni byang chub sems dpa' rnams te de dag la ni longs spyod rdzogs pa'i sku snang ste/ byang chub sems dpa' sa bcu pa rnams 'ba' zhig la der snang ngo / /gzhan dag ni sa brgyad</text></item>
<item><p>96a7</p><section></section><text>pa nas bzung ste/ de snang bar smra la/ yang gzhan dag ni smon lam dang bsod nams cher bsags pa'i mthu las thams cad la yang snang mod kyi/ nyan thos dang rang sangs rgyas cha lugs la mngon par zhen pa'i rigs can de dag 'ba' zhig la snang bar mi 'gyur te/ de'i phyir 'phags</text></item>
<item><p>96b1</p><section></section><text>pa theg pa chen po la dad pa rab tu bsgom pa'i mdo las/ de'i 'khor du lha dang klu dang gnod sbyin dang mi 'am ci la sogs pa bstan pa mdzad do zhes zer ro/ /de ni mi rigs te de dag gis ni sprul pa'i sku nyid la longs spyod rdzogs pa'o zhes mthong ba brtsan par byas pa'o/ /gdul</text></item>
<item><p>96b2</p><section></section><text>bya dman pa ni nyan thos la sogs pa ste/ de dag gi yul du ni sprul pa'i sku 'ba' zhig snang ngo / /sogs pa zhes bya ba ni ma nges pa 'bras bu gang la yang ma zhugs pa dag la'o/ /de yang dro bar gyur pa thob pa na ni sprul pa'i sku rtag par mthong ba ste/ sangs rgyas la sogs pa</text></item>
<item><p>96b3</p><section></section><text>mthong ba dang zhes bstan pas so/ /drod la sogs pa ma thob kyang de lan 'ga' zhig mthong ba ni mi dgag go/ /sa rab tu dga' ba la sogs par ni chos can thams cad mthong ba las ngo bo nyid kyi sku mthong bar mos par byed de/ der snang gzugs la sogs pa la/ /sangs</text></item>
<item><p>96b4</p><section></section><text>rgyas nyid du nges 'dzin dang / /zhes bstan pas so/ /tha mi dad kyang zhes bya ba ni rang gi rang bzhin gyi dbang du byas te'o/ /tha dad par rnam par gzhag go zhes bya ba ni de'i mthu'i bye brag gis tha dad pa ltar snang ba'i dbang gis so/ /de'i phyir byis pa rnams la 'gal bar snang ba ji</text></item>
<item><p>96b5</p><section></section><text>snyed cig 'gal ba lta bur gnas kyang 'gal ba med pa ni chos kyi dbyings bsam gyis mi khyab pa'i phyir sun dbyung bar nus pa ma yin pas/ gang du yang bden pa gnyis phan tshun 'gal bas gcig gis gcig sun dbyung bar ni mi bya'o/ /rang gi rtog pas gnyi ga las</text></item>
<item><p>96b6</p><section></section><text>'gal bar mi bya'o/ /de'i phyir 'dir byis pa'i gnas skabs na ni yongs su ma dag pa'i chos kyi dbyings de sna tshogs su rnam par rtog pa la med bzhin du snang la/ sangs rgyas kyi sa kun tu bzang po la ni yongs su dag pa'i de bzhin nyid de nyid sna tshogs su snang ba'o/ /</text></item>
<item><p>96b7</p><section></section><text>de ltar ngo bo nyid kyi sku de nyid kyi dbang du byas te/ 'phags pa klu sgrub kyi zhal snga nas/ gcig min du ma ma yin bdag dang gzhan la phan pa phun sum tshogs chen gzhir gyur pa/ /dngos med dngos po yod pa ma yin mkha' ltar ro gcig rtogs par dka' ba'i rang bzhin can/ /</text></item>
<item><p>97a1</p><section></section><text>spros pa med cing mi 'gyur zhi la mi mnyam mnyam pa'i khyab pa can de spros med pa/ /so so rang rig rgyal ba rnams kyi chos sku dpe med gang yin de la bdag phyag 'tshal/ /zhes bstod pa mdzad de/ gzhan las kyang 'di'i mtshan nyid bstan pa/ gsang ba pa'i bdag po chos</text></item>
<item><p>97a2</p><section></section><text>kyi dbyings rnam par mi rtog pa ji ltar dgos pa thams cad mngon par bsgrub ce na/ gsang ba pa'i bdag po 'di lta ste/ dper na nam mkha'i khams ni sems can yang ma yin/ srog kyang ma yin/ shed las skyes pa yang ma yin/ byed pa po yang ma yin/ tshor ba po yang ma yin/</text></item>
<item><p>97a3</p><section></section><text>gzung ba yang ma yin/ 'dzin pa yang ma yin zhing / rtog pa dang rnam par rtog pa thams cad dang bral mod kyi/ 'on kyang sems can gyi khams ma lus pa rnams 'gro ba dang 'ong ba la sogs pa thams cad byed de 'di la ni dogs pa med do/ /de bzhin rnam par mi rtog pa'i/ /thams</text></item>
<item><p>97a4</p><section></section><text>cad mkhyen pa gnas med 'di/ /'gro ba rnams kyi phyi dang nang / /thams cad nges pa nyid du sgrub/ /ces gsungs so/ /chos kyi sku zhes bya ba ni sku bzhir gzhag pa'i tshe na/ chos can gyi sku ni chos kyi sku zhes bya ste/ sngar ji skad du bstan pa'i ngo bo nyid kyi chos can ni 'di min pa'i phyir ro/ /gang</text></item>
<item><p>97a5</p><section></section><text>gi tshe sku gsum du bstan pa de'i tshe ni chos nyid kyi sku zhes bsdus pa la btags pa ste/ chos nyid ni chos can las tha dad par bzhag par mi nus pas so/ /spros pa med pa'i ye shes kyi bdag nyid ni sngar bstan pa nyid do/ /de ni spros pa med pa yang rnam pa du mar gnas par bstan pa'i</text></item>
<item><p>97a6</p><section></section><text>phyir/ dran pa nye bar gzhag pa la sogs pa'i ngo bo zhes bya ba smos te/ sogs pa zhes bya ba ni tshad med pa la sogs pa sangs rgyas kyi chos brgya bzhi bcu rtsa bzhi po rnams so/ /gal te de ltar rnam pa de snyed cig yod na ji ltar na spros pa med pa'i ye shes zhes bya zhe na/ zag pa med</text></item>
<item><p>97a7</p><section></section><text>pa zhes bya ba smos te/ zag pa zhes bya ba yang kha cig tu ni nyon mongs pa la bya bar yang mthong ste/ zag pa zad pa zhes bya ba lta bu'o/ /de yang 'dir bzung ste/ nyon mongs pa ched du ma spangs pa bag la nyal ba'i tshul lta bur sa bcu pa'i byang chub sems dpa' rnams kyi rgyud la yod pa cung</text></item>
<item><p>97b1</p><section></section><text>zad pa de sangs rgyas kyi sa la zad par byas pas so/ /kha cig tu ni zag pa zhes bya ba rnam par rtog pa la bya bar mthong ste/ zag pa'i dbang gis de'i nyon mongs pa rnams skye ba ni zhes bstan pa lta bu'o/ /'dir ni phyogs phyi ma 'di gtso bor bzung ste/ rnam pa de snyed du zin kyang de la rtog</text></item>
<item><p>97b2</p><section></section><text>pa med cing lhun gyis grub par 'jug pas na zag pa med pa'o/ /yang na bskal pa grangs med pa du ma zhig gi bar du dngos po rnams la don dam par 'dzin pas bden par 'dzin pa spang ba la rab tu goms par mdzad pas snang ba rnams sgyu ma tsam du yongs su mkhyen pa'i phyir sgyu ma lta bu'i</text></item>
<item><p>97b3</p><section></section><text>rnam par rtog pa mnga' yang 'di la nyes pa med de/ don 'di nyid thugs la bzhag nas/ sems can gyi ni don mdzad thabs/ /rnam rtog ye shes mnga' ba na/ /de yis kun mkhyen rtsom pa ni/ /de don yin phyir nyes pa med/ /ces bstan cing yang / bden par 'dzin pa'i</text></item>
<item><p>97b4</p><section></section><text>dbang gis skyon/ /chags dang zhe sdang la sogs pa/ /dgra rnams rang byung de log na/ /de rnams 'byung bar ga la 'gyur/ /zhes gsungs so/ /de'i phyir rang gi rnam par rtog pa bden par 'dzin pa nyid bcom pa la gcig tu 'bad par bya'i/ sgyu ma la sogs pa ltar gnas</text></item>
<item><p>97b5</p><section></section><text>pa'i tha snyad rnams kyis ni shin tu 'jigs par mi bya ste/ don 'di las dgongs nas 'phags pa lang kar gshegs pa las/ 'ching ba'i rgyu ni yul ma yin/ /zhes gsungs so/ /dran pa nye bar gzhag pa rnams kyis ni rim pa bzhin du sku ring bsrel du bshig pa na mi dgyes pa</text></item>
<item><p>97b6</p><section></section><text>mi mnga' ba dang / tshor ba thams cad kyis mi 'phrogs pa dang / thugs yul rnams la mi rgyu ba dang / chos thams cad mnyam pa nyid kyi ngo bo nyid las mi 'da' ba'i phrin las rnams mdzad do/ /yang dag par spong ba rnams kyis ni dge ba'i chos rnams las mi nyams pa dang /</text></item>
<item><p>97b7</p><section></section><text>de'i mi mthun pa'i phyogs dag gis nyid kyi rgyud la yongs su mi gos pa'i phrin las mdzad do/ /rdzu 'phrul gyi rkang pa rnams kyis ni mu stegs kyi gtso bo rnams gdul ba la sogs pa'i rgol ba tshar gcad pa dang gzhan 'dun par mdzad do/ /dbang po rnams kyis ni dge ba</text></item>
<item><p>98a1</p><section></section><text>rnams la bzhed pa bzhin sbyor ba la thogs pa med par mdzad do/ /stobs rnams kyis ni dge ba rnams la sbyor ba dang / nang du yang dag par 'jog pa la sogs pa dag la bar chad kyi chos gang gis kyang brdzi bar mi nus par mdzad do/ /byang chub kyi yan</text></item>
<item><p>98a2</p><section></section><text>lag rnams kyis ni mngon par byang chub pa mdzad pa la nyid kyi rgyud gzhan du thabs kyis grogs btsal ba la rag lus pa med cing rang byung gi ye shes brnyes par mdzad do/ /'phags pa'i lam yan lag brgyad pa rnams kyis ni ma 'dres pa'i lam la brten pas sgyu rtsal shes kyi bu ring</text></item>
<item><p>98a3</p><section></section><text>du 'phur la sogs pa'i slob ma'i rim pas byang chub par gyur pa ma yin gyi rang gi lugs kyi lam bzang po la brten dgos pa'i phrin las mdzad do/ /'di dag ni mdor bsdus na byang chub kyi phyogs kyi chos rnams kyi las brjod pa ste/ rgyas par so so'i las re rer ci rigs su sbyar</text></item>
<item><p>98a4</p><section></section><text>te/ rgyas par ni 'phags pa rgya cher rol pa'i mdo las shes par bya'o/ /tshad med pa rnams kyis ni 'gro ba la thugs brtse ba la zhugs pas bsod nams kyi tshogs yongs su rdzogs par mdzad do/ /mi mthun pa'i phyogs kyang spong ngo / /'gro ba rnams yongs su smin par mdzad pa la</text></item>
<item><p>98a5</p><section></section><text>yongs su mi skyo ba'o/ /rnam par thar pa rnams las dang po gnyis kyis ni sprul pa'i las mngon par grub par byed cing / gsum pas ni sdug par sprul nas kun nas nyon mongs par mi 'gyur bar byed de/ lhag ma bzhis ni zhi ba'i rnam par thar pa rnams la mi chags so/ /tha mas</text></item>
<item><p>98a6</p><section></section><text>ni mos pa'i dbang gis 'phags pa'i gnas pa dam pa shin tu zhi bar gnas pas gnas so/ /mthar gyis gnas pa'i snyoms par 'jug pa rnams kyis ni dang po bzhis ni 'dod pa'i khams kyi bde ba rnams la ma chags pas shing 'dzam bu'i grib ma la brten pas lha rnams 'dul ba</text></item>
<item><p>98a7</p><section></section><text>dang / btsun mo'i 'khor bsten kyang 'dod pa'i bde bas ma gos par ston cing 'bras sA lu'i chan dang sman mar dge ba chen po la sogs pa gsol yang / kham gyi zas la chags pa med par mdzad do/ /lhag ma bzhis ni gzugs med par skyes pa'i lha'i bu rnams skal ba mnyam zhing</text></item>
<item><p>98b1</p><section></section><text>ris mthun pa'i tshul gyis 'dul te/ de nas gzugs med pa'i lha'i bu de dag me tog sna tshogs lag na thogs te zhes bya ba la sogs pa shin tu rgyas pa'i mdo de dang de las bstan pa lta bu'o/ /tha mas ni 'phags pa nyan thos rnams kyis 'gog pa'i snyoms par 'jug pa</text></item>
<item><p>98b2</p><section></section><text>las khyad par du ston te/ de dag ni zhag bdun du yang gnas pa'i mthu med la/ bcom ldan 'das ni bzhed na bskal pa'i bar du 'ang de la gnas pas so/ /zad par gyi skye mched rnams kyis ni zad pa rgyas par mdzad pa'i ched du rnam par thar pa'i dmigs pa yongs su bsgrub</text></item>
<item><p>98b3</p><section></section><text>par mdzad do/ /zil gyis gnon pa'i skye mched rnams kyis ni dmigs pa tha dad par rtogs pa zil gyis gnon pa'i phyir rnam par thar pa gsum po rnams dmigs pa la dbang sgyur bar mdzad do/ /nyon mongs pa med pas ni bka' lung gzung bar bya bar mdzad do/ /</text></item>
<item><p>98b4</p><section></section><text>smon gnas mkhyen pas ni 'das pa dang ma 'ongs pa dang da ltar byung ba'i dngos po rnams lung ston pas gzhan la phan 'dogs pa dang / rgyu mtshan des 'jig rten na mang pos bkur bar bya bar 'gyur ro/ /mngon par shes pa rnams kyis ni bdag dang gzhan gyi rgyud kyis bsdus</text></item>
<item><p>98b5</p><section></section><text>pa'i shes bya mkhyen par bya ba la thogs pa med cing de yang lus kyi las kyis bstan pa la 'dun par mdzad do/ /ngag gi las kyis kyang 'dun par mdzad do/ /sems kyis kun tu brjod pas kyang 'dun par mdzad do/ /bstan pas sems can rnams tshim par mdzad do/ /sems</text></item>
<item><p>98b6</p><section></section><text>can rnams kyi spyod pa dang 'ong ba dang 'gro ba mkhyen nas sems can rnams nges par 'byung ba la ji lta bar 'doms pa ste/ des kyang gdul bya myur du grol bar mdzad do/ /so so yang dag par rig pa rnams kyis ni chos bstan pa thogs pa med pa rnam pa sna tshogs pas gdul bya rnams kyi</text></item>
<item><p>98b7</p><section></section><text>sems tshim par mdzad de/ chos kyi tshig kun mngon par mkhyen/ /don rnams kun gyi tshul la mkhas/ /skad kun rnam par 'byed pa mkhyen/ /phyogs rnams kun tu yongs dag ldan/ /zhes gsungs pas so/ /yongs su dag pa rnams kyis ni srid pa rnams su skye ba bsams bzhin du</text></item>
<item><p>99a1</p><section></section><text>'dzin cing bzhed par gyur na bskal pa mang por bzhugs te/ ji skad du 'phags pa snying rje chen po pad+ma dkar po'i mdo las ji skad gsungs pa lta bu'o/ /yang bzhed na de tshe'i 'du byed gtong ngo / /yang chos la mnga' bsgyur zhing ting nge 'dzin la mnga' bsgyur</text></item>
<item><p>99a2</p><section></section><text>te dam pa'i chos kyang rab tu 'dzin to/ /dbang rnams kyis ni pha rol tu phyin pa rnams yongs su rdzogs par ston pa'i 'bras bu'i che ba gzhan las so sor rig par mdzad do/ /dbang po gsum ni sbyin pa'i 'bras bu'o/ /de'i 'og ma gnyis ni tshul khrims kyi 'bras bu'o/ /de'i 'og ma ni</text></item>
<item><p>99a3</p><section></section><text>bzod pa'i 'bras bu'o/ /de'i 'og ma ni brtson 'grus kyi 'bras bu'o/ /de'i 'og ma ni bsam gtan gyi 'bras bu'o/ /de'i 'og ma gnyis ni shes rab kyi 'bras bu yin pa'i phyir ro/ /stobs rnams kyis ni rgyu med par smra ba dang / mi mthun pa'i rgyur smra ba dang / rang gis byas pa ma</text></item>
<item><p>99a4</p><section></section><text>yin pa dang / chad par smra ba bsal nas yang dag par mngon par mtho ba'i lam ston to/ /sems can rnams kyi sems kyi spyod pa dang / bstan pa bzhag pa'i snod dang / bsam pa dang / bag la nyal dang / dmigs pa dang / tshogs dang / 'os su 'gyur ba dang / nges par 'byung ba</text></item>
<item><p>99a5</p><section></section><text>yang dag par rjes su rtogs nas nges par legs pa'i lam ji lta ba bzhin du ston te/ bdud thams cad kyang tshar gcod do/ /thams cad du zhu ba zhus pa yang lung ston to/ /mi 'jigs pa rnams kyis ni 'khor gyi nang du bdag yang dag pa'i ston pa yin par rab tu 'jog pa dang / mu stegs</text></item>
<item><p>99a6</p><section></section><text>can gzhan rgol ba rnams tshar gcod par mdzad do/ /bsrung ba med pa rnams kyis ni slob ma'i tshogs la rtag tu gdams par mdzad do/ /yang dag par rjes su yang ston to/ /dran pa nye bar gzhag pa rnams kyis ni kun nas nyon mongs pa mi mnga' bar tshogs yongs su sdud do/ /bsnyel</text></item>
<item><p>99a7</p><section></section><text>ba mi mnga' ba'i chos nyid kyis ni sangs rgyas kyi mdzad pa yal bar mi 'dor te/ rgya mtsho chu srin chen po'i gnas/ /dus rlabs yol bar 'gyur srid kyi/ /gdul bar bya ba'i sras rnams la/ /sangs rgyas dus la yol mi mnga'/ /zhes bstan pa'i tshul gyis so/ /bag chags yang dag par</text></item>
<item><p>99b1</p><section></section><text>bcom pas ni nyon mongs pa mi mnga' bas na nyon mongs pa lta bu'i spyod pa mi ston to/ /thugs rje chen pos ni lhun gyis grub pas rtag tu ye shes kyi snang bas 'jig rten la gzigs te/ skad cig tsam yang mi gzigs par mi 'gyur ro/ /gzhan dag ni 'di ni bsnyel ba mi mnga' ba'i chos</text></item>
<item><p>99b2</p><section></section><text>nyid yin te nyin lan gsum mtshan lan gsum du rtag tu gzigs pa ni thugs rje chen po ste/ de ltar bshad na mdo'i don dang yang mthun la/ mdo sde'i rgyan gyi tshig le'ur byas pa yang legs par drangs par 'gyur ro zhes zer ro/ /sangs rgyas kyi chos ma 'dres pa rnams kyis ni sku</text></item>
<item><p>99b3</p><section></section><text>dang gsung dang thugs kyi phrin las yongs su dag pa dang / rnyed pa dang / gshegs pa dang / bzhugs pas kyang nyan thos dang rang sangs rgyas thams cad zil gyis gnon to/ /rnam pa thams cad mkhyen pa nyid kyis ni sems can thams cad kyi the tshom gcod cing chos kyi tshul yang</text></item>
<item><p>99b4</p><section></section><text>yun ring du 'jog ste/ des sems can yongs su ma smin pa rnams ni yongs su smin par mdzad do/ /yongs su smin pa rnams ni rnam par grol bar mdzad do/ /lam shes pa nyid la sogs pa sngar bshad pa dag kyang yin no zhes bya ba ni/ sngar nyan thos kyi mthong ba'i lam gyi yon</text></item>
<item><p>99b5</p><section></section><text>tan dang / rang sangs rgyas rnams kyi sgra med par chos ston pa la sogs pa yon tan de dag kyang sangs rgyas kyi rgyud la mnga' ste/ sngar dge slong dag nga lan stong du nyan thos kyi mya ngan las 'da' bas yongs su mya ngan las 'das so zhes bya ba la sogs pa'i tshul bstan pas</text></item>
<item><p>99b6</p><section></section><text>so/ /de dag kyang sangs rgyas kyi rgyud kyis bsdus pa na chos kyi sku ye shes kyi rnam par brjod par bya'o zhes bya ba'i don te/ de dag gi las kyang sangs rgyas mi 'byung ba'i dus su gdul bya smin par mdzad pa dang / theg pa dman pa la dad pa dag nyan thos su lung ston pa la sogs pas</text></item>
<item><p>99b7</p><section></section><text>theg pa chen po la 'jug par mdzad do zhes bya ba la sogs pa ci rigs par sbyar ro/ /de dag ni chos de dag gi phrin las so so ba'o/ /chos de dag gi rang gi ngo bo rnams ni mdo'i tshig gis go bar nus te/ chung zad du rnam par thar pa rnams kyis ni dang po sems yongs su sbyong bar rtsom par</text></item>
<item><p>100a1</p><section></section><text>byed cing / de nas zil gyis gnon pa'i skye mched rnams kyis ni legs par sbyong bar byed la/ de'i rjes la zad par gyi skye mched rnams kyis ni de yongs su grub par shes par bya ste/ de nyid kyis na sngar rnam pa'i skabs su byang chub sems dpa'i lam la gtso bo rnam</text></item>
<item><p>100a2</p><section></section><text>par thar pa brgyad smos pas lhag ma rnams bsdus par shes par bya'o/ /dbang rnam pa bcu'i dbang du byas te/ bskal pa brjod du med par tshe'i tshad byin gyis brlabs pas tshe la dbang ba dang / ting nge 'dzin grangs med pa la nges par rtog par 'jog cing ye shes kyi 'jug pa'i tshul</text></item>
<item><p>100a3</p><section></section><text>gyis sems la dbang ba dang / 'jig rten gyi khams thams cad du rgyan rnam par dbye ba du mas brgyan par byin gyi rlabs pa ston pa'i tshul gyis yo byad la dbang ba dang / dus ji lta ba bzhin du las kyi rnam par smin par byin gyis brlabs pas las la dbang ba dang / 'jig rten gyi khams</text></item>
<item><p>100a4</p><section></section><text>thams cad du skye ba ston pas skye ba la dbang ba dang / 'jig rten gyi khams thams cad sangs rgyas kyis gang bar blta bas mos pa la dbang ba dang / dus dang zhing gang du 'dod par mngon par 'tshang rgya bas smon lam la dbang ba dang / rdzu 'phrul gyi rnam par 'phrul pa thams cad</text></item>
<item><p>100a5</p><section></section><text>yongs su ston pas rdzu 'phrul la dbang ba dang / chos kyi sgo snang ba mtha' dang dbung med par yang dag par ston pas chos la dbang ba dang / de bzhin gshegs pa'i stobs bcu dang mi bsnyengs pa skad cig skad cig tu go bar yongs su ston pas ye shes la dbang ba'o zhes 'phags</text></item>
<item><p>100a6</p><section></section><text>pa sdong po bkod pa las gsungs pa rnams 'dir bkod pa'o/ /chos kyi sku mngon par brjod do zhes zer ro zhes bya ba'i mngon par 'dod pa dang po 'di ni ngo bo nyid kyi sku dang chos kyi sku gnyis gcig tu 'dod pas gnyis su mi dbye'o zhes ston par byed pa slob dpon ye shes zla ba la sogs</text></item>
<item><p>100a7</p><section></section><text>pa'i grub pa'i mtha'o/ /gzhan dag ni tshig le'ur byas pa la 'jug par byed do zhes bya ba 'di ni sngar slob dpon nyid kyis ji ltar bshad pa kho na yang bsdus nas bzlas pa ste/ mkhan po yang dag rnam par snang mdzad kyi bzhed pa'o/ /gzhan dag na re de dag gi ltar na zhes bya ba la sogs</text></item>
<item><p>100b1</p><section></section><text>pa'i bstan pa gsum pa 'di ni 'di snyam du gal te de ltar ngo bo nyid kyi sku dang chos kyi sku ni chos dang chos can yin la/ de dag kyang dbyer med na rnam pa thams cad du spros pa dang bral ba'i ngo bor gyur pas sems dang / sems las byung ba rnams gnas yongs su gyur pa'i ye shes gzung</text></item>
<item><p>100b2</p><section></section><text>ba dang 'dzin pa gnyis su med pa sgyu ma tsam du snang ba'i ngo bos 'gro ba'i don mdzad pa rnams med par 'gyur te/ de dag yod na ni yang ngo bo nyid kyi sku med par 'gyur bas de'i phyir ngo bo nyid kyi sku ni mi brjod do zhes bsams nas ye shes kyi sku dang longs spyod rdzogs pa'i sku dang / sprul</text></item>
<item><p>100b3</p><section></section><text>pa'i sku gsum du 'jog cing de dag thams cad kyang don dam par ma skyes par brjod kyi/ ma skyes pa de sku gcig tu ga la zhig gzhag ces 'dod pa'o/ /kha cig na re sku gsum kho na'o zhes zer ro zhes bya ba mngon par 'dod pa bzhi pa 'di ni sku ni gsum kho na zhig yin la/ de yang</text></item>
<item><p>100b4</p><section></section><text>ngo bo nyid kyi sku dang / longs spyod rdzogs pa dang / sprul pa'i sku dag tu 'dod pas/ chos kyi sku ni ngo bo nyid kyi sku'i ming gi rnam grangs su 'dod pa ste/ de'i phyir sangs rgyas kyis kun tu bzang po de la ni chos kyi dbyings ltar ye shes rang bzhin gyis 'od gsal ba de tsam zhig la sngon</text></item>
<item><p>100b5</p><section></section><text>gyi smon lam gyi mthus gdul bya rnams la/ byang chub phyogs mthun tshad med dang / /zhes bya ba la sogs pa'i yon tan rnams dang ldan par snang ba skyes pa yin gyi/ rang bzhin ni de lta bu ma yin te/ de'i phyir na de'i snang ba longs spyod rdzogs pa dang / skul pa yang de nyid kyi</text></item>
<item><p>100b6</p><section></section><text>sngon gyi smon lam gyi mthu'i shugs kyis snang bas na/ dngos su ni thub pa chen po la ni sku gcig tu zad pas na/ 'phags pa 'jig rten las 'das pa'i le'u las/ rgyal bas chos nyid lus med rab zhi ba/ /gnyis med rang bzhin med pa thugs chud nas/ /gzugs sku bzang po</text></item>
<item><p>100b7</p><section></section><text>mtshan gyis brgyan pa yis/ /'gro ba ma lus bkang zhing ston par mdzad/ /ces gsungs so zhes brjod cing / tshul de lta bus byis pa rnams kyi dbang du sku gcig po de nyid sku gsum du bstan to zhes 'dod pa'o/ /tshig le'ur byas pa las ngo bo nyid ces bya ba'i sgra'i mjug thogs su chos</text></item>
<item><p>101a1</p><section></section><text>kyi sku zhes bya ba'i sgra mi 'byung bas zhes bya ba'i tshig 'di ni de'i rigs pa ston pa ste/ gal te sku bzhi pa yin na de'i tshe tshig le'ur byas pa'i nang du ngo bo nyid kyi sku'i 'og nyid du 'brel par chos kyi sku smos par rigs so zhes so/ /de dag gis ni/ rnam pa bzhir ni</text></item>
<item><p>101a2</p><section></section><text>yang dag brjod/ /ces bya ba la bzhi ni phrin las dang bzhi zhes 'dod par byed do/ /gzhan dag na re zhes bya ba mngon par 'dod pa bzhi pa 'di ni sngar sku bzhir 'dod par smra ba rnams kyi lan btab pa ste/ ngo bo nyid ces bya ba'i sgra'i mjug thogs su chos kyi sku zhes bya ba'i sgra smos pa ni/</text></item>
<item><p>101a3</p><section></section><text>tshig le'ur byas pa sbyar ba'i ngor ni ye shes kho na dang mdzad par sbyar ba'i phyir dgos pa nye bar bstan pa'i shugs kyis de skad gsungs pa yin te/ de'i phyir de ni sku gsum du bzhag pa'i rgyu mtshan du mi rung ngo zhes bya ba ni bsdus pa'i don no/ /de ltar mdzad pa rnams ni chos kyi sku'i phrin las</text></item>
<item><p>101a4</p><section></section><text>zhes btags kyang / bskal pa'i bar du sku thams cad kyis brgyud pa dang dngos su mdzad pas na/ sku thams cad kyi mjug tu bstan par rigs pas de ltar bstan la/ mdzad pa nyi shu rtsa bdun po de dag sprul pa'i sku'i rjes kho nar 'byung bas de dag gis ni sprul pa'i sku'i phrin las yin</text></item>
<item><p>101a5</p><section></section><text>pa lta zhig ces kha cig sems pa la/ sngar chos kyi sku'i gdags pa ni ma mdzad la/ sku de ni grub pa'i mtha' thams cad las grags pas 'dir yang ston par rigs pas de ltar na 'di ni de'i las yin te/ des na las kyi byed pa po bstan te las dang byed pa po ni tha mi dad pa'i phyir ro</text></item>
<item><p>101a6</p><section></section><text>zhes rtogs par bya ba'i phyir tshig le'ur byas pa'i ngo bo nyid kyi sku'i mjug thogs su chos kyi sku zhes ma btags so/ /de ltar de ni dgos pa nye bar ston pa'i shugs zhes bya'o/ /ye shes kho na zhes bya ba ni/ byang chub phyogs mthun tshad med dang / /zhes bya ba la sogs pa ji skad bshad</text></item>
<item><p>101a7</p><section></section><text>pa rnams te/ de dang mdzad pa chos kyi sku'i phrin las nyi shu rtsa bdun du sbyar ba ni byed pa po dang de'i las su sbyar ro/ /'o na ye shes rnams sprul pa'i sku'i rjes su ci'i phyir mi bstan zhe na/ de ni sku rnams gtso bo'i rim gyis bstan par rigs pa'i phyir dang / ngo bo nyid dang ye shes</text></item>
<item><p>101b1</p><section></section><text>rnams chos nyid dang chos can du bstan pa'i 'brel pa bsgrub pa'i phyir ro/ /yang kha cig ni longs spyod rdzogs pa'i sku la mngon par byang chub pa sa bcu pa'i byang chub sems dpa' rnams 'ba' zhig gi snang ba'i lam du gyur pa longs spyod rdzogs pa chen po'i sku ji skad bshad pa'i ye</text></item>
<item><p>101b2</p><section></section><text>shes rnams kyi gzhir gyur pa dang / sa rab tu dga' ba la sogs pa la gnas pa'i snang ba'i lam du gyur pa sprul pa'i sku la longs spyod rdzogs par btags pa dang / sprul pa'i sku ste sku lngar 'dod do/ /gzhan dag ni sprul pa'i sku la rnam par smin pa dang rnam par smin pa ma yin</text></item>
<item><p>101b3</p><section></section><text>pa'i dbye bas sku lngar ston par byed do/ /lhag ma rnams ni go sla bas rnam par ma phye'o/ /mtshan dang dpe byad bzang po 'bar ba zhes bya ba la 'di dag gis skyes bu chen por mtshon par byed pas na mtshan de 'og nas 'chad pa'i sum cu rtsa gnyis so/ /'di dag gis gzhan gyi rgyud la rnam</text></item>
<item><p>101b4</p><section></section><text>par sgo bar byed pas na dpe byad bzang po ste/ 'dir a nu byany+dza na'i sgra'i don ni pha rol po'i rgyud la thub pa chen po'i sku'i mdzes pa nyid kyi rnam par bsgo zhing zhen par byed pa'i don te/ de bas na mtshan dang dpe byad rnams kyi phrin las ni skyes bu chen por byed pa dang / gdul bya rab tu 'dun</text></item>
<item><p>101b5</p><section></section><text>par byed pa'o/ /de la mtshan rnams ni gtso bor gyur pas re re yang pha rol tu phyin pa drug drug gi rgyu las byung bar bstan te/ ji skad du smin mtshams kyi mdzod spu ba mo dang dung dang me tog kun da ltar dkar ba ni sbyin pa'i 'bras bu'o/ /g.yas su 'khyil ba ni tshul khrims kyi 'bras</text></item>
<item><p>101b6</p><section></section><text>bu'o/ /dpa' zhing zil gyis mi gnon pa ni bzod pa'i 'bras bu'o/ /ring bar gnas pa ni brtson 'grus kyi 'bras bu'o/ /shin tu 'khyil zhing legs par gnas pa ni bsam gtan gyi 'bras bu'o/ /'od mtha' yas pas khyab pa ni shes rab kyi 'bras bu'o zhes bya ba la sogs pa</text></item>
<item><p>101b7</p><section></section><text>ste rgyas par ni 'phags pa bskal pa bzang po zhes bya ba theg pa chen po'i mdo las shes par bya'o/ /dpe byad rnams ni 'khor du gyur pas na de ltar bstan pa med de gtso bos bsdus pa'i phyir ro/ /ji ltar na gtso bo dang 'khor du bstan zhe na/ sen mo zangs kyi mdog lta bu dang / sen</text></item>
<item><p>102a1</p><section></section><text>mo'i mdog snum pa dang / sen mo mtho ba dang / sor mo rnams zlum pa dang / sor mo rnams rgyas pa dang / sor mo rnams byin gyis phra ba ste/ dpe byad bzang po 'di drug ni mtshan phyag gi sor mo ring ba'i 'khor du gyur pa'o/ /dbu gdugs lta bur rgyas</text></item>
<item><p>102a2</p><section></section><text>pa dang / dbu skra bung ba ltar gnag pa dang / dbu skra stug pa dang / dbu skra 'jam pa dang / dbu skra ma 'dzings pa dang / dbu skra mi bshor ba dang / dbu skra dri zhim pa ste/ 'di dag ni dbu gtsug tor dang ldan pa dang / spu re re nas g.yas phyogs su 'khyil ba'i 'khor du gyur pa'o/ /</text></item>
<item><p>102a3</p><section></section><text>dpral ba legs par 'byes pa dang / dpral ba'i dbyes che ba dang / smin tshugs ring ba dang / smin ma 'jam pa dang / smin ma snum pa dang / smin ma'i spu mnyam pa dang / shangs mtho ba dang / shangs gtsang ba ste/ 'di dag ni mdzod spu'i 'khor du gyur pa'o/ /spyan dag pa dang /</text></item>
<item><p>102a4</p><section></section><text>spyan mdzes par 'dzum pa lta bu dang / spyan yangs pa dang / rdzi ma stug pa dang / spyan pad+ma'i 'dab ma 'dra ba ste/ 'di rnams ni spyan mthon mthing dang / spyan gyi rdzi ma ba'i rdzi ma lta bu'i 'khor du gyur pa'o/ /snyan mnyam pa dang / snyan ma nyams pa ste/ 'di dag ni 'gram pa seng ge lta</text></item>
<item><p>102a5</p><section></section><text>bu'i 'khor du gyur pa'o/ /zhal ha cang mi ring ba dang / sgros shing thog bim pa ltar dmar ba dang / ljags mnyen pa dang / ljags srab pa dang / ljags dmar ba dang / 'brug gi sgra nyid dang / gsung mnyen pa dang / gsung 'jam pa dang / mche ba zlum pa dang / mche ba rno ba dang /</text></item>
<item><p>102a6</p><section></section><text>mche ba dkar ba dang / mche ba mnyam pa dang / mche ba byin gyis phra ba ste/ 'di rnams ni ljags yangs pa dang / tshangs pa'i dbyangs dang / tshems dkar ba dang / tshems thags bzang ba dang / tshems bzhi bcu mnga' ba dang / tshems mnyam pa dang / ro bro ba'i mchog brnyes</text></item>
<item><p>102a7</p><section></section><text>pa rnams kyi 'khor du gyur pa ste/ ci rigs su sbyar ro/ /rtsa mi mngon pa dang / rtsa mdud pa med pa dang / long bu mi mngon pa dag dang / sku gzhon mdog can dang / phyag shing bal ltar 'jam pa dang / phyag gi ri mo mdangs yod pa dang / phyag gi ri mo zab pa dang / phyag gi ri mo</text></item>
<item><p>102b1</p><section></section><text>ring ba rnams ni phyag dang zhabs 'jam zhing gzhon sha chags pa dang / zhabs long bu mi mngon pa'i 'khor du gyur pa ste/ dpe byad kyi long bu mi mngon pa ni long bu chung ngur bzung la/ mtshan bzang po'i ni de chen po bzung ngo / /kha cig ni mtshan gyi phyi'i long bu ste dpe byad kyi nang</text></item>
<item><p>102b2</p><section></section><text>gi long bu zhes 'dod do/ /zhabs mnyam pa ni/ zhabs rus sbal ltar gnas pa'i 'khor du gyur pa'o/ /seng ge dang / glang po che dang / ngang pa dang / khyu mchog dang / g.yas phyogs su dang / mdzes par dang / drang por gshegs pa dang / gom pa snyoms pa rnams ni/</text></item>
<item><p>102b3</p><section></section><text>phyag dang zhabs kyi sor mo dra bas 'brel pa dang / rting pa yangs pa rnams kyi 'khor du gyur pa'o/ /sku 'khril bag chags pa dang / sku byi dor byas pa dang 'dra ba dang / sku rim par 'tsham pa dang / sku gtsang ba dang / sku 'jam pa dang / sku dag pa dang / sku kho lag yangs shing</text></item>
<item><p>102b4</p><section></section><text>bzang ba dang / sku ma zhum pa dang / sku rgyas pa dang / sku shin tu grims pa dang / yan lag rnam par mdzes pa dang / dku zlum pa dang / dku skabs phyin pa dang / dku ma rnyongs pa dang / sku kun nas blta na sdug pa dang / kun tu spyod pa gtsang ba dang / sku la sme ba gnag</text></item>
<item><p>102b5</p><section></section><text>bag med pa dag ni sku che zhing drang ba dang / sku'i bdun mtho ba dang / pags pa gser gyi mdog 'dra ba dang / pags pa srab pa dang / dpung mgo zlum pa dang / thal gong rgyas pa dang / ro stod seng ge'i 'dra ba dang / shing n+ya gro d+ha ltar chu zhing gab pa'i</text></item>
<item><p>102b6</p><section></section><text>'khor du gyur pa'o/ /phyal phyang nge ba dang / phyal ma rnyongs pa dang / lte ba zab pa dang / lte ba g.yas phyogs su 'khyil ba rnams ni mdoms kyi gsang ba sbubs su nub pa'i 'khor du gyur pa'o/ /dpal gyi be'u dang / bkra shis dang / nya dang / g.yung drung 'khyil ba la sogs pa</text></item>
<item><p>102b7</p><section></section><text>rnams ni/ mtshan bzang po phyag dang zhabs 'khor lo'i mtshan dang ldan pa dang / phyag dang zhabs dra bas 'brel pa'i 'khor du gyur pa'o/ /byang chub sems dpa' chen po sa bcu pa la bzhugs pa rnams dang thabs cig tu theg pa chen po'i chos kyi longs spyod kyi dga' ba dang /</text></item>
<item><p>103a1</p><section></section><text>bde ba kha na ma tho ba med pa nye bar spyod pa'i phyir zhes bya ba 'dis ni mtshan gyi don bstan te/ theg pa chen po'i chos ni rtogs pa'i chos so/ /kha cig na re lung gi chos thun mong ma yin pa yang bstan to zhes zer ro/ /sku 'di'i mtshan nyid kyang 'phags pa klu sgrub kyi</text></item>
<item><p>103a2</p><section></section><text>zhal snga nas/ rang gi 'byor pa 'jig rten las 'das bsam gyis mi khyab legs mdzad brgya yi 'bras bu ni/ /blo can rnams kyi dga' ba skyed phyir 'khor gyi nang du sna tshogs rgyas par ston mdzad pa/ /rtag tu dam pa'i chos kyi sgra skad rgya chen 'jig rten kun tu 'phro bar mdzad pa</text></item>
<item><p>103a3</p><section></section><text>po/ /sangs rgyas longs spyod rdzogs sku chos kyi rgyal srid gnas pa gang yin de la phyag 'tshal lo/ /zhes gsungs so/ /de lta bu'i sku 'di ci rtag pa yongs su mya ngan las mi 'da' ba zhig gam/ de yang yongs su mya ngan las 'da' bar 'gyur zhe na/ kha cig na re gdul</text></item>
<item><p>103a4</p><section></section><text>bya gang dag sangs rgyas dkon mchog mi rtag pa'i phyir rtsom pa don med par rtog pa de dag gi phyir ni 'di rtag pa yongs su mi 'jig pa'i skur brjod cing / rang gi rang bzhin kyi dbang du byas te ni/ 'di yang yongs su mya ngan las 'da' bar 'gyur mod kyi/ 'on kyang lha'i</text></item>
<item><p>103a5</p><section></section><text>dbang po brgya byin rnams ni 'chi 'pho ba dang der skye ba de dag nyid dang / de bas ches che ba'i lha rnams kyis shes kyi lha'i bu phal pa rnams kyis ni bdag cag gi gnas 'dir lha'i dbang po cig shi 'phos te/ gzhan zhig lha'i rgyal por gyur zhes bya ba ni rab tu mi shes te/ las kyi me</text></item>
<item><p>103a6</p><section></section><text>long la sogs pa la lta bas nges par gzhan gyis mi shes par de nyid dam/ gzhan zhig mtshams sbyor ba ni brgya byin du gyur pa rnams kyi chos nyid du nges pa'o/ /de bzhin du sku 'di yongs su mya ngan las 'da' ba yang de bzhin gshegs pa rnams 'ba' zhig gi yul du 'gyur gyi/</text></item>
<item><p>103a7</p><section></section><text>sa bcu pa'i byang chub sems dpa' rnams kyi yang yul du mi 'gyur ba'i phyir/ sku gdung rnam par dbye ba la sogs pa yang med do zhes 'dod do/ /sku 'di mya ngan las 'da' ba'i rgyu yang kye rgyal ba'i sras sangs rgyas bcom ldan 'das rnams kyi chos nyid kyis kyang de bzhin te/ sangs</text></item>
<item><p>103b1</p><section></section><text>rgyas kyi phrin las thams cad yongs su rdzogs par mdzad de dgongs pa thams cad yongs su rdzogs nas chos kyi 'khor lo shin tu bskor te/ gdul bya thams cad shin tu btul nas byang chub sems dpa' thams cad shin tu lung bstan par gyur te/ mnyam pa med pa'i go 'phang yongs su</text></item>
<item><p>103b2</p><section></section><text>mya ngan las 'da' ba chen pos yongs su mya ngan las 'da'o zhes gsungs so zhes zer ro/ /de dag gis ni legs par ma smras te/ gzhan gang dag las longs spyod rdzogs pa'i sku yongs su mya ngan las 'da' bar bshad pa de dag ni sngar bstan pa ltar/ sprul pa'i sku la longs spyod</text></item>
<item><p>103b3</p><section></section><text>rdzogs par btags pa'i dbang du byas pa yin gyi/ longs spyod rdzogs pa'i sku ye shes rnam par dag pa'i gzhir gyur pa ni nam yang mya ngan las mi 'da'i/ skad cig ma'i rgyun can nyid du ni gnas so/ /sku 'di yang smon lam mam/ tshogs kyis 'phen pa'am/ bzhed pa tsam</text></item>
<item><p>103b4</p><section></section><text>gyis phye ba'i 'og min gyi gnas gcig kho nar mngon par rdzogs par 'tshang rgya ba'i phyir rnam pa rab tu mang po'i longs spyod rdzogs pa'i sku 'og min rnams na gnas pa ni sprul pa'i sku 'ba' zhig rgya chen por snang bar zad do/ /kha cig ni byang chub sems dpa' ji snyed mngon par rdzogs</text></item>
<item><p>103b5</p><section></section><text>par sangs rgyas pa rnams la longs spyod rdzogs pa'i sku gcig pu zhig gi rang bzhin du zad cing chos kyi sku dang / sprul pa'i sku dang / ngo bo nyid kyi sku yang de ltar gcig tu zad pas sems can rnams ni rnam par shes pa'i rgyud tha dad pa'o zhes bya ba'i sgrub pa 'di sangs rgyas kyi ye</text></item>
<item><p>103b6</p><section></section><text>shes la ni mtshungs pa ma yin te/ 'on kyang smon lam gyi dbang gis bdag sems can 'di'i bur gyur te sprul pa'i sku byang chub rnyed par gyur pas de dag yongs su smin par byed par gyur cig ces bya ba la sogs pas don mdzad pa ni mi 'dra bar gyur to zhes zer te/ 'di lta bu dag ni</text></item>
<item><p>103b7</p><section></section><text>bdag cag gi spyod yul du ma gyur pas dpyad pa'i rnam par rtog pa ngan pas ci zhig bya ste/ ji ltar bstan pa yang bzod par mdzod cig /lhag ma rnams ni go sla'o/ /shAkya thub pa la sogs pa'i gzugs gang gis zhes bya ba la/ dga' ldan nas babs pa la sogs pa don</text></item>
<item><p>104a1</p><section></section><text>mdzad pa rnam pa bcu gnyis kyis gdul bya yongs su smin par mdzad pa ni rnam par smin pa'i sprul pa'i sku ste/ de la don gyi mdzad pa bcu gnyis ni 'phags pa dad pa'i stobs bskyed pa la 'jug pa'i phyag rgya'i mdo las/ ji skad du dus gcig tu</text></item>
<item><p>104a2</p><section></section><text>phyogs bcu'i 'jig rten gyi khams rab 'byam thams cad du dga' ldan gyi gnas mchog na bzhugs pa dang / 'chi 'pho ba dang / skye ba dang / mngon par 'byung ba dang / dka' ba spyod pa'i sbyor ba dang / byang chub kyi snying por gshegs pa dang / bdud bcom pa dang / mngon</text></item>
<item><p>104a3</p><section></section><text>par rdzogs par byang chub pa dang / chos kyi 'khor lo rab tu bskor ba dang / yongs su mya ngan las 'da' ba dang / chos nub par ston pa la mkhas pa zhes gsungs pa rnams te/ 'dir chos nub par ston pa yang / gdul bya rab tu ma gus pa dag gis chos dang chos smra ba la</text></item>
<item><p>104a4</p><section></section><text>brten pa'i sdig pa mi 'byung bar bya ba'i phyir sangs rgyas kyi mdzad pa chen po ste/ de'i phyir 'phags pa gser 'od dam pa zhes bya ba theg pa chen po'i mdo las/ sangs rgyas mya ngan mi 'da' zhing / /chos kyang nub par mi 'gyur te/ /sems can rnams ni gdul ba'i phyir/ /mya ngan</text></item>
<item><p>104a5</p><section></section><text>'da' la sogs par ston/ /zhes gsungs so/ /mtshan nyid 'di las gzhan pa khye'u dang bu mo la sogs pa'i gzugs su snang bas gdul bya yongs su smin par byed pa dang / yang dpag bsam gyi shing dang nor bu rin po che la sogs pa snod kyi 'jig rten du bsdus par sprul pa</text></item>
<item><p>104a6</p><section></section><text>yang srid de/ 'phags pa dkon mchog sgron ma'i mdo las ji skad du/ de dag dgon par ljon shing chen por gyur/ /sman dang rin chen mi zad gter rnams dang / /yid bzhin nor bu 'dod 'byin snying po dang / /lam gol dong ba rnams la lam ston 'gyur/ /zhes gsungs pas so/ /</text></item>
<item><p>104a7</p><section></section><text>de lta bu de dag ni rnam par smin pa ma yin pa'i sprul pa'i sku ste/ 'dir rnam par smin pa'i sgra ni rab tu rgyas pas mi 'dra bar smin pa'i don du brjod par bya ba yin la/ khye'u dang bu mo la sogs pa de dag ni dman par snang ba'i phyir slob pa'i lam gyi gnas skabs dang mi 'dra ba'i shas</text></item>
<item><p>104b1</p><section></section><text>chung ba'i phyir de dag la de skad ces bya'o/ /sku 'di'i mtshan nyid kyang 'phags pa klu sgrub kyi zhal snga nas/ sems can rnams ni smin par mdzad phyir la la dag tu me 'bar bzhin du gang snang zhing / /la lar yang ni rdzogs par byang chub chos kyi 'khor lo rab tu zhi bar gang snang la/ /</text></item>
<item><p>104b2</p><section></section><text>sna tshogs thabs tshul rnams kyis rnam pa du mar 'jug cing srid pa gsum gyi 'jig sel ba/ /phyogs bcur chub mdzad thub pa rnams kyi sprul sku don chen gang yin de la bdag phyag 'tshal/ /zhes bstan to/ /dang por 'gro ba bzang po dang bzang po ma yin pa la mngon par zhen</text></item>
<item><p>104b3</p><section></section><text>pa'i mtshan nyid ces bya ba la sogs pa rnams la/ dang po bzhi ni tshogs kyi lam phal pa'i rang bzhin no/ /de'i 'og ma lnga pa ni thar pa'i cha dang mthun pa'i dge ba'i rtsa ba la sbyar ro/ /de nas gnyis pa ni sbyor ba'i lam la sbyar ro/ /lhag ma rnams ni gsal lo/ /kha cig na</text></item>
<item><p>104b4</p><section></section><text>re dang po ni tshogs kyi lam mo/ /de nas lnga ni sbyor ba'i lam gyi rang bzhin no/ /de nas gcig ni bar chad med pa'i ting nge 'dzin 'ba' zhig ste/ der 'dzin pa spong ba'i sbyor ba yin la/ 'og ma rnams ni gzung ba'i rnam par rtog pa spong ba'i phyir ro zhes zer te/ gzung ba dang 'dzin</text></item>
<item><p>104b5</p><section></section><text>pa'i don yang phyi rol gyi don dang / rnam par shes pa nang gi bdag nyid du blta bar bya'o/ /sngar ji ltar bstan pa'i gzung ba dang 'dzin pa'i rnam par rtog pa rnams ni ma yin te de dag ni sa de dang der 'brel pa yin gyi des spong bar ni mi nus te/ de ni 'jig rten las 'das pa'i</text></item>
<item><p>104b6</p><section></section><text>lam gyis spang bar bya ba yin pa'i phyir ro/ /de la 'gro ba rab tu zhi ba'i phrin las mdzad nas zhes bya ba la/ 'gro ba ni mi la sogs pa ste/ de dag rab tu zhi ba ni 'dod chags 'bar ba mdzes dga' bo dang / zhe sdang 'bar ba sor mo'i phreng ba dang / gti mug 'bar ba lteng</text></item>
<item><p>104b7</p><section></section><text>rgyas 'od srungs la sogs te/ de dag kyang rab tu zhi bar bya ba'o/ /gzhan yang 'phags pa'i gang zag ma yin pa thams cad la thun mong du rab tu spang dka' ba ni 'khrig pa'i 'dod chags yin la/ de yang bud med gzhon nu rnams ni rab tu shas che ba yin mod kyi/ sangs rgyas</text></item>
<item><p>105a1</p><section></section><text>rnams kyis ni de yang bde bar yongs su spong du 'jug par spyod pa'i phyir na/ 'phags pa klu sgrub kyi zhal snga nas/ shes rab tshul khrims gtong 'byung grags chen dri ma med/ /lha yul nam mkha' dang ni sa stengs rgyas mdzad nas/ /sa la mi dang mtho ris na</text></item>
<item><p>105a2</p><section></section><text>chung mchog bde ba'i/ /dga' la dga' rnams bzhed dgur rab tu dga' mdzad nas/ /nyon mongs nyam thag sems can tshogs kyi 'jigs skye dang / /skye ba zhi mdzad rgyal ba'i dbang po nyid rnyed nas/ /'jig rten las 'das ming tsam zhi la mi g.yo ba/ /mi bsnyengs nongs mi</text></item>
<item><p>105a3</p><section></section><text>mnga' ba'i go 'phang brnyes par mdzod/ /ces gsungs so/ /de ltar 'gro ba'i nyon mongs pa zhi bar gyur pas phrin las dang po mdzad nas 'khor gyi don bya ba'i ngo bo de dag ji ltar dga' ba'i mu tig gi do shal dang / bza' ba dang bca' ba'i sbyin pas sdud de/ de yang grol bar</text></item>
<item><p>105a4</p><section></section><text>byed pa'i chos bstan pa dang / de spyod pa dang / rjes su mthun par bya ba dang / bdag kyang sgrub pa snying por byed pas smra ba lhur mi len pa dag ni phrin las gnyis pa sbyin pa la sogs pa bsdu ba'i dngos po bzhi la bkod pa ste/ ji skad du/ 'di dag gi ni yon tan dang / /'khor sdud pa</text></item>
<item><p>105a5</p><section></section><text>dang ldan pa rnams/ /tshul 'di la ni yang dag rten/ /kun gyi don kun sgrub byed pas/ /thabs bzang yon tan ldan pa yin/ /zhes gsungs so/ /rtogs par mdzad nas zhes bya ba ni snyan par smra ba yun ring du bsten cing de bzhin du bsam pa la sogs pa ni nges par blang ba dang dor</text></item>
<item><p>105a6</p><section></section><text>bar khong du chud par nus pa ste phrin las gsum pa'o/ /gzhan dag gi don byams pa la sogs pa'i mtshan nyid ces bya ba ni ji ltar bsam pa ltar sgrub par rtogs pas na sgyu ma mkhan bzhin du rjes su chags pa la sogs pas rnam par dben pa nyid kyis sems can gyi don</text></item>
<item><p>105a7</p><section></section><text>zhes bstan to/ /sems can rnams bde bar gyur zhes bsam pa 'ba' zhig gis chog par 'dzin pa dgag pa'o/ /de ni blang ba dang dor ba rtogs nas yang rtogs pa dang mthun par dngos su sgrub pa'i don te phrin las bzhi pa'o/ /rang gi don zhes bya ba ni rang gi don la mngon</text></item>
<item><p>105b1</p><section></section><text>par zhen pa dang ma bral ba'i phyir ro/ /'khor gsum rnam par dag pas rab tu phye ba zhes bya ba ni sngar/ mtshan med rab tu sbyin la sogs/ /yang dag sgrub la mkhas pa 'di/ /rnam pa thams cad rtogs 'di la/ /thar pa'i cha dang mthun par 'dod/ /ces bstan pa</text></item>
<item><p>105b2</p><section></section><text>rnams so/ /rang dang gzhan gyi don gyi mtshan nyid ces bya ba ni srog gcod pa spong ba dang / ma byin par len pa spong ba dang / 'dod pas log par g.yem pa spong ba dang / /brdzun du smra ba spong ba dang / tshig rtsub po spong ba dang / phra ma spong ba dang / gnod sems spong ba</text></item>
<item><p>105b3</p><section></section><text>rnams ni gzhan la gnod pa spong bas gzhan gyi don du bsdus la/ ngag 'khyal pa dang / brnab sems dang / log par lta ba rnams spong ba ni rang la gnod pa spong bas rang gi don bsdus pa'am/ yang na rang dang gzhan gyi don zhes bya ba ni sangs rgyas nyid du ma bsngos pas</text></item>
<item><p>105b4</p><section></section><text>nyan thos rnams ltar na rang 'ba' zhig gi don ni ma yin gyi gnyi ga'i don du'o zhes bya ba'o/ /sangs rgyas nyid kyi lam zhes bya ba ni sangs rgyas thob par bya ba la lam dang lam gyi yan lag ji snyed du bstan kyang de dag las gtso bo ni dge ba bcu po 'di dag yin pa'i phyir de skad ces</text></item>
<item><p>105b5</p><section></section><text>bya'o/ /dge ba bcu'i las kyi lam la'o zhes bya ba la/ 'di dag ni rnam par smin pa sdug cing yid du 'ong ba can yin pas na dge ba'o/ /lus kyi gsum dang ngag gi bzhi dang yid kyi gsum rnams ni bcu'o/ /las kyi lam zhes bya ba ni/ skad cig gzhan du mi</text></item>
<item><p>105b6</p><section></section><text>gnas shing / /byed med yid kyang gang gis ni/ /byed dang bcas ltar snang byed pa/ /sems pa de ni yid kyi las/ /zhes bya ba'i tshul gyis na las ni sems pa ste/ sems pa de yang brnab sems spong ba dang / gnod sems spong ba dang / log par lta ba spong ba</text></item>
<item><p>105b7</p><section></section><text>rnams kyi dbang du 'gro zhing de dag gi lam du 'jug pas na las de'i lam ni de dag go/ /lhag ma srog gcod pa la sogs pa bdun ni las kyang yin la sems pa yang dang por 'di dag slong zhing bskyed la/ de nas kyang 'di dag la rten cing 'jug pas las kyi lam yang</text></item>
<item><p>106a1</p><section></section><text>yin te/ de skad du dbyig gnyen gyi zhal snga nas/ chos mngon pa mdzod kyi tshig le'ur byas pa las/ gsum mam bdun ni las kyang yin/ /zhes bshad la/ las kyi mtshan nyid kyang / de ni sems pa dang des byas/ /sems pa yid kyi las yin no/ /</text></item>
<item><p>106a2</p><section></section><text>de bskyed lus dang ngag gi las/ /zhes so/ /de nas chos thams cad rang bzhin gyis stong pa nyid du goms pa la'o zhes bya ba ni mos pa yid la byed pa'i dbang gis goms par byed pa tsam zhig tu gzhag gi dngos gzhi ni ma yin te/ de ni sa rab tu dga' ba la sogs par de kho na nyid</text></item>
<item><p>106a3</p><section></section><text>yid la byed par bzhag pa'i phyir ro/ /de'i rjes la sbyin pa'i pha rol tu phyin pa la brten nas zhes bya ba ni sbyin pa ni bsod nams kyi las kyi mchog yin la/ bsod nams shin tu cher bsags pa'i sems la ji ltar smon pa 'grub pa'i phyir na sbyin pa ni sa dang po der chos kyi dbyings</text></item>
<item><p>106a4</p><section></section><text>kun tu 'gro ba rtog pa'i mtshan nyid gnyis su med pa'i chos kyi rgyus te de la sbyor ro zhes bya ba'i don to/ /tshogs ni sa dang po bsod nams dang ye shes gnyis so/ /de yongs su rdzogs pa'i rgyur gyur pas zhes bya ba ni sa rab tu dga' ba la tshogs khyad par can la gnas kyang da dung</text></item>
<item><p>106a5</p><section></section><text>yongs su rdzogs pa ni ma yin pas de dag yongs su rdzogs par bya ba'i phyir sa gnyis pa la sogs pa la tshul khrims la sogs pa'i pha rol tu phyin pa'i chos thams cad yongs su rdzogs par byed cing / de'i tshe yang de dag gi brdar btags par shes pas dpyod kyi dngos por</text></item>
<item><p>106a6</p><section></section><text>'dzin pa'i tshul gyis ni ma yin pa la 'god do/ /de bzhin du zhes bya ba ni brdar btags pa tsam la ltos pa'o/ /shes pa dang shes bya'i dngos por mngon par ma zhen pa'i mtshan nyid chos thams cad dmigs su med pa'i zhes bya ba ni/ gzung ba dang 'dzin pa'i blo rab tu log pas</text></item>
<item><p>106a7</p><section></section><text>'di dag ni dbyer med par chos kyi dbyings sna tshogs su snang ba'o zhes bya ba la nges par gyur pa'o/ /de ltar na shes pa'i phyir rang dang gzhan du 'byed pa med pas rang gi don du mthong bas sems can yongs su smin par byed cing sems can du mngon par zhen pa med pa'i phyir ye</text></item>
<item><p>106b1</p><section></section><text>shes phrin las dang bcas pa de nyid thabs kyi pha rol tu phyin pa'i stobs so/ /de la sems can yongs su smin pa ni drod la sogs pa thob pa ste/ shing tog smin pa dang / ma smin pa bzhin du las su rung ba'o zhes bdag gi bla mas lung phog pa'o/ /de ltar na mdo sde</text></item>
<item><p>106b2</p><section></section><text>rgyan las kyang bstan to/ /nyan thos dang thun mong ma yin pa'i byang chub sems dpa'i lam ni shin tu mtshan ma med pa'i dbyings su yang zhugs la/ 'on kyang de bzhin gshegs pa rnams kyis bskul ba'i mthus yang dag pa'i mtha' mngon sum du ni mi byed pas so/ /chos thams</text></item>
<item><p>106b3</p><section></section><text>cad la mngon par zhen pa spangs pa zhes bya ba ni sngar/ rgyal la sogs la chags pa phra/ /zhes bstan pa'i chags pa phra mo yang sa 'di las brtsams nas ni bral te/ 'on kyang bsod nams kyi tshogs yongs su ma rdzogs pa'o/ /gzhan dag ni sa 'og ma la ltos nas</text></item>
<item><p>106b4</p><section></section><text>mngon par zhen pa spangs par 'dod kyi chags pa phra mo ni sa bcu pa'i bar du ldan par 'dod do/ /smon lam gyi pha rol tu phyin pa'i mthus byang chub thob pa la'o zhes bya ba la/ 'dir byang chub ni gzugs kyi skur mngon par rdzogs par 'tshang rgya ba'o/ /de thob pa ni tshogs ma</text></item>
<item><p>106b5</p><section></section><text>rdzogs pas chos kyi skur mngon par rdzogs par byang chub par mi nus kyi/ gdul bya'i dbang gis gzugs kyi skur mngon par rdzogs par 'tshang rgya ba ni smon lam gyi mthus nus par gyur te/ 'di skad du rgyal ba'i yum bar ma las/ shA ri'i bu 'di ltar yang byang</text></item>
<item><p>106b6</p><section></section><text>chub sems dpa' sems dpa' chen po pha rol tu phyin pa drug la gnas shing sangs rgyas kyi sku ci 'dra ba de 'dra ba'i lus su mngon par sprul nas shar phyogs kyi sangs rgyas kyi zhing gang gA'i klung gi bye ma snyed dag tu 'dong zhing sems can rnams la chos ston pa dang zhes bya ba la</text></item>
<item><p>106b7</p><section></section><text>sogs pa gsungs so/ /'o na 'phags pa sa bcu pa'i mdo las/ sa bcu pa nas brtsams te smon lam gyi mthus ni dga' ldan nas babs pa la sogs pa'i rim pas mngon par rdzogs par sangs rgyas par gsungs pa 'di ji ltar drang zhe na/ de'i tshe ni sa dgu pa la 'jig rten</text></item>
<item><p>107a1</p><section></section><text>gyi khams rab tu mang por 'tshang rgya ba'i sbyor ba ston pas sa 'og ma dag las khyad par du bstan to/ /sangs rgyas kyi zhing sna tshogs rnam par dag pa la bkod nas zhes bya ba la zhing rnams ni yang dag pa'i don du na ye shes kyi snang ba ste/ de'i phyir 'phags</text></item>
<item><p>107a2</p><section></section><text>pa dri ma med par grags pas bstan pa'i mdo las kyang / sangs rgyas kyi zhing yongs su sbyong bar 'dod pas ni rang gi sems yongs su sbyang bar bya'o zhes gsungs la 'dir yang ye shes kyi pha rol tu phyin pa'i stobs kyis zhes gsungs so/ /de lta bu'i sa bcu'i bdag nyid</text></item>
<item><p>107a3</p><section></section><text>kyi mtha'i bya ba ni skye ba gcig gis thogs pa la sogs pa gsungs te go sla'o/ /de nas bsgom pa'i lam khyad par can gyi dbang du byas te/ byang chub mtha' dag 'dren par byed pa'i chos kyi mtshan nyid byang chub kyi yan lag dang zhes bya ba la sogs pa gsungs te/ byang chub</text></item>
<item><p>107a4</p><section></section><text>mtha' dag ni nyan thos dang rang sangs rgyas dang theg pa chen po pa'i byang chub thams cad do/ /de dag 'dren par byed pa'i chos kyi mtshan nyid ni 'di ltar byang chub kyi yan lag rin po che sna bdun te/ sngar rnam pa'i skabs su bshad pa rnams so/ /de yang de dag ni mthong ba'i lam</text></item>
<item><p>107a5</p><section></section><text>yin la/ mthong ba'i lam ni sngar byang chub chen po grub par byed pa mthong ba'i lam zhes bstan pas na de dag la byang chub mtha' dag 'dren par bzhag go/ /las dang 'bras bur 'brel pa ni kun rdzob kyi bden pa yin la/ de chud mi za ba ni skad cig ma gcig pa'i mngon</text></item>
<item><p>107a6</p><section></section><text>par rdzogs par byang chub pa des ni ye shes rnam par dag pa bskyed kyi/ bskal pa mang po zhig tu dka' ba byas nas rang gi ye shes rgyun gcod pa ni ma yin pa'i phyir ro/ /de'i phyir gang dag sangs rgyas kyi sa'i ye shes kun rdzob tu yang med par smra ba de dag gi lta ba dgag</text></item>
<item><p>107a7</p><section></section><text>par 'di gsungs pa'o/ /dngos po thams cad ces bya ba ni kun rdzob kyi bden pa rnams so/ /yang dag pa ji lta ba bzhin du rtogs pa zhes bya ba ni don dam pa'i bden pa las de dag tha dad par mi 'dzin pa'i ngo bo ste/ ji skad du 'phags pa khye'u snang ba bsam gyis mi khyab</text></item>
<item><p>107b1</p><section></section><text>pas bden pa gnyis su dbyer med par bstan pa lta bu'o/ /phyin ci log thams cad ces bya ba ni mdor na bden pa gnyis log par rtogs pa ste de dag spang ba ni ji skad du bstan pa'i bden pa gnyis su mi 'dzin pa'i mthu ste/ des na snga ma'i 'bras bur 'di bstan pa'o/ /de ltar</text></item>
<item><p>107b2</p><section></section><text>phyin ci log spang ba de yang gang zhig yod pa bor ba ni ma yin pas na phyin ci log spang ba gzhi med pa'i ye shes zhes smos te/ gzod ma nas dngos po rnams la phyin ci log phra ba yang med pas na dngos po rnams kyi rang bzhin ji ltar gnas pa zhig des shes par zad de/ de lta</text></item>
<item><p>107b3</p><section></section><text>bas na sngar/ 'di la bsal ba ci yang med/ /bsnan par bya ba cung zad med/ /yang dag nyid la yang dag lta/ /yang dag mthong na rnam par grol/ /zhes gsungs la/ 'phags pa las kyi sgrib pa rnam par dag pa zhes bya ba theg pa chen po'i mdo las kyang / yul 'di</text></item>
<item><p>107b4</p><section></section><text>dag ni dug med stong pa ste/ /dngos por dmigs pa thams cad gzung du med/ /ces bya ba la sogs pa gsungs te/ don 'di ni rgya cher 'phags pa 'jam dpal gyi man ngag ces bya ba theg pa chen po'i mdo las shes par bya'o/ /de ltar bstan pa'i tshul gyis rang bzhin</text></item>
<item><p>107b5</p><section></section><text>gyis yongs su dag pa'i mtshan nyid kyi byang chub sems dpa'i rnam par byang ba zhes gsungs te/ rgyal ba'i sras de'i yon tan de dag rab tu dag cing 'od gsal ba'i rgyu mtshan ni snga ma nyid do/ /de ltar rnam par dag pa'i yon tan gyi tshogs de dag kyang sangs rgyas kyi sa'i rgyur</text></item>
<item><p>107b6</p><section></section><text>gnas pa'i phyir dri ma thams cad dang bral ba'i rnam par byang ba'i rgyu'i tshogs zhes smos so/ /yang lam de la gnas pa ni bdag gi slob pa'i sa 'di yongs su spangs te/ chos kyi sku 'dus ma byas thob par bya'o zhes mi rtog par ston na ni stong pa nyid kyi ngo bo nyid kyi 'dus byas</text></item>
<item><p>107b7</p><section></section><text>dang 'dus ma byas tha mi dad par yongs su shes pa la bkod nas zhes bya ba smos te/ de ltar na 'gro ba rab tu zhi bar mdzad pa nas bzung ste ye shes kyi pha rol tu phyin pa'i bar du ni gnas skabs gong ma gong ma las 'og ma rnams tha dad la/ skye ba gcig gis thogs pa'i khyad</text></item>
<item><p>108a1</p><section></section><text>par gsum dang khyad par gyi lam gyi yon tan rnam pa brgyad ni rang rang gi chos can gcig gi yon tan gyi khyad par lnga'o/ /de bzhin gshegs pa'i sa ni kun tu 'od de/ de ni mi gnas pa'i mya ngan las 'das pa'o/ /de la 'god par mdzad pas na phrin</text></item>
<item><p>108a2</p><section></section><text>las yongs su rdzogs pas thugs la mi mnga' bar gyur pa'i phyir las gzhan de nas ma smos so/ /'khor ba ji srid bar zhes bya ba ni sngar de nyid zad pa med pa'i phyir/ rtag pa zhes kyang nges par brjod/ /ces bstan pa'i tshul gyis so/ /gal te de ltar bcom ldan</text></item>
<item><p>108a3</p><section></section><text>'das thugs rje chen pos phrin las mdzad pa mngon par brtson pa'i phyir/ sangs rgyas brgyud pa thog ma med pa dag gis sems can dpag tu med pa phung po lhag ma med pa'i mya ngan las 'das pa'i dbyings su snga ma nyid du bkod cing / da ltar dang ma 'ongs pa'i dus su yang de</text></item>
<item><p>108a4</p><section></section><text>ltar 'god par mdzad na ci'i phyir 'khor ba thog ma med ce na/ dge slong dag khyed kyis lha'i mig dag pas stong gsum gyi stong chen po'i 'jig rten gyi khams 'di na sems can ji snyed cig gnas pa mthong ba ni ches nyung gi/ ngas shing rta'i 'phang lo tsam gyi phyogs na sems can</text></item>
<item><p>108a5</p><section></section><text>gnas pa rnams mthong ba ni ches mang ngo zhes gsungs pa'i tshul gyis sems can gyi phung po ni rab tu mang la sangs rgyas rnams ni brgya lam na lan 'ga' kho na u dum wA ra'i me tog bzhin du 'byung ba'i phyir/ 'di dag zad par bya dka' ba'i phyir te/ rdul phra rab re re la yang</text></item>
<item><p>108a6</p><section></section><text>sangs rgyas dpag tu med par bzhugs pa gang dang gang las bstan pa ni sprul pa'i sku'i dbang dang / byang chub sems dpa' dbang thob pa'i yul du byas pa'i phyir ro/ /gzhan yang gang gi tshe sems can thams cad mngon par rdzogs par sangs rgyas par gyur pa de lta</text></item>
<item><p>108a7</p><section></section><text>bu'i dus nye bar gnas su chug na yang de dag gi ye shes skad cig ma bde ba chen po rgyun du 'byung ba nyid la 'khor ba zhes bya ba'i phyir yang nyes pa med do/ /bzhed pas mdzad pa yin no zhes bya ba ni lhun gyis grub par 'byung ba ste/ khyod kyi phrin las ji snyed pa/ /bzhed pa tsam</text></item>
<item><p>108b1</p><section></section><text>la rag las te/ /sbyor 'byung yon tan gcig ma mchis/ /zhes bstod pa lta bu'o/ /sems bskyed pa dang po ni/ de yang sa gser zla ba me/ /zhes bya ba la sogs pa'o/ /tha ma ni/ 'gro rnams zhi ba'i las dang ni/ /zhes bya ba la sogs pa'o/ /de dag gi las de ltar bstan pas</text></item>
<item><p>108b2</p><section></section><text>zhes bya ba ni rang rang gi gnas skabs kyi bya ba dang yon tan dang rang bzhin bstan pa'o/ /go rims bstan pa'i rim pa zhes bya ba ni las dang po pa'i sa nas sangs rgyas kyi sa'i bar du rim pa ma 'khrugs par bstan pas so/ /lhag ma bar gyi tshig gi don rnams kyi go rims kyang las</text></item>
<item><p>108b3</p><section></section><text>dang po pa'i sa nas sangs rgyas kyi sa'i bar du ston pa'i dbang du byas pa de dag gi rjes su 'brangs te/ de dag kho na ltar khong du chud par byas te/ de'i dgos pa ni sngar bstan to/ /de ltar na slob dpon gyi zhal snga nas ci'i phyir 'grel par de ltar mi ston snyam pa la tshig mang du dogs pas</text></item>
<item><p>108b4</p><section></section><text>bdag gis ma bris so zhes bya ba gsungs te/ des na tshegs la lta ba'am/ dgod par mi mkhyen pa ni ma yin gyi dang po nas kyang yum 'di zlos bu lta bur rab tu mang po byung bas don khong du chud par dka' bar gyur na/ gal te ngag re re la skabs kyi don mtha' dag bkod</text></item>
<item><p>108b5</p><section></section><text>na/ de'i tshe yum 'dis gdul bya phal cher khams rab tu 'khrug par byed pa nyi tshe ba zhig gi yan lag tu 'gyur ba'i phyir ma bkod do zhes bya ba'i don to/ /de'i phyir bdag gis kyang 'dir dpyad pa ma byas so/ /skabs brgyad pa'i 'grel bshad rdzogs so// //</text></item>
<item><p>108b6</p><section></section><text>skabs bsdus pa gnyis kyi don ni dang por bshad zin te/ tshig gi don yang go bar sla'o/ /chung zad du na snga ma kho na bzhin du bshad par bya ba yin no zhes bya ba ni skabs bsdus pa rnam par dbye ba bsdus pa yin du zin kyang / don la ni khyad par du bya ba med do/ /tshegs chung zad cig</text></item>
<item><p>108b7</p><section></section><text>bri bar bya'o zhes bya ba'i tha tshig go/ /da ni gzhung nye bar bsdu ba ston te/ 'phags pa rnam par grol sde yis/ /mthu yi don mthong sgo nas ni/ /tshig le'ur byas pa'i 'grel gsal ba/ /'di ni seng ge bzang pos byas/ /zhes bya bar sbyar te ji ltar byas she na/ tshig dang ni/ ngag sogs</text></item>
<item><p>109a1</p><section></section><text>sbyar ba ma byas par/ /zhes bya bar sbyar te/ de la tshig ni chos rnams kyi khyad par ston par byed pa'o/ /ngag ni tshig ji snyed pas brjod par bya ba gcig ston par byed pa ste/ ka ba ni byas pa'i phyir mi rtag la de'i phyir de la rang bzhin med do zhes bya ba lta</text></item>
<item><p>109a2</p><section></section><text>bu'o/ /sogs pa zhes bya ba ni sdeb sbyor gyi bstan bcos lhur blangs te don ston par mtshungs kyang / tshig yid du 'ong bar byed pa'i snyan dngags dag kyang ma sbyar zhes bsdu ba'o/ /de ltar ngag dang tshig dang snyan dngags rnams 'dir ci'i phyir sbyor ba ma mdzad ce na/</text></item>
<item><p>109a3</p><section></section><text>go bar sla bar bya ba'i phyir te/ don rgya chen po khong du chud par bya ba'i dus na tshig gi tshogs rab tu mang po bstan pa ni don de khong du chud pa'i bar chad du 'gyur bar snang ste/ de'i phyir 'di gzu bor bstan pas slob ma la bshad pa'i phyogs ltar bstan pas khong du chud par sla</text></item>
<item><p>109a4</p><section></section><text>ba'i yan lag tu byas pa'o/ /ci 'di gzhan gyis rjes su ma gnang bar byas sam zhe na/ ma yin te/ mkhan po yang dag rnam snang mdzad/ /bla ma bzang la phyag 'tshal nas/ /de dag las gnang ba mnos shing man ngag gi cha gnang nas 'di byas zhes bya ba'i don to/ /kha cig ni</text></item>
<item><p>109a5</p><section></section><text>'di ltar mkhan po yang dag rnam snang mdzad/ /ces bya ba ni rje btsun rnam par snang mdzad las gnang ba thob par ston pa yin te/ slob dpon 'di ni de'i mngon sum pa yin pa'i phyir ro/ /bla ma bzang po ni 'phags pa rnam par grol ba'i sde ste/ de dag la phyag 'tshal nas</text></item>
<item><p>109a6</p><section></section><text>gnang ba mnos te 'di tsam zhes 'chad par byed do/ /bde gshegs shes rab ni chos kyi sku'o/ /mi gsal zhing zhes bya ba ni rjes su dpag pa las mjug gi mngon sum du yum 'di'i don ma gyur par ston pa ste/ ji skad du/ de la sgro btags gcod byed pa'i/ /rjes su dpag</text></item>
<item><p>109a7</p><section></section><text>rnams shes par byed/ /rnal 'byor dbang rnams mngon sum gsal/ /zhes bstan pa lta bu'o/ /de ltar des ni rtogs pa'i chos khong du ma chud par bstan te/ da ni lung gi chos kyang ma rtogs par ston par byed pa ni/ bstan bcos kun las thag ring la/ /zhes smos pa'o/ /</text></item>
<item><p>109b1</p><section></section><text>de dag kyang gang gi nub mo la dgra bcom pa des pa dang / sde snod gsum pa slob ma can gnyis mya ngan las 'das pa dang / tshe'i dus byas pa de'i nub mo nub pas/ de phyin chad ni chos kyi gzugs brnyan la spyod pa'i phyir ro/ /'o na de dag sus shes she na/ bstan bcos rnams kyi</text></item>
<item><p>109b2</p><section></section><text>don ji lta bu zhig yin pa ni bskal pa mang por bsod nams kyi tshogs bsags pas bdag nyid che ba'i blo can rnams dang / yun ring du dge ba'i bshes gnyen sangs rgyas dang / byang chub sems dpa' rnams kyi man ngag yongs su bzung ba rnams dang / 'phags pa'i</text></item>
<item><p>109b3</p><section></section><text>skye bo 'phags pa rnam par grol ba la sogs pa de dag gi spyod yul yin no/ /skye bo mkhas pa rnams ni blo dang ldan pa rnams so/ /bzod pa mdzod ces bya ba ni/ bdag la smad pas khyed rnams nyams par ma gyur cig /ces dgongs pa'am/ yang na gzhan gyi 'jigs pas</text></item>
<item><p>109b4</p><section></section><text>nga rgyal med par ston pa ste/ 'gro ba kun la bran gyur bzhin du gnas par bya/ /zhes gsungs pa'i tshul gyis so/ /shin tu rgya che'i pha rol ma mthong rgya mtsho'i bya 'dra bdag gis ni/ /gzhung mchog tshig gi chu gter 'di la 'bad pas rgal bar bsams pa dang / /gang gis gting</text></item>
<item><p>109b5</p><section></section><text>ni rab tu rnyed par dka' bas rab zab ces brjod pa/ /de yi gting yang bdag gis dman pa'i blo yis btsal bas 'bad pa yin/ /de yi dge ba dri med zla zer 'dri ba bdag la gang skyes des/ /sangs rgyas ye shes 'gro ba'i bshes gnyen dam pa'i dpal du bdag gyur cig /</text></item>
<item><p>109b6</p><section></section><text>'gro ba rnams kyang 'jig rten rgyang pan la sogs gsang tshig 'don pa las/ /rnam log nyin dang mtshan du rgyal ba'i yum la gus 'bad gnas gyur cig /ci phyir zhe na gzhung gang 'dod chags bral dang mi mthun de rab 'phel/ /rtsod dang sdang ba'i rtsa ba gcig pu 'gro ba rnams</text></item>
<item><p>109b7</p><section></section><text>la rab 'tshe'i rgyu/ /de rten gyur pas ji ltar go 'phang bla med 'gro ba'i gnyen gcig 'gyur/ /de mthong phyir na bdag ni yum 'dir gzhol phyir smon lam brtson par byed/ /dper na rin chen mang pos gang ba'i gling du song ba'i blo nyams pa'i/ /tshong pas nor bu rin thang med pa bor te mching</text></item>
<item><p>110a1</p><section></section><text>bu'i nor bu len/ /de bzhin rgyal ba skyed ma rin thang med pa'i nor bu bor nas ni/ /gcer bu'i gsang tshig dag dang nyi tshe'i theg pa dag la brtson byed smad/ /shes rab kyi pha rol tu phyin pa'i man ngag gi bstan bcos mngon par rtogs pa'i rgyan gyi tshig le'ur</text></item>
<item><p>110a2</p><section></section><text>byas pa'i 'grel bshad tshig rab tu gsal ba zhes bya ba/ yul chen po bai da lar skyes pa'i slob dpon mkhas pa chen po grub pa'i mtha' rab 'byam la mkhyen pa'i snang bas khyab pa/ theg pa chen po dbu ma'i slob dpon dpal chos kyi bshes gnyen zhes bya ba'i zhal snga</text></item>
<item><p>110a3</p><section></section><text>nas mdzad pa rdzogs so// //rgya gar gyi mkhan po chen po a b+hi yug+ta kad ta ra shrI mi tra dang / bod kyi lo tsA ba dge slong chos kyi shes rab kyis dad pas bsgyur cing zhus te gtan la phab pa'o/ /[ ]@##/ /rgya gar skad du/ pradz+nyA pA ra</text></item>
<item><p>110a4</p><section></section><text>mi tA bin+tAr+tha nA ma/ bod skad du/ shes rab kyi pha rol tu phyin pa'i don bsdus pa zhes bya ba/ dang po yum la dang ba skyed pa'i don du mkhyen pa gsum gyi yon tan gyi sgo nas yum la phyag 'tshal ba bstan to/ /de nas 'phags pa byams pa bdag nyid kyi bstan bcos don lnga dang</text></item>
<item><p>110a5</p><section></section><text>ldan par ston par bzhed pas dgos pa bstan to/ /dgos pa ni gnyis te/ brgyud pa'i sgo nas dang / dngos kyi dgos pa'o/ /blo dang ldan pa byang chub sems dpa' rnams kyis rnam pa thams cad mkhyen pa nyid kyi lam mngon sum du byed par 'gyur ro zhes bya ba ni brgyud pa'i dgos</text></item>
<item><p>110a6</p><section></section><text>pa'o/ /bde blag tu rtogs pa ni rtsom pa'i dngos kyi dgos pa'o/ /de nas tshigs su bcad pa bco lngas shes rab kyi pha rol tu phyin pa'i lus rnam par gzhag pa bstan to/ /de la dang po gnyis kyis mdor bstan la/ bcu gsum gyis ni cung zhig rgyas par bstan to/ /mdo'i tshig</text></item>
<item><p>110a7</p><section></section><text>le'ur byas pa dang po gnyis kyis shes rab kyi pha rol tu phyin pa kun mngon par rtogs pa brgyad du bsdus par bstan to/ /de la gnyis te/ grangs nges pa dang / go rims nges pa'o/ /de la grangs nges pa ni mngon par rtogs pa brgyad ni rgyu dang 'bras bu'i bdag nyid kyis rnam pa</text></item>
<item><p>110b1</p><section></section><text>gnyis so/ /rgyu ni dmigs pa dang bcas pa'i sbyor ba'i bye brag gis mngon par rtogs pa rnam pa bdun yin la/ brgyad pa ni 'bras bu'o/ /mkhyen pa gsum ni dmigs pa bstan pa'o/ /lhag ma mngon par rtogs pa bzhi ni sbyor ba'o/ /'bras bu ni chos kyi sku'o/ /de la</text></item>
<item><p>110b2</p><section></section><text>bdun tsam gyis ni mi rdzogs la/ dgu phan chad ni 'bras bu med pas grangs nges pa'o/ /go rims nges pa ni 'bras bu la brod pa skyed pa'i don du rnam pa thams cad mkhyen pa nyid dang por bstan to/ /de nyid lam goms pa las byung bas de'i rjes la lam shes pa bstan to/ /</text></item>
<item><p>110b3</p><section></section><text>de nyid ni mi mthun pa'i phyogs spong ba'i bdag nyid yin pas spang bya bzhi shes de'i rjes la bstan to/ /'bras bu thams cad mkhyen pa thob par 'dod pas sgrub pa nyams su blang dgos pas/ de yang las dang po pa'i gnas skabs nas yin pas las dang po pa'i</text></item>
<item><p>110b4</p><section></section><text>gnas skabs su go cha'i sgrub pa'i bdag nyid rnam pa kun mngon par rdzogs par rtogs pa zhes bya ba de'i sbyor ba'o/ /de nyid mthar thug pa las 'jug pa'i sgrub pa'i bdag nyid rtse mo'i mngon par rtogs pa zhes bya ba rab kyi sbyor ba'o/ /rtse mo de nyid kyi dbang du bya ba'i phyir</text></item>
<item><p>110b5</p><section></section><text>ram/ nyams na gso ba'i don/ tshogs kyi sgrub pa'i bdag nyid mthar gyis pa zhes bya ba go rims kyis sbyor ba'o/ /de nyid mthar thug pas nges par 'byung ba'i sgrub pa'i bdag nyid skad cig ma gcig la mngon par rtogs pa zhes bya ba mthar phyin pa'i sbyor ba'o/ /de'i</text></item>
<item><p>110b6</p><section></section><text>skad cig ma gnyis pa la 'bras bu chos kyi sku 'byung bas brgyad pa la 'bras bu chos kyi sku mdzad pa dang bcas pa'o/ /de ni go rims nges pa'o/ /don brgyad po de yang bsdus na rnam pa gnyis te/ rgyu dang 'bras bu'o/ /yang na rnam pa gsum ste/ dmigs pa dang /</text></item>
<item><p>110b7</p><section></section><text>sbyor ba dang / 'bras bu'o/ /de la dang po gsum ni dmigs pa'o/ /de'i sbyor ba dang / rab dang / go rims dang / mthar phyin pa zhes bya ba'i bye brag gis rnam pa kun mngon par rdzogs par rtogs pa la sogs pa bzhi ni sbyor ba'o/ /chos kyi sku ni 'bras bu'o/ /de la</text></item>
<item><p>111a1</p><section></section><text>mngon par rtogs pa brgyad du nges par bstan pa ni dbang po rtul po dang 'bring gi dbang du byas pa'o/ /rnon po la ni drug gis mchog go/ /sgrub pa bzhi lam dang sbyar na go cha'i sbyor ba'i lam/ 'jug pa mthong ba'i lam/ tshogs bsgom pa'i lam/ nges par 'byung ba bsgom pa'i lam</text></item>
<item><p>111a2</p><section></section><text>gyi khyad par gyi lam gyis bsdus te/ mdor na rnam pa kun mngon par rdzogs par rtogs pa la sogs pa mngon par rtogs pa bzhi'i ngo bo nyid do/ /rnam pa kun mngon par rdzogs par rtogs pa tshogs kyi lam gyis bsdus pa ma yin nam/ ji</text></item>
<item><p>111a3</p><section></section><text>ltar go cha sbyor ba'i lam yin zhe na/ go cha'i sbyor ba ni sbyor ba'i lam gyi gnas skabs su rdzogs pa la dgongs pas na sbyor ba'i lam zhes brjod do/ /de bzhin du 'jug pa dang / tshogs dang / nges par 'byung ba ni mthong ba dang / bsgom pa dang / khyad par gyi gnas skabs</text></item>
<item><p>111a4</p><section></section><text>su rdzogs pas na lam de dag gi rang bzhin du brjod do/ /de ni mdor bstan pa'i tshigs su bcad pa gnyis kyi don to// //don brgyad po de yang re re nas bstan pa'i phyir dang po rnam pa thams cad mkhyen pa nyid ni don bcus bstan to/ /de la so so'i skye bo dang / nyan thos dang</text></item>
<item><p>111a5</p><section></section><text>rang sangs rgyas kyi sems bskyed las khyad par du byang chub tu sems bskyed pa dang / sems bskyed pa mngon sum du bya ba'i don du'am 'phel bar bya ba'i don gyi phyir gdams ngag go/ /gdams ngag gi sgo nas sems bskyed pa ci ltar 'phel zhe na/ gdams ngag yod na byang chub tu</text></item>
<item><p>111a6</p><section></section><text>sems bskyed pa la dad pa dang / spro bas brtson 'grus dang / byang chub kyi sems la sems rtse gcig tu skye ba 'byung bas na ting nge 'dzin dang / byang chub kyi sems yang nas yang du dran pa 'byung bas na dran pa dang / byang chub kyi sems ji lta ba bzhin shes pa'i shes rab la sogs</text></item>
<item><p>111a7</p><section></section><text>pa thar pa'i cha dang mthun pa dang de bzhin du rim pa bzhin du 'byung bas de ltar na gdams ngag gi sgo nas sems bskyed pa 'phel ba yin no/ /gdams ngag dang ldan pa las dbang po dang stobs kyi bdag nyid kyi dad pa la sogs pa bskyed pas nges par 'byed pa'i yan lag rnam pa</text></item>
<item><p>111b1</p><section></section><text>bzhi bstan to/ /de la gtsub shing gtsubs pa'i gnas skabs su dang po grang ba'i reg pa sel mi nus pa'i dro ba tsam 'byung ba bzhin du ma dad pa la sogs pa bas stobs chung ba'i dad pa la sogs pa lnga ni drod ces bya'o/ /mnyam par gyur pa'i gnas skabs na ni rtse mo zhes bya'o/ /</text></item>
<item><p>111b2</p><section></section><text>drod dang rtse mo'i gnas skabs kyi dad pa la sogs pa lnga ni mya ngan las 'das pa la dbang byed pa dang / spang bya spong mi nus pa'i phyir dbang po lnga zhes bya'o/ /ma dad pa la sogs pa bas stobs che ba'i gnas skabs na ni bzod pa zhes bya'o/ /ma dad pa la sogs pa ma lus</text></item>
<item><p>111b3</p><section></section><text>par spong nus pa'i gnas skabs na ni 'jig rten pa'i chos kyi mchog ces bya'o/ /bzod pa dang chos mchog gi gnas skabs na ni ma dad pa la sogs pa 'joms nus pas stobs zhes bya'o/ /sems bskyed pa la sogs pa'i chos de dag kyang rigs dang ldan pa la skye bas/</text></item>
<item><p>111b4</p><section></section><text>sgrub pa'i rten theg pa chen po'i rigs bstan to/ /rigs dang ldan pa de la yang sgrub pa nyams su blangs pa las 'byung bas sgrub pa nyams su len pa'i dmigs pa bstan to/ /nyams su len pa de yang 'bras bu med par ma yin pas chos kyi sku'i bdag nyid kyi 'bras bu</text></item>
<item><p>111b5</p><section></section><text>ched du bya ba rnam pa gsum bstan to/ /'bras bu thob par bya ba'i don du lam la nan tan du bya dgos pas spro ba'i brtson 'grus kyi go cha'i sgrub pa bstan to/ /go bgos pa de las 'jug pa 'byung bas 'jug pa'i sgrub pa bstan to/ /'jug pa dang ldan pa las bsod nams</text></item>
<item><p>111b6</p><section></section><text>dang ye shes kyi tshogs 'byung bas tshogs kyi sgrub pa bstan to/ /tshogs bsags pa las nges par 'byung ba'i sgrub pa 'byung bas nges par 'byung ba'i sgrub pa bstan to/ /mdor na sgrub pa rnam pa bzhi ni rnam pa kun mngon par rdzogs par rtogs pa la sogs pa sbyor ba bzhi'i</text></item>
<item><p>111b7</p><section></section><text>bdag nyid de/ de ni rnam pa thams cad mkhyen pa nyid do/ /byang chub sems dpa' rnams kyi lam thams cad shes par bya dgos pas dang por nyan thos byang chub sems dpa'i lam shes pa sangs rgyas kyi 'od kyis lha rnams kyi rnam smin gyi 'od zil gyis mnan pa la sogs pa rnam</text></item>
<item><p>112a1</p><section></section><text>pa lnga ni lam shes pa'i sbyor ba'o/ /de ltar snod du rung ba la sogs pa rnam pa lnga dang ldan pas lam thams cad shes par bya dgos pas dang por nyan thos dang rang sangs rgyas kyi lam bstan to/ /'di dang gzhan pa'i yon tan gyi sgo nas byang chub sems dpa'i</text></item>
<item><p>112a2</p><section></section><text>mthong ba'i lam bstan to/ /de'i yon tan phyir mi ldog pa gzhan gyi yon tan ni skye ba snga phyi'i shes rab po/ /nges par 'byed pa'i cha dang mthun pa ci ste ma smos she na/ skabs dang por smos zin pas na 'dir ma smos so/ /'o na mthong ba'i lam yang smos zin pas na 'dir ci</text></item>
<item><p>112a3</p><section></section><text>ste zhe na ma yin te/ de bzhin gshegs pa rnams kyis ni chos nyid kyi rnam pa'i tshul gyis gzigs la/ byang chub sems dpa' rnams kyis ni gnyen po'i tshul tsam du shes pas/ skabs dang po mthong ba'i lam las logs shig tu byang chub sems dpa'i mthong ba'i lam</text></item>
<item><p>112a4</p><section></section><text>bstan to/ /nges par 'byed pa'i yan lag ni las dang po pa'i sas bsdus la/ las dang po pa'i gnas skabs na ni gnyis ka yang khyad par med pas logs shig tu ma byas so/ /des ni sngar ma thob pa thob pas na mthong ba'i lam bstan to/ /thob pa khyad par du 'gro ba ni</text></item>
<item><p>112a5</p><section></section><text>bsgom pa'i lam yin pas na bsgom pa'i lam bstan to/ /mdor bsdus na rnam pa gnyis te/ zag pa dang bcas pa dang zag pa med pa'o/ /de la zag pa dang bcas pa ni sbyor ba dang dngos dang mjug gi bye brag gis mos pa dang bsngo ba dang rjes su yi rang ba gsum yin la/ zag</text></item>
<item><p>112a6</p><section></section><text>pa med pa ni sgrub pa dang shin tu rnam dag gnyis so/ /de ltar na bsgom pa'i lam rnam pa lnga'o/ /ci'i phyir byed pa logs su ma smos she na/ byed pa dang bcas pa'i dbye ba rnam pa lnga yin pas logs shig tu ma smos so/ /bstod pa dang bkur ba dang bsngags pa ni mos pa rang dang</text></item>
<item><p>112a7</p><section></section><text>gzhan dang gnyi ga'i bye brag gis rnam pa gsum la gsum du yin pas mos pa ni gnas skabs logs shig tu ma smos so/ /ci ltar mos pa re re la chung ngu la sogs pa'i bye brag gis rnam pa nyi shu rtsa bdun du 'gyur ba de bzhin du mos pa dgu tshan gsum la bstod pa dang bkur</text></item>
<item><p>112b1</p><section></section><text>ba dang bsngags pa dang / dgu tshan gsum du 'gyur bas de nyi shu rtsa bdun du 'gyur ro/ /de ltar bsgom pa'i lam ni rnam pa lnga'o/ /lnga po de dang de dag nyid sa gang dang gang gis bsdus she na/ mos pa ni sa gnyis pa dang gsum pa dang bzhi pas bsdus so/ /bsngo ba ni sa lnga pa</text></item>
<item><p>112b2</p><section></section><text>dang drug pa dang bdun pas bsdus so/ /rjes su yi rang ba ni sa brgyad pa dang / dgu pas bsdus so/ /sgrub pa dang shin tu rnam par dag pa ni sa bcu pas bsdus so/ /ci'i phyir mos pa rnam pa gsum zhe na/ de la rang gi don du mos pa ni chos kyi sku thob par byed pa'i rgyu mtshan</text></item>
<item><p>112b3</p><section></section><text>yin la/ gzhan gyi don du mos pa ni sprul pa'i sku thob par byed pa'i rgyu mtshan yin te/ gnyis ka'i don du mos pa ni longs spyod rdzogs pa'i sku thob par byed pa'i rgyu mtshan yin pas mos pa ni rnam pa gsum gsum mo/ /mos pa dang bsngo ba dang rjes su yi rang ba ni las</text></item>
<item><p>112b4</p><section></section><text>dang po pa'i gnas skabs na yang yod pa ma yin nam/ ci'i phyir bsgom lam la de gsum gzhag ce na/ mtshan nyid pa ni bsgom pa'i lam na yod pas bsgom lam du smos so/ /byang chub sems dpa' rnams kyi lam gyi mi mthun pa'i phyogs bstan pa'i phyir nyan thos rnams kyi</text></item>
<item><p>112b5</p><section></section><text>thams cad shes pa nyid bstan to/ /de la dngos su ni blang bar bya ba yin pas byang chub sems dpa'i lam blang bar bya bar ston la/ nyan thos kyi lam ni dor bar bya ba yin pas de'i shugs la ston to/ /de la sangs rgyas dang byang chub sems dpa' rnams ni stong pa nyid rtogs</text></item>
<item><p>112b6</p><section></section><text>pa'i shes rab kyis srid pa ste 'khor ba la mi gnas/ snying rjes zhi ba ste mya ngan las 'das pa la mi gnas so zhes bstan pas/ nyan thos rnams ni shes rab dang snying rje dang bral bas 'khor ba dang mya ngan las 'das pas gnas zhes bya bar shugs la rtogs so/ /nyan thos</text></item>
<item><p>112b7</p><section></section><text>rnams kyi lam ni thabs ma yin pas shes rab kyi pha rol tu phyin pa las ring ngo / /byang chub sems dpa' rnams kyi lam ni thabs yin pas nye ba nyid yin no/ /nyan thos kyi lam ni thabs ma yin pas mi mthun pa'i phyogs yin la/ byang chub sems dpa'i lam ni thabs yin</text></item>
<item><p>113a1</p><section></section><text>pas gnyen po yin no/ /de'i 'og tu sbyor ba dang mnyam pa nyid du bstan/ de la sbyor ba ni drod dang rtse mo'i dbang bcu'o/ /mnyam pa nyid ni bzod pa dang chos mchog gi stobs bcu'o/ /nyan thos kyi sbyor ba dang mnyam pa nyid ni de'i shugs la rtogs so/ /de ltar</text></item>
<item><p>113a2</p><section></section><text>byang chub sems dpa'i mthong lam sbyor lam bstan nas/ nyan thos kyi lam shugs la rtogs so/ /byang chub sems dpa'i lam yang nyan thos kyi lam lam shes kyi skabs su bstan pa ma yin nam/ 'di yang lam yin na ci'i phyir zlos par mi 'gyur zhe na/ ma yin te/ dper na</text></item>
<item><p>113a3</p><section></section><text>me'i ngo bo gcig yin du zin kyang 'bar ba dang gsal ba dang du ba bskyed pa'i bye brag gis mi 'dra ba bzhin du mkhyen pa gsum ka lam yin du zin kyang / dang pos ni chos nyid kyi rnam pa'i tshul du bstan la/ gnyis pas ni gnyen po tsam zhig bstan te/ gsum pas ni</text></item>
<item><p>113a4</p><section></section><text>gnyen po dang mi mthun pa'i phyogs kyi sgo nas bstan pas zlos pa'i nyes pa med do/ /mthong ba'i lam bzhin du mi mthun pa'i phyogs shugs la bstan pa'i don du bsgom pa'i lam yang ci ste mi ston zhe na/ byang chub sems dpa' rnams kyis nyan thos kyi lam mngon sum du</text></item>
<item><p>113a5</p><section></section><text>bya ba yin pas mthong ba'i lam ni bstan la/ lam gyi 'bras bu ni thob par bya ba ma yin pas nyan thos kyi bsgom pa'i lam ni ma bstan to/ /'o na mthong ba'i lam yang gzhan gyi don du ma yin nam/ de bzhin du nyan thos kyi bsgom pa'i lam yang gzhan gyi don du ci ste mi ston zhe na/</text></item>
<item><p>113a6</p><section></section><text>bden mod kyi bsgom pa'i lam ni dngos su byang chub thob pa'i rgyu mtshan yin pas byang chub sems dpa' rnams kyang nyan thos kyi byang chub thob par 'dod pa na dam bcas pa nyams pa'i dogs par 'gyur bas bsgom pa'i lam ni ma bshad do/ /de ltar na mkhyen pa gsum dmigs</text></item>
<item><p>113a7</p><section></section><text>pa'i yul bstan nas/ 'bras bu thams cad mkhyen pa thob par byed pa'i sbyor ba las dang po pa'i sas bsdus pa rnam pa kun mngon par rtogs pa'i sbyor ba bstan par bya ste/ de la mkhyen pa gsum ka'i rnam pa kun mngon par rtogs pa ni gnyis te/ so so'i skye bo'i gnas skabs</text></item>
<item><p>113b1</p><section></section><text>kyis bsdus pa dang / rnal 'byor pa'i rgyud kyis bsdus pa'o/ /de la so so'i skye bo'i rgyud kyis bsdus pa'i rnam pa ni rjes su dpag pas shes la/ rnal 'byor pa'i rgyud kyis bsdus pa'i rnam pa ni rnal 'byor gyi mngon sum gyis shes so/ /de la so so'i skye bo'i rgyud kyis bsdus</text></item>
<item><p>113b2</p><section></section><text>pa'i rnam pa ni rgyu yin la/ rnal 'byor pa'i rgyud kyis bsdus pa'i rnam pa ni 'bras bu'o/ /don bcu gcig po thams cad dang po gtan la 'bebs pa dang / sgrub pa nyams su len pa'i bye brag gis tshol ba'i sbyor ba dang / sgrub pa nyams su len pa'i sbyor ba zhes bya ba rnam</text></item>
<item><p>113b3</p><section></section><text>pa gnyis su 'gyur ro/ /de la dang po sems ma bskyed pa'i gong rol nas rnam pa zhes bya ba nas thabs mkhas pa'i bar du shes par byed pa ni yongs su tshol ba'i sbyor ba'o/ /shes nas de thams cad nyams su len pa ni nyams su len pa'i sbyor ba'o/ /de la dang po mkhyen pa gsum gyi</text></item>
<item><p>113b4</p><section></section><text>rnam pa so so'i skye bo'i rgyud kyis bsdus pa bstan/ so so'i skye bo'i rgyud kyis bsdus pa'i rnam pa rnams bsgom pa las rnal 'byor pa'i rnam pa bskyed pa'i don du sbyor ba nyi shu bstan/ de la lnga ni tshogs lam gyis bsdus la/ bco lnga ni sbyor lam nas sa bcu'i bar gyis</text></item>
<item><p>113b5</p><section></section><text>bsdus so/ /de la sbyor ba phyin ci ma log par bsgoms na yon tan 'byung bas yon tan bcu bzhi bstan/ yon tan bcu bzhi sa dang sbyar na bzhi ni nges par 'byed pas bsdus so/ /lhag ma bcu ni sa dang po nas sa bcu pa'i bar gyis bsdus so/ /sbyor ba phyin ci log tu</text></item>
<item><p>113b6</p><section></section><text>bsgoms na skyon 'byung bas sbyor ba'i skyon bzhi bcu rtsa drug tu bstan/ de la bcu ni tshogs lam gyis bsdus so/ /bcu ni drod kyis bsdus so/ /bcu ni rtse mos bsdus so/ /bcu ni bzod pas bsdus so/ /drug ni chos mchog gis bsdus so/ /de la sbyor ba khyad par can rgyud la skyes par</text></item>
<item><p>113b7</p><section></section><text>mtshan nyid kyi sgo nas shes pas mtshan nyid dgu bcu rtsa gcig bstan to/ /de la shes pa'i mtshan nyid ni phyogs chos/ byed pa'i mtshan nyid ni mi mthun pa'i phyogs la yod pa'i tshul/ khyad par gyi mtshan nyid ni mi mthun pa'i phyogs la ldog pa'i tshul/ ngo bo nyid ni rtags kyis mtshon</text></item>
<item><p>114a1</p><section></section><text>par bya ba'o/ /de la rang gi rgyud la gtan la 'bebs par byed pa'i tshe ni mkhyen pa gsum chos can no/ /gzhan gyi rgyud la gtan la 'bebs par byed pa'i tshe ni skyes bu chos can no/ /rtags dang rtags kyis mtshon pa'i sbyor ba lngas ni thar pa'i cha dang mthun pa dang /</text></item>
<item><p>114a2</p><section></section><text>nges par 'byed pa'i cha dang mthun pa dang ldan pa'i skyes bu las 'byung bas thar pa'i cha dang mthun pa dang / nges par 'byed pa bstan/ de la yongs su tshol ba'i dus ni mtshan nyid shes pa tsam yin la/ rtags dang rtags can las sbyor ba skyes par shes pa ni thar pa'i cha dang</text></item>
<item><p>114a3</p><section></section><text>mthun pa dang / nges par 'byed pa'i cha dang mthun pa dang ldan pa'i skyes bu las 'byung ngo / /de ltar sbyor ba dang ldan pa'i skyes bu la phyir mi ldog pa'i tshogs bstan/ nges 'byed ma thob pa'i dus na ni sems mi brtan la/ nges 'byed thob yan chad ni sems brtan pa</text></item>
<item><p>114a4</p><section></section><text>thob pa 'byung bas phyir mi ldog pa zhes bya'o/ /de la zhing dag pa ni bar chad med pa'i ting nge 'dzin thob par byed pa'i rgyu yin no/ /thabs la mkhas pa ni log par rtog pa sel ba'i rgyu yin no/ /'o na nges par 'byed pa'i cha dang mthun pa skabs 'og ma gnyis la ci'i phyir ston</text></item>
<item><p>114a5</p><section></section><text>zhe na/ chung ngu dang 'bring dang chen po'i bye brag gis 'di dang 'og ma gnyis te gsum ka la bstan to/ /mdor na las dang po pa'i gnas skabs na lam thams cad ni thabs dang thabs las byung ba shes pa dang / lam thams cad kyi sbyor ba nyams su len pa ni rnam pa kun</text></item>
<item><p>114a6</p><section></section><text>mngon par rdzogs par rtogs pa zhes bya'o/ /de ltar na rnam pa kun mngon par rdzogs par rtogs pa'i gnas skabs su lam thams cad kyi sbyor ba nyams su blangs pa ni de'i sbyor ba zhes bya'o/ /rnam pa kun mngon par rdzogs par rtogs pa mthar phyin pa las de'i rab ces bya ba'i rtse mo'i</text></item>
<item><p>114a7</p><section></section><text>mngon par rdzogs par rtogs pa 'byung bas rtse mo'i mngon par rtogs pa bstan pa de la rnam pa kun mngon par rtogs pa'i skabs su lam thams cad nyams su blangs pas lam thams cad rdzogs par 'byung bas na rtse mo'i mngon par rtogs pa zhes bya'o/ /de la dang por rtse mor</text></item>
<item><p>114b1</p><section></section><text>phyin pa'i rtags bstan/ de'i 'og tu bsod nams kyi tshogs rnam par 'phel ba bstan/ de'i 'og tu brtan pa bstan/ de'i 'og tu sems kun tu gnas pa bstan/ brtan pa dang sems kun tu gnas pa la khyad ci yod ce na/ sems can gyi don sna tshogs pa</text></item>
<item><p>114b2</p><section></section><text>byed kyang de kho na nyid kyi ting nge 'dzin dang mi 'bral bas na brtan pa zhes bya'o/ /de kho na nyid la sems rtse gcig pas ni sems kun tu gnas pa zhes bya'o/ /de la rnam pa kun mngon par rdzogs par rtogs pa'i drod la sogs pa ni rtags dang / rnam par 'phel ba dang /</text></item>
<item><p>114b3</p><section></section><text>brtan pa dang / sems kun tu gnas pa'o/ /'di ni rtse mo'i nges 'byed do/ /'o na skabs dang po'i nges 'byed dang khyad ci yod ce na/ skabs dang por mtshan nyid tsam bstan la/ 'dir ni 'bras bu dngos su bstan to/ /'o na mthar gyis pa'i nges 'byed dang khyad ci yod ce na/</text></item>
<item><p>114b4</p><section></section><text>'bring dang chen po'i khyad par yod do/ /de'i 'og tu mthong ba'i lam bstan/ de'i 'og tu spang bya gzung ba'i rtog pa dang 'dzin pa'i rtog pa bstan/ de la 'jug pa'i phyogs dang ldog pa'i phyogs kyi rten can gyi bya brag gis gzung ba'i rtog pa rnam pa gnyis so/ /de bzhin du gang</text></item>
<item><p>114b5</p><section></section><text>zag rdzas su yod pa dang / skyes bu btags par yod pa'i bye brag gis 'dzin pa'i rtog pa yang rnam pa gnyis so/ /de la gzung ba'i rtog pa 'jug pa'i phyogs byang chub sems dpa'i lam du gzung ba'o/ /ldog pa ni nyan thos dang rang sangs rgyas kyi lam du gzung ba'o/ /de la</text></item>
<item><p>114b6</p><section></section><text>'dzin pa'i rtog pa gang zag rdzas su yod pa ni gang zag gi rdzas kyi bdag tu 'dzin pa'o/ /skyes bu btags par yod pa ni chos kyi bdag tu 'dzin pa'o/ /de la mthong ba'i lam skad cig ma bcu drug yin la/ de mthong bas spang bar bya ba rdzogs par ni bcu drug pas spang ngo / /de la bsgom</text></item>
<item><p>114b7</p><section></section><text>pas spang bar bya ba'i nyon mongs pa chung ngu dang 'bring dang chen po'i bye brag gis go rims bzhin du sa dgu la rnam pa dgu yin la de spong ba la ltos te/ bsgom pa'i lam yang rnam pa dgu yin no/ /de las dgu ni 'dod pa'i khams dang / bsam gtan bzhi dang / gzugs med</text></item>
<item><p>115a1</p><section></section><text>pa'i snyoms par 'jug pa bzhi ste dgu'o/ /de la bsgom pa'i lam chung ngus ni nyon mongs pa chen po spong ngo / /de bzhin du gnyen po'i chung ngu'i chung ngu la sogs pa'i rim pas nyon mongs pa chen po'i chen po la sogs pa rim pas spong ngo / /de la nyon mongs</text></item>
<item><p>115a2</p><section></section><text>pa ni 'jug pa'i phyogs kyi rten can la sogs pa re re la yang chen po'i chen po la sogs pa'i rim pas dgu dgu yin la/ de bzhin du gnyen po yang chung ngu'i chung ngu la sogs pa'i rim pa dgu dgu yin te/ de ltar na bsgom pa'i lam ni sum cu rtsa drug tu 'gyur ro/ /de'i</text></item>
<item><p>115a3</p><section></section><text>'og tu bar chad med pa'i ting nge 'dzin zhes bya ba bsgom pa'i lam gyi khyad par gyi lam bstan to/ /khyad par gyi lam gyi gnas skabs na log par rtog pa kun spong bas log rtog sel ba bstan to/ /de la rgyu 'bras kyi rim pa ni rnam pa kun mngon par rdzogs par rtogs pa'i</text></item>
<item><p>115a4</p><section></section><text>nges 'byed rnams rtse mo'i rtags la sogs pa rnam pa bzhi'i sbyor ba'o/ /phyir mi ldog pa ni mthong ba dang bsgom pa'i sbyor ba'o/ /zhing dag pa ni bar chad med pa'i ting nge 'dzin gyi sbyor ba'o/ /thabs mkhas pa ni log rtog sel ba'i sbyor ba'o/ /rtse mo zhes bya ba rab kyi sbyor ba</text></item>
<item><p>115a5</p><section></section><text>bstan nas/ de nyid dbang du bya ba'i phyir ram/ nyams na phyir gso bar bya ba'i phyir mthar gyis pa zhes bya ba go rims kyi sbyor ba'o/ /de la sngar ni lugs dang mthun pa dang / thod rgal gyi snyoms par 'jug pa tshol ba zhes nyams su blangs pa'o/ /mthar gyis pa'i skabs su ni</text></item>
<item><p>115a6</p><section></section><text>pha rol tu phyin pa drug dang / rjes su dran pa drug dang / chos thams cad ngo bo nyid med pa dang bcu gsum sbyor lam nas sa bcu'i bar du go rims bzhin du bsgoms pas mthar gyis pa zhes bya'o/ /de la pha rol tu phyin pa drug gis ni pha rol tu phyin pa bcu ka bsdus so/ /de la rjes su</text></item>
<item><p>115a7</p><section></section><text>dran pa drug ni sangs rgyas dang chos dang dge 'dun dang sbyin pa dang tshul khrims dang bsam gtan gyi yon tan go rims bzhin du dran pa'i rjes su dran pa drug go/ /de nyams pa ni sa bdun pa man chad du'o/ /de la ltos te nyams pa gso ba'o/ /dbang du bya ba ni sa bcu thob pa nyid du bya</text></item>
<item><p>115b1</p><section></section><text>ba'i phyir go rims bzhin du bsgom pa'o/ /de la sa bdun pa man chad du ni cha yin pas rtse mo zhes btags par 'dus la/ de nyams pa gso ba zhes bya ba la ltos te rtse mo nyams pa gso ba zhes bya'o/ /mtshan nyid pa ni sa bcu'i gnas skabs na yod pa de la ni</text></item>
<item><p>115b2</p><section></section><text>nyams pa mi 'byung ngo / /de'i dbang du byas nas de'i dbang du bya ba'i phyir mthar gyis bsgom pa'o/ /de ltar na mthar gyis pa ni rnam pa gnyis so/ /de la nyams pa gso ba zhes bya ba ni dbang po rtul po la'o/ /dbang du bya ba yin pa'i phyir bsgom pa ni 'bring po la'o/ /</text></item>
<item><p>115b3</p><section></section><text>mthar gyis pa yongs su rdzogs pa las skad cig ma gcig la mngon par byang chub pa zhes bya ba sbyor ba mthar phyin pa 'byung bas skad cig ma gcig la mngon par byang chub pa bstan pa de la gong du bsgom pa'i lam thams cad skad cig ma gcig la rdzogs pas na skad cig</text></item>
<item><p>115b4</p><section></section><text>ma gcig la mngon par byang chub pa zhes bya'o/ /de yang mtshan nyid kyi rnam pa bzhi ste/ rnam par smin pa ma yin pa dang / rnam par smin pa dang / mtshan nyid med pa dang / gnyis su med pa'o/ /de nyid skad cig ma gnyis pa la 'bras bu chos kyi sku 'byung bas de'i</text></item>
<item><p>115b5</p><section></section><text>'og tu chos kyi sku bstan pa de la sangs rgyas kyi sku ni ngo bo nyid dang longs spyod rdzogs pa dang sprul pa dang chos kyi sku ste rnam pa bzhi'o/ /de la ngo bo nyid kyi sku ni rang bzhin rnam par dag pa'o/ /chos kyi sku ni dri ma rnam par dag pa'o/ /longs spyod rdzogs pa'i sku ni sa bcu'i mnga'</text></item>
<item><p>115b6</p><section></section><text>bdag rnams dang lhan cig tu chos kyi longs spyod la spyod pa'o/ /sprul pa'i sku ni nyan thos la sogs pa la snang la gzugs sna tshogs kyis rtag tu sems can gyi don byed pa'o/ /de yang chos kyi sku las 'byung bas chos kyi sku mdzad pa dang bcas pa zhes bya'o/ /de ltar ni sku rnam</text></item>
<item><p>115b7</p><section></section><text>pa bzhi'o/ /kha cig ni chos nyid dang chos kyi sku gcig pas na sku ni gsum kho na yin no zhes zer ro/ /de ni ma yin no/ /ngo bo nyid kyi sku la mdzad pa med pas na mdzad pa dang bcas pa zhes bya bar mi 'thad par 'gyur ro/ /des na mdzad pa dang bcas pa zhes gsungs pas sku ni rnam</text></item>
<item><p>116a1</p><section></section><text>pa bzhi nyid du bzhed pa yin no/ /de ltar na skabs brgyad do/ /de la skabs brgyad kyi rim pa ni gnyis te/ bstan pa'i rim pa dang / skye ba'i rim pa'o/ /de la bstan pa'i rim pa ni rnam pa thams cad mkhyen pa nyid 'bras bur dang por bstan nas rgyu phyis 'chad</text></item>
<item><p>116a2</p><section></section><text>pa'o/ /skye ba'i rim pa ni de'i sbyor ba dang / de rab dang / de'i go rims dang / de'i mtha' zhes bya ba'i bye brag gis rnam pa kun mngon par rdzogs par rtogs pa la sogs pa sbyor ba bzhi ni sngar bstan la/ 'bras bu chos kyi sku ni phyis bstan to/ /de la skabs brgyad gang</text></item>
<item><p>116a3</p><section></section><text>zag gcig gis nyams su blang ba'i rim pa ni mkhyen pa gsum thos pa'i shes rab kyis nges par byas nas/ de nyid rnam pa kun mngon par rdzogs par rtogs pa yongs su tshol ba'i dus su rnam pa nas thabs mkhas pa'i bar du lam dang / lam gyi rim pa kun bsams pa'i shes</text></item>
<item><p>116a4</p><section></section><text>rab kyis gtan la phab nas/ sems bskyed pa man chad chos mchog yan chad du lam kun gyi sbyor ba nyams su blangs pa ni rnam pa kun mngon par rdzogs so/ /rnam pa kun mngon par rdzogs par rtogs pa lam thams cad kyi rim pa kun sbyor ba nyams su blangs pas lam kun rdzogs</text></item>
<item><p>116a5</p><section></section><text>pa ni rtse mo'o/ /de nyid nyams na gso ba'am/ ma nyams kyang dbang du bya ba'i phyir go rims bzhin bsgom pa ni mthar gyis pa'o/ /de ltar go rims bzhin du bsgoms pa las skad cig ma gcig pa la mngon par rdzogs par byang chub pa 'byung ba'o/ /de nyid kyi skad cig ma gnyis</text></item>
<item><p>116a6</p><section></section><text>pa la 'bras bu chos kyi sku 'byung ngo / /de ni nyams su len pa'i rim pa'o/ /shes rab kyi pha rol tu phyin pa'i don bsdus pa/ rgya gar gyi mkhan po ku mA ra shrI b+ha dra'i zhal snga nas mdzad pa rdzogs so// //paN+Di ta de nyid dang / lo tsA ba bkra shis rgyal mtshan</text></item>
<item><p>116a7</p><section></section><text>gyis bsgyur ba'o//[ @##/ /rgya gar skad du/ sany+tsa ya gA thA pany+dzi ka/ bod skad du/ sdud pa tshigs su bcad pa'i dka' 'grel/ bam po dang po/ thams cad mkhyen pa la phyag 'tshal lo/ /rgyal ba'i dbang po dang ni bde</text></item>
<item><p>116b1</p><section></section><text>gshegs sras dang dge sbyong tshul tsam 'dod pa rnams/ /'bras bu dam pa dang ni rgyu dang dman pa'i yid kyis 'jug pa'i bye brag gis/ /rnam pa thams cad mtha' dag lam dang shes bya kun shes gang gis pha rol mchog /'gro 'gyur yum der yun rings btud nas 'khrul</text></item>
<item><p>116b2</p><section></section><text>spangs blo yis de 'grel rgyas par bya/ /ma lus 'gro ba'i rtsa lag 'khrul pa'i dri ma bral ba yi/ /blo can rnams kyis 'bad pa skyed de 'di rgyan mdzad mod kyi/ /de nyid phyir na bdag kyang 'di la nges par 'jug rigs te/ /mkhas rnams zhugs pa'i lam ni chen po nyid du mi</text></item>
<item><p>116b3</p><section></section><text>'gyur min/ /de la yang dag par sdud par byed pas rgyas pa la dad pa rnams kyi dbang du mdzad nas rgyu dang 'bras bu phun sum tshogs pa rnam par dag par bya ba'i phyir/ thams cad mkhyen pa nyid gsum gyi skabs kyis bcom ldan 'das ma shes rab kyi pha rol tu phyin</text></item>
<item><p>116b4</p><section></section><text>pa rgyas par bshad pa yang tshigs su bcad pa dag gis rgyas par rab tu ston pa la zlos pa la sogs pa'i nyes pa bsal bar 'dod nas/ de nas yang zhes bya ba la sogs pa smras so/ /de nas yang zhes bya ba ni rgyas par bstan pa'i mjug thogs su'am/ 'khor shes</text></item>
<item><p>116b5</p><section></section><text>rab mdor bsdus te bstan pa mnyan par rung bar thugs su chud ma thag tu ste/ tshig gi phrad 'di ni spyir na de ma thag brjod par bya ba yin pa'i phyir ro/ /rnam pa gcig tu na yang zhes bya ba'i sgra ni 'dir tshig gi rgyan yin par blta'o / /bcom ldan 'das zhes bya ba ni bdud bzhi</text></item>
<item><p>116b6</p><section></section><text>bcom pa'i phyir ram/ dbang phyug la sogs pa'i yon tan dang ldan pa'i phyir ro/ /skal zhes bya ba'i sgra ni dbang phyug la sogs pa rjod par byed pa yin te/ dbang phyug dang ni gzugs bzang dang / /grags dang dpal dang ye shes dang / /brtson 'grus phun sum tshogs ldan pa/ /</text></item>
<item><p>116b7</p><section></section><text>drug po dag la skal zhes bshad/ /ces gang bshad pa yin no/ /de la bcom ldan 'das kyi dbang phyug phun sum tshogs pa ni de bzhin nyid rnam par dag pa rnam par rtog pa'i bag chags ma lus pas dben pa'i bdag nyid yin te/ rang dang gzhan gyi don 'grub pa ni des rab tu</text></item>
<item><p>117a1</p><section></section><text>phye ba'i phyir ro/ /gzugs bzang ba phun sum tshogs pa ni de las gzhan pa'i ye shes kyi 'byung gnas yin pa nyid kyi phyir me long lta bu'i ye shes yin te/ bcom ldan 'das kyi rang bzhin ni ye shes 'dir mtshan nyid gcig pa'i phyir ro/ /grags pa dang dpal</text></item>
<item><p>117a2</p><section></section><text>phun sum tshogs pa ni mnyam pa nyid kyi ye shes yin te/ thugs brtse ba la sogs pa'i yon tan rin po ches rab tu phye ba'i phyir 'gro ba thams cad la phan pa bskyed par bzod pa nyid kyis grags pa phun sum tshogs pa mtha' dag gi yang dag pa'i rten yin pa'i phyir dang dpal</text></item>
<item><p>117a3</p><section></section><text>dang ldan pa'i phyir ro/ /ye shes phun sum tshogs pa ni so sor rtog pa'i ye shes yin te/ dngos po thams cad phyin ci ma log par yongs su gcod pa'i bdag nyid yin pa'i phyir ro/ /brtson 'grus phun sum tshogs pa ni brtson 'grus kyi pha rol tu phyin pa rnam par dag pas rab</text></item>
<item><p>117a4</p><section></section><text>tu phye ba bya ba sgrub pa'i ye shes yin te/ yon tan rin po che thun mong ma yin pa de lta bus brgyan pa'i bcom ldan 'das bde bar gshegs pas tshigs su bcad pa 'di dag bka' stsal to zhes bya bar sbyar ro/ /'di smos pa yang tshigs su bcad pa dag gis shes rab bstan pa la ma</text></item>
<item><p>117a5</p><section></section><text>gus pa dag yongs su spang ba'i phyir ro/ /de lta ma yin te/ de las gzhan pas bstan na log par bstan par dogs pas ma dad par 'gyur ro/ /yang bcom ldan 'das ci zhig ston cing tshigs su bcad pa dag bka' stsal zhe na/ yang shes rab kyi pha rol tu phyin pa 'di ston zhing</text></item>
<item><p>117a6</p><section></section><text>de'i tshe tshigs su bcad pa 'di dag bka' stsal to zhes bya ba gsungs te/ sngar rgyas par bstan pa gang dag yin pa de dag nyid ces bya ba'i tha tshig go/ /shes rab ni spyir chos rab tu rnam par 'byed pa yin no/ /de'i pha rol ni mos pas spyod pa'i gnas skabs na ni chos thams cad</text></item>
<item><p>117a7</p><section></section><text>bdag med par yid ches pa yin no/ /rab tu dga' ba la sogs pa'i gnas skabs na ni rtog pa thams cad kyis dben pa'ang yin no/ /de lta bas na gang dag de lta bu'i pha rol de'i bdag nyid du gyur pa de dag ni shes rab kyi pha rol tu phyin pa yin no/ /de dag ston cing zhes bya ba ni gang zag</text></item>
<item><p>117b1</p><section></section><text>la sogs pa'i rnam par rtog pas dben par sgrogs shing ngo / /mos pas spyod pa la yod pa'i shes rab kyi pha rol tu phyin pa ni rnam par rtog pa'i ngo bo yin pa'i phyir tshigs su bcad pa thos ma thag tu gdul bya'i skye bo'i rgyud gzhung lugs kyis 'du byed bskyed pa can dag</text></item>
<item><p>117b2</p><section></section><text>la skye bas rab tu ston pa ma yin nam/ 'jig rten las 'das pa ni de ltar ma yin te/ de ni rnam par rtog pa las 'das pa'i ngo bo yin pa'i phyir dang thos ma thag tu yang mi skye ba'i phyir ro/ /de lta ma yin na sgom pa don med par thal bar 'gyur ro/ /thos pa tsam</text></item>
<item><p>117b3</p><section></section><text>gyi mjug thogs su 'khrul pa dang bral ba'i ye shes skye na ni sgom pa don cung zad kyang rgyas par mi byed de/ gal te thos pa tsam gyis don mthong bar 'gyur na sgom pa don med du 'gyur zhes gang bshad pa lta bu yin na de ji ltar khyad par med par shes rab kyi pha rol tu phyin pa</text></item>
<item><p>117b4</p><section></section><text>'di ston cing zhes brjod ce na/ de ni de lta ma yin te/ bdag med par yid ches pa ni 'jig rten las 'das pa dang cig shos kyi gnas skabs dag tu khyad par du rtog pa med par skye ba'i phyir ro/ /'di ltar rnal 'byor pa 'jig rten las 'das pa'i sa mngon du byas pa rnams la</text></item>
<item><p>117b5</p><section></section><text>yang langs pa'i tshe de kho na nyid 'di ni bcom ldan 'das kyis ji skad bshad pa de kho na ltar yin no zhes rnam par rtog pa'i blo thos pa dang rtogs pa tha dad par rtogs pa med pa can du 'byung ba kho na'o/ /de lta bas na rnam par rtog pa de lta bu 'jug pa la ltos te tha snyad kyi sgo nas shes rab</text></item>
<item><p>117b6</p><section></section><text>bla na med pa rab tu ston pa la 'gal ba ci yang med do/ /rtog pa'i skyon bsal ba'i ye shes ni yang dag par na bsgoms pa'i dbang kho nas 'byung bas sgom pa 'bras bu med pa yang ma yin no/ /sngon goms pa yongs su bsgoms pa'i sems dang ldan pa rnams la ni shes rab kyi pha rol tu</text></item>
<item><p>117b7</p><section></section><text>phyin pa bstan pa thos ma thag pa kho nar rnam par mi rtog pa'i ye shes skye ba'i phyir de bstan pa dngos su yang mi 'gal te/ shes rab kyi pha rol tu phyin pa'i bstan pa 'di bshad pa na byang chub sems dpa' drug khris mi skye ba'i chos la bzod pa thob par gyur to zhes bya ba la sogs pa gang gsungs</text></item>
<item><p>118a1</p><section></section><text>ba lta bu yin no/ /yang ci'i phyir sngar yang rgyas par bstan zin pa 'di ston zhe na/ 'khor bzhi po de dag ces bya ba la sogs pa gsungs te/ de dag ces bya ba ni sngar bdag med pa bstan pa'i dbang du mdzad pa dag nyid yin gyi gzhan dag ni rung ba ma yin pa'i phyir ma yin no</text></item>
<item><p>118a2</p><section></section><text>zhes bstan pa'i phyir ro/ /'khor bzhi po de dag ces bya ba ni dge slong dang / dge slong ma dang / dge bsnyen dang / dge bsnyen ma rnams te/ 'di tsam kho nas gdul bya'i skye bo gtso bo kun nas bsdus pa'i phyir ro/ /yang na rab tu byung ba'i phyogs bcom ldan 'das kyis bstan pa'i lhag</text></item>
<item><p>118a3</p><section></section><text>pa'i tshul khrims kyi bslab pa dang ldan pa'am/ dkon mchog gsum la skyabs su 'gro ba la sogs pa khas blangs pas khyim na gnas pa'i phyogs thabs la mkhas pa dpe med pas gzugs la sogs pa'i yul nye bar spyad pa zil gyis non pa zhig bcom ldan 'das ma thos pa dang bsam</text></item>
<item><p>118a4</p><section></section><text>pa la sogs pa'i rim gyis bsgrub par 'gyur gyi dbang du bya ba ma yin pa'i phyir gzhan ni ma yin pas lhag par ma smos so/ /yang dag par dga' bar mdzad pa'i phyir zhes bya ba ni mdor bsdus te bstan pa la mos pa rnams kun tu dga' bar mdzad pa'i phyir zhes bya ba'i tha tshig go/ /</text></item>
<item><p>118a5</p><section></section><text>rnam pa gcig tu na gang zhig de kho na nyid gzigs pas gzhung rgyas pa 'di snyed cig gis bstan pa'i don gang yin pa de da tshigs su bcad pa nyung ngu zhig gis rab tu bstan to zhes bcom ldan 'das gsung la/ mnga' ba nyid du rtogs nas gus pa dang bcas pa'i sems dang</text></item>
<item><p>118a6</p><section></section><text>ldan pa rnams kyis dga' ba gang yin pa de ni yang dag par dga' ba yin te/ 'di ni mos pas spyod pa'i sa na yod pa'i 'jig rten pa yin no/ /'jig rten las 'das pas ni shes rab mdor bsdus te bstan pa'i sgo nas gzhung rgyas pa la mngon par zhen pa spangs pa don la</text></item>
<item><p>118a7</p><section></section><text>gzhol ba'i sems dang ldan pa tshig gis don nyung shas shig gi rjes su 'brangs te 'gro ba mtha' dag bdag med par sgom par byed pa rnams kyis rab tu dga' ba la sogs pa dang ldan par 'gyur ba yin no/ /de lta bas na tshig 'dis ni shes rab kyi pha rol tu phyin pa ni brjod par</text></item>
<item><p>118b1</p><section></section><text>bya ba yin no/ /de gsal bar byed pa ni dngos su dgos pa yin no/ /yang dag par dga' ba bla na yod pa dang bla na med pa ni brgyud pas yin no/ /de dag gi thabs dang thabs kyis bsgrub par bya ba'i mtshan nyid kyi 'brel pa ni tshigs su bcad pa nye bar len pa la shugs kyis</text></item>
<item><p>118b2</p><section></section><text>bstan par khong du chud par bya'o/ /yang 'dir brjod par bya ba ni shes rab kyi pha rol tu phyin pa yin gyi gzhan ni ma yin no zhes bya ba 'di yang ji ltar shes tshigs su bcad pa de dag kyang gang yin zhe na/ dga' dang gus dang dad pa'i mchog ces bya ba la sogs pa gsungs te/</text></item>
<item><p>118b3</p><section></section><text>dga' ba ni dam pa'i chos la dga' ba'o/ /gus pa ni chos smra ba la sogs pa la zhes byed pa'o/ /dad pa ni theg pa chen po mnyan pa la sogs pa'i 'bras bu la mngon par yid ches pa ste de'i skabs yin pa'i phyir ro/ /mchog ces bya ba ni thams cad dang 'brel pa'i</text></item>
<item><p>118b4</p><section></section><text>phyir 'di dag thams cad chen po'i yang chen po'o/ /nyer bzhag ste zhes pa ni nye bar bzhag ste'o/ /'di skad du dad pa dang mi ldan pa'i dam pa'i chos nyan pa'i mi mthun pa'i phyogs ni gnyis yod de dam pa'i chos la ldang ba dang ma gus pa'o/ /de dag gi gnyen por 'di gsum nye</text></item>
<item><p>118b5</p><section></section><text>bar gzhag nas bcom ldan 'das ma mnyan par bya'o zhes bshad pa yin no/ /tshul bzhin yid la byed pa'i sgrub pa dang 'gal ba'i chos rnams yongs su spangs nas zhes bstan pa'i phyir/ sgrib pa nyon mongs bsal nas zhes bya ba la sogs pa gsungs te/ sgrib pa nyon</text></item>
<item><p>118b6</p><section></section><text>mongs zhes bya ba ni sgrib pa dag nyid don phyin ci log par 'dzin pa'i gegs byed pa nyid kyis gnod par byed pa'i phyir 'dod pa'i 'dun pa la sogs pa'i sgrib pa'i bdag nyid kyi nyon mongs pa dag yin te/ de dag bsal nas zhes bya bar sbyar ro/ /dri ma las 'das pa zhes bya ba ni</text></item>
<item><p>118b7</p><section></section><text>shin tu kun du mi spyod pa'i phyir sbyin pa la sogs pa chos dkar po dang 'gal ba ser sna la sogs pa'i dri ma dag las grol ba zhes bya ba'i don to/ /la la las ni dri ma rab zhi ba zhes 'byung ste/ der ni dri ma zhes bya ba'i sgra tshig snga ma dang sbyar ro/ /rab zhi zhes bya ba ni nyan pa dang mthun pa'i</text></item>
<item><p>119a1</p><section></section><text>spyod lam la rnam par gnas pa zhes bya ba'i tha tshig go/ /de lta bas na de lta bu dag gi shes rab kyi pha rol tu phyin pa mnyan par gyis zhes bya bar sbyar ro/ /shes rab kyi pha rol tu phyin pa de yang ni/ dngos po brgyad kyis yang dag bshad/ /rnam kun mkhyen</text></item>
<item><p>119a2</p><section></section><text>nyid lam shes nyid/ /de nas thams cad shes pa nyid/ /rnam kun mngon rdzogs rtogs pa dang / /rtse mor phyin dang mthar gyis pa/ /skad cig gcig mngon rdzogs byang chub/ /chos kyi sku dang de rnam brgyad/ /ces bya ba yin no/ /de la shes rab bsgrub pa'i dgos pa mthar thug</text></item>
<item><p>119a3</p><section></section><text>pa ni sems bskyed pa la sogs pa rgyu dang 'bras bu'i rnam pa mtha' dag yongs su gcod pa'i ngo bo yin pas rnam pa thams cad mkhyen pa nyid yin no/ /de yang / sems bskyed pa dang gdams ngag dang / /nges 'byed yan lag rnam bzhi dang / /sgrub pa yi ni rten gyur pa/ /chos kyi</text></item>
<item><p>119a4</p><section></section><text>dbyings kyi rang bzhin dang / /dmigs pa dag dang ched dang ni/ /go cha 'jug pa'i bya ba dang / /tshogs ni nges par 'byung bcas rnams/ /thub pa'i rnam kun mkhyen pa nyid/ /ces bya ba yin te/ bcom ldan 'das ci'i slad du rnam pa thams cad mkhyen pa nyid ni de bzhin gshegs</text></item>
<item><p>119a5</p><section></section><text>pa dgra bcom pa yang dag par rdzogs pa'i sangs rgyas kyi lags/ rab 'byor rnam pa gang dag dang rtags gang dag dang mtshan ma gang dag gis chos rnams rab tu bstan pa'i rnam pa de dag dang rtags de dag dang mtshan ma de dag de bzhin gshegs pas thugs su chud de de bas na rnam pa</text></item>
<item><p>119a6</p><section></section><text>thams cad mkhyen pa nyid ni de bzhin gshegs pa'i yin no zhes brjod do zhes gang gsungs pa yin no/ /de la nyan pa po'i skye bo nyan thos la sogs pa las khyad par du 'phags par ston pa'i sgo nas sems bskyed pa bstan pa'i phyir/ 'gro don mngon zhugs zhes bya ba gsungs te/</text></item>
<item><p>119a7</p><section></section><text>'gro ba'i don ni ci rigs par byang chub gsum thob pa yin no/ /de'i phyir mngon par zhugs pa ste/ sbyin pa la sogs pa dge ba'i chos la zhugs pa dag yin na shes rab kyi pha rol tu phyin pa mnyan par gyis shig/ gzhan du na chos kyi rnam pa thams cad rtogs pa med par gzhan gyi don bya</text></item>
<item><p>119b1</p><section></section><text>bar mi 'thad pa'i phyir ro snyam du dgongs pa yin te/ shA ri'i bu 'di la byang chub sems dpa' chos thams cad rnam pa thams cad du mngon par rdzogs par byang chub par 'dod pas shes rab kyi pha rol tu phyin pa la brtson par bya'o zhes bya ba la sogs pa gang rgyas par gsungs pa yin no/ /</text></item>
<item><p>119b2</p><section></section><text>rang gi don la brtson pa rnams la yang bcom ldan 'das ma 'di 'dod pa'i 'bras bu 'byung ba'i rgyu mtshan du 'gyur ba ma yin nam/ 'di ltar nyan thos kyi sa la slob par 'dod pas kyang shes rab kyi pha rol tu phyin pa 'di nyid mnyan par bya'o zhes bya ba la sogs pa gsungs na de ji ltar</text></item>
<item><p>119b3</p><section></section><text>'gro don mngon zhugs zhes bya zhe na/ des pa'i shes rab kyi pha rol tu phyin zhes bya ba gsungs te/ 'di skad du shes rab kyi pha rol tu phyin pa bstan pa'i 'bras bu ni gtsor rnam pa thams cad mngon par rdzogs par byang chub pa yin la de yang byang chub sems dpa' rnams kho na'i yin</text></item>
<item><p>119b4</p><section></section><text>te gzhan dag la ni de'i 'bras bu mngon par rdzogs par byang chub pa'i skabs med pa'i phyir ro zhes bshad pa yin no/ /shes rab kyi pha rol tu phyin pa 'di ji ltar na byang chub sems dpa' rnams kho na'i yin/ ji zhig ni khyad par du 'phags snyam pa la/ gang la dpa' rnams spyod ces</text></item>
<item><p>119b5</p><section></section><text>bya ba gsungs te/ gang la zhes bya ba ni shes rab kyi pha rol tu phyin pa la'o/ /spyod pa zhes bya ba ni sa dang pha rol tu phyin pa goms pa'i khyad par gyis 'jug pa'o/ /dpa' rnams zhes bya ba ni byang chub sems dpa' rnams te/ bdud la sogs pas zil gyis mi non pa'i phyir ro/ /'di</text></item>
<item><p>119b6</p><section></section><text>skad du gang la bde bar gshegs pa'i sras rnams 'jug pa de ni de dag gi thun mong ma yin pa'i lam yin la/ de yang shes rab kyi pha rol tu phyin pa'i mtshan nyid yin te/ de nyid kyi nang du de las gzhan pa'i pha rol tu phyin pa rnams 'dus pa'i phyir te de bzhin du 'chad par 'gyur ro zhes</text></item>
<item><p>119b7</p><section></section><text>brjod pa yin no/ /rnam pa gcig tu na shes rab kyi pha rol tu phyin pa gang la byang chub sems dpa' rnams spyod pa de ni de dag gi thun mong ma yin pa nyid du sbyar bar rig par bya ste/ de yang 'gro ba mtha' dag bdag med pa'i rnam pa'i spyod yul can yin no/ /mi rtag pa la sogs pa'i rnam</text></item>
<item><p>120a1</p><section></section><text>pa tsam gyi spyod yul ni ma yin te/ de ni shes rab kyi pha rol tu phyin pa ltar bcos pa'i ngo bo yin no snyam du dgongs pa yin no/ /nyan thos kyi sa la slob par 'dod pas kyang zhes bya ba la sogs pa gsungs pa gang yin pa de ni byang chub sems dpa'i lam 'di nyid byang</text></item>
<item><p>120a2</p><section></section><text>chub mtha' dag yongs su gcod pa'i rgyu yin pa nyid kyis che ba'i bdag nyid brjod pa'i phyir ro/ /kha cig na re nyan thos la sogs pa'i byang chub kyi gnas skabs su ni shes rab kyi pha rol tu phyin pa snying rje chen po la sogs pa'i thabs dang bral ba yin par blta bar bya ste / nyan thos la sogs</text></item>
<item><p>120a3</p><section></section><text>pa'i sa'i rgyu ni chos thams cad bdag med par yid ches pa thabs kyi pha rol tu phyin pa dang bral ba kho na yin pa'i phyir ro/ /gang yang shes rab kyi pha rol tu phyin pa 'di nyid la bslab par bya'o zhes bya ba khyad par med par gsungs pa de ni 'dir chos thams cad bdag med pa yid ches pa tsam la</text></item>
<item><p>120a4</p><section></section><text>ltos pa'i phyir te/ byang chub sems dpa' rnams kyi de kho na nyid yid la byed pa ni thabs dam pas zin pa'i phyir nyan thos kyi yid la byed pa las tha dad pa yin no zhes brjod do/ /gal te byang chub sems dpa' rnams kyi lam nyan thos la sogs pa dang thun mong ma yin na de ji ltar btsun</text></item>
<item><p>120a5</p><section></section><text>pa rab 'byor la sogs pa byang chub sems dpa' la 'doms par zhugs gdams ngag gi de kho na nyid ma mthong ba ni phal cher gdams ngag kha na ma tho ba med pa byed par bzod pa ma yin te/ de lta ma yin na rdzogs pa'i sangs rgyas dang nyan thos dag gzhan gyi don bya ba la khyad par med</text></item>
<item><p>120a6</p><section></section><text>par 'gyur ba'i phyir ro zhe na/ de spang ba'i phyir 'dzam bu'i gling 'dir chu klung ji snyed ces bya ba la sogs pa gsungs te/ ji snyed ces bya ba ni ji snyed yod pa'o/ /chu klung ni gang gA dang pa k+Shu dang sin d+hu dang si tA zhes bya ba bzhi ste/ de dag nyid ma dros pa las 'byung ba'i phyir ro/ /'bab</text></item>
<item><p>120a7</p><section></section><text>pa zhes bya ba ni rgyun gyis 'bab pa'o/ /ci zhig byed ce na/ me tog ces bya ba la sogs pa gsungs so/ /me tog dang 'bras bu mang ba'i sman dag dang nags tshal gang dag yin pa de de rnams skyed byed ces bya ba ni skyed par byed cing sgrub par byed ces bya ba'i don to/ /ci zhig la brten ce</text></item>
<item><p>120b1</p><section></section><text>na klu dbang zhes bya ba la sogs pa gsungs te/ 'di skad du gang gi phyir klu dbang klu rnams kyi bdag po ma dros pa zhes bya ba gang yin pa de la brten nas chu bo de dag 'bab pa de'i phyir de ni klu'i bdag po de kho na'i mthu dpal te mthu phun sum tshogs pa yin no zhes bshad par 'gyur ro/ /de dang</text></item>
<item><p>120b2</p><section></section><text>'dra bar/ rgyal ba'i nyan thos pa dag ji snyed chos ston dang / /zhes bya ba la sogs pa la/ rgyal ba'i nyan thos pa dag ces bya ba ni rab 'byor la sogs pa'o/ /chos ni rang gis rtogs pa'i rgyu mthun pa bstan pa'i mtshan nyid dag go/ /ston zhes bya ba ni bstan pa'i sgo nas so/ /</text></item>
<item><p>120b3</p><section></section><text>'chad ces bya ba ni bshad pa'i sgo nas so/ /brjod pa zhes bya ba ni de gtan la 'beb pa'i sgo nas so/ /rigs pa dag dang zhes gang gsungs pa ni ltos pa dang bya ba byed pa dang chos nyid dang 'thad pa'i mtshan nyid bzhi dag dang ldan par bya ba yin no/ /de bstan pa'i 'bras bu</text></item>
<item><p>120b4</p><section></section><text>bstan pa'i phyir/ mchog 'phags bde ba byed dang zhes bya ba gsungs te/ mchog ni phung po dang bcas pa'i mya ngan las 'das pa bas mchog yin pa'i phyir ro/ /'phags pa ni 'tshe ba thams cad dang bral ba'i phyir ro/ /bde ba byed pa ni phung po lhag ma ma lus pa'i mya ngan las</text></item>
<item><p>120b5</p><section></section><text>'das pa'i bdag nyid kyi bde ba phun sum tshogs pa'o/ /de'i 'bras bu thob pa zhes bya ba ni bstan pa de'i 'bras bu rgyun tu zhugs pa la sogs pa'o/ /ji snyed 'bras bu grub pa yang zhes rnam par dbye bas bsgyur nas sbyar bar bya ste/ de bshad pa dang de'i 'bras bu ni bcom ldan</text></item>
<item><p>120b6</p><section></section><text>'das kho na'i mthu yin gyi nyan thos la sogs pa'i ni ma yin te de'i rang dbang med pa'i phyir ro/ /de dag kun kyang zhes bya ba la sogs pa'i don ni go bar zad do/ /ci'i phyir zhe na zhes bya ba ni ji ltar na de bshad pa'i 'bras bu rang gi rtogs pas rab tu phye ba yang de dag la rang dbang med snyam du</text></item>
<item><p>120b7</p><section></section><text>bsams pa yin te/ de yongs su spang ba'i phyir/ rgyal bas chos tshul gang bstan pa/ /zhes bya ba la sogs pa gsungs so/ /de la don ni gang gi phyir rgyal bas chos kyi tshul gang zag la sogs pas stong pa'i mtshan nyid bshad pa gang dag yin pa de dag la bcom ldan 'das kyi slob</text></item>
<item><p>121a1</p><section></section><text>mar gyur pa rab 'byor la sogs pas thos pa la sogs pa'i rim gyis bslabs te/ de dag mngon sum du byas nas ji ltar rtogs pa bzhin gdul bya rnams la rab tu ston par byed pa de'i phyir 'di bcom ldan 'das kyi mthu yin gyi de dag gi bdag nyid kyi ni ma yin te/</text></item>
<item><p>121a2</p><section></section><text>bcom ldan 'das kyi lung med par rang gi rnam pa thams cad yongs su shes pa yang mi srid pa'i phyir ro/ /bcom ldan 'das rnams ni de lta ma yin te/ gzhan gyi lung med pa nyid du srid pa tha ma'i gnas skabs na rnam pa thams cad dang ldan pa'i de kho na nyid thugs su chud pa'i phyir ro zhes</text></item>
<item><p>121a3</p><section></section><text>bya ba yin no/ /byang chub sems dpa'i lam gang yin pa de la ni nyan thos rnams kyis rang dbang thag ring du spangs pa kho na yin te/ de'i rang gi ngo bo rtogs pa cung zad kyang med pa'i phyir ro/ /'di ltar nyan thos de kho na nyid ma rtogs pa rnams kyang rgyal ba'i sras kyi tshul 'bras bu dang bcas pa</text></item>
<item><p>121a4</p><section></section><text>rab tu ston par byed pas bcom ldan 'das kyi thugs kyi byin gyi rlabs kyi thugs kyi mnga' ba 'di ni mchog yin par gsal ba kho nar khong du chud par bya ste de lta bu ni smon pa dang 'jug pa'i bdag nyid kyi sems bskyed pa yin no/ /'di ni bde bar gshegs pa'i yon tan mtha' dag 'dren par byed</text></item>
<item><p>121a5</p><section></section><text>pa nyid kyis byang chub sems dpa' thams cad kyi lam thun mong ma yin pa'i ngo bo nyid yin pa'i phyir byang chub kyi sems bskyed pas kyang shes rab kyi pha rol tu phyin pa kho na la rnal 'byor du bya'o zhes bya ba bstan nas 'di nyid du mngon par 'dod pa'i 'bras bu 'thob pa'i gtso bo'i bya</text></item>
<item><p>121a6</p><section></section><text>thabs nye bar ston pa'i rang bzhin mthong ba dang bsgom pa'i lam la gdams pa bstan pa'i phyir/ gang la shes rab pha rol phyin mchog mi dmigs shing / /zhes bya ba la sogs pa gsungs te/ byang chub sems dpa' gang la zhes bya ba rnam par bsgyur te sbyar ro/ /shes rab ni 'gro</text></item>
<item><p>121a7</p><section></section><text>ba thams cad bdag med par rtogs pa'i mtshan nyid do/ /de nyid de las gzhan pa'i pha rol tu phyin pa bas mchog tu gyur pa'i phyir pha rol tu phyin pa mchog yin no/ /de dmigs pa ni gang zag la sogs pa dang 'brel pa nyid du'am 'dzin pa la sogs pa'i rnam pa nyid du mngon par zhen</text></item>
<item><p>121b1</p><section></section><text>pa ste de med pa zhes bya bar sbyar ro/ /byang chub sems dpa' yang gang zag la sogs pa'i rdzas dang phung po la sogs par btags pa'i bdag nyid du yang mi dmigs so/ /byang chub sems dpa' gang la mthong ba dang bsgom pa'i lam gyi gnas skabs dag na de la skrag pa med</text></item>
<item><p>121b2</p><section></section><text>pa'i bdag nyid chos kyi dbyings kun tu 'gro ba rtogs pa yod pa de la gdams ngag dang rjes su bstan pa yin te/ de kho na nyid rtogs pa dang chud mi za bar bya ba'i don du rig par bya'o zhes bya ba ni tshig gi lhag ma yin no/ /'di skad du byang chub sems dpa' stong pa la sogs pa</text></item>
<item><p>121b3</p><section></section><text>la zhugs kyang sems can la sogs par lta ba ma bsal na bla na med pa'i byang chub mngon du bya mi nus te/ de ni nyon mongs pa dang shes bya'i sgrib pa'i bag chags thams cad las rnam par grol ba'i ngo bo nyid yin pa'i phyir la sems can la sogs par lta ba yang nyon mongs pa</text></item>
<item><p>121b4</p><section></section><text>mtha' dag gi gnas kyi ngo bos de'i mi mthun pa'i phyogs kyi ngo bo nyid yin pa'i phyir ro/ /de lta bas na byang chub sems dpas re zhig sems can du lta ba bdag gis 'di bsgrub par bya'o snyam pa bdag dang gzhan du shes pa'i bdag nyid dge ba dang cig shos su tha snyad gdags pa'i rjes</text></item>
<item><p>121b5</p><section></section><text>su 'brang ba gang yin pa de yang gnyen po'i sgo nas bsal bar bya'o/ /de ma bsal na mi sdug pa la sogs par mos pa yid la byed pa tsam gyis ni de la rag las te 'byung ba'i nyon mongs pa'i rigs gtan nas bsal bar mi nus pa'i phyir ro zhes brjod par 'gyur ro/ /gzhan yang /</text></item>
<item><p>121b6</p><section></section><text>ting 'dzin 'jig rten na ni sgom mod kyi/ /de yis bdag gi 'jig rten mi 'jig na/ /de la nyon mongs yang rab 'khrugs 'gyur te/ /lhag spyod 'dir ni ting 'dzin bsgom pa bzhin/ /zhes gang gsungs pa lta bu yin no/ /bdag tu lta ba'i gnyen po ni bdag med pa'i lta ba yin te/</text></item>
<item><p>121b7</p><section></section><text>de ni bdag med pa la sogs pa'i spyod yul can yin pa nyid kyis de dang 'gal ba'i phyir ro/ /gal te 'di gnyis phan tshun dmigs pa 'gal ba'i phyir 'gal bar 'dra ba ma yin nam/ 'di la lhag pa ci zhig yod na des bdag med par lta ba kho na sems can du lta ba'i gnyen por bzhag</text></item>
<item><p>122a1</p><section></section><text>la 'di ni de'i gnyen po ma yin zhe na/ de ni ma yin te/ sems can la sogs par lta ba ni dmigs pa med pa'i phyir ro/ /'di ltar 'di'i yul gang zag la sogs pa'i rdzas phung po la sogs pa las ma gtogs pa gzhan gyis kun brtags pa lta bu zhig</text></item>
<item><p>122a2</p><section></section><text>yin nam/ phung po la sogs pa zhig yin par 'gyur grang / gang zag gi rdzas la dmigs pa nyid gcig yin na yang sems can du lta ba mngon sum gyi mtshan nyid dam rjes su dpag pa'i bdag nyid gcig yin par 'gyur grang na/ de la re zhig 'di mngon sum ni ma yin te/ sngon</text></item>
<item><p>122a3</p><section></section><text>po la sogs par snang ba bzhin du mig la sogs pa'i rjes su 'gro ba dang ldog pa'i rjes su mi byed pa'i phyir dang yongs su mi gsal ba'i rnam pa can yin pa'i phyir ro/ /dbang po'i byed pa la mi ltos par skye ba'i shes pa mi gsal bar snang ba can ni mngon sum yin par 'os pa ma yin te/</text></item>
<item><p>122a4</p><section></section><text>de lta ma yin na shes pa thams cad mngon sum nyid du thal bar 'gyur ro/ /'di ni sngon po mthong ba na sngon por rtogs pa'i blo bzhin du bdag gzhan mthong ba'i rjes su 'gro ba yin pa'i phyir rnam par rtog pa'i bdag nyid kyi mngon sum yang ma yin te/ lus la sogs pa kun du rig pa las</text></item>
<item><p>122a5</p><section></section><text>ma gtogs par bdag gi rnam par mi rtog pa'i phyir ro/ /gal te 'di ni bdag gi lus la sogs pa yin no zhes tha dad par shes pa'i phyir tha dad par rab tu grub pa yod do zhe na/ ma yin te shes pa tsam 'jug pa la mngon sum gyi tha snyad mi srid pa'i phyir te/ de las gzhan pa las tha</text></item>
<item><p>122a6</p><section></section><text>dad pa sngon po la sogs pa rnam pa yongs su gsal bar mthong ba la 'di ni ser po la sogs pa la tha dad pa'i yon tan yin no zhes bya bar shes pa ni mngon sum gyi tha snyad kyi yul can yin par 'gyur ro/ /de lta ma yin te/ shes pa tsam mngon sum nyid yin na ni rtog pa thams cad mngon</text></item>
<item><p>122a7</p><section></section><text>sum gyi tha snyad kyi yul can yin pa'i phyir 'khrul pa'am ma 'khrul ba cung zad kyang med par 'gyur ro/ /de lta bas na lus la sogs pa kun tu rig pa las bdag tha dad par ma grub na tha dad pa'i blo 'khrul pa yin no/ /'dis ni bdag gis mthong ngo lta'o blta bar bya'o snyam du shes pa'i</text></item>
<item><p>122b1</p><section></section><text>mngon sum dus gsum gyi rjes su 'gro ba sgrub par byed pa yin pa yang bsal ba yin te/ dus la sogs pas so sor nges par khyad par du byas pa'i bde ba la sogs pa'i gnas skabs las ma gtogs par rjes su 'gro ba'i bdag nyid gcig po mi snang ba'i phyir dang / snang ba</text></item>
<item><p>122b2</p><section></section><text>rnams kyang rjes su 'gro ba med pa'i phyir ro/ /shes pa yod pa tsam la bdag tu shes pa yang mngon sum gyi tshad ma ma yin no/ /rtags med pa'i phyir rjes su dpag pa yang ma yin te/ don lkog tu gyur pa la rtags kyis skyed pa'i shes pa ni rjes su dpag pa yin na bsgrub par bya</text></item>
<item><p>122b3</p><section></section><text>ba'i bdag la ni rtags cung zad kyang med do/ /gal te dran pa la sogs pa rtags yin no zhe na ma yin te/ de dag bdag mngon sum du ma gyur pa dang 'brel ba mi rtag pa'i phyir dang tshad mas gnod pa'i yang phyir ro/ /dran pa la sogs pa dang gis 'jig pa'i ngo bo nyid du gyur pa'i</text></item>
<item><p>122b4</p><section></section><text>rang bzhin rnams ni ngang gis mi 'jig pa'i ngo bo nyid du kun brtags pa'i bdag dang de'i bdag nyid du mi rung ba'i phyir ro/ /phan tshun 'gal ba'i bdag nyid rnams kyang gcig pa nyid yin na ni tha dad pa cung zad kyang med pas 'gro ba mtha' dag tha dad pa dang tha dad ma yin pa'i tha snyad med</text></item>
<item><p>122b5</p><section></section><text>par thal bar 'gyur ro/ /dran pa la sogs pa bdag gi 'bras bu yang ma yin te/ rim gyis skye ba dang ldan pa'i phyir ro/ /rgyu bdag rtag pa gcig pa'i ngo bo yin pas rim pa dang mi ldan pa la ni de tsam la rag las te 'byung ba'i 'bras bu rim can du rigs pa ma yin no/ /</text></item>
<item><p>122b6</p><section></section><text>gal te nang gi bdag lhan cig byed par rim pa dang ldan pa nye ba la ltos nas rang gi 'bras bu skyed pa la rim pa kho nas byed pa'i phyir 'bras bu rim can yin no zhe na ma yin te/ rtag pa nyid kyis phan pa byar med pa ni de las gzhan pa la ltos pa med pa'i phyir ro/ /phan par bya ba nyid yin</text></item>
<item><p>122b7</p><section></section><text>na yang phan pa ni de dang tha mi dad pa'i ngo bo yin pa'i phyir de byas na bdag byas par thal bar 'gyur te/ de lta na yang bdag rtag pa nyid ma yin no/ /phan pa bdag dang tha dad pa nyid gcig yin na ni dran pa la sogs pa bzhin du 'brel pa mi 'thad la thug pa med par yang thal bar 'gyur ro/ /</text></item>
<item><p>123a1</p><section></section><text>de lta bas na bdag phan pa zhes bya ba 'brel pa med pa dngos po gzhan la phan 'dogs pa'i lhan cig byed pa nye ba la ma ltos pa ni rim gyis byed pa dang bral ba'i phyir de tsam la rag las pa'i dran pa la sogs pa cig car 'byung bar 'gyur ro/ /de lta na ni skad cig ma</text></item>
<item><p>123a2</p><section></section><text>gnyis pa la sogs pa 'dod chags la sogs pa nyes pa'i rgyun med pas 'gro ba ma lus pa 'bad mi dgos par mya ngan las 'das pa'i phun sum tshogs pa yang dag par thob par 'gyur te/ 'dod chags la sogs pa yang bdag gis bskyed par bya ba yin pa'i phyir gtan pa ma yin pa</text></item>
<item><p>123a3</p><section></section><text>de dag kyang cig car kho nar 'byung ba'i phyir ro/ /de lta na yang bdag mi rtag pa nyid yin te/ sngon dran pa la sogs pa skyed par byed pa'i de 'byed pa skad cig ma phyin chad de mi byed pa'i phyir ro/ /de'i tshe ni dngos po yang ma yin pa nyid de dngos po'i mtshan nyid ni don byed nus pa yin pa'i phyir ro/ /</text></item>
<item><p>123a4</p><section></section><text>zla ba gnyis la sogs par snang ba phyi rol gyi gzugs nyid du don byed pa dang bral ba dag dngos po nyid du yang ma grub pa'i phyir ro/ /'dis ni phung po la sogs pa yang rtag pa'i phyogs nyams pa'i phyir bdag tu lta ba'i dmigs pa nyid yin pa bkag par khong du chud par bya ste/ 'og</text></item>
<item><p>123a5</p><section></section><text>nas de dag gcig pa nyid la sogs pa'i mtshan nyid du mi 'thad pa'i phyir ro zhes kyang bshad par bya'o/ /da ni bdag la sogs pa med na ji ltar thams cad la 'di ni bdag go/ /'di ni bdag gi'o zhes bya ba'i tha snyad 'jug /rnal 'byor pa zad pa dang mi skye ba shes pa thob pa</text></item>
<item><p>123a6</p><section></section><text>rnams kyis bdag gi zag pa zad do zhes bya ba la sogs pa'i blo yang ji ltar rab tu 'grub ce na/ de ni de lta ma yin te/ bdag la sogs pa dang sems can du lta ba la sogs par 'brel ba med pa'i phyir ro/ /gang zhig gang dang 'brel par rab tu grub pa de kho na de bsal na 'byung bar mi</text></item>
<item><p>123a7</p><section></section><text>'gyur ba yin na bdag tu lta ba la sogs pa ni bdag dang 'brel par yang ma grub po zhes phal cher bstan zin to/ /de skye ba la phung po la sogs par snang ba ma brtags gcig pu na dga' ba ni ji ltar mthong ba bzhin rgyu yin pa nyid do/ /de nyid la dgongs nas bcom ldan 'das kyis kyang de</text></item>
<item><p>123b1</p><section></section><text>dang de las dge slong dag gang su dag bdag go zhe'am bdag gi'o zhes yang dag par rjes su lta ba de dag ni nye bar len pa'i phung po lnga po 'di dag kho na la yang dag par rjes su lta'o zhes gsungs so/ /gal te phung po la sogs pa bdag la sogs pa'i ngo bo ma yin na de ji ltar bdag</text></item>
<item><p>123b2</p><section></section><text>la sogs pa'i blo'i yul yin zhe na/ de nyid kyi phyir de'i blo'i yul med pas 'khrul pa yin no/ /de lta ma yin te/ yul yod pa nyid gcig yin na shes pa thams cad la 'khrul pa dang cig shos kyi tha snyad mi 'thad do/ /gal te 'di 'khrul pa yin na ji ltar de kho na nyid</text></item>
<item><p>123b3</p><section></section><text>mthong ba dag 'jug ce na/ ma yin te/ de dag ni de'i mtshan nyid la kun tu rmongs pa med pa'i phyir ro/ /ngo bo gzhan yongs su 'dzin par lhag par zhen pa la ltos nas/ 'khrul par mngon par 'dod pa'i shes pa dag 'khrul par rnam par gzhag gi rang gi ngo bo la ltos nas ni ma</text></item>
<item><p>123b4</p><section></section><text>yin te/ rang gi ngo bo ji lta ba bzhin nyams su myong ba'i bdag nyid kyis rang la sgro 'dogs pa med pa'i phyir ro/ /de lta bas na rnal 'byor pa sems kyi 'jug pa mtha' dag rang gi rnam pa tsam yongs su 'dzin pa dang ldan par lta ba rnams kyang rnam par rtog pa 'byung ba'i tshe rgyu</text></item>
<item><p>123b5</p><section></section><text>'ga' zhig gis bdag dang bdag gi zhes bya ba la sogs pa'i rnam par rtog pa 'jug pa la nyes pa med pa kho na'o/ /gal te bdag la sogs pa 'di thams cad yang dag par med mod kyi 'on kyang byang chub sems dpa' shes rab kyi pha rol tu phyin pa la goms par byed pa dang</text></item>
<item><p>123b6</p><section></section><text>ldan pas byang chub mngon sum du bya dgos so/ /de mi dmigs pa na ni de goms pa yang mi srid pa'i phyir te/ de lta bas na de shes rab kyi pha rol tu phyin par blta bar bya dgos pa kho na'o zhe na/ de ni de lta ma yin te/ byang chub sems dpa' gang zag la sogs pa'i bdag nyid du med na</text></item>
<item><p>123b7</p><section></section><text>de dang 'brel pa'i shes rab kyi pha rol tu phyin pa yang med pa'i phyir dang gzung ba la sogs pa'i rnam pa'i mtshan nyid dang mi ldan pa'i yang phyir ro/ /de goms pa ni de'i mtshan nyid la kun du rmongs pa med pa dang ldan pa rnams la kun rdzob tu 'gal ba med pa kho na'o zhes phal cher bstan zin</text></item>
<item><p>124a1</p><section></section><text>to/ / de lta bas na gnyen po de lta bu goms pa'i sgo nas mthong ba'i lam nyon mongs pa'i bag chags thams cad dang 'gal ba 'dzin pa la sogs par rtog pas dben par mtshan nyid gcig pa yang dag par skyes na gang zag la sogs par rtog pa'i rgyun spong bar 'gyur</text></item>
<item><p>124a2</p><section></section><text>ro zhes bstan nas/ byang chub sems dpa' yang dag pa'i gdams ngag la gnas pa la thos pa la sogs pa'i rim gyis mngon par 'phel ba'i thar pa'i cha dang mthun pa dag las rnam par mi rtog pa'i ye shes kyi me'i snga ltas yin pa'i phyir nges par 'byed pa'i chad dang mthun par dro bar gyur pa</text></item>
<item><p>124a3</p><section></section><text>skye'o zhes bstan pa'i phyir/ byang chub sems dpa' mi dmigs zhes bya ba gsungs te/ byang chub sems dpa' gang la byang chub kyi sems smon pa dang 'jug pa'i bdag nyid mi rtag pa la sogs pa'i bye brag gis tha dad pa dmigs shing mngon par zhen pa med pa zhes bya bar sbyar ro/ /</text></item>
<item><p>124a4</p><section></section><text>'di ni mtshon par zad kyi snang ba thob pa'i ting nge 'dzin gyi gnas skabs na dngos po thams cad brjod pa'i rjes su 'jug par rtog pas gzugs la sogs pa'i phung po'i rnam pa thams cad la yang mngon par zhen pa med pa'i phyir te / 'di ni dad pa la sogs pa'i dbang po chung ngus rab tu phye</text></item>
<item><p>124a5</p><section></section><text>ba'i phyir dro bar gyur pa chung ngu yin par blta bar bya'o/ /'bring ni/ de skad thos nas rmongs pa med cing mi skrag pa/ /zhes bya ba yin te/ rmongs pa ni yang dag par ma rtogs pa'o/ /skrag pa ni 'jigs par lta ba nyid do/ /gang la de gnyis med pa ste/ de kho na nyid tshad ma dang mi 'gal</text></item>
<item><p>124a6</p><section></section><text>zhing 'tshe ba med pa dbang po 'bring po'i mos pas yul du byas pa'i phyir ro/ /chen po ni/ byang chub sems dpa' de ni bde gshegs shes rab spyod/ /ces bya ba yin te/ spyod ces bya ba ni skye ba dang 'gag pa la mngon par zhen pa sel ba'i sgo nas yul du byed pa'o/ /bde gshegs</text></item>
<item><p>124a7</p><section></section><text>shes rab ni gang zhig skye ba la sogs pa mngon par zhen pa'i gnyen po yin pa'i phyir ro zhes bya ba'i tha tshig go/ /de lta bas na 'dis ni nyan thos la sogs pa'i dro bar gyur pa las byang chub sems dpa'i dro bar gyur pa snang ba thob pa'i ting nge 'dzin gyi mtshan nyid khyad par bzhis khyad par du</text></item>
<item><p>124b1</p><section></section><text>'phags par bstan te/ dmigs pa'i khyad par gyis ni dngos po thams cad mi rtag pa la sogs pa'i rnam par dmigs pa'i phyir ro/ /rnam pa'i khyad par gyis ni brjod pa tsam du rtog pas de la mngon par zhen pa med pa'i rnam pa can yin pa'i phyir ro/ /yongs su 'dzin pa dang rgyu</text></item>
<item><p>124b2</p><section></section><text>nyid kyi khyad par dag ni bde bar gshegs pa la sogs pa thams cad kyis yongs su 'dzin pa dang byang chub gsum gyi rgyu rnam par dag pa'i ngo bo'i mtshan nyid 'og nas 'byung ba dag 'dir yang blta bar bya'o/ /nyan thos la sogs pa'i dro bar gyur ba ni phal cher phung po la sogs</text></item>
<item><p>124b3</p><section></section><text>pa tsam la dmigs pa dang / mi rtag pa la sogs par mngon par zhen pa'i rnam pa can dang / bde bar gshegs pa la sogs pa yongs su 'dzin pa dang bral ba dang bdag nyid kyi nyon mongs pa tsam gyi gnyen po yin pa'i phyir/ rang gi byang chub tsam gyi 'bras bu can yin te/</text></item>
<item><p>124b4</p><section></section><text>de bzhin du nges par 'byed pa'i cha dang mthun pa lhag ma rnams la yang ci rigs par khyad par bzhis shes par bya'o/ /de ltar re zhig gtso bor gang zag la sogs pa'i dngos por rtog pa dngos su bsal nas gzugs la sogs pa'i dngos por rtog pa bsal ba'i sgo nas dro bar</text></item>
<item><p>124b5</p><section></section><text>gyur pa'i mjug thogs su rtse mor gyur pa snang ba mched pa'i ting nge 'dzin gyi ngo bo nyid dbang po shin tu mchog tu gyur ba'i gnas skabs bstan pa'i phyir ro/ /gzugs med ces bya ba la sogs pa gsungs te/ gzugs la sogs pa ni sdug bsngal dang kun 'byung gi bden pas yang</text></item>
<item><p>124b6</p><section></section><text>dag par bsdus pa yin no/ /bsdus pa'i don ni byang chub sems dpa' de la rtse mo'i gnas skabs na gzugs la sogs par snang ba sems tsam gyi rnam pa nyid kyis rdul phrar ba la sogs pa'i gzugs mi rtag pa la sogs pa'i rnam pa can yang gnas te dmigs pa'i yul rdul tsam</text></item>
<item><p>124b7</p><section></section><text>yang yod pa min pa'am mi snang ste de ni yang dag par na rigs pa dang lung gi sgo nas mi 'thad pa'i phyir ro zhes bya ba yin no/ /gzugs la sogs pa ni gcig dang du ma'i ngo bo nyid dang bral ba'i phyir te/ 'di ltar de dag thog ma dang dbus dang tha ma la sogs pa'i bye brag gis yan lag du ma'i</text></item>
<item><p>125a1</p><section></section><text>ngo bo nyid du snang ba'i phyir dang de las ma gtogs pa'i yan lag can la sogs pa gcig pu yang mi dmigs pa'i phyir ngo bo nyid gcig pa ma yin no/ /'on te dmigs pa na ni yan lag du ma las ma gtogs pa'i gcig pu rang gi bdag nyid tsam du gnas pa'i phyir</text></item>
<item><p>125a2</p><section></section><text>du ma nyid nyams pa med do/ /phan tshun 'dres pa med pa'i ngo bor snang ba'i du ma ni gcig tu 'gyur bar 'os pa ma yin te/ ha cang thal bar 'gyur ba'i phyir dang gcig 'gyur na yang thams cad 'gyur ba'i phyir ro/ /rjes su dpag pa'i sgo nas kyang de gcig pa nyid du mi 'grub ste/ sngon</text></item>
<item><p>125a3</p><section></section><text>po la sogs pa phan tshun yan lag tha dad pa'i bdag nyid du snang ba la de'i gcig pa nyid mngon sum gyis gnod pa'i phyir ro/ /yan lag las ma gtogs pa'i yan lag can zhig rab tu grub par rtog na ni du ma nyid nyams pa med do zhes bstan zin to/ /ri'i glo la 'jug pa'i me rjes su</text></item>
<item><p>125a4</p><section></section><text>dpag pas rab tu grub pa'i phyir ri'i bdag nyid mer snang ba ni ma yin te/ de ma yin pa'i rnam par snang ba'i phyir ro/ /yan lag can mngon sum ma yin pa dang 'brel pa rab tu grub pa'i rtags kyang cung zad kyang med la rtags dang rtags can 'brel pa rtogs pa med par yang rjes su dpag</text></item>
<item><p>125a5</p><section></section><text>pa mi 'jug pa'i phyir ro/ /gcig pa nyid du rtog pa ni sngon po la sogs pa yan lag sna tshogs kyi ngo bor snang ba dag la yang 'jug pa'i phyir 'khrul pa yin no/ /de skye ba'i rgyu mtshan yang sngon po la sogs pa de dag nyid yin te/ de mthong ba nyid la tha dad pa ma yin pa'i blo skye ba'i phyir dang de</text></item>
<item><p>125a6</p><section></section><text>las gzhan pa'i gcig pu'i ngo bo yang ma mthong ba'i phyir ro/ /gal te 'on sngon po la sogs pa'i rdul phra rab bsags pa yin no zhe na/ ma yin te/ rdul phra rab cha shas med pa'i bdag nyid rnams kyang mi rtog pa'i phyir ro/ /sngon po la sogs par snang ba na yan lag med pa'i rdul phra rab</text></item>
<item><p>125a7</p><section></section><text>kyi gzugs cung zad kyang mi dmigs te/ sngon po la sogs pa rags par snang ba nyid du shes pa'i phyir ro/ /gal te rags pa ni phra mo bsags pa sngon du 'gro ba yin pa'i phyir de grub na rdul phra rab kyang grub pa yin no zhe na/ ma yin te/ rdul phra rab dang rags pa dag 'brel pa mi rtog pa'i</text></item>
<item><p>125b1</p><section></section><text>phyir ro/ /rdul phra rab grub na de bsags pa'i bdag nyid rags pa rab tu 'grub par 'gyur gyi gzhan du ni ma yin no/ /yan lag med pa rnams la bsags pa mi 'grub pa'i yang phyir te/ dbus na 'dug pa'i rdul phra rab la ltos nas phyogs dang yul tha dad pa na gnas pa'i</text></item>
<item><p>125b2</p><section></section><text>rdul phra rab rnams bsags pa yin na/ de yang rdul phra rab cha shas med pa la phyogs dang yul tha dad pa mi srid pa'i phyir mi 'thad do/ /phyogs dang yul gcig nyid yin na ni rdul phra rab gcig kho nar rdul phra rab thams cad zhugs pa'i phyir sngon po la sogs pa la mthong ba tsam</text></item>
<item><p>125b3</p><section></section><text>yang med na rags pa'i rnam pa so sor nges pas de las gzhan pa'i don byed pa lta smos kyang ci dgos/ mthong ba dang don byed pa dag kyang rab tu grub pa'i phyir la rdul phra rab ni dbang pos mi sod pa'i phyir dang / sgrib pa la sogs pa'i don byed par yang rab tu mi 'grub pa'i phyir</text></item>
<item><p>125b4</p><section></section><text>ro/ /gcig dang du ma las ma gtogs pa gang gis na sngon po la sogs pa dngos po yod par 'gyur ba'i rnam pa gzhan ni yod pa ma yin te/ 'di gnyis ni phan tshun 'gal bas rnam pa gzhan rnam par gcod pa'i mtshan nyid yin pa'i phyir ro/ /de ltar gzugs kyi phung po'i</text></item>
<item><p>125b5</p><section></section><text>mtshan nyid dang mi ldan na de la rten cing dmigs pa tshor ba la sogs pa yang mtshan nyid dang bral bar shes par bya ste/ sems dang sems byung sngon po la sogs par snang ba rnams ji skad bshad pa'i rim gyis gcig dang du ma'i rnam pa dang bral ba'i yang phyir ro/ /de ltar gzugs</text></item>
<item><p>125b6</p><section></section><text>la sogs pa'i bdag nyid kyi gnas bsal nas 'gog pa'i bden par bsdus pa de bzhin nyid la sogs pa'i ngo bo nyid kyi gnas bsal ba'i phyir de zhes bya ba la sogs pa gsungs te/ de zhes bya ba ni byang chub sems dpa'o/ /chos kun la mi gnas zhes bya ba ni de bzhin nyid la</text></item>
<item><p>125b7</p><section></section><text>sogs pa'i bdag nyid kyi chos thams cad la mngon par zhen pa med pa ste/ yang dag par na de dag kyang gzung ba med pa la sogs pa nyid kyis stong pa nyid kyi rnam pa yin pa'i phyir/ 'o na ji ltar byang chub sems dpa' lam gyi bden pas yang dag par bsdus pa'i shes rab kyi pha rol tu phyin</text></item>
<item><p>126a1</p><section></section><text>pa la spyod ce na/ gnas pa med par spyod ces bya ba gsungs te/ gang zag dang gzugs la sogs pa'i chos kyi rnam pa thams cad la mi gnas pa nyid du de sgom par byed ces bya ba'i tha tshig go/ /gang gi phyir byang chub sems dpa' des stong pa nyid kyi rnam par rtog</text></item>
<item><p>126a2</p><section></section><text>pa'i phyir thams cad mkhyen pa nyid la yang chos dang chos can du rtog pa'i mtshan ma dag gis yongs su gzung ba med cing bdag gir byas pa med pa de nyid kyi phyir mtshan ma'i nyon mongs pa dang bral bas bde gshegs rnams kyi byang chub nyan thos la sogs pa dang thun mong ma yin pa 'thob</text></item>
<item><p>126a3</p><section></section><text>po zhes bya bar sbyar ro/ /'di'i phan yon rab tu bstan pa ni kun rdzob tu yang dngos po med par rtog pa bsal bar shes par bya ste/ ngag de lta bu la sogs pa rdzogs pa'i bar du gang cung zad yod par bstan pa de thams cad ni 'di lta bur dgongs pa nyid du rig par bya ste/ 'di ni rtse mor</text></item>
<item><p>126a4</p><section></section><text>gyur pa chung ngu yin no/ /'bring ni ji ltar kun du rgyu phreng ba can zhes bya ba la sogs pa yin te/ byung gyur zhes bya ba ni 'byung bar 'gyur ba'o/ /shes pa dmigs pa ni 'jig rten pa'i rtog pa'i shes pas phyi dang nang la sogs pa'i bye brag gis 'dzin pa la sogs pa'i ngo bo nyid du lhag</text></item>
<item><p>126a5</p><section></section><text>par chags pa ste de lta bur gyur pa med pa'o/ /phung po rnam par 'jig pa ni phung po rnam pa thams cad du mi dmigs pa ste/ de lta bur gyur pa ji lta bar zhes bya bar sbyar ro/ /de lta bas na 'dis ni ji skad du kun tu rgyu phreng ba can 'jig rten pa'i lam nyi tshe ba'i shes pas rtog pa sngon du</text></item>
<item><p>126a6</p><section></section><text>'gro ba'i 'jig rten las 'das pa'i lam la zhugs pa yang gal te dngos po 'ga' zhig dmigs par gyur na de'i tshe 'di la dad pa rnyed par yang mi 'gyur te/ 'jig rten las 'das pa dang cig shos kyi lam dag dngos por dmigs pa'i bdag nyid du khyad par med pa'i phyir ro zhes ston</text></item>
<item><p>126a7</p><section></section><text>par byed do/ /de lta bas na dngos po rnam pa thams cad du mi dmigs pa'i bdag nyid kho na 'jig rten las 'das pa'i tshul yin la de las gzhan pa ni sgro btags pa'i rnam pa'i spyod yul can yin pa nyid kyis nyon mongs pa'i bag chags mtha' dag gi gnyen po ma yin pa'i phyir 'jig rten</text></item>
<item><p>126b1</p><section></section><text>pa yin no/ /gal te gang zag gis dben pa'i khyad par phung po tsam la rnam par lta ba rnams kyang sems can du lta ba med na/ nyon mongs pa'i tshogs thams cad spong bar 'gyur ba kho na ma yin nam/ de ji ltar na gang zag tsam med par lta ba 'jig rten las 'das pa nyid</text></item>
<item><p>126b2</p><section></section><text>ma yin nam zhe na/ ma yin te/ phung po la mngon par zhen pa ma spangs na sems can du lta ba mi ldog pa'i phyir ro/ /de ni phung po la mngon par zhen pa las rab tu byung ba'i phyir te/ sems can du lta ba lhan cig skyes pa ni phung por dmigs pa las ma gtogs pa gzhan</text></item>
<item><p>126b3</p><section></section><text>las 'byung bar mi dmigs so/ /rtag pa la sogs par mngon par zhen pa yang phung por yongs su 'dzin pa la rag las pa'i phyir de yang phung po don dam par yod pa ma yin pa la mi rtag pa nyid du mos pas spong ba mi srid pa'i phyir ro/ /de lta ma yin na mi sdug pa la sogs par</text></item>
<item><p>126b4</p><section></section><text>mos pa yid la byed pa yang nyon mongs pa'i gnyen por 'gyur bar thal bar 'gyur ro/ /de lta bas na phung po mi dmigs pa ni tshad mas 'thad pa'i de kho na nyid kyi yul can yin pa'i phyir de kho na nyid yid la byed pas nyes pa'i bag chags mtha' dag gi gnyen por gyur pa yin gyi der</text></item>
<item><p>126b5</p><section></section><text>dmigs pa ni ma yin te/ ji skad du/ ji srid phung por 'dzin de srid/ /de las bdag ces bya bar yang / /zhes bshad do// //bam po gnyis pa / kha cig na re la la las gang zag bdag med pa tsam rtogs pas nyon mongs pa spong bar bshad pa gang yin pa de ni</text></item>
<item><p>126b6</p><section></section><text>de skad du bshad pas gdul ba'i skye bo'i ngor byas pa yin gyi yang dag par yod pa ni ma yin te/ dge slong dag khur yang yod la khur khyer ba yang yod do zhes bya ba la sogs pa bshad pa bzhin no zhes zer ro/ /de ltar dpe'i sgo nas chos thams cad bdag med par bstan nas 'di nyid la</text></item>
<item><p>126b7</p><section></section><text>byang chub sems dpa'i sbyar bar bstan pa'i phyir/ byang chub sems dpa' gang zhig ces bya ba la sogs pa gsungs te/ de ltar zhes bya ba ni de lta bur ro/ /gang zhig ji ltar phreng ba can gyis chos rnams yongs su shes pa de ltar shes pa zhes bya ba dang sbyar ro/ /gang zhig de ltar chos thams</text></item>
<item><p>127a1</p><section></section><text>cad bdag med par yang rnam par lta ba mya ngan las 'das pa ste/ nyan thos kyi mya ngan las 'das pa la yang mi reg cing yul du mi byed pa zhes bya ba dang rnal du sbyar te/ thugs brtse ba chen pos 'gro ba thams cad la lta ba dang bcas pa ni chos thams cad mi</text></item>
<item><p>127a2</p><section></section><text>dmigs pa yid la byed pa'i phyir ro/ /de zhes bya ba ni byang chub sems dpa'o/ /gnas zhes bya ba ni shes rab sgom par byed pa ste bde bar gshegs pa rnams kyi zhes bya ba ni tshig lhag ma yin no/ /rtse mor gyur pa chen po bstan pa'i phyir yang zhes bya ba la sogs pa gsungs te/ 'di</text></item>
<item><p>127a3</p><section></section><text>zhes bya ba ni rtse mor gyur pa chen po'i gnas skabs pa'i byang chub sems dpa'o/ /shes rab kyi pha rol tu phyin pa la yongs su rtog pa yang ngo bo nyid kyi sgo nas ni 'di ni gang yin zhes gang gsungs pa yin no/ /gang zhes bya ba'i sgra ni spong ba yin par blta bar bya ste/ de'i ngo bo nyid 'dzin</text></item>
<item><p>127a4</p><section></section><text>pa la sogs pa'i rnam par mi 'thad pa'i phyir ro/ /'brel pa'i sgo nas ni su'i yin zhes gang gsungs pa yin no/ /su zhes bya ba'i sgra ni snga ma bzhin te/ de dang 'brel pa'i bdag la sogs pa med pa'i phyir ro/ /yul gyi sgo nas ni/ gang las yin zhes chos 'di thams cad stong</text></item>
<item><p>127a5</p><section></section><text>par rtog/ /ces bya ba gang gsungs pa yin te/ kun nas nyon mongs pa dang rnam par byang ba'i bdag nyid kyi chos thams cad chos dang chos can gyi dngos po dang de stong pa nyid du yang mi 'thad pa'i phyir ro/ /rtog ces bya ba ni dpyod par byed pa'o/ /zhum pa med cing zhes bya ba ni thams</text></item>
<item><p>127a6</p><section></section><text>cad sems tsam du rtogs pa'i phyir kun tu rmongs par mi 'gyur zhing zhes bya ba'i tha tshig go/ /lhag ma ni go sla'o/ /de ltar rim gyis 'phel ba'i rtse mor gyur pa las gzung ba dang 'dzin pa med par rtogs pa'i mtshan nyid kyi bzod pa de kho na nyid kyi phyogs gcig gis ting nge 'dzin gyi</text></item>
<item><p>127a7</p><section></section><text>bdag nyid dag skye bar 'gyur ro zhes ston cing gzugs la sogs pa'i 'du shes phyin ci log gi ngo bo nyid yin par bstan pa'i phyir/ gal te mi shes bzhin du gzugs su 'du shes shing / /zhes bya ba la sogs pa gsungs te/ gal te zhes bya ba ni brgya la'o/ /mi shes bzhin du zhes bya ba ni</text></item>
<item><p>127b1</p><section></section><text>gzod ma nas skye ba med pa'i don khong du ma chud par ro/ /gzugs su 'du shes pa ni gzugs la sogs pa la spyi dang khyad par gyi mtshan mar mngon par zhen pa'o/ /rtog ces bya ba ni gal te phung po dag la stong pa nyid du gzung ba'i bdag nyid du rtog par byed na yang ngo / /mtshan ma</text></item>
<item><p>127b2</p><section></section><text>la zhes bya ba ni mtshan ma la ste / phyin ci log la zhes bya ba'i don to/ /ci'i phyir zhe na/ skye med gnas la dad ma yin/ /zhes bya ba gsungs te/ skye ba med pa nyid sgrib pa'i bag chags thams cad spong ba'i gnas su gyur pa'i phyir gnas yin no/ /de la ma dad pa ni ma mos pa ste/</text></item>
<item><p>127b3</p><section></section><text>gang gi phyir zhes bya ba ni lhag ma yin no/ /phyin ci log 'di'i gnyen por phyin ci ma log pa bstan pa'i phyir/ gang zhig gzugs min tshor min zhes bya ba la sogs pa gsungs so/ /sems pa zhes bya ba ni 'du byed kyi phung po thams cad nye bar mtshon pa'i phyir ro/ /yang na</text></item>
<item><p>127b4</p><section></section><text>'du byed thams cad sems mngon par 'du byed pa'i ngo bo nyid kyi sems pa'i bdag nyid yin pa'i phyir 'du byed kyi phung po gang zhe na/ sems pa'i tshogs drug ste zhes gang gsungs pa yin no/ /mi spyod ces bya ba ni gzugs la sogs pa dngos po med pa'i ngo bo nyid kyi rnam pa nyid</text></item>
<item><p>127b5</p><section></section><text>yin pa'i phyir gzugs la sogs pa gzung ba'i bdag nyid kyi ngo bo nyid dang bral bar rtogs pa'i phyir te 'di ni bzod pa chung ngu yin no/ /gnas pa med par spyod ces bya ba ni rten pa med par spyod pa ste/ kun nas nyon mongs pa dang rnam par byang ba'i bdag nyid kyi chos rnams ma</text></item>
<item><p>127b6</p><section></section><text>skyes par nges par 'byung ba mi 'thad pa'i phyir ro/ /ma skyes pa ni yang dag par na gang gis na de la brten nas dpyod par 'gyur ba rnam par dag par 'gyur ba'i mtshan nyid kyis nges par 'byung ba sgrub par mi byed de 'di ni bzod pa 'bring yin no/ /de ni spyod pa med na de dang ldan pa'i byed pa po yang</text></item>
<item><p>127b7</p><section></section><text>spyod ces bya bar mi dmigs pas spyod ces bya ba la sogs pa'i rnam par byed pa po mtshan ma mi dmigs te/ gzugs la sogs pa'i mtshan ma rnam pa thams cad du med na chos thams cad gzung ba'i ngo bo nyid ma yin pa nyid kyis byed pa po med pa'i phyir ro zhes bya ba'i tha tshig go/ /byed pa</text></item>
<item><p>128a1</p><section></section><text>po med du zin kyang 'on kyang ci'i phyir so so'i skye bo bzhin du der mi dmigs she na/ de ltar shes rab bstan zhes bya ba smos te/ shes rab kyi mtshan ma thams cad kyis mi g.yos pa'i phyir ro/ /de nyid gsal bar bya ba'i phyir/ /skye med blo ldan zhes bya ba smos te/ 'di skad du</text></item>
<item><p>128a2</p><section></section><text>gang gi phyir de bzod pa chen po'i dbang gis chos thams cad skye ba med par mos pa de'i phyir de mtshan ma de dag mi dmigs te/ skye ba med par mos pa'i mtshan ma la mngon par zhen pa thams cad kyi gnyen po yin pa'i phyir ro/ /'di ni bzod pa chen po yin no/ /de ltar rim gyis</text></item>
<item><p>128a3</p><section></section><text>bzod pa chen po thob pa'i rjes la bar chad med par mthong ba'i lam thob pa yin pa'i phyir bar chad med pa'i ting nge 'dzin gyis bsdus pa'i chos kyi mchog gi gnas skabs kyi ting nge 'dzin zhi ba mchog la reg ces bya ba smos te/ de la dge ba rtse gcig pa'i ngo bo nyid yin pa'i phyir ting</text></item>
<item><p>128a4</p><section></section><text>nge 'dzin dag ste/ dpa' bar 'gro ba la sogs pa'o/ /'dzin pa'i g.yeng ba med pa'i phyir zhi ba dag go/ /myur du mngon par rdzogs par byang chub pa'i rgyu yin pa'i phyir mchog dag go/ /de dag la reg pa ni byang chub sems dpa' bdag nyid ji lta ba bzhin du rang gi ming dang don byed</text></item>
<item><p>128a5</p><section></section><text>pa'i rnam pa yul du byed do zhes bya bar sbyar te/ shes rab kyi pha rol tu phyin pa rgyas par bstan pa las ji skad du de la dpa' bar 'gro ba zhes bya ba'i ting nge 'dzin gang zhe na/ ting nge 'dzin gang gis ting nge 'dzin thams cad kyi spyod yul nyams su myong ba ste/ 'di ni dpa' bar 'gro ba</text></item>
<item><p>128a6</p><section></section><text>zhes bya ba'i ting nge 'dzin zhes bya'o zhes bya ba rgyas par gsungs pa lta bu yin no/ /'di dag ni chos kyi mchog chung ngu yin no/ /'bring bstan pa'i phyir/ byang chub sems gang de ltar 'dir bdag zhir gnas pa/ /zhes bya ba la sogs pa smos te/ 'dir zhes bya ba ni dpa' bar 'gro</text></item>
<item><p>128a7</p><section></section><text>ba la sogs pa'i ting nge 'dzin la'o / /bdag zhir gnas pa zhes bya ba ni 'dzin pa'i rtog pa'i g.yeng ba med pa'i phyir sems rab tu zhi ba zhes bya ba'i tha tshig go/ /de ni zhes bya ba ni chos kyi mchog gi gnas skabs pa'i byang chub sems dpa'o/ /sngon gyi de bzhin gshegs pa zhes smos pa ni</text></item>
<item><p>128b1</p><section></section><text>de bzhin gshegs pa gzhan dag gis kyang de lung bstan pa'i phyir nye bar mtshon pa'i don te/ sangs rgyas gang dag da ltar phyogs bcu'i 'jig rten na bzhugs pa de dag kyang gang zhig ting nge 'dzin 'di dag gis gnas pa de la lung ston to zhes gang gsungs pa yin no zhes lung bstan zhes</text></item>
<item><p>128b2</p><section></section><text>bya ba ni nges par rdzogs par byang chub thob par rab tu bstan pa'o/ /rlom sems med ces bya ba ni gnas ngan len gyi g.yeng ba mngon du mi byed ces bya ba'i tha tshig go/ /de nyid bstan pa'i phyir bdag ni mnyam par gzhag ce'am langs zhes bya ba smos te/ ngar 'dzin pa ni nyes</text></item>
<item><p>128b3</p><section></section><text>pa thams cad skye ba'i rgyu mtshan gyi dngos pos gnas ngan len gyi g.yeng ba'i mtshan nyid yin pa'i phyir ro/ /'di las langs na yang mngon par zhen pa med pa'i phyir gtan med par bstan pa yin no/ /'di nyid la dri ba dang bcas pa'i lan gyi sgo nas chos kyi mchog chen po bstan pa'i</text></item>
<item><p>128b4</p><section></section><text>phyir/ ci'i phyir zhe na zhes bya ba smos so/ /ci'i phyir na ste / bdag yod na de'i ngar 'dzin pa phyin ci ma log pa'i bdag nyid kyis rnam par g.yeng ba'i ngo bo ma yin pa'i phyir ji ltar de kun nas mi ldang snyam du bsam pa yin no/ /de yongs su spang ba'i phyir/ chos kyi rang</text></item>
<item><p>128b5</p><section></section><text>bzhin yongs shes phyir/ /zhes bya ba smos so/ /de skad du de la bdag yod na de la ngar 'dzin pa 'am de la phyin ci ma log par 'gyur ba zhig na de gnyis ni yod pa ma yin te/ gzugs la sogs pa'i chos bsgom par bya ba dang sgom par byed pa la sogs pa'i bye brag gis tha dad</text></item>
<item><p>128b6</p><section></section><text>pa rnams yang dag par na med pa'i phyir dang / chos kyi mchog chen po'i gnas skabs na mos pa de'i ngo bo nyid du rab kyi mthar phyin pa'i yang phyir ro zhes brjod pa yin no/ /nges par 'byed pa'i cha dang mthun pa'i gnas skabs 'di dag ni rnam par rtog pa dang bcas pa'i phyir mthong</text></item>
<item><p>128b7</p><section></section><text>bas spang bar bya ba gzung ba dang 'dzin pa'i rnam par rtog pa gnyis dang mtshungs par ldan pa yin no/ /de la gzung bar rnam par rtog pa ni rnam pa gnyis te dngos po tsam la brten pa ni gang gis na phung po la sogs pa dngos po tsam la brjod pa tsam du shes pa'o/ /gnyen po la</text></item>
<item><p>129a1</p><section></section><text>brten pa ni gang gis na pha rol tu phyin pa la sogs pa'i rnam pa rnam par byang ba'i dngos po kho na las sems tsam du rnam par 'jog par byed pa'o/ /'dzin par rnam par rtog pa yang rnam pa gnyis te/ gang zag gi rdzas la brten pa ni gang gis na 'dzin pa'i</text></item>
<item><p>129a2</p><section></section><text>rnam pa gang zag gi rdzas su sgro btags pa gtsor sems can la sogs pa lta ba'i yul gyi dngos po 'gog par byed pa'o/ /der gdags pa la brten pa ni gang gis na der gdags pa tsam yang 'dzin pa ma yin pa nyid du rab tu 'byed par byed pa'o/ /'di dag kyang go rims</text></item>
<item><p>129a3</p><section></section><text>bzhin du nges par 'byed pa'i cha bzhi po dag la blta bar bya ste/ de la gzung bar rnam par rtog pa dang po rnam pa dgu'i dbang du mdzad nas/ de ltar spyod na zhes bya ba la sogs pa smos so/ /de ltar zhes bya ba ni dro bar gyur pa'i gnas skabs su rab tu bstan pa'i mi dmigs</text></item>
<item><p>129a4</p><section></section><text>pa'i tshul gyis so/ /bde gshegs rnams kyis shes rab ces bya ba ni sbyin pa la sogs pa chos dkar po rnams mi dmigs pa'i bdag nyid de ni rdzogs pa'i sangs rgyas kyi go 'phang thob pa'i rgyur gyur pa'i phyir ro zhes bya ba'i tha tshig go/ /'di ni rnam par byang ba'i dngos po</text></item>
<item><p>129a5</p><section></section><text>la rnam par rtog pa yin no/ /dmigs pa zhes bya ba ni mi 'gyur zhes bya ba dang 'brel ba'i phyir dmigs par mi 'gyur ba nyid ces bya ba'i tha tshig go/ /de yang ci zhig ce na/ chos gang spyod pa zhes bya ba smos te/ chos ni bdag la sogs pa'o/ /de nyid mi dmigs pa'i spyod</text></item>
<item><p>129a6</p><section></section><text>pa'i rten yin pa'i phyir te sems can du rnam par rtog pa yin no/ /yang ci'i phyir na mi dmigs/ ji ltar na bdag la sogs pa mi dmigs pas rang dang gzhan yongs su smin pa la sogs pa'i mtshan nyid kyi spyod par 'gyur zhe na/ spyod pa zhes bya ba la sogs pa smos so/ /</text></item>
<item><p>129a7</p><section></section><text>'di skad du chos thams cad skye ba mi dmigs pa'i mtshan nyid kyi spyod pa med pa gang yin pa de nyid mtshan ma dang mi 'gal ba'i phyir dang bdag dang gzhan rnam par dag pa'i rgyu yin pa'i phyir spyod pa dam pa yin te/ de lta ma yin na mos pa yid la byed pa tsam gyis ni sgrib pa spong ba med</text></item>
<item><p>129b1</p><section></section><text>pa'i phyir ro/ /'di khong du chud nas chos ci yang mi dmigs pa yin no zhes brjod par 'gyur ro/ /de nyid 'di ni zhes bya ba la sogs pa smos pa yin te/ skye ba rnam par dag par rnam par rtog pa yin no/ /gal te chos dmigs pa yang ji ltar med na gang gis na de mi dmigs pa kho na la</text></item>
<item><p>129b2</p><section></section><text>bshad pa'i mtshan nyid kyi spyod par 'gyur zhe na/ de ni ma yin te/ dngos po ji ltar byis pas dmigs pa tshad mas gnod pa nyid kyis med pa'i phyir ro zhes bshad pa yin te 'chad par yang 'gyur ro/ /'o na chos ji lta bur yod ce na/ gang zhig yod pa ma yin zhes bya ba smos so/ /</text></item>
<item><p>129b3</p><section></section><text>de ni yod do zhes bya ba tshig lhag ma yin te/ byis pas dmigs pa'i spyod yul ni sgro btags pa'i spyod yul yin pa'i phyir des sgro btags pas dben par mtshan nyid gcig pa kho na don dam pa'i yod pa yin no snyam du dgongs pa yin no/ /'di nyid la mtshan mar brjod pa'i 'brel</text></item>
<item><p>129b4</p><section></section><text>pa de ni med ces bya zhes bya ba smos te/ de nyid kyi phyir chos de ni ji ltar btags pa ltar yod pa ma yin pas med pa'i sgra brjod do zhes bya ba'i tha tshig go/ /de ltar yod pa ma yin te/ de'i phyir med pa zhes bya ba'o zhes gsungs pa yin te/ med par rnam par rtog pa yin no/ /gal</text></item>
<item><p>129b5</p><section></section><text>te gzugs la sogs pa rab tu dbye ba tha dad pa'i chos yod pa ma yin nam/ de ji ltar na 'di med pa nyid yin zhe na/ ma yin te/ gzugs la sogs pa rang gi mtshan nyid kyis stong pa'i phyir ji skad sngar bshad pa lta bu ste / bcom ldan 'das ma las shA ri'i bu gzugs ni nang</text></item>
<item><p>129b6</p><section></section><text>stong pa nyid kyi phyir yod pa ma yin no zhes bya ba la sogs pa gang gsungs pa yin no/ /phung po la sogs pa dmigs par rnam par rtog pa yin te snga ma kho na rab tu sgrub pa lhur len pa yin par khong du chud par bya'o/ /de nyid bstan pa'i phyir byis pa rnams kyis de zhes bya ba smos te/</text></item>
<item><p>129b7</p><section></section><text>byis pa zhes bya ba ni chos kyi rang gi ngo bo ma rtogs pa'o/ /de zhes bya ba ni ji skad bshad pa'i rnam pas bsgrub pas gzugs la sogs pa'i bye brag gis tha dad pa'i chos yod pa ma yin pa zhes bya ba'i don to/ /brtag ces bya ba ni ming dang gzugs la sogs pa nyid du brtags nas zhes bya</text></item>
<item><p>130a1</p><section></section><text>ba'i tha tshig ste/ ming dang gzugs su mngon par zhen par rnam par rtog pa yin no/ /de ltar brtags nas ci zhig byed ce na/ med dang yod par byed ces bya ba smos te/ med pa ni skur pa 'debs pa'i mtshan nyid do/ /yod pa ni sgro 'dogs pa'i</text></item>
<item><p>130a2</p><section></section><text>mtha'i ngo bo nyid do/ /byed pa ni slong bar byed pa ste/ mtha' gnyis la chags par rnam par rtog pa yin no/ /'di nyid rang bzhin gyis skyon chags pa nyid yin par/ yod dang med pa 'di gnyis med pa'i chos yin te/ /zhes bya ba smos so/ /'di skad du gzugs la sogs</text></item>
<item><p>130a3</p><section></section><text>pa yang dag par yod pa ma yin pa'i phyir de dag la sgro 'dogs pa sngon du 'gro ba yod pa dang med par rnam par rtog pa dag ji ltar phyin ci ma log pa'i ngo bor 'gyur te/ rnam pa thams cad du yod pa ma yin pa la ni yul dang dus dang rnam pa la ltos nas med par rnam par rtog</text></item>
<item><p>130a4</p><section></section><text>pa'am yod par rnam par rtog pa don dam pa pa yin par 'os pa ma yin no/ /phyin ci log kyang kun nas nyon mongs pa dang rnam par byang ba yongs su mi shes pa'i ngo bo nyid yin pa'i phyir khams gsum pa las nges par 'byung ba'i bgegs ma rungs pa yin no zhes bshad par 'gyur</text></item>
<item><p>130a5</p><section></section><text>te/ 'di ni kun nas nyon mongs pa dang rnam par byang ba mi shes par rnam par rtog pa yin no/ /'di la gal te ji ltar na nges par 'byung ba'i bgegs yin yod pa dang med par rtog pa yod kyang sbyin pa la sogs pa'i pha rol tu phyin pa ji tsam du bsgrubs pas skyon med pa'i go</text></item>
<item><p>130a6</p><section></section><text>'phang dang 'gal ba med pa kho na'o zhe na/ de ni ma yin te/ ji skad bshad pa'i phyin ci log dang ldan pa ni chos thams cad bdag med par mos pa med par sbyin pa la sogs pa'i pha rol tu phyin pa la gnas pa med pa'i phyir ro/ /'khor gsum rnam par dag pa dang bral na sbyin pa la</text></item>
<item><p>130a7</p><section></section><text>sogs pa pha rol tu phyin pa'i tha snyad la brten pa ma yin te/ gzugs ni gzugs kyis stong ngo zhes bya bar dad par mi byed pa nas byang chub ni byang chub kyis stong ngo zhes bya ba'i bar du dad par mi byed na de dag sbyin pa'i pha rol tu phyin pa la gnas pa ma yin no zhes bya ba la sogs pa gang</text></item>
<item><p>130b1</p><section></section><text>gsungs pa yin no/ /'di ni 'phags pa'i lam la mi gnas par rnam par rtog pa yin no/ /dngos su ma bshad kyang rnam par rtog pa snga ma rab tu grub par bya ba'i phyir shugs kyis rgyas par bstan pa dang mthun par rjes su 'brang bar bya ste/ gzung bar rnam par rtog pa dang po rnam pa</text></item>
<item><p>130b2</p><section></section><text>dgu yin no/ /'o na gang zhig nges par 'byung zhe na/ byang chub sems dpa' gang gis 'di shes nges par 'byung / /zhes bya ba smos te/ gang gis sbyin pa'i pha rol tu phyin pa la sogs pa'i chos 'di snang ba tsam yin par shes pa des ni sgrib pa mtha' dag gi gnyen po thob pa'i</text></item>
<item><p>130b3</p><section></section><text>phyir khams gsum pa las nges par 'byung ngo zhes bya ba'i tha tshig go/ /de lta bu ni gzung bar rnam par rtog pa gnyis pa yin no/ /de ltar gzugs la sogs pa dngos po med par rab tu bstan pa bshad pa dang 'chad par 'gyur bas ni yongs su grub pa'i mtshan nyid bshad par</text></item>
<item><p>130b4</p><section></section><text>rig par bya'o/ /gal te gzugs la sogs pa snang ba tsam du zad na de ji ltar na de la bdag la sogs pa 'dzin pa nyid du shes snyam du dogs pa'i skabs 'dzin par rtog pa dang po rab tu bstan pa'i sgo nas bsal ba'i phyir/ gang 'dir phung po lnga dag sgyu ma 'drar shes shing / /zhes</text></item>
<item><p>130b5</p><section></section><text>bya ba la sogs pa smos te/ 'di skad du gang zag rnam pa thams cad du sngar bkag pa'i phyir dang phung po rnams kyang rang gi mtshan nyid dang bral ba'i phyir byang chub sems dpas 'di dag sgyu ma dang 'dra ba kho nar shes par bya'o zhes bshad pa yin no/ /sgyu ma smos pa ni yod pa ma yin pa</text></item>
<item><p>130b6</p><section></section><text>las snang ba nye bar mtshon pa yin no/ /ji ste gal te de dag sgyu ma dang 'dra ba yin na 'o na ni bdag nyid thams cad kyis med pa las snang ba'i ngo bo ma yin te/ 'dra ba'i gzhi ni cung zad cig tha dad do zhe na/ sgyu ma gzhan dang phung po gzhan du mi byed la/ /zhes bya ba la sogs pa smos te/ phung</text></item>
<item><p>130b7</p><section></section><text>po la sogs pa dang / sgyu ma ni gcig tu 'khrul pa'i bdag nyid du tha dad pa med pa'i phyir ro/ /dper smos pa ni 'jig rten na grags pa la ltos pa'i phyir ro snyam du dgongs pa yin no/ /bdag ces bya ba la sogs par brtags pa tsam 'dzin pa'i rnam par 'dod pa dngos por yod do snyam</text></item>
<item><p>131a1</p><section></section><text>du sems pa 'dzin pa'i rnam par rtog pa gnyis pa'i sgo nas bsal ba'i phyir sna tshogs 'du shes bral zhing zhes bya ba la sogs pa smos so/ /sna tshogs nyid kyi 'du shes ni bdag la sogs pa rnam pa mang por 'dogs pa ste de dang bral ba'o/ /gzung</text></item>
<item><p>131a2</p><section></section><text>ba med na de 'dzin pa mi 'thad pas de tsam la yang 'dzin pa'i rnam par mngon par zhen pa'i phyir te/ sems tsam brten nas phyi rol ni/ /ngo bo nyid med shes par bya/ /de bzhin nyid ni dmigs nas su/ /sems tsam las ni bzla bar bya/ /zhes gang gsungs pa yin no/ /</text></item>
<item><p>131a3</p><section></section><text>de'i phyir phyin ci log med pas nye bar zhi bar spyod pa yin no/ /lhag ma ni go sla'o/ /de lta bas na 'dis ni phung po 'khrul pa tsam du rab tu bstan pas gzhan gyi dbang gi ngo bo nyid bshad pa yin te/ de bzhin du gzhan la yang rigs par bya'o/ /ji tsam du 'jig rten gyi tha</text></item>
<item><p>131a4</p><section></section><text>snyad la ltos nas dngos po'i sgo nas bstan pa de thams cad ni kun brtags pa yin no/ /gang zhig de ltar mos par dka' ba'i shes rab bstan pa la skrag par mi 'gyur ram zhe na/ dge ba'i bshes dang ldan zhing zhes bya ba la sogs pa smos te/ 'dis ni rgyu gnyis kyis</text></item>
<item><p>131a5</p><section></section><text>na 'jigs pa med par bshad de/ rten gyi stobs kyis ni dge ba'i bshes gnyen dang ldan pa nyid kyi phyir ro/ /rang gi shes rab kyi stobs kyis ni lhag mthong dang ldan pa nyid kyi phyir te/ shes rab 'chal pa dge ba'i bshes gnyen dang phrad pa ni don cung zad kyang rgyas par mi</text></item>
<item><p>131a6</p><section></section><text>'gyur ro/ /bzlog pa skrag pa'i rgyu/ gang zhig sdig pa'i grogs ldan zhes bya ba la sogs pa smos te/ gzhan gyi dring 'jog pa ni blo zhan pa'i phyir ro/ /de nyid gzhan dag gis choms par 'gyur ba'i phyir/ snod so ma btang chus reg zhig pa bzhin te/ nges par 'byed</text></item>
<item><p>131a7</p><section></section><text>pa'i cha dang mthun pa'i gnas skabs thams cad du yongs su gzung ba smos pa khong du chud par bya'o/ /gang zag la sogs pa med na ji ltar 'di de dang de las byang chub sems dpa' byang chub sems dpa' zhes bya bar tha snyad 'dogs she na/ ci'i phyir zhes bya ba la sogs</text></item>
<item><p>131b1</p><section></section><text>pa smos so/ /yang na ci zhes bya ba'i sgra ni spong ba'i don yin pa'i phyir de ltar gzugs la sogs pa med na tha snyad 'di rgyu med pa can yin no zhes bya ba yin no/ /kun rdzob tu 'jug go zhes bya ba 'ba' zhig lhur bya ba'i don yin par zad de/ rab 'byor byang chub sems dpa' zhes bya</text></item>
<item><p>131b2</p><section></section><text>ba'i tshig gi don ni tshig gi don med pa yin no zhes bya ba la sogs pa gang rgyas par gsungs pa yin no/ /de la tha snyad 'di'i rgyu mtshan khyad par du bstan pa'i phyir/ kun la zhes bya ba la sogs pa smos te/ gzugs la sogs pa thams cad la chags pa zad pa ni rnam par rtog pa</text></item>
<item><p>131b3</p><section></section><text>spong ba'o/ /ci'i phyir der 'dod ce na/ 'di ltar chags pa gcod byed de rtog pa mtha' dag sel ba'i ngang tshul can yin te/ de'i phyir 'di ni byang chub sems dpa'i ming 'thob po zhes bya bar sbyar ro/ /'di skad du phung po la sogs pa 'dzin pa la sogs pa'i rnam pa dang bral bar</text></item>
<item><p>131b4</p><section></section><text>mtshungs mod kyi phung po'i rgyun gang zhig bshad pa dang 'chad par 'gyur ba'i nges par 'byed pa'i cha dang mthun pa la sogs pa sgrub pa rim gyis sgrib pa thams cad spong ba'i rgyu yin pa de kho na byang chub sems dpar tha snyad gdags pa'i yul yin gyi gzhan ni ma yin no zhes bshad pa yin</text></item>
<item><p>131b5</p><section></section><text>no/ /de lta bas na 'dis ni sgrub pa'i gzhi chos kyi dbyings kyi rang bzhin gyi rigs bshad pa yin te/ nges par 'byed pa'i cha dang mthun pa la sogs pa'i gnas skabs thun mong ma yin pa 'di ni byang chub sems dpa' rnams kyi rigs kyis rab tu phye ba yin no zhes bya bar bstan</text></item>
<item><p>131b6</p><section></section><text>pa'i phyir ro/ /sgrub pa'i dmigs pa bstan pa'i phyir/ rgyal ba rnams kyi byang chub chags med gyur la reg/ /ces bya ba smos te/ byang chub sems dpa' rang bzhin gyi rigs dang ldan pa'i go cha la sogs pa'i sgrub pa'i dmigs pa ni gtsor na rdzogs par sangs rgyas pa'i byang chub</text></item>
<item><p>131b7</p><section></section><text>yin pa'i phyir ro/ /chags med gyur zhes bya ba ni mtshan ma thams cad dang bral ba'i byang chub ces bya bar sbyar ro/ /lhag ma ni don go bar zad do/ /byang chub sems dpar tha snyad gdags pa'i rgyu'i thabs kyi dmigs pa bshad zin to/ /sems dpa' che zhes bya ba la sogs pa</text></item>
<item><p>132a1</p><section></section><text>'byung ba de la byang chub la dmigs pa'i sgrub pa'i byang chub sems dpa' chen por bstan pa'i rgyu che ba'i bdag nyid kyi ched ni rnam pa gsum ste/ sems bskyed pa'i che ba'i bdag nyid ni/ sems can tshogs rnams mang po'i zhes bya ba la sogs pa 'byung</text></item>
<item><p>132a2</p><section></section><text>ba yin no/ /'di ni sems can gyi tshogs mang po tshad med pa sems can gyi tshogs rab tu dbye ba dpag tu med pa'i mchog phul du byung bar gyur pa yin te/ 'di ltar 'gro ba yongs su bskyab pa'i phyir smon lam yongs su btab pa yin no snyam du dgongs pa yin no/ /</text></item>
<item><p>132a3</p><section></section><text>spong ba che ba'i bdag nyid ni sems can gyi khams kyi bdag la sogs par lta ba'i rnam pa thams cad gcod par byed pa yin pa'i phyir te lha rnams ni rtag pa la sogs par ro/ /rtogs pa che ba'i bdag nyid ni nges par 'byed pa'i cha dang mthun pa la sogs pa'i mtshan nyid de/ dngos</text></item>
<item><p>132a4</p><section></section><text>su ma gsungs kyang shugs kyis khong du chud par bya ste/ rtogs pa'i khyad par med par 'gro ba thams cad kyi nyon mongs pa spangs par mi 'thad pa'i phyir ro/ /de lta bu ni sgrub pa'i ched yin te/ sgrub pa ni ji skad bshad pa'i che ba'i bdag nyid kyi ched du 'jug pa'i phyir ro/ /gal</text></item>
<item><p>132a5</p><section></section><text>te de ltar na 'o na ni ched dmigs pa las tha mi dad par thal bar 'gyur ro zhe na/ de ni de lta ma yin te/ dmigs pa ni sgrub pa dang dus mnyam pa nyid du de'i yul gyi dngos por rnam par gzhag pa'i phyir yin la ched ni de'i 'bras bu 'byung bar 'gyur ba'i gnas skabs kyi ngo bo nyid yin</text></item>
<item><p>132a6</p><section></section><text>pa'i phyir ro/ /sgrub pa de yang rnam pa bzhi ste/ go cha'i sgrub pa dang / 'jug pa'i sgrub pa dang / tshogs kyi sgrub pa dang / nges par 'byung ba'i sgrub pa'o/ /de la go cha ni rnam pa drug tu rig par bya ste/ sbyin pa'i pha rol tu phyin pa'i go cha ni/ gtong ba che zhes gang gsungs pa</text></item>
<item><p>132a7</p><section></section><text>yin te/ phyi dang nang gi dngos po'i rnam pa thams cad gtong ba'i bsam pa can yin pa'i phyir ro/ /tshul khrims kyi pha rol tu phyin pa'i go cha ni/ blo che zhes bya ba yin te/ rang dang gzhan la brten pa'i 'chal pa'i tshul khrims kyi gnyen po'i bsam pa can yin pa nyid kyis blo rgya</text></item>
<item><p>132b1</p><section></section><text>che ba'i phyir ro/ /bzod pa'i pha rol tu phyin pa la sogs pa rnam pa bzhi'i go cha ni/ mthu che zhes bya ba yin te/ gzhan gyi gnod pa dang / dka' ba byed pa dang / rnam par g.yeng ba nyid dang / de kho na la ma mos pa rnams kyis zil gyis mi non pa'i bsam pa can yin pa'i phyir ro/ /</text></item>
<item><p>132b2</p><section></section><text>'jug pa'i sgrub pa sbyor ba'i mtshan nyid ni/ theg chen zhes bya ba la sogs pa 'byung ba yin te/ theg pa chen po ni sems bskyed pa la sogs pa'i mtshan nyid ji skad bshad pa byang chub sems dpa'i lam 'bras bu dang bcas pa yin no/ /de la zhugs pa ni de la sbyor ba byas</text></item>
<item><p>132b3</p><section></section><text>pa zhes bya ba'i tha tshig go/ /de ltar sbyor ba byas pa ni tshogs yongs su rdzogs par byed de de'i phyir zhi gnas kyi tshogs go cha chen po bgos zhes bya ba smos te/ rnam par g.yeng ba thams cad kyis mi 'khrugs pa'i bsam pa can yin pa'i phyir go cha chen po bgos pa'o snyam du</text></item>
<item><p>132b4</p><section></section><text>dgongs pa yin no/ /de nyid kyi mthu bstan pa'i phyir/ bdud kyi zhes bya ba la sogs pa smos te/ rtse gcig pa'i yid dang ldan pas ni bdud thams cad zil gyis mnan par nus pa'i phyir ro/ /de'i phyir byang chub sems dpa' la sems dpa' chen po zhes tha snyad du gdags</text></item>
<item><p>132b5</p><section></section><text>pas/ sems dpa' che zhes bya ba la sogs pa smos so/ /de ji ltar phyin ci ma log par 'gyur zhe na/ sgyu ma mkhan zhes bya ba la sogs pa smos so/ /sgyu ma mkhan zhes bya ba la sogs pa ni de sprul pa dag la kun tu rmongs pa med par bstan pa'i phyir ro/ /bzhi mdo zhes bya ba smos</text></item>
<item><p>132b6</p><section></section><text>pa ni sems can mang po kun du rmongs pa'i rgyu nyid du bstan pa'i phyir ro/ /gsad bya de dag ci 'dra zhes bya ba ni sgyu ma byas pa'i gsad par bya ba de dag ji lta bar zhes bya ba'i tha tshig go/ /'gro kun zhes bya ba ni 'gro ba sprul pa dang 'dra bar shes zhes bya bar sbyar ro/ /ji skad du/ ji ltar sgyu</text></item>
<item><p>132b7</p><section></section><text>ma mkhan kho nas sgyu ma byas pa 'khrul pa tsam nyid du shes kyi de la kun du rmongs pa'i phyir skye bo gzhan gyis ni ma yin pa de ltar byang chub sems dpa'i sbyin pa'i pha rol tu phyin pa la gnas pa kho nas sbyin par bya ba la sogs pa 'gro ba mtha' dag sprul pa lta bur shes so zhes bshad par</text></item>
<item><p>133a1</p><section></section><text>'gyur te/ byang chub sems dpa'i lhag mthong gi tshogs thun mong ma yin pa yin no/ /ji ste gal te 'gro ba 'khrul pa tsam yin na de ji ltar byang chub sems dpa' de bcings pa las thar bar bya ba'i phyir 'jug ce na/ gzugs zhes bya ba la sogs</text></item>
<item><p>133a2</p><section></section><text>pa smos so/ /de ci'i phyir zhe na/ yod pa min zhes bya ba smos pa yin te/ ji skad bshad pa'i rnam pas med pa la bcing pa dang thar pa mi 'thad pa'i phyir ro snyam du dgongs pa yin no/ /'o na ji ltar byang chub thob par 'gyur zhe na/ de ltar zhes bya ba la sogs pa smos te/</text></item>
<item><p>133a3</p><section></section><text>de ltar bshad ma thag pa lta bu'i so sor rtog pa'i mtshan nyid kyis shes rab kyis zhes bya ba'i tha tshig go/ /zhum pa'i sems med pa zhes bya ba ni brtse ba chen po'i mthus nyan thos la sogs pa'i byang chub la chags pa med pa zhes bya ba'i don te/ 'di ni zung du 'brel pa'i</text></item>
<item><p>133a4</p><section></section><text>tshogs yin no/ /'di nyid kyi che ba'i bdag nyid bstan pa'i phyir go cha zhes bya ba la sogs pa smos te/ sems dpa' chen por tha snyad gdags pa'i rgyu bshad zin to/ /theg pa chen po la zhugs pa zhes bshad pa gang yin pa de la theg pa chen por tha snyad gdags pa'i rgyu</text></item>
<item><p>133a5</p><section></section><text>mtshan gang yin zhe na/ ci'i phyir zhes bya ba la sogs pa smos so/ /de lta bas na 'dir rgyu bshad pa de gang zhes bya ba ni bshad ma thag pa lta bu'i chos dge ba'i rang bzhin la'o/ /zhon nas zhes bya ba ni bdag nyid tshogs bsags pa nyid kyis de la gnas zhes bya ba'i tha tshig go/ /de</text></item>
<item><p>133a6</p><section></section><text>dag kyang bdag nyid kyi tshogs ji lta ba bzhin du 'god pa'i phyir te/ de lta bas na rang dang gzhan yongs su smin pa'i rgyu mtshan yin pa'i phyir 'di ni theg pa chen po yin te/ theg pa gzhan la rnam pa 'di mi srid pa'i phyir ro snyam du dgongs pa yin no/ /'di ni thabs la mkhas pa'i</text></item>
<item><p>133a7</p><section></section><text>tshogs yin no/ /ji ltar de la 'di snyed kyi mthu zhig yod snyam pa la/ mkha' 'dra zhes bya ba smos te/ 'di ltar nang stong pa nyid la sogs pa'i ngo bo nyid yin pa'i phyir phyin ci ma log pa'i bdag nyid yin zhes bya ba'i tha tshig go/ /'di ni ye shes kyi tshogs yin no/ /gzhal</text></item>
<item><p>133b1</p><section></section><text>med khang chen zhes bya ba ni 'di ltar dpa' bar 'gro ba la sogs pa'i ting nge 'dzin gyi tshogs kyi mtshan nyid yin pa'i phyir dga' bar byed pa nyid kyi gzhal med khang bzhin du gzhal med khang yin te/ bsod nams kyi tshogs yin no/ /'di ltar dga' ba ni zag pa med pa ste/</text></item>
<item><p>133b2</p><section></section><text>lam gyi tshogs kyi bdag nyid yin pa'i phyir ro/ /skyid pa ni rab tu dga' ba la sogs pas rnam par dag pa'i mtshan nyid yin te/ bdag nyid ji lta ba bzhin du sa'i tshogs kyi ngo bo nyid yin pa'i phyir ro/ /bde ba ni rtog pa'i 'tshe ba thams cad spang ba'i bdag nyid yin te gnyen</text></item>
<item><p>133b3</p><section></section><text>po'i tshogs yin pa nyid kyi phyir ro/ /mngon par 'thob byed ces bya ba ni mngon du thob par byed pa'o/ /de lta bas na 'di ni theg pa chen po yin pas na theg pa'i mchog ces bya ba smos te/ tshogs kyi sgrub pa bshad zin to/ /tshogs bsags pa ni nges par 'byung bar 'gyur bas</text></item>
<item><p>133b4</p><section></section><text>'di man chad nges par 'byung ba'i sgrub pa brjod par bya ste/ de la theg pa ni phyogs gzhan la sogs par phyin par byed pa'i bdag nyid kyis 'gro ba'i byed pa'i khyad par yin par grags so/ /de la 'di phyogs gang du 'gro na theg pa yin zhe na/ gang zhig zhon nas zhes bya ba la sogs</text></item>
<item><p>133b5</p><section></section><text>pa smos so/ /phyogs zhes smos pa ni nye bar mtshon pa tsam du zad de/ chos thams cad kyang yul la sogs pa'i bdag nyid du dmigs su med pa'i phyir ro/ /de lta bu ni mnyam pa nyid du nges par 'byung ba'i sgrub pa yin no/ /zhon nas zhes bya ba ni sems can gyi khams gang zhig</text></item>
<item><p>133b6</p><section></section><text>zhon nas 'gro ba de ni theg pa yin pa'am/ yang na byed pa po nyid du brjod par 'dod na ni byang chub sems dpa' yin te/ de yang dmigs su med ces bya ba lhag ma yin no/ /de lta bu ni sems can gyi don du nges par 'byung ba'i sgrub pa yin no/ /gal te 'o na ji ltar mya ngan</text></item>
<item><p>133b7</p><section></section><text>las 'das par 'gro bar tha snyad gdags she na/ mya ngan las 'das pa zhes bya ba la sogs pa smos so/ /'di skad du re zhig gzhan gyis kun brtags pa'i 'gro ba la sogs pa'i bya ba ni mi 'thad de/ de ni rdzas la brten pa'i phyir la yan lag can la sogs pa'i rdzas kyang med</text></item>
<item><p>134a1</p><section></section><text>pa'i phyir ro zhes bshad zin to/ /de las ma gtogs pa mi dmigs pa'i yang phyir ro zhes bshad pa yin no/ /gal te 'o na yul gzhan du 'byung ba tsam bya ba yin par zad mod ce na ma yin te/ gzugs la sogs pa'i phung po med na de 'byung ba</text></item>
<item><p>134a2</p><section></section><text>yang mi 'thad pa'i phyir ro/ /mya ngan las 'das pa kun nas nyon mongs pa med pa tsam gyi mtshan nyid du ni kun nas nyon mongs pa nyid 'gro ba ma yin te/ de'i tshe na de med pa'i phyir ro/ /rnam par byang ba yang ma yin te/ de yang 'khrul pa dang bral ba tsam gyi ngo bo nyid</text></item>
<item><p>134a3</p><section></section><text>yin pa'i phyir ro/ /gal te sems bskyed pa phyin ci ma log pa'i bdag nyid kyi rnam par byang ba zhig der 'gro bar 'gyur ro zhe na ma yin te/ dngos po dang dngos po med pa dag 'brel pa med pa'i phyir ro/ /mya ngan las 'das pa ma yin pa'i bdag nyid yin na ni rnam</text></item>
<item><p>134a4</p><section></section><text>par byang bar ngo bo nyid gcig pa yin pas ci'i phyir der 'gro bar 'thad pa ma yin no/ /de nyid der 'gro bar 'gyur ba ni ma yin te/ 'gro ba po dang bgrod par bya ba dag ni gzhi tha dad pa'i phyir ro/ /'gro ba la sogs pa ji ltar mngon par zhen pa gzung ba la sogs pa'i bdag</text></item>
<item><p>134a5</p><section></section><text>nyid du med pa'i yang phyir ro/ /de lta bas na mya ngan las 'das pa ni gtsor na 'gro ba la sogs pa mi dmigs pa tsam kho na ma btsal bas rab tu 'grub pa'i dga' ba yin no zhes bshad par 'gyur te/ lhun gyis grub par nges par 'byung ba'i sgrub pa yin no/ /'di nyid 'jig rten na</text></item>
<item><p>134a6</p><section></section><text>grags pas rab tu sgrub pa'i phyir/ dper na zhes bya ba la sogs pa smos te/ 'jig rten gyi tha snyad me shi bar song ngo zhes bya bar yang de'i 'gro ba mi dmigs pa tsam kho na la 'jug pa'i phyir ro snyam du dgongs pa yin no/ /der 'gro ba mi snang ba'am dus su 'phos pa yin no zhes</text></item>
<item><p>134a7</p><section></section><text>bya bar yang rigs pa dang ldan pa ma yin te/ tshad ma med pa'i phyir dang tshad mas gnod pa'i yang phyir ro/ /de'i so na 'dug pa nyid mi snang ba la sogs pa yin na de bzhin du dmigs pa la sogs par thal bar 'gyur ba'i phyir te/ de lta bas na yang dag par na mi snang ba'am dus su</text></item>
<item><p>134b1</p><section></section><text>'pho ba 'ga' yang med do/ /mi dmigs pa'i bdag nyid yin na ni dngos po de nyid ma yin te/ de nyid ni gzhan nyid yin par mi 'thad pa'i phyir ro/ /de lta ma yin na thams cad la tha dad pa med par thal bar 'gyur te/ ha cang spros pas chog go/ /rgyu des zhes bya ba ni sngon gyi mtha'</text></item>
<item><p>134b2</p><section></section><text>la sogs par theg pa mi dmigs pa'i phyir te/ rnam pa thams cad du mi dmigs pa nyid mya ngan las 'das par tha snyad gdags pa'i rgyu yin no snyam du dgongs pa yin no/ /theg pa 'di'i sngon gyi mtha' mi dmigs so zhes bya ba la sogs pa gang gsungs pa yin te/ de</text></item>
<item><p>134b3</p><section></section><text>lta bu ni mtha' las 'das par nges par 'byung ba'i sgrub pa yin no/ /gal te re zhig byang chub sems dpa' yang yod la de'i sems bskyed pa la sogs pa'i khyad par kho na yang theg pa chen po la sogs pa yin par 'gyur ba ma yin nam zhe na/ de'i phyir sngon gyi mtha' dang /</text></item>
<item><p>134b4</p><section></section><text>zhes bya ba la sogs pa gsungs te/ sngon gyi mtha' ni so so'i skye bo'i gnas skabs so/ /phyi ma'i mtha'i ni mi slob pa'o/ /da ltar byung ba ni slob pa'o/ /yang ni sngon gyi mtha' la sogs pa ni spyir 'das pa la sogs pa'i dus yin te/ der byang chub sems dpa' gang</text></item>
<item><p>134b5</p><section></section><text>zag la sogs pa'i bdag nyid du mi dmigs zhes bya bar sbyar ro/ /de nyid bstan pa'i phyir dus gsum dag pa zhes bya ba smos te/ med pa la kun nas nyon mongs pa med pa'i phyir ro/ /de lta bu ni thob par byed pa bkag pa yin no/ /'dus ma byas zhes bya ba ni gong nas gong</text></item>
<item><p>134b6</p><section></section><text>ma'i gnas skabs kyi ngo bo nyid du ma bsgrubs pas te/ de lta bu ni thob par bya ba bkag pa yin no/ /spros med ces bya ba ni rnam par byang ba thob par dmigs pa'i spros pa med pa'i phyir te/ de lta bu ni 'thob pa bkag pa yin no/ /'thob par byed pa la sogs pa mi dmigs pa de nyid</text></item>
<item><p>134b7</p><section></section><text>sgrib pa med pa yin pa'i phyir nges par 'byung ba'i mchog yin no/ /'di ni zhes bya ba la sogs pa de lta bu ni thob pa'i nges par 'byung ba'i sgrub pa yin no/ /mi dmigs pa kho na lhur byas na thabs dang bral bas nam zhig rnam pa thams cad mkhyen pa nyid thob par 'gyur zhe na/ gang</text></item>
<item><p>135a1</p><section></section><text>gi zhes bya ba la sogs pas smos so/ /tshe zhes bya ba la sogs pa ni brdar btags pa tsam du zad pa nyid du bstan pa'i phyir ro/ /sems can 'du shes med ces bya ba ni sems can du mngon par zhen pa dang ldan pa la ni snying brtse ba chen po med de/</text></item>
<item><p>135a2</p><section></section><text>de ni kun tu rmongs pa'i gnyen po yin pa'i phyir ro snyam du dgongs pa yin no/ /de bstan pa'i phyir 'di ni zhes bya ba la sogs pa smos te/ sems can du dmigs pa ni sgrib pa'i gnyen po ma yin te phyin ci log gi ngo bo nyid yin pa'i phyir ro/ /gal te zhes bya ba la sogs</text></item>
<item><p>135a3</p><section></section><text>pa la sems can dang sdug bsngal du shes pa nyid sdug bsngal spang snyam zhes bya ba la sogs pas gsal bar byed do/ /yongs rtog ces bya ba ni rang dang gzhan dag tu mngon par zhen pa'o/ /lhag ma ni don go bar zad do/ /thabs dang shes rab kyi rang gi ngo bo phyin</text></item>
<item><p>135a4</p><section></section><text>ci ma log par bstan pa'i phyir/ bdag ci 'dra bar zhes bya ba la sogs pa smos so/ /de 'drar sems can thams cad shes zhes bya ba ni bdag nyid la bzhin du sems can thams cad la yang snying brtse bas phan pa dang bde ba skyed par zhugs pa'i phyir ro/ /de 'drar</text></item>
<item><p>135a5</p><section></section><text>chos kun shes zhes bya ba ni shes rab kyis gzhan gyis kun brtags pa'i sems can bzhin du chos thams cad stong pa nyid du rtogs pa'i phyir ro/ /de bstan pa'i phyir skye ba med dang zhes bya ba la sogs pa smos te don go bar zad do/ /de lta bu ni rnam pa thams cad mkhyen pa</text></item>
<item><p>135a6</p><section></section><text>nyid du nges par 'byung ba'i sgrub pa yin no/ /yang ci'i phyir skye ba la sogs par rtog pa las 'das pa kho na shes rab kyi pha rol tu phyin pa yin zhe na/ 'jig rten dag na chos ming ji snyed ces bya ba la sogs pa smos so/ /kun la skye ba zhes bya ba ni 'jig rten gyi tha snyad kyis bdag</text></item>
<item><p>135a7</p><section></section><text>gis byas pa'i chos thams cad la skye ba'o/ /yang dag 'das pa ni 'gag pa'o/ /spangs nas zhes bya ba ni de gnyis yongs su spangs nas so/ /'chi med ces bya ba ni nyams pa med pa ste phyin ci log rnams kyis zil gyis mi non pa'i phyir ro/ /de'i phyir ye shes 'di ni dam pa yin no/ /</text></item>
<item><p>135b1</p><section></section><text>de las gzhan med ces bya ba ni 'di ltar 'di'i gong na ye shes phyin ci ma log pa gzhan med do zhes bya ba'i tha tshig go/ /de lta bas na ye shes 'di kho na skye ba la sogs pa'i rtog pa'i dri ma dang bral ba'i phyir shes rab kyi pha rol tu phyin pa yin gyi gzhan ni ma yin te/ de ni dam pa ma</text></item>
<item><p>135b2</p><section></section><text>yin pa'i phyir ro/ /de'i phyir zhes bya ba la sogs pa ni go bar sla'o/ /de la 'dir the tshom med pa'i 'jig rten las 'das pa'i lam chos thams cad mnyam pa nyid la gnas pa bstan pa'i phyir/ de ltar spyod ces bya ba la sogs pa smos so/ /shes rab ldan zhes bya ba</text></item>
<item><p>135b3</p><section></section><text>ni shes rab can no/ /mnyam pa nyid la gnas pa nyid bstan pa'i phyir rang bzhin zhes bya ba la sogs pa smos te don go bar zad do/ /de lta bu ni lam gyi nges par 'byung ba'i sgrub pa yin no/ /de la 'dir go rims ni 'di yin te/ byang chub tu sems bskyed pa yang dag pa'i</text></item>
<item><p>135b4</p><section></section><text>gdams ngag bsgrubs pas nyan thos la sogs pa dang thun mong ma yin pa'i nges par 'byed pa'i cha dag skyed par byed do/ /thun mong ma yin pa'i sgrub pa de yang rten gang yin pa dang dmigs pa gang yin pa dang / ched du bya ba gang yin pa nas rnam pa'i bar dang ldan pa yin no/ /</text></item>
<item><p>135b5</p><section></section><text>de la 'dir sgrib pa med pa'i ye shes gang yin pa 'di ni rnam pa thams cad mkhyen pa nyid yin no/ /rnam pa thams cad mkhyen pa nyid bshad zin to/ / 'di'i rgyu ni lam gyi rnam par shes pa nyid yin la de yang dro ba la sogs pa'i gnas skabs kyi bye brag gis ci rigs par bdag dang</text></item>
<item><p>135b6</p><section></section><text>gzhan yongs su smin par byed pa yin no/ /slob ma bse ru'i lam gang dang / /'di dang gzhan pa'i yon tan gyis/ /phan yon che ba mthong ba'i lam/ /byed pa dang ni mos pa dang / /bstod dang bkur dang bsngags pa dang / /bsngo dang rjes su yi rang ba/ /yid la byed pa bla med dag /sgrub</text></item>
<item><p>135b7</p><section></section><text>dang shin tu dag pa zhes/ /bya ba 'di ni bsgom pa'i lam/ /byang chub sems dpa' mkhas rnams kyi/ /lam shes nyid ni 'di 'drar bshad/ /gsol pa/ bcom ldan 'das ci'i slad du byang chub sems dpa' rnams kyi lam gyi rnam pa shes pa nyid lags/ bka' stsal pa/ rab 'byor</text></item>
<item><p>136a1</p><section></section><text>byang chub sems dpa' ni nyan thos kyi lam gang yin pa dang / rang sangs rgyas kyi lam gang yin pa dang / sangs rgyas kyi lam gang yin pa'i lam thams cad bskyed par bya zhing lam thams cad shes par bya'o zhes bya ba gang rgyas par gsungs pa yin</text></item>
<item><p>136a2</p><section></section><text>no/ /de la byang chub sems dpas dmigs pa'i sgo nas dro bar gyur pa la sogs pa'i gnas skabs kyi nyan thos kyi lam mi dmigs pa'i tshul gyis yongs su shes pa ni gang zhig gzugs la zhes bya ba la sogs pa yin te/ de ni gzugs la sogs pa'i phung po la</text></item>
<item><p>136a3</p><section></section><text>dmigs pa yin pa'i phyir de skad ces bshad do/ /chos nyid gnas pa zhes bya ba la chos nyid ni stong pa nyid de/ gang gi phyir de la gnas pa de'i phyir gzugs la sogs pa la mi gnas so snyam du dgongs pa yin no/ /gzugs la sogs pa dang stong pa nyid la gnas</text></item>
<item><p>136a4</p><section></section><text>pa dgag pa dang bsgrub pa dag gis ni go rims bzhin du drod dang rtse mo'i gnas skabs dag shes pa bstan to/ /rtag pa la sogs pa'i gnyen po'i sgo nas ni rtag dang mi rtag ces bya ba la sogs pa yin te/ 'di ni nye bar mtshon par zad kyi kun 'byung ba la sogs pa'i</text></item>
<item><p>136a5</p><section></section><text>rnam pa dag kyang yongs su shes par bya ba yin pa'i phyir ro/ /de lta bu ni bzod pa'i gnas skabs shes pa yin no/ /'bras bu'i sgo nas ni 'bras bu thob dang zhes bya ba la sogs pa yin te/ 'bras bu thob pa ni slob pa'i gnas skabs na yod pa yin no/ /rang sangs rgyas dang</text></item>
<item><p>136a6</p><section></section><text>rdzogs pa'i sangs rgyas kyis smos pa ni gang zhig mchog la yang mi gnas pa de ji ltar gzhan la gnas par 'gyur zhes shes par bya ba'i phyir te/ de lta bu ni chos kyi mchog gi gnas skabs kyi khyad par yin no/ /de bzhin du mthong ba dang bsgom pa'i lam gyi gnas skabs kyi</text></item>
<item><p>136a7</p><section></section><text>khyad par yang 'bras bu rtogs pa'i bye brag gi khong du chud par bya'o/ /yang ci'i phyir sangs rgyas kyi sa la yang mi gnas she na/ rdzogs pa'i sangs rgyas kyi sa ni chos thams cad la mi gnas pa'i mtshan nyid yin pa'i phyir de dang 'dra bar byang chub sems dpas kyang</text></item>
<item><p>136b1</p><section></section><text>gang la yang mi gnas par bya dgos te/ de'i phyir ji ltar 'dren pa zhes bya ba la sogs pa smos so/ /'dus ma byas kyi khams ni mya ngan las 'das pa'i dbyings so/ /'dus byas ni 'khor ba'o/ /gnas la zhes bya ba ni 'dus byas dang 'dus ma byas kyi mtshan nyid kyi</text></item>
<item><p>136b2</p><section></section><text>gnas la zhes bya ba'i tha tshig go/ /gnas zhes bya ba ni phyin ci ma log pa'i phyir mi mthun pa'i phyogs rnams kyis mi g.yos pa yin zhes bya ba'i don to/ /de nyid bstan pa'i phyir gnas med gnas yin zhes bya ba la sogs pa smos te don go bar zad do/ /'dir ni rnam par</text></item>
<item><p>136b3</p><section></section><text>rtog pa'i yul ma yin pa'i brjod du med pa nyid mi gnas pa'i rgyu yin par rtogs par bya ste/ 'di'i dbang du mdzad nas/ lha'i bu de ltar na 'di la cung zad kyang ston pa med do zhes bya ba gang rgyas par gsungs so/ /de lta bu ni rang sangs rgyas kyi lam la gzung ba'i rtog</text></item>
<item><p>136b4</p><section></section><text>pa spangs pa'i khyad par yin no/ /'dis ni nyan thos kyi lam las khyad par du 'phags par rig par bya ste/ de la ni gzung ba'i rnam par rtog pa ma spangs pa'i phyir ro/ /lam gyi rnam pa shes pa 'di nyid byang chub gsum gyi rgyu'i dngos por bstan pas lam thams</text></item>
<item><p>136b5</p><section></section><text>cad kyi yul can nyid du bstan pa'i phyir/ gang bdag ces bya ba la sogs pa smos so/ /bzod pa 'di la ma brten zhes bya ba ni bdag nyid ji lta ba bzhin lam la mos pa med par zhes bya ba'i tha tshig go/ /'di nyid kyi dpe dper na zhes bya ba la sogs pa smos te go bar</text></item>
<item><p>136b6</p><section></section><text>sla'o/ /gal te chos thams cad brjod du med pa nyid yin na / chos smra ba la sogs pa de bshad pa la sogs pa mi 'thad pa ma yin nam zhe na/ de'i phyir chos 'chad pa dang zhes bya ba la sogs pa smos so/ /'di skad du dngos po rnams brjod du med pa nyid yin yang bshad pa</text></item>
<item><p>136b7</p><section></section><text>la sogs pa'i rnam par rtog pa gang yin pa de ni kun rdzob tu yin gyi yang dag par ni ma yin te/ thams cad sgyu ma lta bu med pa nyid du khyad par med pa'i phyir ro zhes brjod pa yin no/ /'dis ni rang sangs rgyas kyi rtogs pa 'dzin par rtog pa ma spangs pas rdzogs pa'i sangs rgyas</text></item>
<item><p>137a1</p><section></section><text>kyi rtogs pa rtog pa thams cad kyis dben pas khyad par du 'phags so zhes bya bar bstan par khong du chud par bya'o/ /mos pa de lta bu'i rten bstan pa'i phyir gang zag bzhi po zhes bya ba la sogs pa smos so/ /rgyal sras bden la mkhas pa ni mthong ba'i lam</text></item>
<item><p>137a2</p><section></section><text>thob pa yin no zhes bya bar sbyar ro/ /som nyi spangs pa zhes bya ba ni the tshom dang bral ba zhes bya ba'i tha tshig ste / nyan thos dang rang rgyal ba'i lam mngon sum du byed pa na ni de lta ma yin no/ /ji ltar de dag gi 'bras bu mngon du byed par mi 'gyur zhe na/ byang chub sems dpa'</text></item>
<item><p>137a3</p><section></section><text>mkhas rig de ltar spyod pa ni/ /zhes bya ba la sogs pa smos so/ /mkhas pa ni bdag nyid der mi dmigs pa'i phyir de la phyin ci ma log pa zhes bya zhes bya ba'i don to/ /rig ces bya ba ni mkhas pa ste/ bdag nyid ji lta ba bzhin du nyan thos la sogs pa'i lam gyi rnam pa</text></item>
<item><p>137a4</p><section></section><text>la mkhas pa'i phyir ro/ /gang zhig gang la dmigs pa de ni de'i bdag nyid kho nar 'gyur ba ma yin no/ /de lta ma yin na rnam par byang ba 'phags pa'i lam kun nas nyon mongs pa'i phyogs kyi mtshan nyid la dmigs pa yang kun nas nyon mongs pa'i bdag nyid du thal bar</text></item>
<item><p>137a5</p><section></section><text>'gyur ba'i phyir ro/ /'o na gang la slob ce na/ thams cad mkhyen nyid ched du zhes bya ba la sogs pa smos so/ /de nyid phyin ci ma log pa nyid du bstan pa'i phyir/ gang zhig ces bya ba la sogs pa smos te/ slob pa ni nyan thos dang rang rgyal ba'i dro bar gyur pa la sogs pa'i</text></item>
<item><p>137a6</p><section></section><text>gnas skabs kyi mtshan nyid do/ /mi slob pa ni de las bzlog pa ste gang zhig rnam pa thams cad du gzung ba la sogs par mngon par zhen pa med pa'i phyir de gnyis la mi slob pa de'i slob pa ni thams cad mkhyen pa nyid la slob pa 'di nyid yin no zhes bya bar sbyar ro/ /de lta bu ni</text></item>
<item><p>137a7</p><section></section><text>rang sangs rgyas kyi lam gyi dro bar gyur pa'i gnas skabs shes pa yin no/ /de ji ltar byang chub sems dpa' zag pa dang bcas pa dang zag pa med pa dag 'grib pa dang 'phel bar bya ba'i phyir slob ce na/ gzugs 'phel zhes bya ba la sogs pa smos so/ /chos rnams sna tshogs</text></item>
<item><p>137b1</p><section></section><text>pa ni tshor ba la sogs pa'o/ /de lta bu ni rtse mor gyur pa shes pa yin no/ /'o na ci zhig 'dzin par byed ce na/ slob cing thams cad mkhyen pa nyid kyang yongs 'dzin la/ /zhes bya ba smos te/ nang stong pa nyid la sogs pa'i phyir gzugs la sogs pa la yongs su 'dzin pa</text></item>
<item><p>137b2</p><section></section><text>med pa nyid slob pa dam pa'i ngo bo nyid yin pa'i phyir ro/ /de lta bu ni bzod pa la phyin ci ma log pa yin no/ /nges 'byung gang yin zhes bya ba ni 'di ltar skye ba la sogs par mi lta ba ni rtog pa thams cad las grol lo zhes bya ba'i tha tshig go/ /de lta bu ni chos kyi mchog la</text></item>
<item><p>137b3</p><section></section><text>kun du ma rmongs pa yin no/ /de ltar rang sangs rgyas kyi lam shes pa nyid bshad pa yin no/ /'di man chad ni byang chub sems dpa' rnams kyi lam shes pa bden pa bzhi'i yul can yin par rig par bya ste/ 'di lta ste/ sdug bsngal la dmigs pa'i sgo nas ni/ gzugs</text></item>
<item><p>137b4</p><section></section><text>ni shes rab ma yin zhes bya ba la sogs pa 'byung ba yin no/ /de la gzugs la sogs pa dang shes rab de'i bdag nyid du mi dmigs pa ni sdug bsngal la chos shes pa'i bzod pa yin no/ /rten dang brten pa'i dngos por mi dmigs pa ni sdug bsngal la chos shes pa</text></item>
<item><p>137b5</p><section></section><text>yin no/ /ji ltar de'i bdag nyid ma yin zhe na/ 'di ltar gzugs la sogs pa dang shes rab 'di ni nam mkha'i khams dang mtshungs te/ ngo bo nyid med pa'i phyir ro/ /de lta bu ni sdug bsngal la rjes su shes pa'i bzod pa yin no/ /ji ltar rten dang brten pa'i dngos po</text></item>
<item><p>137b6</p><section></section><text>ma yin zhe na/ 'di ltar yod pa ma yin pas tha dad med de/ de ni tha dad pa la brten pa'i phyir ro/ /de lta bu ni sdug bsngal la rjes su shes pa yin no/ /de bzhin du bden pa gzhan dag la yang bzod pa dang shes pa rtogs pa ci rigs par sbyar bar bya'o/ /de lta yin na 'khrul</text></item>
<item><p>137b7</p><section></section><text>pa tsam yang ga las 'byung zhe na/ kun 'byung ba la dmigs pa'i sgo nas ni dmigs pa rnams kyi zhes bya ba la sogs pa smos te/ dmigs pa ni gzung ba'i rnam par bgrang ba gzugs la sogs pa'o/ /de'i rang bzhin ni rigs mthun pa'i rnam pa dus phyis 'byung ba skyed</text></item>
<item><p>138a1</p><section></section><text>par byed pa nyid yin no/ /pha mtha' med ces bya ba ni rigs mthun pa rab tu skye ba ste rgyun chad pa med pa zhes bya ba'i tha tshig go/ /sems can ni 'dzin pa'i rnam par kun tu brtags pa'i phung po la sogs pa'o/ /lhag ma rnams ni snga ma bzhin no/ /'o na ni</text></item>
<item><p>138a2</p><section></section><text>nam mkha' dang mtshungs pa ma yin no zhe na/ nam mkha' zhes bya ba la sogs pa smos te/ yang dag par na chos thams cad rang gi mtshan nyid kyis dben par mtshan nyid gcig pa'i phyir ro snyam du dgongs pa yin no/ /de ltar yul mtha' med pa'i phyir shes rab kyang mtha' med</text></item>
<item><p>138a3</p><section></section><text>pas shes rab ces bya ba la sogs pa smos so/ /de ltar rgyu dang bcas par 'byung ba'i sdug bsngal ji ltar ldog ce na/ 'gog pa la dmigs pa'i sgo nas ni 'du shes zhes bya ba la sogs pa smos te/ 'du shes ni 'dzin pa la sogs pa'i rnam par rtog pa yin no/ /tshu rol yin</text></item>
<item><p>138a4</p><section></section><text>zhes bya ba ni kun nas nyon mongs pa'i mtshan nyid kun 'byung ba yin no zhes bya ba'i tha tshig go/ /rnam par bshig nas zhes bya ba ni bor nas so/ /pha rol zhes bya ba ni rnam par byang ba'o/ /'di skad du sdug bsngal gyi rgyu ni phyin ci log ma gtogs pa gzhan med la de yang gnyen</text></item>
<item><p>138a5</p><section></section><text>po mngon du gyur pas bral ba la rnam par byang ba zhes grags te/ de la gnas pa rnams kho na ston pa'i thugs dang mthun par 'jug pa'i phyir ro zhes bshad pa yin no/ /gang dag ces bya ba la sogs pa'i tshig gi don ni go bar zad do/ /ji ltar na bdag la sogs par de nyid</text></item>
<item><p>138a6</p><section></section><text>'du shes pa tsam kun nas nyon mongs pa yin te/ de ni 'du shes par bya ba'i gzhan gyi dbang du gyur pa'i phyir ro zhe na/ lam la dmigs pa'i sgo nas ni gal te zhes bya ba la sogs pa smos so/ /'di skad du gal te bcom ldan 'das kyis sems can la sogs pa'i tha snyad dus mtha'</text></item>
<item><p>138a7</p><section></section><text>yas pa zhig tu brjod par gyur kyang des kyang sems can la sogs pa rab tu 'grub par mi spyod de/ de las ma byung ba'i phyir dang de dang 'brel ba rab tu ma grub pa'i phyir ro zhes sngar bshad zin to zhes brjod par 'gyur ro/ /sems can la sogs pa skye ba med par rtogs pa de nyid</text></item>
<item><p>138b1</p><section></section><text>gnyen po phan yon che ba yin pas 'di ni zhes bya ba la sogs pa smos te/ spyod pa de lta bu ni mthong ba dang tshe phyi ma'i yon tan skye ba'i rgyu yin no snyam du dgongs pa yin no/ /mthong ba'i lam bshad zin to// //bam po gsum pa/ 'di man chad ni bsgom pa'i lam byed</text></item>
<item><p>138b2</p><section></section><text>pa dang bcas pa yin no/ /byed pa de yang rnam pa gsum ste/ lung bstan pa thob pa'i byed pa de ni/ gang tshe nga ni zhes bya ba la sogs pa 'byung ba yin no/ /'di dang zhes bya ba ni bsgom pa'i lam gyis bsdus pa dang zhes bya ba'i tha tshig go/ /mthun par smra 'gyur zhes bya ba ni gzhan</text></item>
<item><p>138b3</p><section></section><text>du mi smra ba'i phyir te/ mi skye ba'i chos la bzod pa dang bcas pa 'di nyid lung bstan pa thob pa'i rgyu yin pa'i phyir ro/ /lhag ma ni go sla'o/ /mi brdzi pa'i byed pa ni 'di 'dzin pa la sog pa la zhugs pa la dug la sogs pas mi tshugs pa yin pa'i phyir shes rab pha rol phyin pa</text></item>
<item><p>138b4</p><section></section><text>zhes bya ba la sogs pa smos so/ /'dzin pa ni tshig gi sgo nas mos pa yid la byed pas so/ /chub byed pa ni don gyi sgo nas de kho na dang mos pa yid la byed pa dag gis so/ /bar chad byed pa med pa'i byed pa ni 'dzin pa la sogs pa la bdud la sogs pas glags mi thod pa</text></item>
<item><p>138b5</p><section></section><text>yin pa'i phyir bdud dang zhes bya ba la sogs pa smos so/ /glags ni klan ka'o/ /rnyed mi 'gyur zhes bya ba ni rnyed par mi 'gyur ba kho na'o zhes bya ba'i tha tshig go/ /de la byed pa'i rim pa ni lung bstan pa yang dag par thob nas gzhan dag gis mi tshugs shing bar chad byed pa</text></item>
<item><p>138b6</p><section></section><text>med pa ni byang chub sgrub par byed par byed do zhes bya ba yin no/ /bsgom pa'i lam ni rnam pa gnyis te/ dag pa 'jig rten pa dang 'jig rten pas 'das pa'o/ /de la dang po ni mos pa dang rjes su yi rang ba dang bsngo ba yid la byed pa'i mtshan nyid yin no/ /mos pa yang rnam pa gsum</text></item>
<item><p>138b7</p><section></section><text>ste/ rang gi don gyi mos pa ni de yang mchod rten la mchod pa bas phul du byung ba tshad las 'das pa'i bsod nams nye bar sogs pa'i rgyu shes rab kyi pha rol tu phyin pa'i glegs bam 'dzin pa la sogs pa'i rten yin no/ /mchod pa las phul du byung ba de yang 'brel ba'i sgo</text></item>
<item><p>139a1</p><section></section><text>nas ni/ bde gshegs zhes bya ba la sogs pa gang gsungs pa yin no/ /de ni rten gyi khyad par sgrub pa'i sgo nas ni/ byas shing zhes bya ba gang 'byung ba yin te/ rin po che sna bdun gyi mchod rten byas nas zhes bya bar sbyar ro/ /de la mang ba nyid kyi</text></item>
<item><p>139a2</p><section></section><text>sgo nas ni de dag ces bya ba la sogs pa 'byung ba yin te/ gang gA'i bye ma snyed kyi zhes bya ba ni gang gA'i klung gi bye ma dang mnyam zhes bya ba'i tha tshig go/ /yongs su rtag gzung zhing zhes bya ba ni yongs su rtag pa nye bar bzung nas te/ yang dag par na sems can de dag thams</text></item>
<item><p>139a3</p><section></section><text>cad de lta bu'i mchod pa la sbyor ba mi srid pa'i phyir ro/ /byed pa po mang po'i sgo nas ni sems can ji snyed pa zhes bya ba la sogs pa 'byung ba yin te bye ba zhes bya ba ni bye ba dag na yod pa zhes bya ba'i don to/ /bar chad med par sbyor ba'i sgo nas ni/ las gzhan mi byed ces bya ba 'byung</text></item>
<item><p>139a4</p><section></section><text>ba yin te mchod pa byed ces bya bar sbyar ro/ /yo byad kyi khyad par gyi sgo nas ni/ lha'i me tog ces bya ba la sogs pa 'byung ba yin no/ /dus kyi khyad par gyi sgo nas ni/ bskal pa'am zhes bya ba 'byung ba yin no/ /shes rab kyi pha rol tu phyin pa'i glegs bam 'dzin pa la sogs</text></item>
<item><p>139a5</p><section></section><text>pa ni rdzogs pa'i byang chub kyi gtso bo'i rgyur gyur pa'i phyir de bas kyang ches mchog tu gyur pa'i phyir/ gang zhig ces bya ba la sogs pa gsungs so/ /bsti stang byed gyur na zhes bya ba ni bsti stang byed par gyur na zhes bya ba yin no/ /rang dang gzhan gyi don gyi mos pa ni de yang rang dang</text></item>
<item><p>139a6</p><section></section><text>gzhan yongs su smin pa dang mthun pa shes rab kyi pha rol tu phyin pa rtogs pa'i yul can yin te/ de'i dbang du mdzad nas/ rig sngags che zhes bya ba la sogs pa gsungs so/ /bcom ldan 'das ma rig sngags chen po nyid yin yang 'tshe ba thams cad zhi ba'i phyir ni sdug</text></item>
<item><p>139a7</p><section></section><text>bsngal chos zhes bya ba la sogs pa 'byung ba yin no/ /dus gsum gyi bde bar gshegs pa'i rgyu gcig pa yin pa'i phyir ni/ gang dag 'das dang zhes bya ba la sogs pa gsungs pa yin no/ /mkhas pa zhes bya ba ni shes gnyen can te/ shes rab kyi stobs kyis phyin ci ma</text></item>
<item><p>139b1</p><section></section><text>log pa'i phyir ro/ /'jig rten dang 'jig rten las 'das pa'i bde ba'i rgyu yin pa nyid kyi phyir ni/ 'dus byas bde dang zhes bya ba la sogs pa gsungs pa yin no/ /'dus byas ni zag pa dang bcas pa'o/ /'dus ma byas ni gzhan no/ /gal te sbyin pa'i pha rol tu phyin pa la</text></item>
<item><p>139b2</p><section></section><text>sogs pa'i tshogs mtha' yas pa zhig yod pa ma yin nam shes rab kyi pha rol tu phyin pa lhag ma ci zhig yod na gang gis na 'di kho na rig sngags chen mo zhes bya zhe na/ 'di kho na sa bzhin du yon tan gyi lo tog skye ba'i gzhir gyur pa'i phyir ni/ sa bon btab nas zhes bya</text></item>
<item><p>139b3</p><section></section><text>ba la sogs pa 'byung ba yin no/ /byang chub yon tan ni stobs la sogs pa'o/ /de dag ces bya ba ni yon tan la sogs pa'o/ /'khor los sgyur ba bzhin du yon tan rin po che la rang dbang yod pa'i phyir ni 'khor los sgyur rgyal zhes bya ba la sogs pa 'byung ba yin no/ /</text></item>
<item><p>139b4</p><section></section><text>'di skad du de ni bdag med pa la phyin ci ma log par ngo bo gcig pa'i phyir dang de la rag las te rab tu skye ba'i phyir byang chub sems dpa' gang la shes rab kyi pha rol tu phyin pa yod pa de kho na la de las gzhan pa'i yon tan gyi tshogs yod kyi/ gzhan la ni med do zhes bshad pa yin no / /</text></item>
<item><p>139b5</p><section></section><text>gzhan gyi don gyi mos pa ni de dang shes rab kyi pha rol tu phyin pa kho na las yin te/ rtag tu gzhan gyi don byed pa'i yul can yin no/ /de bstan pa'i phyir/ rgyal bas brgya byin zhes bya ba la sogs pa gsungs so/ /dri ba'i lan de nyid/ gal te zhes bya ba la sogs pas ston to/ /</text></item>
<item><p>139b6</p><section></section><text>gyur la zhes bya ba ni gyur te'o/ /byur bur gtams gyur kyang zhes bya ba ni sangs rgyas kyi zhing rnams bde bar gshegs pa'i ring bsrel gyi mchod rten gyis byur bur bkang bar gyur kyang zhes bya bar sbyar ro/ /de dag kyang yongs su btang ste shes rab kyi pha rol tu phyin pa kho na gzhan gyi don</text></item>
<item><p>139b7</p><section></section><text>dpag tu med pa'i rten yin pa'i phyir mchod par bya ba'i don du len to zhes bya bar shes rab kyi pha rol tu phyin pa zhes bya ba la sogs pa gsungs te/ de lta bu ni chung ngu yin no/ /bde bar gshegs pa'i ring bsrel la mchod pa yang tshogs dpag tu med pa'i rgyu yin pa'i phyir ci'i phyir de</text></item>
<item><p>140a1</p><section></section><text>yongs su gtong snyam du bsams nas/ ci slad ce na zhes bya ba smos so/ /de'i lan gdab par sku gdung mi gus bdag ma lags zhes bya ba la sogs pa smos so/ /'on kyang zhes bya ba ni de lta yin yang ngo / /shes rab yongs su bsogs pas zhes bya</text></item>
<item><p>140a2</p><section></section><text>ba ni sku gdung rnams shes rab kyis yongs su bsgos pas zhes bya bar sbyar te/ gzugs phun sum tshogs pa phul du byung ba yang shes rab kyi rten yin pas rab tu phye ba'i phyir dang de rtogs pa'i rten du gyur pa'i phyir ro/ /mchod par bgyid ces bya ba ni mchod par bgyid do zhes bya ba'i</text></item>
<item><p>140a3</p><section></section><text>tha tshig go/ /'di nyid kyi dpe dper na zhes bya ba la sogs pa smos so/ /'o na ni bcom ldan 'das kyis mya ngan las 'das pa bstan pa na de'i rten ma yin pa'i phyir ring bsrel la mchod par mi 'gyur ro zhe na/ de nor bu'i gab tse'i tshul gyis lan gdab pa'i phyir/ nor bu rin chen</text></item>
<item><p>140a4</p><section></section><text>zhes bya ba la sogs pa smos so/ /de ni zhes bya ba ni gab tse de yang zhes bya ba'i tha tshig go/ /de phyung gyur kyang zhes bya ba ni nor bu de phyung yang ngo / /dngos bstan pa'i phyir/ de bzhin zhes bya ba la sogs pa smos so/ /'dzin 'tshal zhes bya ba ni kun 'dzin par 'tshal ba'o/ /</text></item>
<item><p>140a5</p><section></section><text>'di ni thar pa lags zhes bya ba ni gang gi phyir zhes bya ba lhag ma yin te/ shes rab kho na rtogs pa'i lcags sgrog gcod pa'i thabs yin pa'i phyir dang / de'i bdag nyid yin pa'i phyir ro/ /pha rol tu phyin pa gzhan yang de la rag lus pa'i ngo bo yin pa'i phyir ni sbyin pa sbyin pa'i sngon</text></item>
<item><p>140a6</p><section></section><text>du 'gro ba zhes bya ba la sogs pa 'byung ba yin no/ /sngon du 'gro ba ni rgyur gyur pa yin te/ phyin ci log tu gyur pa la ni rnam pa thams cad du sbyin pa la sogs pa mi 'thad pa'i phyir/ chud mi gzon phyir zhes bya ba la sogs pa ni ser sna la sogs pas zil gyis mi non par bya ba'i phyir</text></item>
<item><p>140a7</p><section></section><text>zhes bya ba'i tha tshig go/ /dge ba'i chos yongs su 'dzin pa yin zhes bya ba ni dngos dang mjug gi gnas skabs dag tu'o/ /shes rab ni 'ba' zhig gis rang gi bya ba byed pas 'di ni zhes bya ba la sogs pa smos te/ de lta bu ni 'bring yin no/ /shing sna tshogs kyi grib ma bzhin du pha rol tu phyin</text></item>
<item><p>140b1</p><section></section><text>pa yul sna tshogs pa gzhan yang shes rab kyi pha rol tu phyin par ro gcig pa'i phyir ni dper na 'dzam bu'i gling na zhes bya ba la sogs pa 'byung ba yin te/ 'dzam bu'i gling smos pa ni gling 'di na 'dug pa rnams la grags pa'i phyir ro/ /rnam pa sna tshogs la sogs pa ni go rims</text></item>
<item><p>140b2</p><section></section><text>bzhin du rigs dang dbyibs dang kha dog tha dad pa'i phyir ro/ /brjod pa ma gtogs par zhes bya ba ni thams cad la grib ma zhes bya ba'i ming du brjod pa 'ba' zhig tu zad do zhes bya ba'i tha tshig go/ /rgyal ba'i zhes bya ba smos pa ni de dang 'brel ba'i sbyin pa la sogs pa sbyin par</text></item>
<item><p>140b3</p><section></section><text>bya ba la sogs pa mi dmigs pa'i rnam pa nyid du bstan pa'i phyir ro/ /de'i phyir de dag la shes rab ces brjod par bstan pa'i phyir/ shes rab pha rol phyin pa'i zhes bya ba la sogs pa gsungs so/ /pha rol tu phyin pa rnams shes rab kyi bdag nyid yin pas grol ba'i</text></item>
<item><p>140b4</p><section></section><text>rgyu'i ngo bo yin par kun du bstan nas/ de'i bdag nyid yin par bstan pa'i phyir thams cad mkhyen pa nyid phyir zhes bya ba la sogs pa gsungs te/ gzhan gyi don gyi mos pa chen po yin no/ de bzhin du snga ma dag la yang chung ngu la sogs pa'i bye brag bdag nyid ji lta ba bzhin</text></item>
<item><p>140b5</p><section></section><text>du sbyar bar bya'o/ /mos pa yid la byed pa 'di nyid kyi phyin ci ma log par ston pa'i bstod pa shes rab ltar bcos pa spangs nas/ shes rab kyi pha rol tu phyin pa'i spyod pa ston pas bstan pa'i phyir byang chub sems dpa' gal te zhes bya ba la sogs pa gsungs so/ /bcos</text></item>
<item><p>140b6</p><section></section><text>ma nyid gsal bar bya ba'i phyir/ mkhas pa nam yang zhes bya ba la sogs pa smos te/ phung po la sogs pa'i chos rnams yang dag par na med pa'i phyir ro snyam du dgongs pa yin no/ /shes rab phyin ci ma log par ston pa ni gang la zhes bya ba la sogs pa 'byung ba yin te/</text></item>
<item><p>140b7</p><section></section><text>ston pa gang la zhes bya ba lhag ma yin no/ /de la mi dmigs pa'i rgyu bstan pa'i phyir/ chos kun skye med ces bya ba la sogs pa gsungs so/ /'di nyid la bkur ba ni/ la las gang gA'i zhes bya ba la sogs pa gsungs pa yin no/ /gang gis na zhes bya ba ni byang chub sems</text></item>
<item><p>141a1</p><section></section><text>dpa' zhes bya ba lhag ma yin te/ de sbyin pa la zhugs pa ni bsam pa dam pa las byung ba nyid kyis mchog tu gyur pa'i phyir ro/ /sems can mchog la zhes bya ba ni byang chub sems dpa' la'o/ /mchog ces bya ba'i sgra ni dam par rjod par byed pa</text></item>
<item><p>141a2</p><section></section><text>yin pa'i phyir te/ byang chub sems dpa' gzhan gyis byang chub tu sems bskyed pa la zhes bya ba rgyas par gang gsungs pa yin no/ /ci'i phyir zhe na zhes bya ba ni khams gsum las 'dod chags las bral ba las mchog tu gyur pa gzhan ci zhig yod snyam du bsams pa yin</text></item>
<item><p>141a3</p><section></section><text>no/ /de'i lan gdab par smra mchog de dag ces bya ba la sogs pa smos te/ 'dir zhes bya ba ni shes rab kyi pha rol tu phyin pa glegs bam la bris pa la'o/ /bslabs nas zhes bya ba ni mnyan pa la sogs pa'i rim gyis goms par byas pas zhes bya ba'i tha tshig go/ /stong pa nyid</text></item>
<item><p>141a4</p><section></section><text>rtogs pa'i 'bras bu yang ci rigs par sems can rnams kyi byang chub gsum 'byung ba yin pas de thos zhes bya ba la sogs pa gsungs te/ de'i phyir rang gi nyon mongs pa tsam spangs pa'i mtshan nyid kyis dgra bcom pa nyid pas byang chub sems dpa'i shes rab kyi glegs bam sbyin</text></item>
<item><p>141a5</p><section></section><text>pa ji skad bshad pa khyad par du 'phags so snyam du dgongs pa yin no/ /'di nyid rab tu sgrub pa'i phyir myu gu la sogs pa dang chos mthun par bsngags pa bstan pa'i phyir myu gu med par zhes bya ba la sogs pa gsungs so/ /de la myu gu lta bu ni byang chub kyi sems bsam pa dag pa'i</text></item>
<item><p>141a6</p><section></section><text>sa'i mtshan nyid yin te/ de ni yal ga la sogs pa lta bu 'jig rten dang cig shos kyi chos dang rdzogs pa'i byang chub rab tu skye ba'i rgyu yin pa'i phyir dang de kho na nyid la mos pa'i sa bon las byung ba'i phyir ro/ /nyi ma lta bu ni rnam par smin pa'i sas bsdus pa yin te/ de ni mngon</text></item>
<item><p>141a7</p><section></section><text>par 'du byed pa med par mtshan ma med pas 'od gsal ba'i phyir dang / so so yang dag par rig pa'i 'od zer dag gis de kho na nyid rab tu ston pa sngon du 'gro ba can 'gro ba'i dge ba'i las kyi rgyu yin pa'i phyir ro/ /ma dros pa lta bu ni sangs rgyas kyis kun tu 'od sgrib pa thams cad spangs</text></item>
<item><p>141b1</p><section></section><text>pa'i ngo bo nyid yin no/ /de med na chu klung lta bu thos pa las byung ba'i ye shes la sogs pa mi 'thad pa'i phyir te/ de bstan par bya ba'i phyir/ ye shes gang las 'byung zhes bya ba la sogs pa gsungs so/ /ye shes 'byung ba ni thos pa las byung ba'i ye shes kyi chu bo'i rgyun te/</text></item>
<item><p>141b2</p><section></section><text>de ni byang chub kyi sa bon rgyas par byed pa'i rgyur gyur pa'i phyir ro/ /yon tan 'phel ba ni bsam pa dang bsgom pa'i bdag nyid de/ de yang yang dag par dga' ba'i rgyu yin pa'i phyir me tog dang 'bras bu lta bu yin no/ /sangs rgyas kyi chos ni stobs la sogs pa yon tan rin</text></item>
<item><p>141b3</p><section></section><text>po che'i mtshan nyid yin te/ rang dang gzhan gyi rten snang bar byed pa'i rgyu yin pa'i phyir ro/ /bstod pa la sogs pa 'di dag ni rang dang gnyi ga dang gzhan gyi don gyi skabs kyis tha dad pa'i rnam par gzhag par rig par bya'o/ /des na mdo gzhan las de bzhin gshegs</text></item>
<item><p>141b4</p><section></section><text>pa rnams kyis bstod cing bkur la bsngags pa dag dang zhes gsungs pa 'di yang legs par drangs pa yin no/ /mos pa yid la byed pa bshad zin to/ /de ltar mos pas zin pa ni bsod nams kyi tshogs la rjes su yi rang ba'i khyad par gyis 'phel bar 'gyur bas/</text></item>
<item><p>141b5</p><section></section><text>'jig rten 'di na zhes bya ba la sogs pa gsungs so/ /snang byed ces bya ba ni snang bar byed pa ste skar ma zhes bya ba'i tha tshig go/ /srog chags ni srin bu me khyer la sogs pa ste 'di ni nye bar mtshon par zad do/ /'od zer gcig byung zhes bya ba ni 'od gcig phyung ba la zhes</text></item>
<item><p>141b6</p><section></section><text>bya ba'i tha tshig go/ /mi phod ces bya ba ni char yang mi phod ces bya bar sbyar ro/ /de bzhin du byang chub sems dpa'i rjes su yi rang ba'i sems la nyan thos kyi tshogs bsags pa'i bsod nams kyi tshogs kyis char yang mi phod do/ /bsam pa dman pa'i 'bras bu yin pa'i</text></item>
<item><p>141b7</p><section></section><text>phyir ro zhes bstan pa nyan thos tshogs rnams zhes bya ba la sogs pa gsungs te don go bar zad do/ /de ltar dge ba bsags pa 'phel ba yang rdzogs pa'i byang chub tu yongs su bsngo bar bya dgos so/ /de lta bas na bsngo ba yid la byed pa rnam pa lnga ste/ mi dmigs pa'i bsngo</text></item>
<item><p>142a1</p><section></section><text>ba ni bde bar gshegs pa la sogs pa thams cad kyi bsod nams la rjes su yi rang bas bskyed pa'i dge ba'i rtsa ba mi dmigs pa'i tshul gyis rdzogs pa'i byang chub tu yongs su bsngo ba'i phyir/ 'das dus zhes bya ba la sogs pa gsungs pa yin</text></item>
<item><p>142a2</p><section></section><text>no/ /bye stong zhes bya ba ni bye ba stong rnams na'o/ /mya ngan las 'das pa zhes bya ba ni yongs su mya ngan las 'das nas ring po ma lon pa bstan pa ma nub pa rnams zhes bya ba'i tha tshig ste/ yongs su mya ngan las 'das nas ring zhig lon pa ni gong du 'das pa nyid du bshad</text></item>
<item><p>142a3</p><section></section><text>zin pa'i phyir ro/ /de bar zhes bya ba ni dang po byang chub tu sems bskyed pa dang dam pa'i chos nub pa'i dus kyi bar gyi zhes bya ba'i tha tshig go/ /bsod nams de'i mtshan nyid ji lta bu zhig ce na/ pha rol phyin zhes bya ba la sogs pa gsungs te/ pha rol tu phyin pa'i</text></item>
<item><p>142a4</p><section></section><text>ngo bo nyid rgyu'i gnas skabs kyis bsdus pa dang sangs rgyas kyi chos kyi bdag nyid rang dang gzhan gyi don phun sum tshogs pa 'bras bus rab tu phye ba yin no snyam du dgongs pa yin no/ /gang yang zhes bya ba ni bsod nams zhes bya bar sbyar ro/ /sangs rgyas sras rnams zhes bya</text></item>
<item><p>142a5</p><section></section><text>ba ni sangs rgyas kyi sras rnams kyi dge ba zag pa dang bcas pa ste/ gzhan ni slob pa la sogs pa'i bye brag gis bshad pa'i phyir ro/ /zag pa med pa zhes bya ba ni chos gang yin pa zhes bya ba lhag ma yin no/ /bsdus nas zhes bya ba ni blos bsdus nas bsod nams de zhes</text></item>
<item><p>142a6</p><section></section><text>bya ba la khong nas drang ngo / /byang chub phyir zhes bya ba ni de'i ched du'o/ /bsngo zhes bya ba ni yongs su sngo bar byed pa'o/ /de ltar yongs su bsngo zhes bya ba ni yongs su sngo bar byed pa'o/ /gal te sems su 'du shes 'byung 'gyur zhing zhes bya ba ni yongs su bsngo ba'i sems la 'dzin pa</text></item>
<item><p>142a7</p><section></section><text>la sogs par zhen pa ste 'du shes kyi don ni thams cad la yang de dang 'dra bar khong du chud par bya'o/ /'du shes na nyes pa ci zhig yod ce na/ 'du shes phyir na zhes bya ba la sogs pa smos te/ lta gnas zhes bya ba ni 'jig tshogs la lta ba la mngon par zhen pa'o/ /'di ltar sems</text></item>
<item><p>142b1</p><section></section><text>sngar bshad pa'i 'du shes gsum gyi mtshan nyid kyi chags pa gsum po de la chags pa yin te/ de lta na yang yongs su bsngos par mi chud pas na dmigs pa yod pas zhes bya ba la sogs pa smos so/ /yongs su bsngo ba ni sngon bsags pa'i dge ba la brten nas rdzogs pa'i sangs rgyas</text></item>
<item><p>142b2</p><section></section><text>nyid du rung ba'i sems skye ba yin te/ sgro 'dogs pa'i sems ni de dang mi mthun pa'i phyir ro snyam du dgongs pa yin no/ /mi dmigs pa ni phyin ci ma log pa yin pas phyin ci ma log pa'i bsngo ba ste/ de yang skad cig ma nyid du so sor rtog pas bdag tu phyin ci ma log pa'i sgo</text></item>
<item><p>142b3</p><section></section><text>nas ni gal te zhes bya ba la sogs pa gsungs pa yin no/ /gang du zhes bya ba ni byang chub tu'o/ /'di skad du rnam par rtog pas yul du ma byas par ni byang chub tu yongs su bsngo ba mi srid la der rnam par rtog pa yang dus snga ma pa yin pas de zhig na yang dag par na de'i dmigs par</text></item>
<item><p>142b4</p><section></section><text>gyur pa byang chub kyang 'jig par 'gyur te/ de dang tha mi dad pa'i phyir ro zhes bshad pa yin no/ /chos la phyin ci ma log pa'i sgo nas ni/ chos kyi zhes bya ba la sogs pa gsungs pa yin no/ /chos thams cad phan tshun gzung ba la sogs pa ma yin pa'i phyir dang yang dag</text></item>
<item><p>142b5</p><section></section><text>par na ma skyes pa'i phyir ro snyam du dgongs pa yin te/ chos kyis chos mi shes so zhes bya ba gang rgyas par gsungs pa yin no/ /phyin ci ma log pa yang skye ba med pa la yang mtshan mar mi byed pa dang ldan pa yin pas de'i phyir mtshan ma med pa'i bsngo ba ni/ gal te zhes bya ba la</text></item>
<item><p>142b6</p><section></section><text>sogs pa 'byung ba yin no/ /chos kyi mtshan ma yang kha zas bzang po dug dang 'dres pa za ba lta bur mthar gnod pa'i phyir/ ji ltar dug ces bya ba la sogs pa smos so/ /de lta bas na rgyal bas gnang ba'i yongs su bsngo ba kho na mchog yin pas sangs rgyas kyis gnang ba'i</text></item>
<item><p>142b7</p><section></section><text>bsngo ba ste/ de ni de ltar zhes bya ba la sogs pa gsungs pa yin no/ /ji ltar zhes bya ba ni ji ltar rgyal bas mkhyen pa de ltar rjes su yi rang ba dang yongs su bsngo bar bya'o zhes bya bar sbyar ro/ /de zhes bya ba ni dge ba de zhes bya bar snyag go/ /de yongs su mkhyen pa yang rnam</text></item>
<item><p>143a1</p><section></section><text>pa dang rgyu dang mtshan nyid kyi sgo nas yin par bstan pa'i phyir/ rnam pa gang yin zhes bya ba la sogs pa gsungs so/ /de ltar zhes bya ba ni tshul de ltar na sangs rgyas mi spong ba'i rgyu yin no/ /rgyal bas gsungs pa smra zhes bya ba ni des gnang ba'i</text></item>
<item><p>143a2</p><section></section><text>yongs su bsngo ba dang ldan pa'i phyir ro snyam du dgongs pa yin no/ /de'i phyir bsod nams kyi tshogs mtshungs pa med pas bsod nams chen po'i bsngo ba ste lnga pa de ni de ltar yongs su bsngo zhes bya ba la sogs pa gsungs pa yin no/ /thams cad ces bya ba ni dmigs pa</text></item>
<item><p>143a3</p><section></section><text>can thams cad do/ /lhag ma ni go sla'o/ /dag pa 'jig rten pa'i bsgom pa'i lam bshad zin to/ /'jig rten las 'das pa ni sgrub pa dang rnam par dag pa'i mngon par rtogs pa'i bye brag gis rnam pa gnyis so/ /de la mngon par rtogs pa dang po ni pha rol tu</text></item>
<item><p>143a4</p><section></section><text>phyin pa thams cad kyi mig tu gyur pa nyid kyis thams cad mkhyen pa nyid thob par bya ba'i ched du shes rab kyi pha rol tu phyin pa sgrub pa'i phyir te/ de ni dmus long zhes bya ba la sogs pa gsungs pa yin no/ /dmus long smos pa ni shin tu rang dbang med par bstan</text></item>
<item><p>143a5</p><section></section><text>pa'i phyir te gzhan ni sngon goms pas kyang lam shes par 'gyur ro/ /mig med ces pa ni mig med pa dag ste/ dngos gzhi'i gnas skabs na shes rab kyi mig med pa'i phyir ro/ /dmigs bu med pas zhes bya ba ni mjug gi gnas skabs na shes rab kyi dmigs</text></item>
<item><p>143a6</p><section></section><text>bu dang bral ba'i phyir ro/ /gang tshe zhes bya ba ni gnas skabs gang na'o/ /shes rab kyis ni rab tu zin gyur pa zhes bya ba ni shes rab kyi pha rol tu phyin pa lnga po bdag gir byas pa zhes bya bar sbyar ro/ /'di'i mig ces bya ba ni shes rab ces bya ba'i mig ces bya bar snyag go/ /</text></item>
<item><p>143a7</p><section></section><text>de med na ri mo'i las bzhin du rnyed pa phun sum tshogs pa'i mchog med pas dper na zhes bya ba la sogs pa smos te don go bar zad do/ /de yang mi dmigs pa'i bdag nyid yin pas mi dmigs pa'i rnam pa bsgrub pa'i phyir ni gang tshe zhes bya ba la sogs pa gang gsungs pa yin</text></item>
<item><p>143b1</p><section></section><text>no/ /de ci'i phyir zhe na/ nam mkha' zhes bya ba la sogs pa smos te/ shes rab kyi pha rol tu phyin pa ni 'dus byas la sogs pa la dmigs pa dang 'gal bas rnam pa thams cad du dben par spyod yul gcig pa'i phyir ro/ /'dis ni dag pa 'jig rten pa las khyad par du</text></item>
<item><p>143b2</p><section></section><text>bstan pa yin no/ /de'i spyod yul ni chos thams cad snang ba tsam yin pa'i phyir te rnam par mi rtog pa'i ye shes kyis ni chos thams cad nam mkha'i ngos dang 'dra ba thugs su chud do/ /rjes las thob pa ni chos thams cad sprul pa lta bu'i bar du gzigs so zhes gang bshad</text></item>
<item><p>143b3</p><section></section><text>pa yin no/ /de ltar na dmigs pa dang bcas pa'i snying brtse ba yang 'khrul pa yin pas/ gal te zhes bya ba la sogs pa smos te go bar sla'o/ /da ltar sgrub pa ni rim gyis sgrib pa dang bral bas mngon par rtogs pa gnyis pa'o/ /de nye bar bstan pa yang rigs mthun</text></item>
<item><p>143b4</p><section></section><text>pa las rab tu skye ba'i rgyu can yin pas de bstan pa'i phyir byang chub sems dpa' gang zhig ces bya ba la sogs pa smos so/ /sngon chad spyod pa'i tshe zhes bya ba ni tshe snga ma la'o/ /som nyi med ces bya ba ni blo gros som nyi med pa kho nar gyur ba zhes bya ba'i tha tshig go/ /thos ma thag</text></item>
<item><p>143b5</p><section></section><text>tu zhes bya ba ni thos pa tsam kho na ste/ tshe 'di la zhes bya ba lhag ma yin no/ /ston pa'i 'du shes skyed ces bya ba ni shes rab kyi pha rol tu phyin pa 'di la zhes bya bar sbyar ro/ /des ni zhes bya ba ni byang chub sems dpa' de nyid kyis rtogs par 'gyur zhes bya bar sbyar te/ rdzogs</text></item>
<item><p>143b6</p><section></section><text>pa'i byang chub tu nges pa'i phyir mthun pa'i rgyu phun sum tshogs pas de kho na nyid la mos pa'i phyir ro / /'gyur zhes bya ba ni 'gyur ro/ /de spong ba'i rgyu sel ba'i sgo nas ni/ sngon spyod tshe na zhes bya ba la sogs pa gsungs pa yin te/ bsnyen bkur byas su zin kyang zhes bya ba</text></item>
<item><p>143b7</p><section></section><text>lhag ma yin no/ /spong byed de zhes bya ba ni bde bar gshegs pa la mchod pa shes rab la mos pa med pa ni de la mos pa'i rgyu ma yin pa'i phyir ro/ /skyabs med gyur pa ni de kho na nyid spong na bsod nams thams cad spangs pa'i phyir ro/ /de kho na nyid la mos pa phun sum tshogs pa ni</text></item>
<item><p>144a1</p><section></section><text>de dang rigs mthun pa las rab tu skye ba can yin pas/ de lta bas na zhes bya ba la sogs pa smos so/ /legs par don du gnyer ba de spong ba dang ldan pa ni tshong pa rin po che'i gling du 'gro ba rang gi zong zad pa bzhin du bde bar gshegs pa la mchod pa la</text></item>
<item><p>144a2</p><section></section><text>sogs pa yang don med pa kho nar 'gyur bas/ dper na tshong pa zhes bya ba la sogs pa smos so/ /'bras bu dag pa'i rnam pa'i sgo nas ni gzugs kyi dag pa zhes bya ba la sogs pa 'byung ba yin no/ /gzugs kyi zhes bya ba ni nye bar mtshon pa yin pa'i phyir phung po la sogs pa'i zhes</text></item>
<item><p>144a3</p><section></section><text>bya ba'i tha tshig go/ /'bras bu dag pa ni slob pa'i gnas skabs na ste / dag pa ni sgro btags pas dben pa'i sgo nas yin par sbyar ro/ /de'i phyir gzugs la sogs pa de dang mi slob pa'i gnas skabs su yang tha mi dad pas 'bras bu gzugs dag ces bya ba la sogs pa</text></item>
<item><p>144a4</p><section></section><text>smos so/ /gzhan nyid yin bzhin du ji ltar de lta yin zhe na/ nam mkha' zhes bya ba la sogs pa smos te/ dbyer med gcad du med ces bya ba ni go rims bzhin du rdzas dang rnam pa tha dad pa med pa'i phyir/ de ltar ro gcig par rtogs pa nyid shin tu dag pa yin no snyam</text></item>
<item><p>144a5</p><section></section><text>du dgongs pa yin te/ de lta bu 'di ni lam gyi rnam pa shes pa nyid kyi mtshan nyid bshad pa yin no// //'di man chad ni byang chub gzhan shes par byas nas spang bar bya dgos pas thams cad shes pa nyid kyi mtshan nyid de/ de yang / shes pas srid la mi gnas</text></item>
<item><p>144a6</p><section></section><text>shing / /snying rjes zhi la mi gnas dang / /thabs ma yin pas ring ba dang / /thabs kyis ring ba ma yin nyid/ /mi mthun gnyen po'i phyogs dag dang / /sbyor dang de yi mnyam nyid dang / /nyan thos la sogs mthong ba'i lam/ /de 'dra kun shes nyid du 'dod/ /phung po la sogs</text></item>
<item><p>144a7</p><section></section><text>pa tsam la mi rtag pa la sogs pa'i rnam par shes pa'i phyir te/ bcom ldan 'das ci'i slad du nyan thos dang rang sangs rgyas rnams kyi thams cad shes pa nyid lags/ bcom ldan 'das kyis bka' stsal pa/ rab 'byor thams cad ces bya ba ni 'di lta ste/ nang dang phyi'i</text></item>
<item><p>144b1</p><section></section><text>chos 'di tsam du zad la de dag nyan thos dang rang sangs rgyas rnams kyis shes kyi lam thams cad kyis kyang ma yin la rnam pa thams cad kyis kyang ma yin no zhes gang gsungs pa yin no/ /de yang srid pa dang zhi ba la mi gnas pa'i sgo nas spong bas/ khams gsum zhes bya</text></item>
<item><p>144b2</p><section></section><text>ba la sogs pa smos te/ khams gsum ni 'dod pa dang gzugs dang gzugs med pa dag go/ /de dag las yang dag 'das pa ni de dag gi rang gi ngo bo yongs su shes pas de la sred pa med pa'i phyir ro/ /rnam par grol ba'ang min zhes bya ba ni gzhan la phan par bya ba'i phyir</text></item>
<item><p>144b3</p><section></section><text>skye ba la sogs pa ston pa'i phyir ro/ /de nyid bstan pa'i phyir nyon mongs bsal bar gyur kyang zhes bya ba la sogs pa gsungs te/ nyon mongs pa dang bral yang snying rje chen po gzhan gyi dbang gis grong du rgyu ba bzhin du sprul pa'am skye ba la dbang thob pas skye ba la 'gal ba med</text></item>
<item><p>144b4</p><section></section><text>pa'i phyir ro snyam du dgongs pa yin no/ /skye ba'i srid pa'i nyon mongs pa/ /kun gyi nyon mongs zhes bshad pa gang yin pa de ni nyon mongs pa dang mthun pa'i skye ba la dgongs pa yin te spros pas chog go/ /tshul lugs rmad du byung ba 'di ga las yin zhe na/ shes rab</text></item>
<item><p>144b5</p><section></section><text>pha rol phyin pa yis zhes bya ba smos so/ /de khyad par du bya ba'i phyir gar spyod ces bya ba la sogs pa gsungs te/ de ni byang chub sems dpa' rnams kyi shes rab gzhan la snying brtse bas rab tu phye ba gang yin pa de ni mig 'phrul yin no zhes bya ba'i tha tshig go/ /'di'i</text></item>
<item><p>144b6</p><section></section><text>mi mthun pa ni srid pa'i tshogs su gyur pa'i phyir phung po la mngon par zhen pa yin pas 'gro ba 'di dag ces bya ba la sogs pa smos te/ ming ni tshor ba la sogs pa'i phung po bzhi'o/ /gzugs ni gzugs kyi phung po ste/ ming dang gzugs ni chags pa'i gnas yin pa'i</text></item>
<item><p>144b7</p><section></section><text>phyir dang / rgal bar dka' ba'i phyir 'dam rdzab lta bur 'dam yin no/ /de dag la chags pa yang srid pa'i rgyu ma rungs pa yin pas 'khor ba'i 'khor lo zhes bya ba la sogs pa gsungs te/ 'khor ba ni rlung gi 'khor lo bzhin du nyon mongs pa dang las dang tshe rnams rgyun mi</text></item>
<item><p>145a1</p><section></section><text>'chad par 'byung ba'i phyir 'khor lo lta bu yin no/ /de'i gnyen po yang mi mthun pa'i nyes pa rtogs pa'i sgo nas ni 'gro ba zhes bya ba la sogs pa gsungs pa yin no/ /'khrul pa zhes bya ba ni 'gro ba 'khrul pa zhes bya bar sbyar ro/ /ri dwags</text></item>
<item><p>145a2</p><section></section><text>rgyar chud 'dra zhes bya ba ni ri dwags rgyar chud pa dang 'dra ba ste / nges par 'byung ba ma thob pa'i phyir ro/ /bdag nyid ma 'khrul bas 'gro ba bskyab par 'jug pa'i sgo nas ni shes rab ldan pa zhes bya ba la sogs pa 'byung ba yin no/ /rnam par rgyu zhes bya ba ni ming la sogs pa la mi</text></item>
<item><p>145a3</p><section></section><text>gnas pa rnams snying rjes 'gro ba la phan par bya ba'i phyir 'jug go/ /de lta ma yin na byang chub gzhan spongs par mi 'gyur ro zhes bya ba'i tha tshig go/ /gzugs la sogs pa 'di dag la mi spyod pa kho na sbyor ba yin pas/ spyod pa yongs dag ces bya ba la sogs</text></item>
<item><p>145a4</p><section></section><text>pa gsungs te/ chags pa thams cad ces bya ba ni gzugs la sogs pa la brten pa dang cig shos la sogs pa'i rnam par mngon par zhen pa'i mtshan nyid dag go/ /de yongs su spangs pa'i phyir spyod pa mchog yin pas chags las zhes bya ba la sogs pa smos</text></item>
<item><p>145a5</p><section></section><text>so/ /de nyid gsal bar bya ba'i phyir de ltar zhes bya ba la sogs pa gsungs so/ /'gro zhes bya ba ni rdzogs pa'i byang chub tu zhes bya ba lhag ma yin no/ /rlom sems thams cad dang bral na sbyor ba mnyam pa nyid kyis nyi ma bzhin du 'od gsal ba'i phyir dang me bzhin du 'gro</text></item>
<item><p>145a6</p><section></section><text>ba'i nyon mongs pa'i bud shing sreg pa'i phyir ni nyi ma zhes bya ba la sogs pa 'byung ba yin te don go bar zad do/ /de ltar rab tu sbyor ba ni rang bzhin gyis dag pa yid la byed pa'i sgo nas thams cad shes pa nyid kyi lam spong ste/ de'i yul ni kun nas nyon mongs pa dang rnam par</text></item>
<item><p>145a7</p><section></section><text>byang ba'i bye brag gis bden pa bzhi yin pa'i phyir/ chos rnams thams cad ces bya ba la sogs pa smos te/ rang bzhin dag ces bya ba ni rang bzhin gyis nyon mongs pa med pa'i phyir ro/ /yongs dag ces bya ba ni shes bya'i sgrib pa dang bral ba ste/ yang dag par na med pa'i</text></item>
<item><p>145b1</p><section></section><text>phyir ro snyam du dgongs pa yin no/ /gal te de ltar na 'o na ni lta ba po dag gi mtshan nyid yin pa'i phyir bdag tu dmigs pa ma yin nam zhe na/ byed pa po yang mi dmigs zhes bya ba la sogs pa smos te/ de lta bas na gang zag mi dmigs pa 'dis ni thams cad shes pa nyid</text></item>
<item><p>145b2</p><section></section><text>kyis mthong ba'i lam mtshon pa yin te/ nyan thos la sogs pa'i rtogs pa ni phal cher gang zag tsam mi dmigs pa'i ngo bo yin pa'i phyir ro/ /lam gyi rab tu dbye ba 'di ni lam gyi rnam par shes pa nyid kyi skabs su rgyas par bshad zin pas yang mi brjod do/ /chos</text></item>
<item><p>145b3</p><section></section><text>thams cad mi dmigs pa'i sgo nas de spong ba ni/ chos kun zhes bya ba la sogs pa yin te/ de lta bu ni thams cad shes pa nyid kyi mtshan nyid yin no/ / byang chub sems dpas de ltar nges par bzung nas rnam pa kun mngon par rdzogs par rtogs pa'i mtshan nyid kyi</text></item>
<item><p>145b4</p><section></section><text>sbyor ba yid la bya dgos pas rnam pa kun mngon par rdzogs par rtogs pa ste/ de yang / rten ni sbyor bar byas pa dang / /yon tan skyon ni mtshan nyid bcas/ /thar dang nges 'byed cha mthun dang / /slob pa phyir mi ldog pa'i tshogs/ /srid dang zhi ba mnyam nyid dang / /zhing</text></item>
<item><p>145b5</p><section></section><text>dag bla na med pa ni/ /rnam kun mngon rdzogs rtogs pa ste/ /'di ni thabs mkhas bcas pa yin/ /de la re zhig sbyor ba'i rten ni/ rgyal ba la ni zhes bya ba la sogs pa gsungs pa yin te/ shes rab spyod ces bya ba ni shes rab la mi skrag pa'i sems kyis 'jug pa</text></item>
<item><p>145b6</p><section></section><text>zhes bya ba'i tha tshig go/ /'di ni sbyor ba'i rten byang chub sems dpa' sngon gyi sangs rgyas la lhag par bya ba byas pa/ de las dge ba'i rtsa ba bskrun pa bshes gnyen dam pa la brten pa/ shes rab la mos pa dang ldan pa yin no zhes bstan pa yin te/ gzhan la ni spyod pa</text></item>
<item><p>145b7</p><section></section><text>'di lta bu mi 'thad pa'i phyir ro zhes sngar rgya cher bshad zin to/ /sbyor ba 'di ni rnam pa bcu ste/ 'di lta ste/ sbyor ba med pa'i sbyor ba ni/ /phung po khams la zhes bya ba la sogs pa gsungs te/ khams la zhes bya ba ni mig la sogs pa la'o/ /yang phung po zhes bya ba smos</text></item>
<item><p>146a1</p><section></section><text>pa ni zag pa med pa'i phung po yin par gzung ba'i phyir ro/ /byang chub sems dpa'i brtson zhes bya ba ni sbyor ba med pa nyid rnam pa thams cad du phyin ci ma log pa nyid kyis brtson pa'i bdag nyid yin pa'i phyir ro snyam du dgongs pa yin no/ /shes rab</text></item>
<item><p>146a2</p><section></section><text>la the tshom med pa ni lung bstan pa'i gzhi yin pa'i phyir lung bstan pa'i sbyor ba ni/ sems can de ni ring nas zhes bya ba la sogs pa gsungs pa yin te/ sprul pa dang sgyu ma 'dra zhes bya ba ni de dag dang 'dra ba'i phyir ro/ /phyir mi ldog pa'i sbyor ba ni som nyi med pa'i sbyor</text></item>
<item><p>146a3</p><section></section><text>ba las phyir mi ldog pa yin pa'i phyir/ phyir zhing sbyor byed ces bya ba la sogs pa 'byung ba yin te/ slob la zhes bya ba ni lhag pa'i tshul khrims dang lhag pa'i sems kyi bslab pa dang ldan pa zhes bya ba'i tha tshig go/ /nges par 'byung ba'i sbyor ba ni dgon par zhugs pas</text></item>
<item><p>146a4</p><section></section><text>gnag rdzi la sogs pa mthong ba bzhin du shes rab mnyan pa bar du gcod pa'i thibs po thams cad las 'da' ba'i ngo bo nyid yin pa'i phyir ro/ /dgon pa'i lam ni zhes bya ba la sogs pa 'byung ba yin te/ mtshams kyi nags tshal phun sum tshogs zhes bya ba ni</text></item>
<item><p>146a5</p><section></section><text>grong la sogs pa'i mtshams dang ldan pa'i nags tshal phun sum tshogs pa zhes bya ba'i tha tshig go/ /nye ba'i zhes bya ba ni de na yod pa'i grong la sogs pa gang yin pa de dag nye ba'o / /'di dag ces bya ba ni gnag rdzi la sogs pa'i rtags so/ /rtags zhes bya ba ni</text></item>
<item><p>146a6</p><section></section><text>dbugs phyin pa'i rgyu'o snyam du dgongs pa yin no/ /dbugs phyin thob par gyur cing zhes bya ba ni shes rab mnyan pa srid pa'i nyes pa'i gnyen po yin pa'i phyir ro/ /'jigs med de zhes bya ba ni rdzogs pa'i byang chub tu smon pas gzhan gyis gegs byed pa yin pa'i</text></item>
<item><p>146a7</p><section></section><text>phyir ro/ /de bsal bar bya ba'i phyir/ dgra bcom zhes bya ba la sogs pa smos so/ /rtags tu sbyor ba ni rgya mtsho chen por 'gro ba bzhin du rdzogs pa'i byang chub tu zhugs pa yang / de dang nye bar gyur na rtag tu 'jug pa'i rtags mthong ba yin pa'i phyir mi zhig ces bya ba la sogs</text></item>
<item><p>146b1</p><section></section><text>'byung ba yin te/ rtags zhes bya ba ni ring ba'i rtags te shing la sogs pa zhes bya ba'i tha tshig go/ /rgya mtsho chen po ni nye bar gyur to snyam ste zhes bya ba ni de dang nye ba na shing la sogs pa med pa'i phyir ro/ /rig par bya zhes bya ba ni shes par 'gyur zhes bya ba'i tha tshig go/ /</text></item>
<item><p>146b2</p><section></section><text>de ci zhig ce na/ rnam par 'dren pas zhes bya ba la sogs pa 'byung ba yin te/ bdag ces bya ba ni bdag nyid do/ /reg par 'gyur zhes bya ba ni mngon du byed par gyur pa ste/ de'i rtags thos pa la sogs pa rtag tu dmigs pa'i phyir ro snyam du dgongs pa yin no/ /mngon</text></item>
<item><p>146b3</p><section></section><text>par rdzogs par byang chub par nye ba'i sbyor ba ni dpyid kyi dus su lo ma lhags pa'i sdong po bzhin du shes rab thob pa yang dri ma med pa'i yon tan gyi lo ma la sogs pa nye ba'i gzhir gyur pa yin pa'i phyir/ dpyid dus bzang la zhes bya ba la sogs pa 'byung ba yin te/ dpyid dus</text></item>
<item><p>146b4</p><section></section><text>bzang la zhes bya ba smos pa ni dus log pa spang ba'i phyir ro / /bskrun zhes bya ba ni 'grub par 'gyur ba ste/ yal ga rnams kyi lo ma la sogs pa zhes bya ba bar skabs dang sbyar ro/ /lhag ma ni don go bar zad do/ /myur du mngon par rdzogs par byang chub pa'i sbyor ba ni sbrum</text></item>
<item><p>146b5</p><section></section><text>ma sdug bsngal gyis nyen pa bzhin du shes rab la 'dun pa la sogs pa dang ldan pa las myur du mngon par rdzogs par byang chub pa 'byung ba yin pa'i phyir dper na zhes bya ba la sogs pa 'byung ba yin no/ /gang zhes bya ba ni sdug bsngal dag gis nyam thag pa zhes bya ba lhag ma yin</text></item>
<item><p>146b6</p><section></section><text>no/ /skyed pa zhes bya ba ni skyed par byed pa'i zhes bya ba'i tha tshig go/ /'phel ba dang 'grib pa med pa'i sbyor ba ni myur du mngon par rdzogs par 'tshang rgya ba mi dge ba dang cig shos dag la 'phel ba dang 'grib par mi lta ba yin pa'i phyir/ shes rab pha rol phyin mchog ces</text></item>
<item><p>146b7</p><section></section><text>bya ba la sogs pa 'byung ba yin te/ gzugs zhes smos pa ni tshor ba la sogs pa yang nye bar mtshon pa yin no/ /chos dang chos ma yin pa mi dmigs pa'i sbyor ba ni pha rol tu phyin pa'i bdag nyid kyi gnyen po mi mthun pa'i phyogs dang bcas pa dang chos kyi dbyings de bzhin</text></item>
<item><p>147a1</p><section></section><text>nyid ces bya ba mi dmigs pa yin pa'i phyir/ gang zhig chos dang zhes bya ba la sogs pa 'byung ba yin te/ gang zhig mi mthong ba de gnas zhes bya bar sbyar ro/ /'di'i rnam par mi rtog pa'i sbyor ba yang 'dir sangs rgyas kyi chos la sogs pa la</text></item>
<item><p>147a2</p><section></section><text>yang mi rtog pa yin pa'i phyir/ gang zhig 'dir spyod ces bya ba la sogs pa gsungs pa yin te/ rnam par mi rtog ces bya ba ni ngo bo nyid la rnam par mi rtog pa'i phyir ro/ /rtog bral zhes bya ba ni sgro 'dogs pa'i rtog pa dang bral ba'i phyir ro/ /byin gyi rlabs kyis</text></item>
<item><p>147a3</p><section></section><text>spyod ces bya ba ni smon lam gyi shugs kyis 'gro ba yongs su smin par bya ba'i ched du 'jug pa'i phyir ro/ /'dis ni rnam par rtog pa'i mtshan ma rnam pa bzhi dang bral ba'i sbyor ba bstan pa yin te/ phung po dang pha rol tu phyin pa dang de kho na nyid dang / sangs rgyas kyi</text></item>
<item><p>147a4</p><section></section><text>chos rnams la go rims bzhin du rang bzhin dang / gnyen po dang de kho na nyid dang thob par rtog pa'i mtshan ma'i mtshan nyid yin pa'i phyir ro/ /mtshan ma'i rab tu dbye ba 'di ni rnam par mi rtog pa la 'jug pa'i gzungs bstan pa las khong du chud par bya'o/ /de ltar sbyor ba</text></item>
<item><p>147a5</p><section></section><text>kha na ma tho ba med pa'i phan yon mdor bstan pa ni/ 'di ni shes rab ces bya ba la sogs pa 'byung ba yin te/ de ltar sbyor ba ni bdud kyis zil gyis mi non pa la sogs pa'i yon tan dang ldan pa'i phyir ro snyam du dgongs pa yin no/ /'di la bdud kyis bar du gcod par</text></item>
<item><p>147a6</p><section></section><text>'gyur ba yang gang dag yin zhe na/ smra ba'i zla ba sangs rgyas zhes bya ba la sogs pa smos te/ rab 'byor gyis zhus pa ni des gdul ba'i 'gro ba dad par bya ba'i phyir ro/ /smra ba'i zla ba zhes bya ba ni dngos po thams cad gsal bar byed pa yin pa'i phyir te/ de bas na de</text></item>
<item><p>147a7</p><section></section><text>la zhu'o snyam du dgongs pa yin no/ /yon tan ni shes rab la sbyor ba ste/ de kho na'i khongs su yon tan thams cad 'dus pa'i phyir ro/ /de las zhes bya ba ni bar du gcod par 'gyur ba de dag las zhes bya ba'i tha tshig go/ /cung zad tsam zhig ces bya ba ni bar du gcod par 'gyur</text></item>
<item><p>147b1</p><section></section><text>ba rnam pa dgu ste/ 'di lta ste bya ba gzhan la spobs pa ni/ rgyal ba'i shes rab pha rol phyin zhes bya ba la sogs pa yin te/ 'dri tshe zhes bya ba ni 'dri ba'i tshe na'o/ /tha dad pa nyid ni yul tha dad pa'i phyir ro/ /rnam pa du ma nyid ni yul gcig la rnam pa sna tshogs pa'i phyir</text></item>
<item><p>147b2</p><section></section><text>ro/ /de la spobs pa myur ba nyid ni shes rab 'dri bar sems pa bar ma do kho nar ldog pa yin pa'i phyir ro/ /'gro ba'i don ma byas par zhes bya ba la sogs pa 'byung ba yin no/ /don zhes bya ba la don ni shes rab 'dri ba la sogs pa yin te/ de ni 'gro ba la phan pa'i rten</text></item>
<item><p>147b3</p><section></section><text>yin pa'i phyir ro/ /phyir phyogs pa'i rgyu mtshan 'dzin pa nyid ni 'di las bdag nyid ming ma smos pa'i sgo nas lung bstan pa med do snyam nas phyir phyogs shing spong ba srid pa'i phyir/ 'di bshad tshe na zhes bya ba la sogs pa yin te rigs ni cho rigs so/ /bdud kyi las zhes bya ba ni</text></item>
<item><p>147b4</p><section></section><text>de ni zhes bya ba lhag ma yin te/ bdud kyi byin gyis brlabs pa kho nas spong ba ste/ de lta bu 'byung ba'i phyir ro/ /rtsa ba 'dor ba ni yal ga la sogs pa lta bu'i chos gzhan gyi gzhi yin pas thams cad kyi rtsa bar gyur pa shes rab kyi pha rol tu phyin pa 'dor ba yin pa'i phyir de ltar zhes bya</text></item>
<item><p>147b5</p><section></section><text>ba la sogs pa gsungs pa yin no/ /theg pa mchog las nyams pa ni glang po don du gnyer ba zhig de rnyed kyang de'i rjes tshol ba bzhin du theg pa'i mchog tu gyur pa shes rab kyi pha rol tu phyin pa yongs su spangs nas mdo gzhan tshol bar byed pa yin pa'i phyir/ glang po zhes bya</text></item>
<item><p>147b6</p><section></section><text>ba la sogs pa gsungs pa yin no/ /gya nom pa'i ro myang ba las nyams pa ni kha zas bzang po bor nas kha zas ngan pa tshol ba bzhin du shes rab bor nas lam gzhan gyis rdzogs pa'i byang chub don du gnyer bar byed pa yin pa'i phyir dper na la la zhes bya ba la sogs pa 'byung</text></item>
<item><p>147b7</p><section></section><text>ba yin te/ dgra bcom rnams kyi sa dang de dang ldan pa'i mdo la sogs pas so/ /bkur sti la sogs pa la ltos pa nyid ni/ bkur sti zhes bya ba la sogs pa gsungs pa yin te/ lta dang bcas pa'i sems zhes bya ba ni bsti stang la sogs pa la zhes bya bar sbyar ro/ /'dris</text></item>
<item><p>148a1</p><section></section><text>byed ces bya ba ni bshes par byed pa'o/ /thabs ma yin pas thabs la mkhas pa tshol ba ni chos btang nas ni zhes bya ba la sogs pa 'byung ba yin te/ chos ni shes rab ces bya ba yin no/ /chos min zhes bya ba ni bdud kyis bstabs pa'i mdo goms par byed</text></item>
<item><p>148a2</p><section></section><text>pa'o/ /lam gol 'gro ba zhes bya ba ni de lta bur zhes bya ba lhag ma yin no/ /ston par byed pa la dga' ba med pa ni/ gang dag de'i tshe na zhes bya ba la sogs pa 'byung ba yin te/ 'dun cing zhes bya ba ni mngon par 'dod cing ngo / /dad gyur nas zhes bya ba ni shes rab kyi 'bras</text></item>
<item><p>148a3</p><section></section><text>bu la mngon par yid ches pa'i phyir ro/ /bya ba ldan zhes bya ba ni bya ba gzhan la bral ba'o/ /rig nas zhes bya ba ni shes nas so/ /bar du gcod pa mang ba nyid du bstan pa'i phyir de'i tshe na zhes bya ba la sogs pa gsungs so / /de'i tshe na zhes bya ba ni shes rab 'dri ba la sogs</text></item>
<item><p>148a4</p><section></section><text>pa'i tshe na'o/ /gang dag gis zhes bya ba ni gang rnams kyis so/ /dge slong smos pa ni las gzhan med pa rnams la yang bar chad byed pa yod pa bstan pa'i phyir ro/ /bar chad byed pa'i rgyu bstan pa'i phyir rin chen zhes bya ba la sogs pa gsungs te/ rin chen chos zhes bya ba ni</text></item>
<item><p>148a5</p><section></section><text>chos thams cad kyi de kho na nyid ston par byed pa yin pa'i phyir ro/ /dkon la zhes bya ba ni shes rab rnyed pa ni yun ring mo zhig nas zhugs pas bsgrub par bya ba yin pa'i phyir ro zhes bshad do/ /de'i phyir de ni zhugs nas ring po ma lon par mi 'thob pas/ theg pa la gsar du</text></item>
<item><p>148a6</p><section></section><text>zhugs pa zhes bya ba la sogs pa gsungs te/ blo chung ba zhes bya ba ni blo gros tshad yod pa'o/ /'on kyang ci'i phyir ma rnyed ce na/ de la bar chad bya phyir zhes bya ba la sogs pa smos so/ /de ni sangs rgyas kyi byin gyi rlabs kho nas rnyed par 'gyur bar phyogs bcu'i zhes bya ba la sogs</text></item>
<item><p>148a7</p><section></section><text>pa smos so/ /yongs su 'dzin zhes bya ba ni 'dri ba la sogs pa la bar chad med pa nyid do/ /de la sbyor ba ni brtson no zhes bya ba'i tha tshig go/ /shes rab la dgongs pa ni bcom ldan 'das rnams de las 'khrungs pa'i phyir ro/ /ma zhig ces bya ba la sogs pa smos te/ rim gro byed</text></item>
<item><p>148b1</p><section></section><text>ces bya ba ni srid zhu byed pa'o/ /yum gyur zhes bya ba ni yum du gyur pa'o/ /dgongs pa mdzad ces bya ba ni bgegs med par bya ba'i phyir zhes bya ba khong nas drang ngo / /bar chad byed pa'i rab tu dbye ba bshad zin to// //rnam pa kun mngon par rdzogs par rtogs pa 'di kho</text></item>
<item><p>148b2</p><section></section><text>na'i mtshan nyid brjod par bya ste/ de yang shes pa dang / khyad par dang / byed pa dang / ngo bo nyid kyi mtshan nyid kyi dbye bas rnam pa bzhi'o/ /de la shes pa'i mtshan nyid ni thams cad mkhyen pa nyid gsum gyi sgo nas rnam pa bcu ste/ thams cad mkhyen pa nyid kyi dbang du byas nas</text></item>
<item><p>148b3</p><section></section><text>de de bzhin gshegs pa mngon par bsgrub pa shes pa ni dus gsum gyi de bzhin gshegs pa rnams shes rab kyis bskyed pa yin pa'i phyir/ gang dag ces bya ba la sogs pa 'byung ba yin te/ 'di las zhes bya ba ni sbyor ba'i bdag nyid kyi shes rab ji skad bshad pa'i dbang</text></item>
<item><p>148b4</p><section></section><text>du mdzad pa yin no/ /'jig rten zhes pa ni phung po la sogs pa'i bdag nyid kyi 'jig rten rang dang spyi'i mtshan nyid du yongs su gcod pa'i phyir te de ston pas 'jig rten ston pa zhes bya ba gsungs so/ /de'i phyir bcom ldan 'das ma rdzogs pa'i sangs rgyas kyi yum dngos</text></item>
<item><p>148b5</p><section></section><text>yin pas/ rgyal ba zhes bya ba la sogs pa smos so/ /sems can gyi sems kyi spyod pa shes pa ni 'gro ba thams cad kyi sems kyi rab tu dbye ba ji lta ba bzhin yongs su shes pa yin pa'i phyir/ sems can gzhan gyi zhes bya ba la sogs pa 'byung ba yin no/ /chos nyid mi 'khrugs</text></item>
<item><p>148b6</p><section></section><text>pa zhes pa ni de bzhin nyid ni so so'i skye bo dang 'phags pa'i bye brag gis kyang gzhan pa ma yin pa'i phyir/ 'jig rten zhes bya ba la sogs pa 'byung ba yin te/ 'jig rten zhes bya ba ni so so'i skye bo dang slob pa'i ngo bo nyid do/ /dngos bral zhes bya ba ni 'dzin pa la sogs par</text></item>
<item><p>148b7</p><section></section><text>sgro btags pa log pa tsam gyi bdag nyid yin pa 'ba' zhig tu zad de/ de ni tshul 'dra ba tsam du rnam par gzhag pa'i rjes su 'gro ba'i rnam pa yin gyi yang dag pa'i rnam pa ni 'ga' yang med do snyam du dgongs pa yin no/ /shes rab pha rol phyin pas zhes bya ba ni lam gyi</text></item>
<item><p>149a1</p><section></section><text>rnam pa spyod yul can gyi shes rab kyis so/ /mkhyen zhes bya ba ni thugs su chud pa ste de bzhin nyid ces bya bar sbyar ro/ /ji ltar 'di tha dad pa ma yin zhe na/ rab tu dbye ba shes pa ste/ de bzhin gshegs pa rnams 'das pa la sogs pas tha dad kyang</text></item>
<item><p>149a2</p><section></section><text>chos nyid son 'dug pa'i phyir ro/ /mkhas pa zhes bya ba la sogs pa smos te/ gnas sam zhes bya ba ni gnas kyang rung ba'o/ /chos nyid nges pa zhes bya ba ni chos nyid nges pa ste/ de bstan pa'i phyir chos rnams stong pa zhes bya ba la sogs pa gsungs so/ /mtshan nyid</text></item>
<item><p>149a3</p><section></section><text>med pa shes pa ni/ /byang chub sems dpa' zhes bya ba la sogs pa 'byung ba yin te/ 'di zhes bya ba ni gzugs la sogs pa'i mtshan nyid kyis dben pa'i bdag nyid kyi de bzhin nyid ces bya bar sbyar ro/ /de'i phyir sangs rgyas su tha snyad gdags pa yin pas/ de'i</text></item>
<item><p>149a4</p><section></section><text>phyir zhes bya ba la sogs pa smos so/ /rten rang gi chos shes pa ni rnam pa thams cad shes pa nyid kyi bde bar gshegs pa skyed par byed pa yin pa'i phyir dang / de bzhin nyid ni de bzhin gshegs pa gnas pa'i rten yin pa'i phyir/ shes rab pha rol phyin pa zhes bya ba la</text></item>
<item><p>149a5</p><section></section><text>sogs pa 'byung ba yin te/ shes rab kyi pha rol tu phyin pa 'dzin pa'i rnam par 'dod pa nyid dga' tshal yin te dga' ba rnam pa du ma'i rten yin pa'i phyir ro/ /de lta bu des ni ci zhig mdzad ce na/ byed pa med pa shes pa ste 'gro ba yongs su smin par bya ba la sogs pa la</text></item>
<item><p>149a6</p><section></section><text>zhugs kyang byed pa po la sogs pa mi dmigs pa'i phyir/ sems can zhes bya ba la sogs pa smos so/ /ji ltar yongs su smin par byed ce na/ stong pa nyid ston par byed pa shes pa de seng ge bzhin du shes rab kyi ri dang / rdzong la brten nas mu stegs can gyi ri dwags skrag</text></item>
<item><p>149a7</p><section></section><text>par byed pa'i rgyu stong pa nyid kyi sgra sgrogs pa'i phyir dper na seng ge zhes bya ba la sogs pa 'byung ba yin te/ 'jigs pa med par zhes bya ba ni bag tsha ba med par ro/ /ji ltar rnam par grol bar byed ce na/ stong pa nyid mthong ba'i shes pa ste/ nyi ma'i 'od zer bzhin du bdag nyid</text></item>
<item><p>149b1</p><section></section><text>shes rab kyi nam mkha' la gnas te srid pa'i sred pa bsal nas chos yang dag pa ji lta ba bzhin du ston pa'i phyir dper na nam mkha' zhes bya ba la sogs pa 'byung ba yin te/ shes pa'i mtshan nyid bshad zin to/ /sa gzhan las khyad par du 'phags pa ni rnam pa brgyad de</text></item>
<item><p>149b2</p><section></section><text>mthong bas khyad par du 'phags pa ni sdug bsngal gyi bdag nyid kyi gzugs la sogs pa mthong ba med pa nyid chos mthong ba phyin ci ma log pa'i ngo bo nyid yin pa'i phyir gzugs rnams zhes bya ba la sogs pa 'byung ba yin te/ rnam par shes pa ni 'jug pa'i rnam par shes pa</text></item>
<item><p>149b3</p><section></section><text>drug go/ /sems ni kun gzhi rnam par shes pa'o/ /yid ni nyon mongs pa can gyi yid do/ /ji ltar na mthong ba med pa nyid mthong ba yin par 'gyur zhe na/ nam mkha' zhes bya ba la sogs pa smos te/ 'di skad du ji ltar ka ba la sogs pa'i dngos po ma mthong ba</text></item>
<item><p>149b4</p><section></section><text>la nam mkha' mthong ba'i tha snyad 'dogs kyi nam mkha'i dngos por gyur pa mthong ba'i phyir ni ma yin pa de bzhin du rtag pa med par mthong ba nyid chos mthong ba dam pa yin no zhes tha snyad btags te/ de bstan pa'i thabs gzhan ni med pa'i phyir ro zhes bshad pa yin no/ /</text></item>
<item><p>149b5</p><section></section><text>yang ma mthong ba la rang dang gzhan gyi don 'byung ba ci zhig yod ce na/ bya ba thams cad bsdus pas khyad par du 'phags pa ste/ shes rab kyi pha rol tu phyin pa ni blon po bzhin du bdag dang gzhan la phan pa sgrub pa yin pa'i phyir/ gang gis zhes bya ba la sogs pa 'byung</text></item>
<item><p>149b6</p><section></section><text>ba yin te/ de ltar zhes bya ba ni de ltar bshad pa'i tshul du'o/ /chos kun zhes bya ba ni kun 'byung ba'i ngo bo nyid dag go/ /rgyal po btang snyoms 'dug pa ji lta ba de bzhin du zhes bya ba khong nas drang ngo / /sangs rgyas mdzad dang zhes bya ba ni sems can rdzogs pa'i byang chub</text></item>
<item><p>149b7</p><section></section><text>tu yongs su smin par byed pa'o/ /nyan thos chos rnams ni bden pa'i tshul la 'god pa'o/ /btang snyoms su 'dug pa nyid rab tu bstan pa'i phyir rgyal po grong du zhes bya ba la sogs pa smos te/ sdud pa ni len pa ste blon po'i dbang gis zhes bya ba khong nas byung ngo / /yon tan zhes</text></item>
<item><p>150a1</p><section></section><text>bya ba ni rang gi don phun sum tshogs pa'i mtshan nyid kyi yon tan dag ste/ shes rab kyi mthus zhes bya ba lhag ma yin no/ /de ltar bdag nyid btang snyoms su 'dug na ring mo zhig tu 'bras bu phun sum tshogs par mi 'gyur bar bya ba'i phyir myur du</text></item>
<item><p>150a2</p><section></section><text>mngon par shes pa nyid kyis khyad par du 'phags pa ste/ sangs rgyas dang byang chub sems dpa' rnams la dang ba dang ldan pa ni 'gog pa la chos shes pa nyid kyis myur du mngon par rdzogs par 'tshang rgya ba'i phyir gang na zhes bya ba la sogs pa smos te/ bstan pa ni dad</text></item>
<item><p>150a3</p><section></section><text>ces bya bar sbyar ro/ /zil gyis mi non zhes bya ba ni sgrib pa thams cad kyis ma gtses par ro/ /de bzhin du gzhan dag la yang rab tu dbye ba'i mtshams sbyar ba ni ci rigs par brtag par bya'o/ /dmigs pas khyad par du 'phags pa ni gru chag pa'i mi rol sogs pa</text></item>
<item><p>150a4</p><section></section><text>la 'ju ba kho na ltar 'gog pa la rjes su shes pas srid pa'i rgya mtsho'i pha rol du 'gro ba'i phyir/ dper na rgya mtshor zhes bya ba la sogs pa 'byung ba yin te/ rgya mtsho smos pa ni rten med pas rgal bar dka' ba nyid du bstan pa'i phyir ro/ /gang zhig 'dzin pa zhes bya</text></item>
<item><p>150a5</p><section></section><text>ba ni ro la sogs pa la zhes bya bar sbyar ro/ /dad pa ni yod pa nyid dang mngon par 'dod pa'i rnam pa yin no/ /thabs ni snying brtse ba la sogs pa'i mtshan nyid do/ /yon tan de nyid gang dag gam shes rab gang la yod pa de la de skad ces bya'o// //</text></item>
<item><p>150a6</p><section></section><text>bam po bzhi pa/ rten gyi khyad par du 'phags pa ni rdza ma so btang ba bzhin du lam shes pa kho na byang chub kyi tshogs kyis chu thub par byed pa yin pa'i phyir/ dper na la la zhes bya ba la sogs pa 'byung ba yin te/ bde bar zhes bya ba ni bde blag tu zhes bya ba'i tha tshig go/ /</text></item>
<item><p>150a7</p><section></section><text>phyin par 'gyur zhes bya ba ni bum pa zhes bya bar skabs dang sbyar ro/ /kyang zhes bya ba ni 'on kyang zhes bya ba'i tha tshig go/ /ma rung 'gyur zhes bya ba ni byang chub gzhan du lhung ba'o/ /dad pas zhes bya ba ni dad pa can gyis so/ /sa gnyis ni nyan thos dang rang sangs rgyas kyi byang</text></item>
<item><p>150b1</p><section></section><text>chub kyi mtshan nyid do/ /lhag ma ni go sla'o/ /phun sum tshogs pas khyad par du 'phags pa ni rgya mtsho'i gru bcos legs ma byas pa dang / cig shos dag bzhin du shes rab nyams pa dang / cig shos dag rdzogs pa'i byang chub yongs su nyams pa dang thob pa'i rgyu yin pa'i</text></item>
<item><p>150b2</p><section></section><text>phyir/ dper na bcos legs ma byas zhes bya ba la sogs pa 'byung ba yin te/ nor dang bcas shing zhes bya ba ni gru nor dang bcas shing zhes bya bar sbyar ro/ /de nyid ces bya ba ni gong du bshad pa'i byang chub sems dpa'o/ /ma smos pa ni nyon mongs pa dag gis so/ /ma</text></item>
<item><p>150b3</p><section></section><text>nyams pa ni shes bya'i sgrib pas so/ /yongs su bzung bas khyad par du 'phags pa ni mi nyam chung ba bzhin du lhan cig byed pa shes rab dang thabs kyis yongs su ma zin pas srid pa dang zhi bar lhung ba srid pa'i phyir/ lo brgya nyi shu zhes bya ba la sogs pa 'byung ba yin te/</text></item>
<item><p>150b4</p><section></section><text>'jigs pa med cing zhes bya ba ni nyams su myong bar mi 'gyur zhing zhes bya ba'i don to/ /mi nyams zhes bya ba ni srid pa dang zhi ba gcig tu 'dres par mi 'gyur ro zhes pa'i tha tshig go/ /ro myang ba med pas khyad par du 'phags pa ni bshes gnyen dam pa'i gdams ngag gi</text></item>
<item><p>150b5</p><section></section><text>stobs kyis mchog tu 'dzin pa med pa'i sbyin pa la sogs pa rdzogs pa'i byang chub tu bsngo ba yin pa'i phyir/ byang chub sems dpa' dang po'i zhes bya ba la sogs pa 'byung ba yin te/ las dang po pa'i sa ni mos pas spyod pa yin no/ /yang na rab tu dga' ba yin te zag</text></item>
<item><p>150b6</p><section></section><text>pa med pa dang po'i yongs su sbyong bar gyur pa'i phyir ro/ /slob ma bzang po bla ma la gus pa gang yin pa de dang ldan pa'o/ /de dag gis zhes bya ba ni de rnams kyis so/ /mkhas pa zhes bya ba ni yang dag pa'i gdams ngag la mkhas pa'i phyir mkhas pa rnams te dge ba'i bshes</text></item>
<item><p>150b7</p><section></section><text>gnyen zhes bya bar sbyar ro/ /bsten par bya zhes bya ba ni bsten par bya ba'o/ /de las zhes bya ba ni dge ba'i bshes gnyen de dag las so/ /de dag ces bya ba ni de dag 'byung bar byed pa yin te gang gi phyir zhes bya ba lhag ma yin no/ /yon tan rnams ji ltar 'byung ba de bstan pa'i</text></item>
<item><p>151a1</p><section></section><text>phyir/ shes rab pha rol phyin pa zhes bya ba gsungs te shes rab la'o/ /de nyid kyi phyir 'di ni bcom ldan 'das kyis kyang gsungs pa sangs rgyas zhes bya ba la sogs pa smos so/ /da ni gdams ngag bstan pa'i phyir/ sbyin dang zhes bya ba la</text></item>
<item><p>151a2</p><section></section><text>sogs pa gsungs te/ byang chub ni rnam par byang ba'i bdag nyid rnams so/ /phung po ni kun nas nyon mongs pa'i mtshan nyid rnams so/ /de la de skad bstan par bya zhes bya ba ni/ de dag la de skad bstan par bya ba'am/ de dag gzung bar bya'o zhes bya bar sbyar ro/ /</text></item>
<item><p>151a3</p><section></section><text>rten gyi khyad par du 'phags pa la sogs pa bzhi po 'di dag ni lam gyi bzod pa dang shes pa'i bye brag gi sgo nas shes par bya'o/ /khyad par du 'phags pa bshad zin to// //de'i byed pa ni skyabs su 'gro ba la sogs pa'i don gyis rnam pa dgu ste/ de ltar spyod pa zhes</text></item>
<item><p>151a4</p><section></section><text>bya ba la sogs pa gang gsungs pa yin te/ legs 'tsho smra ba'i zla ba zhes bya ba ni mchog ston par byed pa nyid kyis gzhan gyi don sgrub pa rang gi yon tan phun sum tshogs pa sngon du 'gro ba can du rab tu bstan pa'i phyir ro/ /skyabs ni 'khor ba pa'i sdug bsngal zlog par byed</text></item>
<item><p>151a5</p><section></section><text>pa'i phyir ro/ /dpung gnyen ni mya ngan las 'das pa'i bde ba la 'god par byed pa'i phyir ro/ /gnas ni sdug bsngal gyi rgyu sel bar byed pa'i phyir ro/ /rten ni de'i dbang gis rnam par byang bar 'gro ba'i phyir ro/ /blo ni phan pa dang cig shos yongs su gcod pa de la rag las</text></item>
<item><p>151a6</p><section></section><text>pa'i phyir ro/ /gling ni de la brten pa rnams srid pa'i sred pa'i chus zil gyis mi non pa'i phyir ro/ /yongs su 'dres pa ni rang dang gzhan gyi don la 'jug pa de la brten pa'i phyir ro/ /ji ltar na de lta bu yin zhe na/ 'di ltar don 'dod pa yin te snying brtse ba chen po dang ldan pas so zhes</text></item>
<item><p>151a7</p><section></section><text>bya ba'i tha tshig go/ /gsal byed ni gang zag la bdag med par rab tu bstan par byed pa'i phyir ro/ /sgron ma ni 'gro ba dag med par rab tu ston par byed pa'i phyir ro/ /smra ba'i zla ba nyid yin par rab tu bstan pa'i phyir/ chos mchog smra ba zhes bya ba smos te/ so so yang dag par rig</text></item>
<item><p>151b1</p><section></section><text>pa rnams kyi de kho na nyid rab tu ston par byed pa'i phyir ro/ /mi 'khrugs pa ni mi 'jigs pa bzhi dang ldan pa'i phyir te/ de lta bu ni byed pa'i mtshan nyid yin no/ /'dir ni phyi ma phyi ma snga ma snga ma'i rgyu yin par khong du chud par bya'o/ /gang gis na de lta bur 'gyur ba 'di'i ngo bo nyid kyi</text></item>
<item><p>151b2</p><section></section><text>mtshan nyid ci zhig yin zhe na/ ngo bo nyid kyi mtshan nyid de yang rnam pa brgyad do/ /dka' ba byed pa'i ngo bo nyid ni 'gro ba'i skyabs la sogs pa bya dka' yang de go cha gyon pa'i phyir/ grags chen zhes bya ba la sogs pa 'byung ba yin no/ /de ltar na ji ltar rmongs par mi 'gyur zhe na/</text></item>
<item><p>151b3</p><section></section><text>mi dmigs pa'i ngo bo nyid de de'i don du brtson yang de'i phung po la sogs pa'i mtshan nyid mi dmigs pa'i phyir/ phung po zhes bya ba la sogs pa 'byung ba yin no/ /'o na ni rnam par byang ba la mngon par zhen par 'gyur ro zhe na/ mngon par zhen pa med pa'i ngo bo nyid de</text></item>
<item><p>151b4</p><section></section><text>theg pa gsum gyi dbang du byas nas rnam par byang ba la mngon par zhen pa med cing the tshom med pa rnams rang dang gzhan gyi don las phyir mi ldog pa nyid du nges par gzung ba'i phyir theg pa gsum zhes bya ba la sogs pa 'byung ba yin no/ /g.yo ba med pa ni kun nas nyon</text></item>
<item><p>151b5</p><section></section><text>mongs pa'i phyogs kyis so/ /mi 'khrugs chos can ni mya ngan las 'das pa ste de lta ma yin na phyin ci log pa'i phyir phyir mi ldog pa nyid ma yin no snyam du dgongs pa yin no/ /spros pa med pa ni the tshom chung ngu la sogs pa gsum dang bral ba'i phyir te/ de nyid the tshom</text></item>
<item><p>151b6</p><section></section><text>zhes bya ba la sogs pa gsungs pa yin no/ /yang ji ltar na theg pa chen por 'du shes pa de yang phyin ci log pa nyid yin de'i yul ni shin tu rnam par byang ba'i phyir ro zhe na/ dmigs pa med pa'i ngo bo nyid de chos zab pa nyid kyis dmigs par bya ba dang dmigs par byed pa'i</text></item>
<item><p>151b7</p><section></section><text>khyad par med pas ston pa yang chos kyi 'khor lo bskor bar 'jug pa la thugs las chung ngur mdzad pa'i phyir 'dren pa rnams kyi zhes bya ba la sogs pa 'byung ba yin te rtogs pa ni mthong ba'i lam gyis so/ /thob pa ni bsgom pas so/ /sus shes snyam zhes bya ba ni 'gas</text></item>
<item><p>152a1</p><section></section><text>kyang mi go'o snyam nas zhes bya ba'i tha tshig ste/ yang dag par na med pa'i phyir dang mi mthun pa'i phyogs la mngon par dga' ba'i phyir ro/ /de'i phyir 'jig rten dang mi mthun pa'i ngo bo nyid ni/ sems can rnams zhes bya ba la sogs pa 'byung ba yin no/ /</text></item>
<item><p>152a2</p><section></section><text>gnas zhes bya ba ni sems can du lta ba ste de ni yul la sred pa la sogs pa'i rten yin pa'i phyir ro / /'dzin pa ni chos su rnam par rtog pa'o/ /mi mkhas pa ni sems can du lta ba'o/ /blun rmongs pa ni yul la mngon par 'dod pas so/ /mun pa bzhin zhes bya ba ni 'dzin pa la</text></item>
<item><p>152a3</p><section></section><text>sogs par rtogs pas so/ /chos ni de dang mi mthun pa yin pas/ thob par bya ba'i chos ni zhes bya ba la sogs pa gsungs te/ des na 'jig rten dag dang rtsod pa 'byung zhes bya ba ni de'i phyir rtsod do zhes bya ba'i tha tshig go/ /de nyid rab tu sgrub pa'i phyir gzhi med pa'i ngo bo nyid</text></item>
<item><p>152a4</p><section></section><text>de chos kyi dbyings ni phyogs thams cad kyi nam mkha' bzhin du gzugs la sogs pa'i gzhi med pa'i phyir rang bzhin gyi gzhi ma yin pa'i phyir nam mkha'i zhes bya ba la sogs pa 'byung ba yin no/ /ci'i phyir tha dad pa nyid med ce na/ 'di ltar bye brag gyur pa med de thams</text></item>
<item><p>152a5</p><section></section><text>cad du dben par mtshan nyid gcig pa'i phyir te/ de bzhin du chos kyi dbyings kyang zhes bya ba lhag ma yin no/ /de ci'i phyir zhe na/ 'gro ba med pa'i mtshan nyid de kun rdzob tu dus dang / rnam par byang ba la sogs pa tha dad kyang de kho na nyid la 'dzin pa la sogs pa'i khyad par du</text></item>
<item><p>152a6</p><section></section><text>'gro ba med pa'i phyir 'das pa'i zhes bya ba la sogs pa 'byung ba yin te/ 'das pa'i de bzhin nyid gang yin pa zhes de skad du sbyar ro/ /bye brag med pa ni 'dzin pa la sogs pas dben pa ni thams cad du 'dra ba'i phyir ro/ /de rab tu sgrub pa'i phyir de bzhin nyid mi dmigs</text></item>
<item><p>152a7</p><section></section><text>pa'i ngo bo nyid de/ de kho na nyid mngon par rdzogs par byang chub pa ni de bzhin nyid la yang mi dmigs pa'i ngo bo nyid yin pa'i phyir dang de ni de'i rjes su mthun pa'i phyir de'i don du yang shes rab la brtson par bya ba yin pas/ bde gshegs byang chub ces bya ba la sogs pa 'byung ba</text></item>
<item><p>152b1</p><section></section><text>yin te/ 'di ni zhes bya ba ni de bzhin nyid ces bya bar skabs dang sbyar ro/ /thob 'dod pa zhes bya ba ni mi dmigs pa'i tshul gyis thob par 'dod pa'o/ /de lta ma yin te/ 'dzin pa la sogs pa'i bye brag yod na tha dad pa dang bral ba med pa'i phyir ro/ /sbyor zhes bya ba ni</text></item>
<item><p>152b2</p><section></section><text>byang chub sems dpas zhes bya bar sbyar ro/ /de ci'i phyir zhe na/ shes rab med na zhes bya ba la sogs pa smos te/ bya 'dab gshog med pas nyams rtsal med pa bzhin du de las gzhan pa'i dge ba bsags kyang thabs dang shes rab kyi 'dab gshog med nas gzhan du lhung</text></item>
<item><p>152b3</p><section></section><text>ba srid pa'i phyir/ bya zhig ces bya ba la sogs pa smos te/ lus dpag tshad brgya lnga bcu pa zhes smos pa ni de lta bur chen po yang 'dab gshog med na nam mkha' la 'gro bar mi nus par bstan pa'i phyir ro/ /sum cu rtsa gsum pa'i gnas nas 'dzam bu'i gling du 'ong ba smos pa</text></item>
<item><p>152b4</p><section></section><text>ni yul thag ring bar bstan pa'i phyir te thag nye bar 'gro ba ni sgrub pa sla ba'i phyir 'dab gshog med kyang ji zhig ltar nus so/ /mchongs na zhes bya ba ni bor na'o/ /der ni zhes bya ba ni de nas sam 'dzam bu'i gling der ni zhes bya bar sbyar ro/ /dngos bstan pa'i phyir rgyal</text></item>
<item><p>152b5</p><section></section><text>ba rnams kyis zhes bya ba la sogs pa gsungs te/ dge ba gzhan nye bar bsags pa yang mtha' dag gi sgo nas ni sbyin pa'i pha rol tu phyin pa la sogs pa lnga char sgrub pa'i phyir ro/ /gal te shes rab med na ji ltar pha rol tu phyin par tha snyad gdags she na bden mod kyi/</text></item>
<item><p>152b6</p><section></section><text>gzhan gyi bsam pa dang bstun par gsungs pa'i phyir nyes pa med do/ /rus ring ba'i sgo nas ni bskal pa du mar yang dag par sgrub pa'i phyir ro/ /spel ba'i sgo nas ni smon lam chen po mtha' yas pa bsgoms pas de spel ba'i phyir ro/ /'on kyang nges par 'dzin pa'i gtso bo</text></item>
<item><p>152b7</p><section></section><text>med pa'i phyir byang chub mi 'thob pas/ thabs med ces bya ba la sogs pa smos te/ mtshan nyid kyi rab tu phye ba bshad zin to// //thabs dang shes rab 'bras bu dang bcas pa yang thar pa'i cha dang mthun pa can yin pas/ sangs rgyas theg pa 'di la nges par 'byung zhes</text></item>
<item><p>153a1</p><section></section><text>bya ba la sogs pa gsungs te/ sbyin pa la sogs pa yang dag par sgrub pa la mkhas pa mtshan mar ma byas pa ni rnam pa thams cad mngon par rdzogs par byang chub pa la thar pa'i cha dang mthun pa yin par 'dod do/ /'di la zhes bya ba ni ji skad bshad pa'i</text></item>
<item><p>153a2</p><section></section><text>sangs rgyas kyi ye shes la zhes bya bar sbyar ro/ /nges par 'byung 'dod ces bya ba ni mtshan ma med pa'i sbyin pa la sogs pa la mos pas nges par 'byung bar 'dod pa zhes bya ba'i tha tshig go/ /gang zhes bya ba ni byang chub sems dpa'o/ /de ltar thar pa'i cha dang mthun pa thob pa de ni sbyor</text></item>
<item><p>153a3</p><section></section><text>ba'i lam la nges par 'byed pa'i cha dang mthun pa sgrub par byed pas 'gro ba kun la zhes bya ba la sogs pa smos te/ sems snyoms zhes bya ba ni dro bar gyur pa thob pa ni brjod pa tsam du mos pas rang dang gzhan mnyam pa nyid thob pa'i phyir ro/ /pha ma'i 'du shes zhes bya ba ni rtag</text></item>
<item><p>153a4</p><section></section><text>tu de dag la 'dod pa don du gnyer ba'i phyir ro/ /phan pa'i sems ni rtse mor gyur pa'i gnas skabs pa'i yin te/ phyi ma la phan par bya bar sems pa'i phyir ro/ /byams pa'i yid ces bya ba ni bzod pa'i gnas skabs na yod pa ste/ bde ba kha na ma thob pa med pa nye bar sgrub par</text></item>
<item><p>153a5</p><section></section><text>sems pa'i phyir ro/ /thab med pa ni chos kyi mchog gi gnas skabs na yod pa yin te/ gnod sems med pa'i phyir ro/ /drang la zhes bya ba ni g.yo med pa'i phyir ro/ /de ltar bsam pa bstan nas/ sbyor ba bstan pa'i phyir tshig 'jam zhes bya ba la sogs pa gsungs te/</text></item>
<item><p>153a6</p><section></section><text>'dis ni byams pa'i lus kyi las kyang nye bar mtshon pa yin no/ /'di dag kyang gong du bshad pa ni de kho na nyid yid la byed pa'i khyad par gyis rab tu phye ba yin no/ /de ni 'gro ba la phan pa'i thabs kyi khyad par du byas pa yin te de'i phyir zlos pa nyid ma yin no/ /de bzhin du gzhan la</text></item>
<item><p>153a7</p><section></section><text>yang mi zlos pa nyid du skabs kyis khong du chud par bya'o/ /mi ldog rig par bya zhes gsungs pa gang yin pa de lam 'di la de dag gi rtags kyi rab tu dbye ba gang yin zhe na/ 'jig rten mgon la zhes bya ba la sogs pa smos te/ phyogs tsam zhes bya ba ni de dag gi yon tan mtha' dag ni</text></item>
<item><p>153b1</p><section></section><text>bstan pa'am mnyan par mi nus pa'i phyir ro snyam du dgongs pa yin no/ /phyir mi ldog pa de dag kyang nges par 'byed pa'i cha dang mthun pa dang mthong ba dang bsgom pa'i lam gyi bye brag gis rnam pa gsum mo/ /de la yon tan bcu drug gis nges par 'byed pa'i cha dang mthun pa'i gnas</text></item>
<item><p>153b2</p><section></section><text>skabs dag yin pas mtha' dag 'du shes bral zhes bya ba la sogs pa smos te/ phung po la sogs pa brjod pa tsam du rtogs pa'i phyir tha dad pa nyid kyi 'du shes nyid med pa dang / 'thad par smra ba dang / gzhan mu stegs can la mi brten pa'i phyir dkon mchog gsum la mi phyed</text></item>
<item><p>153b3</p><section></section><text>pa nyid dang / rtag tu sdig pa spong ba dang / rang yongs su smin par bya ba'i phyir dge ba'i las kyi lam la brten pa dang / 'gro ba yongs su smin par bya ba'i phyir zang zing med par chos kyi mchog sbyin pa dang / sgrib pa spang ba'i phyir chos zab mo la mngon par dga' ba dang /</text></item>
<item><p>153b4</p><section></section><text>byams pa'i ngag gi las dang / spyod lam thams cad du legs par shes bzhin dang ldan pa dang / gzung ba'i g.yeng ba med pa ni rtag tu phyi nang gi gtsang sbra dang ldan pas gzhan mu stegs can dad par bya ba'i phyir nang gi gtsang sbra kun tu spyod pa dang / bsod nams kyi</text></item>
<item><p>153b5</p><section></section><text>mthus chos gos la sogs pa la dring ba la sogs pa med pa'i phyir gos la gzob pa dang / lus kyi las la sogs pa kha na ma tho ba med pa'i phyir sgo gsum dben zhing dag pa dang / sbyangs pa'i yon tan kun nas nyon mongs pa med pa yang dag par len pa'i phyir rnyed pa la sogs</text></item>
<item><p>153b6</p><section></section><text>pa la mi lta ba dang / 'dzin pa'i g.yeng ba med na pha rol tu phyin pa'i mi mthun pa'i phyogs rnams kyis mi 'khrugs pa'i phyir khyu mchog dang / rtag tu chos 'dod pa dang / bdud la sogs pas byang chub las mi ldog pa'i phyir gzhan gyi dring mi 'jog pas so/ /yon tan 'di dag</text></item>
<item><p>153b7</p><section></section><text>ni dro bar gyur pa la sogs pa'i gnas skabs su ci rigs par sbyar bar bya'o/ /bcu drug gis mthong ba'i lam gyi gnas skabs dag yin pas/ bsam gtan bzhi la zhes bya ba la sogs pa smos te/ bsam gtan bzhi yid la byed pa'i phyir rnam par mi g.yeng ba dang / sdug</text></item>
<item><p>154a1</p><section></section><text>bsngal gyi rnam pa la phyin ci ma log pa ni bsam gtan la mi gnas pa'i phyir ro myang ba med pa dang / chos thams cad stong pa nyid du rtogs pa'i phyir grags pa mi 'dod pa dang / kun nas mnar sems kyi dngos po dag bdag med par khong du chud</text></item>
<item><p>154a2</p><section></section><text>pa'i phyir khro ba med pa dang / thabs la mkhas pa ni srid pa med kyang 'jig rten la snying brtse bas de dag dang mthun par khyim na gnas pa kun du ston pa'i phyir dngos po la mngon par zhen pa med pa dang / 'tsho ba'i ched du yang bas longs spyod sgrub pa med pa'i phyir 'tsho ba</text></item>
<item><p>154a3</p><section></section><text>dag pa dang / nyon mongs pa can gyi sems kyis drag shul mi spyod pa dang / bud med dbang du bya ba la sogs pa mi sbyor ba'i phyir lus kyi las dam pa dang / khye'u 'gyur ro zhe'am bu mor 'gyur ro zhes bya ba ston pa la sogs pa spangs pa'i phyir ngag gi las nyon mongs pa can</text></item>
<item><p>154a4</p><section></section><text>ma yin pa dang / dngos po thams cad rang bzhin gyis mya ngan las 'das par rtogs pa'i phyir dben pa'i shes rab la mngon par brtson pa dang / ngo bo nyid kyis zhi bar khong du chud pa'i phyir 'thab pa la sogs pa dang bral ba dang / rgyud gzhan la yang chos gya nom pa nye</text></item>
<item><p>154a5</p><section></section><text>bar sgrub pa'i bsam pa can yin pa'i phyir byams pa bstan pa dang / de kho na nges par 'byung ba yin pa'i rtogs pas byang chub gzhan mngon par mi 'dod pa'i phyir thams cad mkhyen pa nyid 'dod cing de'i bstan pa la gzhol ba dang / mtha' 'khob la sogs pa spangs pa'i</text></item>
<item><p>154a6</p><section></section><text>phyir skye ba la dbang ba nyid dang / rigs pa dang ldan pa'i chos rtogs pas bdag nyid la phyir mi ldog pa nyid du nges par 'dzin pa'i phyir rang gi sa la the tshom med pa dang / rang gi rtogs pa ri rab dang 'dra ba'i phyir mi g.yo ba nyid dang / 'di kho na nges par 'byung ba yin no zhes bya bar</text></item>
<item><p>154a7</p><section></section><text>rtogs na de'i phyir srog kyang yongs su 'dor ba'i phyir dam pa'i chos la dga' bas so/ /'di dag ni bden pa so so'i bzod pa dang / shes pa dang mthun par ci rigs par mi rtag pa la sogs pa'i rnam pa'i sgo nas blta bar bya'o/ /bsgom pa'i lam la gnas pa rnams ni</text></item>
<item><p>154b1</p><section></section><text>chos zab mo ji ltar mthong ba goms par byed pa yin pas/ gzugs dang zhes bya ba la sogs pa smos te/ mtshan ma med pa ni rang bzhin gyis gzugs su rung ba la sogs pa'i mtshan ma med pa'i phyir ro/ /zhi ba ni stong pa nyid dang smon pa med pa'i bdag nyid yin pa'i phyir te/</text></item>
<item><p>154b2</p><section></section><text>de'i phyir zab bo snyam du dgongs pa yin no/ /dper na mda' yis zhes bya ba la sogs pa ni 'di skad du mda' la sogs pas rgya mtsho'i gting bzhin du ji skad du bshad pa'i tshul du shes rab kyi phung po la sogs pa la gting ma rnyed pa ni phyir mi ldog pa dag yin par rig par bya'o</text></item>
<item><p>154b3</p><section></section><text>zhes bshad pa yin no/ /'di nyid kyi yon tan dri ba sngon du 'gro ba can bstan pa'i phyir/ byang chub sems dpa' gang zhig ces bya ba la sogs pa gsungs te/ zab gyur zhes bya ba ni gting dpag dka' ba'i phyir ro/ /theg pa ni byang chub kyi lam yin pa'i phyir ro/ /don dam</text></item>
<item><p>154b4</p><section></section><text>pa ni ye shes dam pa'i yul yin pa'i phyir ro/ /chags med ni rang bzhin gyis dag pa'i phyir ro/ /de yang chos la bdag med pa ston par byed pa yin pa'i phyir gang la zhes bya ba la sogs pa smos te/ gang la zhes bya ba ni chos gang dag la zhes bya bar sbyar ro/ /bsod nams</text></item>
<item><p>154b5</p><section></section><text>kyi tshad bstan par bya ba'i phyir dper na zhes bya ba la sogs pa gsungs te/ skyes bu rjes su chags pa dper brjod pa ni/ de bud med dang phrad par dus btab nas de la rnam par rtog pa mang bar bstan pa'i phyir ro/ /thob par 'gyur zhes bya ba ni shes rab yid la byed pa skad cig</text></item>
<item><p>154b6</p><section></section><text>ma cung zad cig gis bskal pa de snyed du bsgrub par bya ba'i bsod nams mngon du byed do zhes bya ba'i tha tshig go/ /chos zab mo la goms pa yang chung ngu dang 'bring po dang chen po'i bye brag gis rnam pa gsum mo/ /de la chung ngu ni sbyin pa la sogs pa gzhan mchog tu gyur pa yang shes</text></item>
<item><p>154b7</p><section></section><text>rab kyi chos sbyin pa tsam gyis zil gyis non pa yin pa'i phyir/ byang chub sems dpa' gang zhig ces bya ba la sogs pa 'byung ba yin te/ dgra bcom rang rgyal zhes bya ba ni dgra bcom pa dang rang sangs rgyas dag la zhes bya ba'i tha tshig go/ /'bring ni de'i shes rab kyi pha rol tu</text></item>
<item><p>155a1</p><section></section><text>phyin pa'i rgyu las byung ba'i chos kyi sbyin pa rdzogs pa'i byang chub tu yongs su bsngos nas khams gsum pa'i bsod nams thams cad pas mchog yin pa'i phyir/ byang chub sems dpa' gang zhig ces bya ba la sogs pa 'byung ba yin no/ /chen po ni de</text></item>
<item><p>155a2</p><section></section><text>ltar mchog tu gyur pa'i bsod nams kyi tshogs la yang bsog pa la sogs par rtog pas zag pa med pa'i bsod nams gzhal du med pa yongs su 'dzin pa yin pa'i phyir/ bsod nams de yang zhes bya ba la sogs pa 'byung ba yin te/ gsog ni gzugs su rung ba'i</text></item>
<item><p>155a3</p><section></section><text>mtshan nyid la sogs pas dben pa'i phyir ro/ /stong pa ni sdug bsngal la sogs pa'i rnam pas stong pa'i phyir ro/ /gso ba ni mtshan ma med pa'i phyir ro/ /ya ma brla ni rten cing 'brel bar 'byung ba'i phyir ro/ /snying po med pa ni 'dzin pa la sogs pa dang bral ba'i phyir ro/ /</text></item>
<item><p>155a4</p><section></section><text>gzhal du med na zhes bya ba ni stong pa nyid du ro gcig pas gzhal bya la sogs pa'i sgra mi 'jug pa'i phyir ro/ /de lta na de kho na nyid ni rnam par rtog pa med pa'i phyir gzhal du med pa zhes bya ba la sogs pa'i tha snyad kyang mi 'jug pa ma yin nam/ de lta na yang brjod pa tsam ni</text></item>
<item><p>155a5</p><section></section><text>gnyen po ma yin pa'i phyir mi mthun pa dang gnyen po dag nyams pa dang 'phel ba med par thal bar 'gyur bas/ sangs rgyas kyis bshad ces bya ba la sogs pa smos te/ bshad ces bya ba ni mdor bstan pa'i sgo nas so/ /rab tu sbyar zhing zhes bya ba ni rgyas par bshad</text></item>
<item><p>155a6</p><section></section><text>pa'i sgo nas so/ /rab tu bstan pa ni the tshom spong ba'i sgo nas so/ /bskal pa bye ba zhes bya ba la sogs pa smos pa ni gnyen po ma yin pa goms pa ni yun ring mo zhig lon du zin kyang don med par rab tu bstan pa'i phyir ro/ /de bzhin du pha rol tu phyin pa la sogs pa'i chos kyang</text></item>
<item><p>155a7</p><section></section><text>gnyen po ma yin te/ de dag kyang sbyor ba'i dus na rnam par rtog pa'i mtshan nyid yin pa'i phyir/ rgyal ba rnams kyi zhes bya ba la sogs pa smos so/ /de'i lan gdab par yongs bsngo zhes bya ba la sogs pa smos te/ de ltar rlom sems thams cad las 'das pa'i yongs</text></item>
<item><p>155b1</p><section></section><text>su bsngo ba nyid rnam par mi rtog pa'i go 'phang rab tu skye ba'i rgyu yin pa'i phyir ro snyam du dgongs pa yin no/ /sems dang po bskyed pas rab tu phye ba'i yongs su bsngo ba ni byang chub pa'i rgyu ma yin te/ de ni de'i tshe na 'gags nas yun ring zhig lon pa'i phyir ro/ /bar chad med</text></item>
<item><p>155b2</p><section></section><text>pa'i lam gyi mtshan nyid kyang ma yin te/ sems dang po la sogs pa don med par 'gyur ba'i phyir ro/ /de dag 'dus pa yang ma yin te/ de dag ni rim gyis 'byung ba nyid dang ring du mi gnas pa nyid kyis lhan cig pa med pa'i phyir ro zhe na/ de 'bru mar gyi snying po bsregs</text></item>
<item><p>155b3</p><section></section><text>pa'i tshul gyis lan gdab pa'i phyir 'bru mar gyi snying po zhes bya ba la sogs pa smos so/ /'bru mar gyi snying po smos pa ni sreg pa'i rim pa rtogs par bya ba'i phyir te/ gzhan la ni myur du tshig pa srid pas rim pa yang brtag dka' bar 'gyur ro/ /'di la dgongs pa ni</text></item>
<item><p>155b4</p><section></section><text>dper na me lce phrad pa dang po kho nas kyang snying po ril gyis mi sreg la dang po la sogs pa med na phyi ma nyid kyang med pa'i phyir phyi ma kho nas kyang ma yin pa ltar byang chub tu sems bskyed pa'i rim pa yang de dang 'dra zhes bya ba yin no/ /de bstan pa'i phyir dang po'i sems kyis zhes bya ba la</text></item>
<item><p>155b5</p><section></section><text>sogs pa gsungs te/ dang po'i sems ni mos pa spyod pas rab tu bsdus pa'o/ /zhi ba ni byang chub ces bya bar skabs dang sbyar ro/ /'byung zhes bya ba ni myu gu la sogs pa gcig nas gcig tu brgyud de skye'o zhes bya ba'i tha tshig go/ /de yang zhes bya ba ni sa bon de yang zhes bya</text></item>
<item><p>155b6</p><section></section><text>ba'i tha tshig go/ /shing yang med pa de min ltar/ /zhes bya ba ni sa bon gyi mjug thogs su yal ga la sogs pa mi skye ba'i phyir ro/ /rgyu zhes bya ba ni byed rgyu ste/ brgyud pas zhes bya ba lhag ma yin no/ /de ni snying rje dang mtshungs par ldan pas sa bon grung po dang 'dra ba'i phyir ro/ /'gags</text></item>
<item><p>155b7</p><section></section><text>la zhes bya ba ni skad cig ma gnyis pa la sogs pa'i dus na sems kyi skad cig ma snga ma 'gags pa'i phyir ro/ /med pa de'i ma yin zhes bya ba ni 'gags pa ni dus gzhan na yang yod pa ma yin pa'i phyir byang chub ni de'i ma yin te/ dngos su'o snyam du dgongs pa yin no/ /rim gyis</text></item>
<item><p>156a1</p><section></section><text>ni sems kyi skad cig ma snga ma snga ma rnams tshogs yongs su rdzogs par byed pa'i rgyu yin pa'i phyir chu'i thigs pas bum pa 'gengs pa bzhin du byang chub kyi rgyu yin pas/ chu'i thigs pa zhes bya ba la sogs pa smos te/ chu'i thigs pas zhes bya ba ni chu'i</text></item>
<item><p>156a2</p><section></section><text>thigs pa dag gis so/ /rim gyis zhes bya ba ni mthar gyis zhes bya ba'i tha tshig go/ /de zhes bya ba ni bum pa zhes bya bar sbyar ro/ /thabs kyi mthus ni byang chub mchog rgyu yin te/ de ni tshogs yongs su rdzogs par bya ba nyid la chu lta bu yin pa'i phyir ro/ /de lta bas na chos</text></item>
<item><p>156a3</p><section></section><text>zab mo la goms pa ni rdzogs pa'i sangs rgyas kyi rgyur gyur pa'i phyir phyir mi ldog pa nyid kyi rtags dam pa yin no/ /phyir mi ldog pa'i rab tu dbye ba bshad zin to// //de dag gis kyang mi gnas pa'i mya ngan las 'das pa la bslab par bya dgos pas 'khor ba dang mya ngan</text></item>
<item><p>156a4</p><section></section><text>las 'das pa mnyam pa nyid ni stong pa zhes bya ba la sogs pa 'byung ba yin te/ mya ngan las 'das pa ni 'gro ba la phan 'dogs pa'i sems nyams pa'o/ /mtshan ma ni 'dzin pa la sogs pa'o/ /'dir dper na zhes bya ba la sogs pa smos te/ de bzhin du byang chub</text></item>
<item><p>156a5</p><section></section><text>sems dpa' yang stong pa nyid du ro gcig pa'i phyir rgya mtsho'i tshu rol dang pha rol gyi 'gram lta bu 'jig rten pa dang 'jig rten las 'das pa'i gnas skabs dag la blo gros ma chags par gnas so snyam du dgongs pa yin no/ /de ltar spyod pa'i zhes bya ba ni bdag med pa nyid du rnam</text></item>
<item><p>156a6</p><section></section><text>par blta'o / /rlom sems med ces bya ba ni kun nas nyon mongs pa dang rnam par byang ba khyad par med par rtogs pa'i phyir ro/ /'di la ci yang med ces bya ba ni khyad par med par rtogs pas na byang chub la skrag pa med pa ste/ yang dag par na mnyam pa nyid du rtogs pa kho na</text></item>
<item><p>156a7</p><section></section><text>khyad par med pa yin pa'i phyir ro/ /de ltar mnyam pa nyid la zhing rnam par dag pa ni snod dang sems can gyi 'jig rten dag la mya ngan gyi dgon pa dang gnod sems la sogs pa mthong na de dag rnam par sbyang ba'i phyir phyi ma'i mtha'i mur thug par go cha gyon pa'i phyir dang de yang skyo ba</text></item>
<item><p>156b1</p><section></section><text>med pa'i phyir/ 'jig rten dgon pa'i lam zhes bya ba la sogs pa 'byung ba yin te/ rtag tu brtson zhes bya ba ni rtag tu pha rol tu phyin pa rnams la rab tu zhugs pa'o/ /rab shes nas zhes bya ba ni dgon pa la sogs pa la sgyu ma lta bur lta ba'o/ /zhing dag pa bshad zin to/ /</text></item>
<item><p>156b2</p><section></section><text>de yang thabs dang ldan pa'i 'bras bu yin pas thabs la mkhas pa ste/ de'i yul ni stong pa nyid do/ /de'i sbyor ba ni snying brtse bas sems can la lta ba sngon du 'gro ba'i shes rab yid la byed pa yin pas byang chub sems dpa' zhes bya ba la sogs pa 'byung ba yin te/ mnyam par</text></item>
<item><p>156b3</p><section></section><text>ma bzhag ces bya ba ni mjug dang sbyor ba'i gnas skabs dag na'o/ /yongs mi nyams zhes bya ba ni shes rab dang snying brtse ba dag gis 'khor ba dang mya ngan las 'das par mi ltung ba'i phyir ro/ /thabs de yang rnam pa bcu gnyis te/ bar chad byed pa las yang dag par 'da'</text></item>
<item><p>156b4</p><section></section><text>ba'i thabs ni sgyu rtsal la mkhas pa'i skyes bu bzhin du byams pas sems can gyi khams la dmigs te zhugs pa bdud la sogs pa bar chad byed pa las yang dag par 'da' ba'i phyir/ dper na skyes bu zhes bya ba la sogs pa 'byung ba yin te/ brtson byas zhes bya ba ni</text></item>
<item><p>156b5</p><section></section><text>goms par byas pa'o/ /sgyu ma sgrub ces bya ba ni gcig pus kyang 'khor du ma ston pa'i phyir ro/ /'gro don rab tu 'dod pa zhes bya ba ni snying rje med pa ni nus su zin kyang gzhan yongs su bskyab pa la mi 'jug pa'i phyir ro/ /de yis zhes bya ba ni ji skad bshad pa'i skyes bus so/ /kun du</text></item>
<item><p>156b6</p><section></section><text>zhes bya ba ni thams cad la ste sems can gyi khams zhes bya bar sbyar ro/ /sa gnyis las zhes bya ba ni nyan thos dang rang sangs rgyas kyi sa dag las te/ rab 'das nas zhes bya bar skabs dang sbyar ro/ /byang chub reg mi byed ces bya ba ni tshogs ma rdzogs pa'am de la yang mngon par</text></item>
<item><p>156b7</p><section></section><text>zhen pa med pa'i phyir ro snyam du dgongs pa yin no/ /thun mong ma yin pa'i thabs ni 'gro ba'i las kyi dbang gis nam mkha' la snod kyi 'jig rten gnas pa bzhin du sems can yongs su mi gtong ba'i bsam pas shin tu bya dka' ba'i stong pa nyid la gnas pa'i phyir mkha' la zhes bya ba la</text></item>
<item><p>157a1</p><section></section><text>sogs pa 'byung ba yin te/ de la zhes bya ba ni chu'i phung po de la'o/ /'gro ba zhes bya ba ni rten zhes bya bar sbyar ro/ /las la spyod pa'i rgyu zhes bya ba ni snod kyi 'jig rten med pa las kyi 'bras bu la spyad par mi nus pa'i phyir ro zhes bya ba'i tha tshig go/ /bya ba zhes</text></item>
<item><p>157a2</p><section></section><text>bya ba ni sbyin pa la sogs pa bsdu ba'i dngos po'i mtshan nyid dag go/ /bya ba ston pa gang la brten sems can rnams kyis shes pa'i ched du smon lam gang yin pa de kho na yod pa zhes bya bar tshig rnam par sbyar ro/ /gnas pa med ces bya ba ni stong pa nyid ni nam mkha' bzhin du rten ma</text></item>
<item><p>157a3</p><section></section><text>yin pa'i phyir te/ 'on kyang sa gzhan du mi ltung ngo snyam du dgongs pa yin no/ /mtshan ma med pa'i thabs ni stong pa nyid la gnas pa mtshan ma dang mtshan ma med pa dag tu mi 'dzin pa'i phyir gang gi tshe na zhes bya ba la sogs pa 'byung ba yin te/ mtshan ma la mngon par ma zhen</text></item>
<item><p>157a4</p><section></section><text>pa'i phyir zhi la spyod pa yin no/ /mtshan ma med pa la mngon par ma zhen pa'i phyir rab zhi spyod pa yin no/ /mi gnas par gnas pa'i thabs ni nam mkha' dang sa dag la bya bzhin du zhi ba dang mtshan ma dag la mi gnas par sems can gyi don bya ba la gnas pa'i phyir bar snang</text></item>
<item><p>157a5</p><section></section><text>zhes bya ba la sogs pa 'byung ba yin te/ de na gnas pa ma yin zhes bya ba ni nam mkha' kho na la 'gro ba'i phyir ro/ /rnam thar sgo zhes bya ba ni stong pa dang mtshan ma med pa dang / smon pa med pa'i bdag nyid yin te/ grol ba'i thabs yin pa'i phyir ro/ /smon lam gyi 'phen</text></item>
<item><p>157a6</p><section></section><text>pas rjes su 'jug pa'i thabs ni 'phong dpyad la mkhas pa ji ltar 'dod pa bzhin du mda' gnam du 'phangs pa 'dzin pa de ltar shes rab la gnas pa sngon gyi smon lam gyi 'phen pa'i rjes su 'jug pas yang dag pa'i mtha' mngon sum du mi byed pa'i phyir/ dper na 'phong bslabs</text></item>
<item><p>157a7</p><section></section><text>zhes bya ba la sogs pa 'byung ba yin te/ mda' gzhan dag ces bya ba ni gzhan dag gis so/ /phyi bzhin rgyud mar long btags nas/ /zhes bya ba ni/ rgyud mar 'phangs te sngar 'phangs pa'i mda' de sa la lhung du mi ster ro zhes bya bar sbyar ro/ /thabs ni snying brtse ba la sogs pa'i</text></item>
<item><p>157b1</p><section></section><text>mtshan nyid do/ /stobs ni gnas dang gnas ma yin pa shes pa la sogs pa'o/ /rdzu 'phrul ni nam mkha' la 'gro ba la sogs pa'o/ /rnam dpyod pa ni ngo bo nyid med par lta ba'o/ /stong nyid dam pa ni rnam par rtog pa'i bag chags mtha' dag med pa'o/ /de thob mi byed pa ni tshogs</text></item>
<item><p>157b2</p><section></section><text>yongs su ma rdzogs pas de mngon sum byas na lhun gyis grub par 'gro ba yongs su skyob pa med pa'i phyir ro/ /tshogs yongs su rdzogs pa yang dag pa'i rnam par rtog pa'i mngon par sgrub pas bsgrub par bya ba yin pa'i phyir te/ sa mi g.yo ba las gal te sangs rgyas bcom ldan</text></item>
<item><p>157b3</p><section></section><text>'das de dag gis byang chub sems dpa' de mngon par sgrub pa'i sgo la gzhug pa ma mdzad na de nyid 'di'i yongs su mya ngan las 'da' bar 'gyur ro zhes gang gsungs pa lta bu yin no/ /skyo ba med pa'i thabs ni dge slong rdzu 'phrul dang ldan pa nam mkha' la dus gcig tu cho</text></item>
<item><p>157b4</p><section></section><text>'phrul byed pa dag gis mi skyo ba bzhin du stong pa nyid la gnas pa yang sems can skyob pa'i bya ba dag gis skyo bar mi 'gyur ba'i phyir dper na dge slong zhes bya ba la sogs pa 'byung ba yin te/ dge slong smos pa ni de la the tshom med pa rnams 'di la the tshom mi za bar bya ba'i phyir ro/ /</text></item>
<item><p>157b5</p><section></section><text>cig car cho 'phrul byed pa ni dus gcig tu bya ba 'gal bar ston pa'o/ /de bstan pa'i phyir 'gro dang zhes bya ba la sogs pa smos te/ skyo ba med cing zhes bya ba ni bsam pa'i sgo nas so/ /dub pa med ces bya ba ni sbyor ba'i sgo nas so/ /ye shes rdzu 'phrul pha rol phyin/ /zhes bya ba</text></item>
<item><p>157b6</p><section></section><text>ni thabs dang ye shes don yod pa phul du byung ba'o/ /zung du 'brel ba'i thabs ni mi g.yang sa chen por mchong ba bzhin du snying brtse ba sngon du 'gro ba'i rnam par thar pa'i sgo mngon du gyur na shes rab dang thabs kyi gdugs gnyis yongs su bzung bas sa gzhan du mi ltung ba'i phyir/</text></item>
<item><p>157b7</p><section></section><text>dper na mi 'ga' zhes bya ba la sogs pa 'byung ba yin te/ mchod par byed cing zhes bya ba ni 'dor bar byed pa ste lus zhes bya bar sbyar ro/ /lhung bar mi 'gyur zhes bya ba ni snad par mi 'gyur zhes bya ba'i tha tshig go/ /ji snyed der ni 'gro bar 'gyur/ /zhes bya ba ni bgrod par bya ba</text></item>
<item><p>158a1</p><section></section><text>ji snyed pa der bde blag kho nar 'gro bar 'gyur ro snyam du dgongs pa yin no/ /chos rnams zhes bya ba ni stong pa nyid la sogs pa zhes bya bar skabs dang sbyar ro/ /'gro ba la phan pa skyed pa'i thabs ni rin po che'i gling du phyin pa bzhin du ting nge 'dzin gyi</text></item>
<item><p>158a2</p><section></section><text>mchog thob pa 'jig rten la snying brtse bas yang dag pa'i rnam par rtog pa mngon du byed pa'i phyir ro/ /de lta ma yin na gzhan gyi don mi 'thad pa'i phyir/ dper na rin chen 'dod pa zhes bya ba la sogs pa 'byung ba yin te/ phyir yang khyim du 'ong 'gyur ba/ /zhes bya ba ni</text></item>
<item><p>158a3</p><section></section><text>slar 'ong bar 'gyur ba zhes bya bar sbyar ro/ /yid mi bder 'jog pa min zhes bya ba ni gnyen bshes kyi tshogs sdug bsngal ba 'ba' zhig yid la bzhag nas phyir ldog pa yin te rang gi don ni med pa'i phyir ro snyam du dgongs pa yin no/ /stong pa nyid ni yon tan rin po che'i 'byung</text></item>
<item><p>158a4</p><section></section><text>gnas yin pa'i phyir dang sred pa'i chu med pa'i phyir rin chen gyi gling yin no/ /chags pa med pa'i thabs ni tshong pa bzhin du mkhas par bya ba'i phyir lam la sogs pas rab tu zhugs kyang de la mi gnas pa'i phyir/ dper na don gnyer zhes bya ba la sogs pa 'byung ba yin te/ bar</text></item>
<item><p>158a5</p><section></section><text>gyi zhes bya ba ni bgrod par bya ba'i lam ka yi'o/ /grong khyer gang yin pa dang / grong rdal gang yin par zhes bya bar sbyar ro/ /'gro zhes bya ba ni grong khyer la sogs pa de dag tu 'gro ba la'o/ /der yang zhes bya ba ni grong khyer la sogs par ro/ /lam la mkhas par 'gyur zhes bya</text></item>
<item><p>158a6</p><section></section><text>ba ni lam rgyus la mkhas par bya ba 'ba' zhig gi don du rtogs par byed pa kho nar zad do/ /de zhes bya ba ni byang chub sems dpa'o/ /rang rgyal rnams kyi zhes bya ba ni rnam par grol ba dang shes pa zhes bya bar sbyar te/ shes pa ni lam mo/ /kun la zhes bya ba ni lam la sogs pa</text></item>
<item><p>158a7</p><section></section><text>rab tu dbye ba dang bcas pa la zhes bya ba'i tha tshig go/ /byams pa chen po'i sbyor ba'i thabs ni 'gro ba la byams pa sngon du 'gro ba'i stong pa nyid la sogs pa mngon sum du gyur na mya ngan las 'das pa dang 'dus byas su gdags pa las yang dag par 'das pa'i phyir / gang tshe zhes</text></item>
<item><p>158b1</p><section></section><text>bya ba la sogs pa 'byung ba yin te/ de ni gnas med do zhes bya ba ni byams pa'i sbyor ba dang stong pa nyid kyi ting nge 'dzin dag ni go rims bzhin du mya ngan las 'das pa dang srid par gdags pa dang 'gal ba'i phyir ro snyam du dgongs pa yin no/ /mi dmigs pa'i thabs ni sprul</text></item>
<item><p>158b2</p><section></section><text>pa bzhin du rnam par thar pa'i sgo la gnas pa ni gdul bar bya ba rnams kyis bya ba thams cad la lus tsam rtogs pa'i phyir ming tsam du 'dogs pas/ dper na sprul pa'i zhes bya ba la sogs pa 'byung ba yin te/ mi lus mi snang ma yin zhing / /zhes bya ba ni kun du rtog pa</text></item>
<item><p>158b3</p><section></section><text>med kyang lus kyi byed pa tsam rtogs pa'i phyir ro/ /ming gis kyang zhes bya ba ni ming kho nas zhes bya ba'i tha tshig go/ /phyir mi ldog pa'i rtags kyi thabs ni bdag nyid thabs dang shes rab la gnas shing gzhan dag la yang de ston pas phyir mi ldog pa nyid du nges par 'dzin pa yin pa'i</text></item>
<item><p>158b4</p><section></section><text>phyir/ gal te zhes bya ba la sogs pa 'byung ba yin te/ spyod pa zhes bya ba ni spyod pa'o/ /chos zab mo nyid bstan pa'i phyir stong pa zhes bya ba la sogs pa gsungs so/ /phyir mi ldog pa'i sa'i chos ni 'gro ba la lta ba dang ldan pa'i stong pa nyid la sogs par goms par byed pa'i</text></item>
<item><p>158b5</p><section></section><text>mtshan nyid dag go/ /lung ma bstan zhes bya ba ni byang chub sems dpa' rung ba spyod pa la sogs pa 'dri bar byed pa rnams la ji skad du bshad pa'i chos rab tu bstan par bdag nyid ma mos pa'i phyir dang sems can la bslu ba'i phyir rdzogs pa'i byang chub kyi 'os ma yin pa'i phyir ro</text></item>
<item><p>158b6</p><section></section><text>snyam du dgongs pa yin no/ /'dir yang thabs kyi go rims ni snga ma snga ma rab tu sgrub par phyi ma phyi ma bstan pa'am yang na bdud la sogs pas bar chad ma byas pa ni thun mong ma yin pa'i thabs la brten nas mtshan ma med pa la gnas pa yin no zhes bya bar khong du chud par bya ste/ de</text></item>
<item><p>158b7</p><section></section><text>bzhin du 'og ma dag la yang rab tu dbye ba'i go rims ni ci rigs par sbyar bar bya'o/ /rnam pa thams cad mngon par rtogs pa bshad zin to// //de ltar yang dag par rab tu brtson pa ni shes rab phul du gyur pa sgrub par byed pas rtse mor phyin pa'i mngon par rtogs pa ste /</text></item>
<item><p>159a1</p><section></section><text>de yang / de yi rtags dang rnam 'phel dang / /bstan dang sems kun gnas pa dang / /mthong zhes bya dang bsgom pa zhes/ /bya ba'i lam ni so so la/ /rnam par rtog pa rnam bzhi yi/ /gnyen po rnam pa bzhi dag dang / /bar chad med pa'i ting nge 'dzin/ /log</text></item>
<item><p>159a2</p><section></section><text>par sgrub dang bcas pa ni/ /yang dag byang chub 'dras 'byung ba'i/ /rtse mo'i mngon rtogs yin par gsungs/ /re zhig de'i yid ches par byed pa'i rtags ni rnam pa dgur bshad de/ sa gzhan la dga' ba med pa'i rtags ni snying brtse ba dang shes rab phul du byung bas go rims</text></item>
<item><p>159a3</p><section></section><text>bzhin du rmi lam na yang sa gzhan dang khams gsum pa dag la dga' ba med pa'i phyir/ dgra bcom pa dang zhes bya ba la sogs pa 'byung ba yin no/ /rang dang gzhan gyi don gyi dbang du byas pa'i rtags ni rmi lam na yang bdag dang gzhan yongs su smin par bya ba'i phyir rdzogs</text></item>
<item><p>159a4</p><section></section><text>pa'i sangs rgyas mthong ba dang 'gro ba la chos rab tu ston pa'i phyir/ sangs rgyas rnams mthong zhes bya ba la sogs pa 'byung ba yin no/ /lung bstan yin par rig par bya zhes bya ba ni thabs dang shes rab phul du byung ba thob pa'i phyir ro/ /snying brtse ba phun sum tshogs pa'i</text></item>
<item><p>159a5</p><section></section><text>rtags ni rmi lam na yang ngan song du skyes pa'i sems can mthong na de'i mod la ngan song rnam par bzlog pa'i smon lam 'debs pa'i phyir rmi lam na ni zhes bya ba la sogs pa 'byung ba yin no/ /mthu phun sum tshogs pa'i rtags ni/ bden pa'i byin gyi rlabs kyis grong khyer la me</text></item>
<item><p>159a6</p><section></section><text>'bar ba la sogs pa rab tu zhi bar byed pa'i phyir/ bden pa'i byin gyi rlabs zhes bya ba la sogs pa 'byung ba yin no/ /mngon pa'i nga rgyal med pa nyid kyi rtags ni bden pa'i byin gyi rlabs kyis 'byung po'i gdon la sogs pa rab tu zhi yang dregs par mi 'gyur ba'i phyir/</text></item>
<item><p>159a7</p><section></section><text>'jig rten 'byung po'i zhes bya ba la sogs pa 'byung ba yin te/ phan dang snying brtser ldan pa ni rnyed pa la sogs pa 'dod pa ma yin pa'o zhes bya bar dgongs pa yin no/ /rlom sems ni bdag ni phyir mi ldog pa yin no zhes bya ba la sogs pa mtshan mar 'dzin pa yin no/ /de sngon</text></item>
<item><p>159b1</p><section></section><text>du 'gro ba'i khengs pa ni mngon pa'i nga rgyal yin la mngon pa'i nga rgyal can yang phyir mi ldog pa ma yin pas/ ji ste zhes bya ba la sogs pa smos te/ de ni zhes bya ba ni byang chub sems dpa'o/ /rlom sems kyi rang gi ngo bo bstan pa'i phyir/ bdag lung bstan snyam zhes bya ba</text></item>
<item><p>159b2</p><section></section><text>gsungs so/ /ci'i phyir zhe na/ bden pa'i byin gyi rlabs zhes bya ba la sogs pa smos so/ /'byor pas zhes bya ba ni 'grub par 'gyur ba ste/ gang gi phyir bdag gi zhes bya ba lhag ma yin no/ /gzhan gyis lung bstan zhes bya ba ni bdud kyis sangs rgyas su 'gyur ro</text></item>
<item><p>159b3</p><section></section><text>zhes bstan pa'o/ /de nyid rgyas par bstan pa'i phyir/ ming gi gzhi las zhes bya ba la sogs pa gsungs so/ /gang la gzhi ming kho na yod pa de ni de skad ces bya ste smra zhes bya ba khyad par yin no/ /de nyid bstan pa'i phyir 'di skad ces bya ba la sogs pa smos so/ /</text></item>
<item><p>159b4</p><section></section><text>bdun mes rgyud kyi zhes bya ba ni ming ni 'di zhes bya ba lhag ma yin no/ /gang tshe khyod ni sangs rgyas 'gyur ba'i zhes bya ba ni gang gi tshe 'grub par 'gyur ba'i zhes bya ba'i tha tshig go/ /khyod ces bya ba ni khyod kyi'o/ /'di skad du khyod dang pha ma la sogs pa dang / pha mes bdun rgyud</text></item>
<item><p>159b5</p><section></section><text>kyi bar gyi ming ni 'di zhes bya'o/ /gang gi tshe khyod rdzogs pa'i sangs rgyas su 'gyur ba de'i tshe khyod kyi ming 'di zhes bya ba kho nar 'gyur ro/ /khyod kyis sbyangs pa'i yon tan yang dag par blangs pa yang tshe snga ma la yang 'di kho na dang 'dra bar gyur pas khyod ni gdon mi za bar sangs</text></item>
<item><p>159b6</p><section></section><text>rgyas su 'gyur ro zhes bdud kyis bstan pas nga rgyal 'dzin pa ni lung ma bstan pa yin par rig par bya'o zhes bshad pa yin no/ /dben pa na gnas pa ni rab tu dben pa'i zhes bya ba la sogs pa 'byung ba yin no/ /bdud kyis yongs su bslang zhes bya ba ni bdud kyis byin gyis brlabs</text></item>
<item><p>159b7</p><section></section><text>pa yin no/ /de lta ma yin na skye bo med pa'i grong la sogs pa la gnas pa tsam gyis ni khengs pa med pa'i phyir ro/ /byang chub sems dpa' rnams kyi mthun pa'i dben pa gang yin zhe na/ rtag tu grong dang zhes bya ba la sogs pa smos te/ ma gtogs par zhes bya ba ni snying rjes</text></item>
<item><p>160a1</p><section></section><text>sems can yongs su smin par byed pa dang shes rab kyis byang chub la sbyor ba 'ba' zhig tu zad de/ grong la sogs pa na gnas kyang sems srid pa'i bde ba la ma chags so snyam du dgongs pa yin no/ /gzhar mi skyed ces bya ba ni dgra bcom pa dang</text></item>
<item><p>160a2</p><section></section><text>rang sangs rgyas kyi theg pa la nam yang dga' ba skyed par mi byed do zhes bya ba'i tha tshig go/ /'di ni dben par gsungs zhes bya ba ni srid pa dang zhi ba la ma chags pas dben pa yin pa'i phyir ro/ /de las gzhan pa ni skye bos shin tu dben pa na gnas kyang 'dre bar gnas</text></item>
<item><p>160a3</p><section></section><text>pa kho na yin pas/ gang zhig ces bya ba la sogs pa smos te/ 'di ni zhes bya ba ni bshad ma thag pa'i dben pa'o/ /lhag pa'i nga rgyal gyi yul bstan pa'i phyir/ byang chub sems dpa' 'gro ba'i don zhes bya ba la sogs pa gsungs te/ de la zhes bya ba</text></item>
<item><p>160a4</p><section></section><text>ni grong gi nang na spyod pa'i byang chub sems dpa' la'o/ /brnyas pa byed pa zhes bya ba ni khyad du gsod par byed pa'o/ /ji ltar zhe na 'di ni dgon dben zhes bya ba la sogs pa smos so/ /de lta bas na grong dang dgon pa na spyod pa gnyis las sngar bshad pa'i dben</text></item>
<item><p>160a5</p><section></section><text>pa kho na mchog yin pas gang zhig grong ngam zhes bya ba la sogs pa smos so/ /'di'i che ba'i bdag nyid bstan pa'i phyir/ byang chub sems dpa' drod snyom zhes bya ba la sogs pa gsungs te/ byang chub sems dpa' gang zhig dben pa de lta bu la drod snyom zhing brnyas par</text></item>
<item><p>160a6</p><section></section><text>byed pa de ni dben pa gzhan la brten pa'i phyir bdag nyid nyams shing phung bar 'gyur ba 'ba' zhig tu zad de/ de lus dub pa 'bras bu med pa tsam gyis zhes bya ba'i tha tshig go/ /bshes gnyen dam pa la brten pa'i rtags ni nad pa sman pa la brten pa bzhin du nga rgyal bcom</text></item>
<item><p>160a7</p><section></section><text>zhing skyo ba med par dge ba'i bshes gnyen la bsnyen bkur byed pa'i phyir/ de lta bas na zhes bya ba la sogs pa smos so/ /gso phyir zhes bya ba ni gso bar bya ba'i phyir te/ ji ltar nad pa'i tshogs kyis sman pa la bsnyen bkur bya ba de bzhin du dge ba'i bshes gnyen la brten</text></item>
<item><p>160b1</p><section></section><text>par bya'o zhes bya ba'i tha tshig go/ /de yang gang zhe na/ sangs rgyas zhes bya ba la sogs pa smos te/ sangs rgyas gang dag yin pa dang byang chub sems dpa' gang dag yin pa dang pha rol tu phyin pa drug po gang dag yin pa de dag ni dge ba'i bshes gnyen yin no/ /de ci'i</text></item>
<item><p>160b2</p><section></section><text>phyir zhe na/ de dag rjes su ston byed ces bya ba la sogs pa smos te/ de dag ces bya ba ni sangs rgyas la sogs pa'o/ /'di ni zhes bya ba ni pha rol tu phyin pa drug gi mtshan nyid do/ /rgyu rnam gnyis kyis zhes bya ba ni rjes su ston pa dang rang gi sgrub pa'i mtshan nyid kyi rgyu rnam</text></item>
<item><p>160b3</p><section></section><text>gnyis kyis zhes bya ba'i don to/ /sgrub pa de yang gtsor shes rab yin pas shes rab dam pa la mngon par brtson pa'i rtags ni bde bar gshegs pa thams cad kyi bgrod pa gcig pa yin pa nyid kyis shes rab kyi pha rol tu phyin pa kho na la mngon par brtson pa yin pa'i phyir/</text></item>
<item><p>160b4</p><section></section><text>rgyal ba 'das dang zhes bya ba la sogs pa smos so/ /gsal zhes bya ba ni gsal bar byed pa ste rnam pa thams cad mkhyen pa nyid kyi dbang du byas pa'i phyir ro/ /sgron ma ni lam shes pa nyid kyi rgyu las byung ba'i phyir ro/ /snang ba ni thams cad shes pa nyid kyi rang gi ngo bor rab</text></item>
<item><p>160b5</p><section></section><text>tu ston pa'i phyir ro/ /ston mchog ces bya ba ni nyon mongs pa tshar gcod par byed pa'i phyir dang byang chub gzhan la skyob pa'i phyir ro/ /chos thams cad tha dad pa med par rtogs pa'i rtags ni chos thams cad kyi ngo bo nyid shes rab kyi pha rol tu phyin par mtshan nyid gcig</text></item>
<item><p>160b6</p><section></section><text>par yongs su gcod pa'i phyir ro/ /ji ltar zhes bya ba la sogs pa 'byung ba yin te/ mtshan nyid stong zhes pa ni 'dzin pa la sogs pa'i rnam pas so/ /chos 'di thams cad ces bya ba ni gzugs la sogs pa'o/ /mtshan nyid de dang 'drar shes zhes bya ba ni de kho na bzhin</text></item>
<item><p>160b7</p><section></section><text>du 'dzin pa la sogs pa'i rnam pas dben par ro/ /de nyid gsal bar bya ba'i phyir stong zhing zhes bya ba la sogs pa smos so/ /'di skad du bshad pa yin te/ lkog tu gyur pa ni 'dzin pa nyid ma yin te bdag nyid kyi byed pa mi shes pa ni 'dzin pa nyid du rab tu ma grub pa'i phyir ro/ /</text></item>
<item><p>161a1</p><section></section><text>rang gi ngo bor mi shes pa ni yod pa'i tha snyad kyi yul ma yin te/ de lta na ni thams cad kyi ngo bo nyid du thams cad du yod par thal bar 'gyur ba'i phyir ro/ /yul yongs su gcod pa'i sgo nas de rab tu 'grub pa yang ma yin te/ lkog tu gyur pa'i bdag</text></item>
<item><p>161a2</p><section></section><text>nyid dang yul rig par 'brel pa ma grub pa'i phyir ro/ /med na mi 'byung bar rab tu grub pa med pa ni 'ga' yang gang gi rtags kyi dngos po yang ma yin te ha cang thal bar 'gyur ba'i phyir ro/ /gal te 'dzin pa med pa ni rang gi bems po'i bdag nyid yul yongs su</text></item>
<item><p>161a3</p><section></section><text>gcod pa mi 'thad pa'i phyir ro zhe na/ ma yin te/ de dag rjes su 'brel pa rtogs pa med par de lta bu mi srid pa'i phyir ro/ /yul be+ems po'i bdag nyid ni rang gi ngo bo mi 'dor ba yin pas 'dzin pa yod du zin kyang ji ltar shes par 'gyur/ 'on te de'i rang gi ngo bo</text></item>
<item><p>161a4</p><section></section><text>nyams na rang gis rtogs pa'i bdag nyid kho nar skye bas de'i rnam pa yongs su gcod pa'i phyir ro zhe na ni/ 'dzin pa de'i ngo bo skyed par byed pa yin pa 'ba' zhig tu 'gyur ro/ /de ni mi 'dod pa yang ma yin te/ rang dbang du rig pa yang gzhan la rag las te skye</text></item>
<item><p>161a5</p><section></section><text>bar khas len pa'i phyir ro/ /gal te ngas shes so zhes bya bar bdag tu 'dzin pa po shes pa'i phyir sngon po la sogs pa'i rnam pa nyams su myong ba rang dbang can ma yin no zhe na/ ma yin te/ de ltar nyams su myong ba med pa'i rnam par rtog pa de'i rtags kyis rjes su</text></item>
<item><p>161a6</p><section></section><text>'brang ba ma yin pa ni slob pa'i rtog pa bzhin du tshad ma ma yin pa'i phyir dang / tshad mas gnod pa'i yang phyir te/ sngon po la sogs par snang ba ni gzhan gyi byed pas dben par snang ba'i phyir ro/ /'jig rten pa'i tha snyad thams cad ni snang ba dang rnam par rtog pa la rag las pa</text></item>
<item><p>161a7</p><section></section><text>kho na yin la de gnyis kyang rang rig pa'i mtshan nyid yin pas 'dzin pa po lkog tu gyur pa gzhan brtag pa'i tshegs dbyung ba ni mi dgos so/ /gal te de bas na 'dzin pa'i rnam pa ni mngon sum yin la gzung ba ni lkog tu gyur pa yin du zad mod ce na/ ma yin te/ phan tshun 'gal</text></item>
<item><p>161b1</p><section></section><text>ba'i phyir te/ lkog tu gyur pa nyid ni rtogs par ma gyur pa'i rnam pa yin la gzung ba nyid ni rtogs par gyur pa'i rang bzhin yin pas de dag gcig la gcig par ji ltar 'gyur/ phyi rol gyi don lkog tu gyur pa yin na nyams su myong ba ni de las byung ba dang 'dra ba dag gis kyang de</text></item>
<item><p>161b2</p><section></section><text>'dzin pa nyid du rung ba ma yin te/ shin tu mngon sum du ma gyur pa ni skyed par byed pa dang 'dra ba dag tu rab tu mi 'grub pa'i phyir ro/ /nyams su myong bar so sor nges pa ni rang gi rgyu las byung ba de la rag las te 'byung ba kho na yin no/ /de lta bas na bdag nyid kyis bsal ba'i</text></item>
<item><p>161b3</p><section></section><text>phyogs la lan 'debs pa'i yongs su ngal ba ni don med do/ /gal te gzung ba dang 'dzin pa'i mtshan nyid de dag ni grags pa kho na yin te/ phyi dang nang gi sngon po la sogs pa dang sim pa la sogs pa'i tshor ba dag ni yul dang yul can gyi ngo bo nyid du rtogs pa'i phyir ro zhe na/</text></item>
<item><p>161b4</p><section></section><text>de yang rigs pa dang ldan pa ma yin te/ ba lang gi rwa lta bur phan tshun yongs su 'dzin pa'i byed pas stong pa de dag ni dus gcig tu snang bas gzung ba dang 'dzin pa'i dngos po so sor nges par mi 'thad pa'i phyir ro/ /gal te tshogs pa snga ma las so sor nges pa yin no zhe na/ ma yin te/</text></item>
<item><p>161b5</p><section></section><text>byed pa med pa nyid kyis khyad par med pa'i phyir ro/ /yul dang yul can nyid du de dag gi khyad par grub na ni dus gcig tu snang ba 'di ga las yin zhes dris na tshogs pa snga ma las so zhes brjod par bya ba yin no/ /lhag par zhen pa las nang gi myong ba 'dzin pa nyid du 'grub pa yang ma</text></item>
<item><p>161b6</p><section></section><text>yin te/ de ni dkar po'i bdag nyid la ser por shes pa bzhin du gzhan du snang bas gnod pa'i phyir ro zhes phal cher bshad zin to/ /gal te sngon po la sogs pa ni sngon ma shes pa las nang gi rig pa'i dus kho na na snang ba'i phyir gzung ba nyid yin la sim pa la sogs pa ni rang</text></item>
<item><p>161b7</p><section></section><text>gi rgyud la ma shes pa med pa'i phyir rang rig pa'i mtshan nyid kyis 'dzin pa nyid yin no zhe na/ ma yin te/ de bzhin du sngon po'i ngo bo la yang mi gsal ba med pa'i phyir ro/ /sngon po'i rnam par snang ba ni lkog tu gyur pa yin par 'os pa ma yin te/ de ni gzhan du 'gyur ba dang 'gal ba'i</text></item>
<item><p>162a1</p><section></section><text>phyir sim pa la sogs pa yin no/ /gzhan du na rtag tu rtog par gyur pa'i rnam pa nyid dam rtogs par ma gyur pa'i rnam pa nyid dam de gnyi ga'i ngo bo nyid du 'gyur ro/ /de la yang mthong bar gyur pa'i rnam pa las tha dad par mthong bar gyur pa snang ba'i</text></item>
<item><p>162a2</p><section></section><text>phyir de nyid rnam pa gzhan nyid ni ma yin te mang du brjod pas chog go/ /der rtog pa las ma gtogs pa lkog tu gyur pa zhes bya ba yang yod pa ma yin no/ /kun du rtog pa dang snang ba la yod pa dag gsal ba dang / cig shos kyi rang gi ngo bo'i mtshan nyid yin pa'i phyir tha</text></item>
<item><p>162a3</p><section></section><text>dad pa med pa'i ngo bo nyid du ni thal bar mi 'gyur ro/ /snang ba la sogs pa'i rang gi rgyu so sor nges pa ni gong du phal cher bshad zin pa nyid do/ /de lta bas na ma mthong ba brtags pa ni don cung zad kyang rgyas par mi 'gyur ro/ /gsung rab kha cig las 'dzin pa la sogs pa'i tha</text></item>
<item><p>162a4</p><section></section><text>snyad gdags pa 'byung ba gang yin pa de ni de la zhen pa la ltos nas gdul bya'i ngor mdzad pa yin pas des kyang 'khrul pa med do/ /de lta bas na ji skad bshad pa'i shes rab kyi pha rol tu phyin pa'i tshul gyis na 'dzin pa la sogs pas dben par mtshungs pa'i phyir yang dag par</text></item>
<item><p>162a5</p><section></section><text>spros pa med pa'i ngo bo nyid kyis tha dad pa'i mtshan nyid kyi dngos po ni cung zad kyang med do zhes bya bar gnas so/ /de ltar yin na sems can rnams ji ltar 'khor zhe na/ sems can zhes bya ba la sogs pa smos so/ /zas ni gzugs la sogs pa yin te spyad par bya ba yin pa'i</text></item>
<item><p>162a6</p><section></section><text>phyir ro/ /de 'dod pa ni de dag la mngon par 'dod pa ste 'jig tshogs la mngon par zhen pa'i phyir ro/ /de bstan pa'i phyir yongs su rtogs pas zhes bya ba smos te/ nga dang nga'i zhes bya ba la sogs pa mngon par zhen pas so/ /'khor ba dang zhes bya ba ni rtog pa snga ma'i</text></item>
<item><p>162a7</p><section></section><text>dbang gis bdag la sogs par rnam par rtog pas 'jug pa nyid 'khor ba yin par dgongs pa yin no/ /yang dag par ni de'i mtshan nyid dang bral ba'i phyir rnam par rtog pa phyi ma 'byung ba'i rgyu gzhan ni 'ching ba 'di yang nam mkha' la mdud pa 'dor ba dang 'dra bas bdag dang</text></item>
<item><p>162b1</p><section></section><text>gzhan zhes bya ba la sogs pa smos te/ gnyis zhes bya ba ni bdag dang bdag gi mtshan nyid kyi chos rnams so/ /yang dag min zhes bya ba ni ma skyes pa ste/ de lta bas na stong pa yin gyi gang zag dang bral ba tsam gyis ni ma yin no zhes bya ba'i tha tshig go/ /bdag nyid kyis zhes</text></item>
<item><p>162b2</p><section></section><text>bya ba ni bdag nyid kyis log par zhen pa'i mtshan nyid kyis bcings pa yin gyi dbang phyug la sogs pas ni ma yin te/ de ni de'i skyed par byed pa nyid du mi 'thad pa'i phyir ro/ /rigs mthun pa'i rnam par rtog pa snga ma ma gtogs par rnam par rtog pa phyi ma 'byung ba'i rgyu</text></item>
<item><p>162b3</p><section></section><text>gzhan ni ma mthong ste/ nyams su myong ba rnam par ma brtags pa'i ngo bo nyid ma gtogs par bems po'i bdag nyid sa la sogs pa ni med pa'i phyir/ nus pa ma mthong ba ni cung zad kyang rgyu'i tha snyad kyi yul ma yin te ha cang thal bar 'gyur ba'i phyir ro/ /brtan pa rnams</text></item>
<item><p>162b4</p><section></section><text>kyang rgyu ma yin pa'i phyir ro zhes phal cher bshad zin te mang du mi dgos so/ /de lta bas na don gzhan med kyang dogs pa'i dug bzhin du rtog pa tsam kho na sdug bsngal 'byung ba'i rgyu yin pas/ dper na zhes bya ba la sogs pa smos te/ dogs pas zhes bya ba ni sbrul la</text></item>
<item><p>162b5</p><section></section><text>sogs pa mthong ba'i sgo nas dug tu dogs pas so/ /rgyal bar 'gyur zhes bya ba ni yang dag par na dug rma dang khong du song ba med kyang der 'du shes pa tsam kho nas brgyal ba la sogs par 'gyur ro zhes bya ba'i tha tshig go/ /yang dag min rtog skye zhing 'chi/ /zhes bya ba ni de bzhin</text></item>
<item><p>162b6</p><section></section><text>du bdag la sogs pa med kyang mi mkhas pa dag der rtog pa tsam kho nas skye ba la sogs pa'i sdug bsngal gyi rgyun 'byung ngo zhes bya ba'i don to// //bam po lnga pa/ chos thams cad ni stong pa'o zhes rtogs pa lhag par zhen pa'i yul la ltos nas chos</text></item>
<item><p>162b7</p><section></section><text>rnams mtshungs pa nyid yin yang kun nas nyon mongs pa dang rnam par byang ba'i bye brag rtogs pa'i shes rab phul du byung ba'i rtags te dgu pa ni ji ltar zhes bya ba la sogs pa 'byung ba yin no/ /ji ltar zhes bya ba ni gzung ba la sogs pa'i mtshan nyid kyi rnam pa gang gis so/ /'dzin</text></item>
<item><p>163a1</p><section></section><text>pa ni mngon par zhen pa'o/ /de ltar zhes pa ni de'i rang gi ngo bo kho na la ltos nas yin gyi bdag med par rtogs pa'i yul la ltos nas ni ma yin no snyam du dgongs pa yin no/ /de'i ngo bo ni 'dzin pa la sogs par rnam par rtog pa yang rnam par byang bar</text></item>
<item><p>163a2</p><section></section><text>mtshan nyid gcig pa'i phyir/ gal te ji ltar na gcig la kun nas nyon mongs pa dang rnam par byang ba'i bdag nyid phan tshun shin tu 'gal ba dag tu 'gyur zhe na/ ma yin te/ kun nas nyon mongs pa'i phyogs kho na bdag med pa'i shes pa la dben pa'i mtshan nyid du snang bas</text></item>
<item><p>163a3</p><section></section><text>tha dad pa ma yin pas 'dzin pa la ltos pa'i phyir te/ stong par shes pa shin tu brtan pa bskyed pa'i ched du de ltar rnam par gzhag pa'i phyir ro/ /dngos su ni med pa la sgro 'dogs pa med pa'i mtshan nyid gcig tu rnam par byang ba'i bdag nyid de kho na nyid rtogs pa'i yul can</text></item>
<item><p>163a4</p><section></section><text>las kun nas nyon mongs pa'i phyogs log pa'i rnam par rtog pa'i rgyun du 'jug pa gzhan yin no/ /de bstan pa'i phyir/ 'di la gang yang zhes bya ba la sogs pa smos te/ 'di la zhes bya ba ni kun nas nyon mongs pa dang rnam par byang ba dag la'o/ /gang yang zhes bya ba</text></item>
<item><p>163a5</p><section></section><text>ni bdag la sogs pa'o/ /rtogs zhes bya ba ni chos dang gang zag tu kun brtags pa med pa'i phyir kun nas nyon mongs pa dang rnam par byang ba'i bye brag ni ji skad bshad pa'i mtshan nyid kho nar zad do zhes bya bar khong du chud do zhes bya ba'i tha tshig go/ /de lta ma yin na rten cing</text></item>
<item><p>163a6</p><section></section><text>'brel bar 'byung ba'i rang gi ngo bor rab tu rnam par dbye ba dri ma dang bcas pa dang dri ma med pa ma rtogs pas shes rab phul du byung bar mi 'gyur ro/ /rtags kyi rab tu dbye ba bshad zin to// //shes rab mngon par 'phel ba ni rnam pa bcu gcig ste/ 'di lta ste/</text></item>
<item><p>163a7</p><section></section><text>de ston pas mngon par 'phel ba na bdag nyid shes rab yid la byed pa dang ldan la gzhan gyi don gyi dbang du byas nas de ston pa de las gzhan pa sbyin pa las byung ba'i bsod nams kyi tshogs pas mchog tu gyur pa'i phyir/ 'dzam bu'i gling na zhes bya ba la sogs pa 'byung ba</text></item>
<item><p>163b1</p><section></section><text>yin no/ /sbyin pa mi chung ba nyid ni rnam pa bzhi ste/ 'brel ba'i khyad par gyis ni sems can thams cad dang 'brel ba'i phyir te/ 'dzam bu'i gling smos pa ni nye bar mtshon par zad do/ /sbyor ba'i khyad par gyis ni rdzogs pa'i byang chub kyi sems kyis rab tu sbyor ba'i</text></item>
<item><p>163b2</p><section></section><text>phyir ro/ /dngos gzhi'i khyad par gyis ni lo bye ba phrag du mar yang dag par sgrub pa'i phyir ro/ /mjug gi khyad par gyis ni bla na med pa'i byang chub tu yongs su bsngo ba'i phyir ro/ /de bas kyang shes rab kyi pha rol tu phyin pa rab tu ston pa shin tu mchog tu gyur pa yin pas gang zhig</text></item>
<item><p>163b3</p><section></section><text>ces bya ba la sogs pa smos te/ tha na zhes bya ba ni chung ngu na'o/ /rjes su mthun byed na zhes bya ba ni rab tu ston par byed na'o/ /bsod nams char mi phod ces bya ba ni bsod nams kyi char yang mi phod do zhes bya ba'i tha tshig go/ /'jug par bya zhes bya ba ni rab tu bstan par bya ba ste/</text></item>
<item><p>163b4</p><section></section><text>shes rab kyi chos sbyin pa ni bla na med pa'i byang chub kyi bde ba 'dren par byed pa yin pa'i phyir ro/ /zung du 'brel ba'i yid la byed pas mngon par 'phel ba ni shes rab dang snying rje yid la byed pa dang ldan pa 'gro ba thams cad kyi bsod nams don yod pa'i 'byung gnas yin pa'i phyir shes</text></item>
<item><p>163b5</p><section></section><text>rab pha rol phyin mchog ces bya ba la sogs pa 'byung ba yin te/ snying rje'i che ba nyid ni 'gro ba mtha' dag la dmigs kyang de la phyin ci ma log pa'i phyir ro/ /de bstan pa'i phyir sems can 'du shes med ces bya ba gsungs so/ /don yod yongs su spyod ces bya ba ni yang dag pa'i</text></item>
<item><p>163b6</p><section></section><text>bslab pa phun sum tshogs pas de'i chos gos la sogs pa yongs su spyod pa bdag dang gzhan gyi 'bras bu don yod par 'gyur ba'i phyir ro/ /gzhan gyi don du rung ba nyid kyis mngon par 'phel ba ni shes rab la legs par sbyor ba sems can 'du shes med ces bya ba gsungs</text></item>
<item><p>163b7</p><section></section><text>so/ /thams cad 'dren pa'i rgyur gyur pa'i phyir/ byang chub sems dpa' gang 'dir zhes bya ba la sogs pa 'byung ba yin te/ yun ring 'brel pa zhes bya ba ni thog ma med pa'i dus nas nyon mongs pa can du gyur pa'i phyir ro/ /lam yangs zhes bya ba ni chos la bdag med pa'i</text></item>
<item><p>164a1</p><section></section><text>lam ste de ni the tshom med pa'i rgyu yin pa'i phyir ro/ /pha rol zhes bya ba ni 'gram ste mya ngan las 'das pa'i mtshan nyid do/ /ston zhes bya ba ni nye bar ston pa ste/ rnam pa gzhan gyis sems can gyi khams dgrol bar mi nus so snyam du dgongs pa yin no/ /shes</text></item>
<item><p>164a2</p><section></section><text>rab pha rol phyin la zhes bya ba ni shes rab kyi pha rol tu phyin pa la brtson par te de'i phyir bya dgos so zhes bya ba lhag ma yin no/ /bar chad med par rab tu sbyor bas mngon par 'phel ba ni mi bkren pas rin po che rnyed de stor ba las rin po che yid la byed pa bzhin du shes rab la rab tu sbyor ba bar</text></item>
<item><p>164a3</p><section></section><text>chad med pa'i phyir/ mi zhig ces bya ba la sogs pa 'byung ba yin te/ sngon chad ma rnyed pa zhes bya ba ni gzhan gyi rin po che rnyed pa ni shin tu dga' ba med pa'i phyir ro/ /mchog ces bya ba ni bya ba ngan pa la ni dga' bar mi 'gyur ba'i phyir ro/ /rnyed par gyur te zhes bya ba ni rin po che'i</text></item>
<item><p>164a4</p><section></section><text>mchog rnyed par gyur te zhes bya bar sbyar ro/ /rnyed ma thag tu zhes bya ba ni de'i mod la ste/ ring mo zhig tu spyad spyad nas stor ba ni phal cher ha cang sdug bsngal ba'i rgyur mi 'gyur ba'i phyir ro snyam du dgongs pa yin no/ /stor na ni zhes bya ba ni brlag na ste / mi gang zhig gis rin po che de zhes</text></item>
<item><p>164a5</p><section></section><text>bya bar skabs dang sbyar ro/ /rin chen mngon 'dod ces bya ba ni rtag tu rin po che yid la byed pa de kho na yid la mi bde bar 'gyur ro zhes bya ba'i tha tshig go/ /de dang 'dra bar shes rab kyi yon tan rjes su dran pa lhur blang bar bya'o zhes bstan pa'i phyir/ de ltar zhes bya ba la sogs pa smos te/</text></item>
<item><p>164a6</p><section></section><text>shes rab la rab tu sbyor ba ni gti mug gi mun pa 'joms par byed pa yin pa'i phyir rin po che dang 'dra ba nyid do/ /rin chen rnyed pa dang 'dra bar bag yod par gyis shig ces bstan pa'i phyir/ rin chen rnyed nas zhes bya ba la sogs pa smos te/ rnyed nas zhes bya ba ni sngar stor ba'i rin po che</text></item>
<item><p>164a7</p><section></section><text>de mthong nas zhes bya ba'i don to/ /blangs te zhes bya ba ni blangs nas so/ /rab tu brtson zhes bya ba ni bag yod par byas te'o/ /dkris nas zhes bya ba ni gos la sogs pa'i nang du dam por thum par phur nas te rin po che zhes bya bar skabs dang sbyar ro/ /myur du 'gro bar byed pa zhes bya</text></item>
<item><p>164b1</p><section></section><text>ba ni gang zhig dgra 'ong gis dogs nas myur du 'gro ba de ni zhi bar 'gyur te yang rin po che de mi stor bar bya ba'i phyir snyam du dgongs pa yin no/ /spangs pas mngon par 'phel ba nyid ni nyi ma bzhin du byang chub sems dpa' shes rab la mngon par brtson pa dam pa ma yin pa'i lta ba'i</text></item>
<item><p>164b2</p><section></section><text>mun pa thams cad spangs pas ci rigs par srin bu me khyer la sogs pa lta bu'i nyan thos la sogs pa bas mchog tu gyur pa'i phyir nyi ma zhes bya ba la sogs pa 'byung ba yin te/ gang la sprin dang bral ba'i 'od zer gyi dra ba yod pa de la de skad ces bya'o/ /mun nag thibs po'i</text></item>
<item><p>164b3</p><section></section><text>mun pa zhes bya ba la sogs pa ni shin tu smag tu gyur pa ste mtshan mo zhes bya ba'i tha tshig go/ /'joms zhes bya ba ni sel ba'o/ /srin bu me khyer zhes bya ba ni me khyer rnams so/ /srog chags 'byung po ni de las gzhan pa'i srog chags 'od dang bcas pa rnams so/ /shes</text></item>
<item><p>164b4</p><section></section><text>rab pha rol phyin mchog spyod ces bya ba ni ji skad du bshad pa'i shes rab rtog pa'i sprin mtha' dag dang bral na 'od gsal ba'i phyir ro/ /byang chub sems mang zhes bya ba ni dmigs pa can zhes bya ba lhag ma yin no/ /de dag kyang zil gyis gnon to zhes bya bar sbyar te/</text></item>
<item><p>164b5</p><section></section><text>dmigs pa ni rdzogs pa'i byang chub kyi mi mthun pa'i phyogs yin pa'i phyir ro/ /gzhan yongs su smin par byed pas mngon par 'phel ba ni rgyal po'i bu bzhin du byang chub sems dpa' rang gi bde ba bgo bsha' byed pa'i ngang tshul can yin pas 'jig rten pa thams cad kyis</text></item>
<item><p>164b6</p><section></section><text>mngon par 'gro bar bya ba'i 'os yin pa'i phyir/ dper na zhes bya ba la sogs pa 'byung ba yin te/ kun gyis zhes bya ba ni de las gzhan pa'i rgyal ba'i bu kun gyi nang na zhes bya ba'i tha tshig go/ /mngon par 'gro bya 'os zhes bya ba ni bsten par 'os pa yin no/ /ci'i phyir zhe</text></item>
<item><p>164b7</p><section></section><text>na 'di ni zhes bya ba la sogs pa smos te/ da lta na yang zhes bya ba ni da lta nyid nas kyang de rgyal srid ma thob pa nyid nas zhes bya ba'i tha tshig go/ /smos ci dgos zhes bya ba ni rgyal srid la gnas na lta ha cang yang dga' bar byed ces bya ba'i tha tshig go/ /bdud rtsi sbyin par byed ces</text></item>
<item><p>165a1</p><section></section><text>bya ba ni rang gi rtogs pa'i thabs gzhan dag la yang ston pa'i phyir ro/ /chos kyi rgyal po zhes bya ba ni rdzogs pa'i sangs rgyas te chos thams cad la mnga' sgyur ba'i phyir ro/ /mthus mngon par 'phel ba ni de ltar rang dang gzhan gyi don dang mthun pa'i shes rab</text></item>
<item><p>165a2</p><section></section><text>mngon par 'phel ba bdud kyi gnod pa thams cad kyis zil gyis mi non pa'i phyir/ de'i tshe na zhes bya ba la sogs pa 'byung ba yin te/ de'i tshe na zhes bya ba ni shes rab phul du byung ba'i tshe na'o/ /zug rngu ldan par gyur zhes bya ba ni mya ngan la sogs pa'i zug rngu dang ldan pa'i phyir ro/ /</text></item>
<item><p>165a3</p><section></section><text>de bstan pa'i phyir/ mya ngan nyam thag ces bya ba la sogs pa gsungs te/ mya ngan nyam thag ces bya ba ni bdag gi gnod pa bya ba don du gnyer ba gang yin pa de 'dir ma grub po snyam du sems pa'i phyir ro/ /sdug bsngal 'di lus kyi tshor ba sim pa ma yin pa'o/ /yid mi bde ba</text></item>
<item><p>165a4</p><section></section><text>ni yid kyi'o/ /nyam chung ba ni stobs med pa'o/ /skar mda' gtong zhes bya ba ni bdud kyis zhes bya bar skabs dang sbyar te/ byang chub sems dpa' la 'jigs pa bstan pa'i phyir zhes bya ba ni lhag ma yin no/ /de nyid bstan pa'i phyir/ ji ltar zhes bya ba la sogs pa gsungs</text></item>
<item><p>165a5</p><section></section><text>te/ ji ltar zhes bya ba ni ci nas kyang ngo / /'gyur ro zhes bya ba ni 'gyur snyam nas so/ /'on kyang byang chub sems dpa'i yid 'khrug pa med do / /de ci'i phyir zhe na/ gang tshe zhes bya ba la sogs pa smos so/ /de dag ces bya ba ni byang chub sems dpa'o/ /bsam pa rab ldan zhing</text></item>
<item><p>165a6</p><section></section><text>zhes bya ba ni gus par byas te sbyor ba'i phyir ro/ /nyin mtshan zhes bya ba ni nyin mtshan du ste rtag tu sbyor ba'i phyir ro/ /sems mkha' 'gro bya ltar gyur pa nyid ni srid pa dang zhi ba la mi gnas pa'i phyir ro/ /lus dang ngag gi las dag ni des rab tu phye ba yin pa'i phyir ro/ /nag po'i rtsa lag ni</text></item>
<item><p>165a7</p><section></section><text>bdud de sdig pa la dga' ba'i phyir ro/ /spyod pa gang zhig bdud kyis glags rnyed pa'i rgyu yin zhe na/ gang tshe zhes bya ba la sogs pa smos te/ 'thab pa ni lus kyis kun du brtsams pa'o/ /rtsod pa ni ngag gis so/ /mi mthun pa ni sngon gyi kho na rjes su dran pa'i phyir ro/ /khros</text></item>
<item><p>165b1</p><section></section><text>ba'i sems dang ldan gyur pa ni da ltar byung ba'i kun nas mnar sems kyi gzhi mthong ba'i phyir ro/ /nyams bder 'gyur ba ni dga' ba sngon du 'gro ba'i lus kyi bde ba dang ldan pa'i phyir ro/ /de dga' ba'i rgyu bstan pa'i phyir/ de gnyis zhes bya ba la sogs pa gsungs te/ de gnyis</text></item>
<item><p>165b2</p><section></section><text>'thab mo la sogs pa la zhugs pas na smad par bya ba'i dngos po la mngon par zhen pa'i phyir sha za dang 'dra'o snyam nas so/ / rang gi zhes bya ba ni bdag nyid kyi'o/ /dam bcas pa ni rang dang gzhan gyi don bsgrub pa'i smon lam mo/ /ci'i phyir de nyams she na/ sdang zhing zhes bya ba la</text></item>
<item><p>165b3</p><section></section><text>sogs pa smos te/ sdang ba ni bsam pa'i sgo nas so/ /bzod dang bral ba ni sbyor ba'i sgo nas so/ /ga la yod ces bya ba ni yod re skan zhes bya ba'i tha tshig ste/ bzod pa dang bral ba'i tshogs thams cad dang bral ba'i phyir ro/ /phyogs dang bcas pa zhes bya ba ni 'khor dang bcas</text></item>
<item><p>165b4</p><section></section><text>pa'o/ /lung ma bstan pa zhig gis lung bstan pa ji skad bshad pa'i rtags dang ldan pa rnams la sems rab tu sdang na yang bdud kyis glags rnyed pa'i rgyu yin pas/ lung bstan ma thob ces bya ba la sogs pa smos so/ /gzhi nas go cha bgo dgos so zhes bya ba ni gal te bar</text></item>
<item><p>165b5</p><section></section><text>skabs su de'i gnyen po mi byed na nyes pa dang ldan pa'i sems kyi skad cig ma ji snyed pa de snyed kyi bskal par gzhi nas tshogs bsags nas rdzogs pa'i byang chub bsgrub par bya dgos te/ gzhan du ni ma yin no/ /dran pas mngon par 'phel ba ni sems sdang ba thams cad la</text></item>
<item><p>165b6</p><section></section><text>dran pa nye bar gnas pas de las myur du nges par 'byung ba'i phyir/ sangs rgyas zhes bya ba la sogs pa smos so/ /sems 'di bzang ba min snyam zhes bya ba ni sems 'di rung ba ma yin no snyam pa ste/ dran pa skyed byed ces bya bar sbyar ro/ /ci'i phyir zhe na/ bzod pa'i pha</text></item>
<item><p>165b7</p><section></section><text>rol phyin pas zhes bya ba la sogs pa smos te/ bzod pa ni pha rol tu phyin pa thams cad dang mthun pa'i phyir ro zhes bya ba'i tha tshig go/ /de ltar dran pa nye bar gnas pa ni so sor 'chags par byed de 'di ni bdag gis mi rigs pa byas so zhes 'chags par byed do/ /phyis kyang</text></item>
<item><p>166a1</p><section></section><text>sdom par byed de/ phyin chad de ltar mi bya'o zhes sems kyis sdom pa'i phyir ro/ /dga' bar mi byed pa'i bdag lta bu kun la phan pa dang bde ba nye bar bsgrub pa mtha' dag bya dgos pa gang yin pa des 'khrug par bya'am zhes rang gi bsam pa la smod pa'i phyir ro/ /</text></item>
<item><p>166a2</p><section></section><text>de ni zhes bya ba ni byang chub sems dpa'o/ /mi 'dod pa 'byung ba'i gzhir gyur pa'i sems ni skyes zin pa'i phyir skye ba'i gags byed pa yang ma yin la skad cig ma yin pas rang gi dang kho nas zhig pa'i phyir de 'jig par byed pa ma yin nam/ de 'chags pa la sogs pa byed pas</text></item>
<item><p>166a3</p><section></section><text>yon tan ci zhig 'thob ce na/ sangs rgyas chos 'dir slob ces bya ba smos te/ dug la sogs pa la 'gal ba'i rkyen nye bar sbyor ba bzhin du nyes pa'i gnyen po'i sems kyang ma 'ongs pa'i mi 'dod pa'i 'bras bu'i gags byed pas mngon par 'dod pa'i bya ba 'grub pa'i rgyur</text></item>
<item><p>166a4</p><section></section><text>gyur pa'i phyir ro snyam du dgongs pa yin no/ /bslab pa'i khyad par gyis mngon par 'phel ba ni pha rol tu phyin pa thams cad la 'khor gsum yongs su dag par slob pa'i phyir/ gang zhig slob tshe zhes bya ba la sogs pa 'byung ba yin no/ /khas mi len zhes bya ba ni mngon par zhen</text></item>
<item><p>166a5</p><section></section><text>pa med pa ste/ yang dag par na rdzas la ma gtogs pa'i bya ba med pa'i phyir ro/ /slob pa po ni bdag la sogs pa'i byed pa'o/ /bslab pa'i chos rnams ni pha rol tu phyin pa la sogs pa'i mtshan nyid de de dag ni bslab par bya ba yin pa'i phyir ro/ /dmigs pa ni dmigs par</text></item>
<item><p>166a6</p><section></section><text>byed pa ste med ces bya bar sbyar ro/ /mi rtog pa zhes bya ba ni yang dag par na pha rol tu phyin pa la slob pa dang de'i mi mthun pa'i phyogs mtshan nyid kyis dben par ngo bo tha mi dad pa'i phyir ro zhes bya ba'i tha tshig go/ /pha rol tu phyin pa'i mi mthun pa'i phyogs zad pas mngon par 'phel</text></item>
<item><p>166a7</p><section></section><text>ba ni de ltar mi dmigs pa'i spyod pas mi mthun pa'i phyogs rnam pa thams cad du spong ba'i phyir ro/ /byang chub sems dpa' gang zhig ces bya ba la sogs pa 'byung ba yin te/ bslab nyams zhes bya ba ni lhag pa'i sems dang lhag pa'i shes rab kyi bslab pa nyams pa'o/ /tshul</text></item>
<item><p>166b1</p><section></section><text>khrims 'chal pa ni lhag pa'i tshul khrims med pa ste mi 'gyur ro zhes bya bar sbyar ro/ /brnyes par bya phyir zhes bya ba ni brnyes par bya ba'i phyir ro/ /de ni zhes bya ba ni byang chub sems dpa'o/ /de ci'i phyir zhe na/ bslab lhag bslab la mkhas te lhag pa'i tshul khrims la sogs pa'i</text></item>
<item><p>166b2</p><section></section><text>bslab pa'i ngo bo nyid shes pa yin no/ /de yang ji ltar zhe na/ 'di ltar dmigs pa med ces bya ba smos te/ bslab pa thams cad stong pa'i ngo bo nyid du shes pa'i phyir ro/ /de'i mjug bsdu bar mkhas pa zhes bya ba la sogs pa smos te/ slob ces bya ba ni slob pa rnams kyi'o/ /gcig</text></item>
<item><p>166b3</p><section></section><text>tsam yang zhes bya ba ni sems bskyed pa gcig kyang mi dge bar mi 'byung ngo snyam du dgongs pa yin no / /de'i gnyen po shin tu ngang du gyur pa'i phyir ro/ /de dpes bstan pa'i phyir / nyi ma zhes bya ba la sogs pa smos te/ bar snang la mun pa mi gnas pa ji lta ba bzhin du zhes bya bar sbyar ro/ /</text></item>
<item><p>166b4</p><section></section><text>bzhin zhes bya ba ni 'dra ba'i don yin no/ /gnyen po rnyed pas mngon par 'phel ba ni lta ba'i rab tu dbye ba ma lus pa 'jig tshogs la lta ba'i nang du 'dus pa bzhin du lhag pa'i shes rab kyi bslab pa kho na'i nang du pha rol tu phyin pa thams cad 'dus pa'i phyir/ shes rab pha rol phyin la zhes bya</text></item>
<item><p>166b5</p><section></section><text>ba la sogs pa 'byung ba yin te/ 'dir ni 'dus par 'gyur zhes bya ba ni shes rab ni de las gzhan pa'i pha rol tu phyin pa rnams 'grub pa'i rgyur gyur pa'i phyir dang ser sna la sogs pa mi mthun pa'i phyogs rnam pa drug bzlog pa'i phyir ro/ /gnyis zhes bya ba ni rtsa gnyis te lta bar gyur pa</text></item>
<item><p>166b6</p><section></section><text>drug cu rtsa gnyis po 'di dag ni tshangs pa'i dra ba'i mdo'i rjes su 'brangs te khong du chud par bya'o/ /'dus zhes bya ba ni 'jig tshogs la lta ba'i nang du zhes bya bar sbyar te/ lta bar gyur pa thams cad bdag tu lta bas rab tu lta ba'i phyir ro/ /srog gi dbang po'i nang du dbang po gzhan 'dus</text></item>
<item><p>166b7</p><section></section><text>pa lta bu yin pas na/ dper na zhes bya ba la sogs pa smos so/ /'gag par 'gyur zhes bya ba ni 'gag par 'gyur ba ste/ mig la sogs pa'i rgyud kyi rgyun 'jug pa'i rgyu ni srog gi dbang po yin pas de med na de'i nang du 'dus pa mig gi dbang po la sogs pa nus pa'i</text></item>
<item><p>167a1</p><section></section><text>bdag nyid rnams 'byung bar mi 'thad pa'i phyir ro/ /'dus par gsungs zhes bya ba ni de dang 'dra bar dri ma med pa'i yid la brten pa'i shes rab med na de'i nang du khyad par la brten pa'i sbyin pa'i pha rol tu phyin pa la sogs pa 'gag pa'i phyir shes rab</text></item>
<item><p>167a2</p><section></section><text>spyod pa dang ldan pa'i pha rol tu phyin pa 'di dag thams cad ni de kho nar 'dus par bshad pa yin no zhes bya ba'i tha tshig go/ /mngon par 'phel ba bshad zin to// // 'di'i bstan pa ni thabs la mkhas pas skye bo de lta bu dag la phan gdags pa'i phyir bdag gis bslab</text></item>
<item><p>167a3</p><section></section><text>par bya ba 'ba' zhig tu zad do snyam pas nyan thos la sogs pa'i yon tan thams cad la yang dag par slob kyang de dag la dmigs shing dga' ba med pa'i phyir/ byang chub sems mkhas zhes bya ba la sogs pa 'byung ba yin te/ de la zhes bya ba ni nyan thos la sogs</text></item>
<item><p>167a4</p><section></section><text>pa'i yon tan la'o/ /gnas zhes bya ba ni dmigs pa ste med ces bya bar sbyar te/ de dag kyang yang dag par na bdag med par rtogs pa'i phyir ro/ /mi skyed ces bya ba ni skyed par mi byed pa ste/ snying rje chen po'i gzhan gyi dbang du gyur pa'i phyir ro snyam du dgongs pa yin no/ /</text></item>
<item><p>167a5</p><section></section><text>de ltar phyir mi ldog pa'i chos nyid kyis bstan pa phul du byung bar gyur na phyir mi ldog pa'i sems bskyed pa ting nge 'dzin gyis nye bar zin pa ni de las gzhan pa'i rjes su yi rang bar byed pa rnams kyi bsod nams kyi 'byung gnas mchog yin pas mi ldog ces bya ba la sogs pa smos te/</text></item>
<item><p>167a6</p><section></section><text>srang la gzhal bas zhes bya ba ni srang la btab pas so/ /tshad gzung rung zhes bya ba ni tshad zin par 'gyur ba ste/ de ni 'di skad du 'jig rten gyi khams dpag tu med pa na yod pa'i ri rab rnams ni srang la gzhal bas de dag gi tshad shes par nus kyang srid kyi rjes su yi rang ba dang ldan</text></item>
<item><p>167a7</p><section></section><text>pa'i bsod nams kyi tshogs ni de lta ma yin no zhes bshad pa yin no/ /ci'i phyir zhe na/ 'di ltar dge ba don gnyer zhes bya ba la sogs pa smos te/ phyir mi ldog pa'i sems bskyed pa la rjes su yi rang na thar pa 'dod pa thams cad kyi bsod nams kyi phung po la rjes su yi rang ba</text></item>
<item><p>167b1</p><section></section><text>yin pa'i phyir ro zhes bya ba'i tha tshig go/ /'gro ba'i thar pa ni rdzogs pa'i sangs rgyas kyi chos bstan pa las rab tu byung ba'i phyir la rdzogs pa'i sangs rgyas kyang phyir mi ldog pa'i sems bskyed pa la rag las pa'i phyir te/ de bas na de la rjes su yi rang nas 'gro ba mtha' dag gi</text></item>
<item><p>167b2</p><section></section><text>bsod nams la rjes su yi rang ba yin pas de'i phyir zhes bya ba la sogs pa smos te/ de'i phyir zhes bya ba ni ye shes phun sum tshogs pa'i ngo bo'i thar pa de'i ched du'o/ /kha cig las ni ci'i phyir zhes 'byung ste/ de ni ci'i phyir na zhes dri ba'i don du blta bar bya'o/ /de dag ces</text></item>
<item><p>167b3</p><section></section><text>bya ba ni phyir mi ldog pa rnams so/ /sdug bsngal zad par bya phyir zhes bya ba ni nyon mongs pa bag chags dang bcas pa spang bar bya ba'i phyir te gzhan du na sdug bsngal zad pa med pa'i phyir ro/ /de ltar ting nge 'dzin thob pa'i shes rab mngon par 'phel ba las nges par 'byed pa'i cha</text></item>
<item><p>167b4</p><section></section><text>dang mthun pa'i gnas skabs kyis rnam par rtog pa'i gnyen por mthong ba'i lam gyi bdag nyid mchog tu gyur pa 'byung ngo / /rnam par rtog pa de yang gzung ba dang 'dzin par rnam par rtog pa dag re re la rnam pa gnyis gnyis yod pa'i phyir rnam pa bzhi'o/ /de la gzung bar rnam</text></item>
<item><p>167b5</p><section></section><text>par rtog pa 'jug pa'i phyogs mtha' dag la brten pa de'i gnyen por sems bskyed pa la sogs pa'i chos rnams la bdag nyid kyi rnam par rtog pa med pas stong pa nyid la sogs pa'i rnam par yongs su shes pa'i phyir/ byang chub sems dpa' gang zhig ces bya ba la sogs pa smos te/</text></item>
<item><p>167b6</p><section></section><text>chos rnams kun ni 'jug pa'i phyogs su bsdus pa'i sems bskyed pa la sogs pa'o/ /spros med ces bya ba ni smon pa'i spros pa med par zhes bya ba'i don to/ /ldog pa'i phyogs mtha' dag la brten pa de bsal bas sgrib pa thams cad bzlog par bya ba'i phyir shes rab gang gis stong pa la</text></item>
<item><p>167b7</p><section></section><text>sogs pa'i mtshan nyid kyi chos rnams shes shing / de la yang gnyis kyi 'du shes med pas byang chub tshol ba'i phyir/ de ni zhes bya ba la sogs pa 'byung ba yin te/ de ni shes rab gnyis kyis zhes bya ba ni byang chub sems dpa' de ni shes rab kyis gnyis su mngon par zhen pas</text></item>
<item><p>168a1</p><section></section><text>byang chub tshol bar mi byed de/ 'jig rten las 'das pa'i gnas skabs na rnam par byang bar rnam par rtog pa yang med pa'i phyir ro zhes bya ba'i tha tshig go/ /rnam par rtog pa thams cad ni thams cad du 'dzin pa la sogs par rtog pa 'byung ba'i phyir dang</text></item>
<item><p>168a2</p><section></section><text>thams cad las rnam par log pa'i bdag nyid kyi dngos po la dngos po gzhan dang tha mi dad par 'dzin pa'i phyir rang bzhin gyis phyin ci log gi mtshan nyid kho na yin no/ /gal te de bas na de ltar shes pa yod pa'i phyir dngos po rnams tha mi dad pa yin par 'gyur ro zhe na/ ma yin te/</text></item>
<item><p>168a3</p><section></section><text>dngos po yod pa'i rang gi ngo bo ni don byed nus pa yin la de dag kyang gcig pa nyid yin na ni dngos po thams cad don gcig byed par thal bar 'gyur ro/ /de lta na yang kun nas nyon mongs pa dang rnam par byang ba dag la yang tha mi dad par 'dzin pas gcig pa nyid na bcings pa dang</text></item>
<item><p>168a4</p><section></section><text>thar pa so sor rnam par gzhag pa mi 'thad do/ /gal te de dag nyid so so'i khyad par la brten pa'i nus pa tha dad pas tha snyad tha dad pa yod do zhe na/ de lta na ni dngos po'i ngo bo don gyi bya ba byed pa ni rjes su 'gro ba med pa'i phyir la brtan pa gcig pu'i bdag nyid ni rang shes pa bskyed</text></item>
<item><p>168a5</p><section></section><text>pa'i mthu yang med pas rjes su 'gro ba ma yin pa 'ang dngos po med pa'i mtshan nyid yin pa'i phyir thun mong ma yin pa nyid grub pa yin la/ gzung ba dang 'dzin pa'i rnam pa dang bral ba'i yang phyir te/ phal cher bshad zin to// // de dang 'dra bar rnam par rtog pa ji ltar</text></item>
<item><p>168a6</p><section></section><text>'dzin pa yang 'khrul ba yin pa'i phyir rang gi ngo bo la ltos nas rnam par mi rtog pa nyid yin na yang sgrib pa'i gnyen po ma yin pa'i phyir byang chub sems dpa' ni des byang chub tshol bar mi byed do zhes bya bar gnas so/ /'dzin par rnam par rtog pa yang rnam pa gnyis yin te/ sems</text></item>
<item><p>168a7</p><section></section><text>can rdzas su yod pa la brten pa dang / der gdags pa la brten pa'o/ /de dag med par bstan pa'i phyir/ rnal 'byor pa de zhes bya ba la sogs pa gsungs te/ brtson pa ni sems can don dam par yod par rtog pa med pa'i phyir te de yod na ni phyin ci log pa'i phyir brtson pa ma</text></item>
<item><p>168b1</p><section></section><text>yin no/ /rnal 'byor pa zhes bya ba ni yang dag par btags pa tsam la yang 'dzin pa nyid du mi rtog pa'i phyir ro zhes bya ba'i tha tshig go/ /rnam par rtog pa de yang mdor bsdu na rnam pa bzhir rig par bya ste/ rigs su rnam par rtog pa ni de bsal bar bdag ni rdzogs pa'i byang</text></item>
<item><p>168b2</p><section></section><text>chub kyi 'os yin gyi/ nyan thos la sogs pa'i byang chub dang ni 'gal lo snyam na yang rnam par rtog pa med pa'i phyir/ nam mkha'i khams zhes bya ba la sogs pa smos te/ de dang zhes bya ba ni nam mkha'i khams dang ngo / /der zhes bya ba ni nam mkhar ro/ /gang gis kyang ni de</text></item>
<item><p>168b3</p><section></section><text>ma thob ces bya ba ni gang gis kyang nam mkha'i khams de thob pa med do zhes bya bar sbyar ro/ /de ni 'di skad du dper na nam mkha'i khams kyi ming gzhan nam mkha' zhes bya ba dang ldan pa yang de dang 'gal ba med la dngos po med par ro gcig pa'i phyir gang gis kyang de ma thob pa</text></item>
<item><p>168b4</p><section></section><text>de bzhin du byang chub sems dpa' nye bar zhi bar spyod pa yang rdzogs pa'i byang chub dang nye bar yang ma yin bdag nyid byang chub gzhan dang 'gal lo snyam du yang mi sems te/ yang dag par na thams cad dben par mtshan nyid gcig pa'i phyir ro zhes brjod pa yin no/ /yang dag</text></item>
<item><p>168b5</p><section></section><text>par 'grub pa rnam par rtog pa de bsal ba'i phyir sgyu ma byas pa'i skyes bu bzhin du 'gro ba'i don yang dag par bsgrub pa'i rnam par rtog pa med kyang skye ba sna tshogs la sogs pa'i bya ba rab tu 'byung ba'i phyir/ skye bo'i dbus na zhes bya ba la sogs pa smos te/ skye bo 'di zhes bya ba ni skye</text></item>
<item><p>168b6</p><section></section><text>bo'i tshogs so/ /de yang zhes bya ba ni skyes bu de yang zhes bya bar sbyar ro/ /de'i byed pa bstan pa'i phyir/ rdzu 'phrul zhes bya ba la sogs pa smos te/ 'gro ba rnams dang 'brel pa'i rdzu 'phrul ston pa kho na byed pa yin no zhes bya ba'i tha tshig go/ /yang dag par na ji ltar ltad mo pa rnams kyis</text></item>
<item><p>168b7</p><section></section><text>de'i lus la sogs pa la skyes bu yang dag pa'i ngo bo shes pa de lta bu ni med pas de bstan pa'i phyir/ de la lus med ces bya ba la sogs pa smos so/ /de bzhin zhes bya ba ni sgyu ma'i skyes bu bzhin du'o/ /nam yang mi sems zhes bya ba ni gzhan yang mi sems pa ste rnam par rtog pa</text></item>
<item><p>169a1</p><section></section><text>zhes bya ba lhag ma yin no/ /gang zhig ce na/ byang chub rtogs nas zhes bya ba la sogs pa smos te/ don dam par na gang zag la sogs pa med pa'i phyir ro snyam du dgongs pa yin no/ /skye ba sna tshogs ni skye ba la dbang ba nyid kyis mi la sogs par skye</text></item>
<item><p>169a2</p><section></section><text>ba'o/ /bya ba mang ldan pa zhes bya ba ni sbyin pa la sogs pa'i dngos po dang ldan pa'o/ /byed par rnam par rtog pa ni de dgag pas de bzhin gshegs pa'i sprul pa bzhin du bya ba thams cad mngon par 'grub pa'i phyir/ dper na sangs rgyas zhes bya ba la sogs pa smos so/ /sprul pa de</text></item>
<item><p>169a3</p><section></section><text>byed pa zhes bya ba ni byed pa na ste rnam par rtog pa'i shes pa med par zhes bya bar sbyar ro/ / bya ba'i 'bras bu'i rnam par rtog pa ni de bsal bas shing gi 'khrul 'khor bzhin du rang gi bya ba'i 'bras bu thams cad mngon par bsgrub pa'i phyir/ shing mkhan zhes bya ba la sogs pa smos</text></item>
<item><p>169a4</p><section></section><text>te/ shing mkhan zhes bya ba ni 'khrul 'khor mkhan no/ /bzo bo zhes bya ba ni rang gi bya ba la mkhas pa'o/ /mkhas pa des zhes bya ba ni de las gzhan pa'i sgyu rtsal la mkhas pa ste/ gzhan gyis ni de lta bu'i 'khrul 'khor grub par mi 'gyur ro/ /skyes pa bud med dang 'dra</text></item>
<item><p>169a5</p><section></section><text>bar zhes bya ba ni skyes pa dang bud med lta bu zhes bya ba'i don to/ /rnam par mi rtog pa ni bya ba nar ma'i 'bras bu la rnam par rtog pa med pa'i phyir ro/ /gal te 'o na ni bya ba la 'jug pa ma yin te/ de ni rnam par rtog pa la rag las pa'i phyir ro zhe na/ nyes pa med de 'khrul 'khor</text></item>
<item><p>169a6</p><section></section><text>bzhin du yod pa tsam gyis de la 'jug pa'i phyir ro/ /de la ni rgyu bzo byed pa'i rnam par rtog pa yod pas 'di ni de dang mi 'dra'o snyam du yang dogs par mi bya ste/ 'di la yang sngon gyi smon lam gyi 'phen pa yod pa'i phyir ro/ /rnam par rtog pa la yang rang yod pa tsam ma gtogs</text></item>
<item><p>169a7</p><section></section><text>pa byed pa gzhan ni med pa kho na yin la de ni 'di dang yang khyad par med do/ /shin tu goms pa dang ldan pa rnams la rgyu rnam par rtog pa'i shes pa med par kha ton la sogs pa'i bya ba 'jug pa dag 'byung ba yang mthong ste mang du mi dgos so/ /de ltar rnam par mi rtog pa'i spyod pa'i phan</text></item>
<item><p>169b1</p><section></section><text>yon ni rnam pa gsum ste/ bkur sti phun sum tshogs pa ni brgya byin la sogs pa thams cad kyis phyag byas pa'i phyir/ de ltar spyod mkhas zhes bya ba la sogs pa 'byung ba yin no/ /sangs rgyas thams cad kyi dgongs pa ni sangs rgyas thams cad kyis de'i yon tan brjod pa'i</text></item>
<item><p>169b2</p><section></section><text>phyir/ phyogs bcu'i zhes bya ba la sogs pa 'byung ba yin no/ /bar chad byed pa med pa nyid ni bdud thams cad kyis kyang bar chad bya bar mi nus pa'i phyir/ gang gA'i klung mnyam zhes bya ba la sogs pa 'byung ba yin te/ 'di skad du gal te 'jig rten gyi khams thams</text></item>
<item><p>169b3</p><section></section><text>cad na yod pa'i sems can rnams bdud du gyur la bdud re res kyang ba spu'i bu ga re re nas byung ba'i bdud kyi lus kyi tshad de snyed cig sprul du zin kyang 'on kyang byang chub sems dpa' rnam par mi rtog par spyod pa la bar chad bya mi nus so zhes bshad pa yin no/ /de nyid gsal bar</text></item>
<item><p>169b4</p><section></section><text>bya ba'i phyir/ rgyu rnam bzhis zhes bya ba la sogs pa smos te/ rgyu bzhi las stong pa nyid la rnam par gnas pa ni chos bdag med pa rtogs par bdud kyi sprul pa'i yul gyi nye bar spyad pa dpe med pa dag la mngon par zhen pa med pa'i phyir ro/ /sems can thams cad kyis mi</text></item>
<item><p>169b5</p><section></section><text>gtong ba nyid ni snying rjes sems can la lta ba dang bcas pa 'gro ba mi mthun pa mthong ba las yang dag pa'i mtha' mngon du mi byed pa'i phyir ro/ /dam bcas pa bstan pa nyid ni ji skad du smras pa de bzhin byed pas le lo med pa bya ba thams cad la bar chad med par rab tu sbyor ba'i phyir ro/ /sangs</text></item>
<item><p>169b6</p><section></section><text>rgyas kyis dgongs pa nyid ni tshogs sogs pas bde bar gshegs pas byin gyis brlabs pa'i sbyor ba 'bras bu yod par 'gyur ba'i phyir ro/ /bde gshegs byin rlabs can zhes bya ba ni gang la rten bde bar gshegs pa kho na'i byin gyi rlabs yod pa de la de skad ces bya'o/ /thams cad</text></item>
<item><p>169b7</p><section></section><text>du yang shes rab kho na gtso bo yin pas de la mos pa sngon du 'gro ba'i rab tu 'jug pa ni thams cad mkhyen pa nyid kyi tshogs yongs su rdzogs par 'gyur ba'i phyir/ de bzhin gshegs yum zhes bya ba la sogs pa smos te/ thams cad mkhyen pa nyid la zhugs zhes bya ba ni shes rab kyi</text></item>
<item><p>170a1</p><section></section><text>pha rol tu phyin pa sgrub pa dang ldan pa thams cad mkhyen pa nyid gcig tu gzhol ba yin pa'i phyir ro snyam du dgongs pa'o/ /gal te thams cad mkhyen pa nyid la zhugs na 'o na ji ltar rnam par mi rtog pa yin rang gi lam gyi 'bras bu la rnam par rtog pa med pa</text></item>
<item><p>170a2</p><section></section><text>ni de la 'jug pa mi 'thad do zhe na/ de'i lan gdab par chos kyi dbyings zhes bya ba la sogs pa smos te/ stobs la sogs pa'i chos kyi rgyu yin pa'i phyir chos kyi dbyings so/ /dus thams cad du 'gyur ba med pa'i phyir de bzhin nyid de stong pa nyid de ni rtag tu de kho na bzhin</text></item>
<item><p>170a3</p><section></section><text>pa'i phyir ro/ /gnas par mi 'gyur zhes bya ba ni de la yang mngon par zhen pa'i bdag nyid kyis gnas par mi byed do zhes bya ba'i tha tshig ste/ de la mngon par zhen pa ni phyin ci log pa nyid kyis de la gnas pa'i ngo bo ma yin pa'i phyir ro/ /de lta bas na gnas pa med pa ste/ mngon</text></item>
<item><p>170a4</p><section></section><text>par zhen pa med pa kho na gnas pa zhes bya ba yin te/ de bzhin nyid la gnas pa yin no zhes bya bar skabs dang sbyar ro/ /bar snang la sprin dang rig sngags 'chang ba dang 'dra bas/ dper na zhes bya ba la sogs pa smos te/ gnas med ces bya ba ni khyim med pa'o/ /gnas 'dod pa zhes</text></item>
<item><p>170a5</p><section></section><text>bya ba ni gnas mngon par bsgrub par 'dod pas te/ 'di skad du dper na rig sngags 'chang bar snang la rgyu ba gnas mngon par bsgrub par 'dod na nam mkha' kho na la dus ma yin par me tog dang 'bras bu dang lo ma dang ldan pa'i shing gi skyed mos tshal la sogs pa byin gyis rlob par byed pa</text></item>
<item><p>170a6</p><section></section><text>de bzhin du byang chub sems dpa' stong pa nyid la mi dmigs pa'i tshul gyis gnas pa yang rang dang gzhan gyi yon tan phun sum tshogs pa'i rten gyi mchog yin no zhes bshad pa yin no/ /gal te de lta na de bzhin nyid la mi gnas pa yin pas de ji ltar 'jig rten las 'das pa'i las</text></item>
<item><p>170a7</p><section></section><text>gyis de rtogs nas dag pa 'jig rten pa'i gnas skabs na gzhan dag la ston par byed ce na/ de'i lan gdab par de ltar spyod pa zhes bya ba la sogs pa smos te/ rtogs par byed pa ni khong du chud par byed pa'o/ /sangs rgyas chos rnams ni stobs la sogs pa'o/ /dmigs mi 'gyur</text></item>
<item><p>170b1</p><section></section><text>zhes bya ba ni dmigs par mi byed pa ste/ 'jig rten las 'das pa'i gnas skabs na zhes bya ba'i tha tshig go/ /chos 'dod lta bar byed ces bya ba ni tshig dang don 'dzin par nus pa'i nyan pa po ste mi dmigs zhes bya bar skabs dang sbyar ro/ /zhi 'dod ces bya ba ni bdag dang gzhan gyi</text></item>
<item><p>170b2</p><section></section><text>sgrib pa spang bar 'dod pa rnams so/ /de nyid kyi khyad par ni yon tan dga' zhes bya ba yin te/ ye shes phun sum tshogs pa 'dod pa rnams zhes bya ba'i don to/ /'di ni gnas pa yin zhes bya ba ni ji skad bshad pa'i tshul gyis gang zag la sogs pa mi dmigs pa kho na rtog pa thams</text></item>
<item><p>170b3</p><section></section><text>cad kyi gnyen po yin pa nyid kyis mthong ba'i lam gyi bdag nyid dang de'i rjes la thob pa ni gnas pa yin te/ mchog tu rab tu dga' ba'i rgyu yin pa'i phyir ro/ /gzhan ni kun nas nyon mongs pa la brten pa'i phyir ma yin no zhes bya ba'i tha tshig go/ /mthong ba'i lam 'di ni</text></item>
<item><p>170b4</p><section></section><text>rdzogs pa'i byang chub kyi rgyu yin la de'i rgyu yang rnam pa gsum ste/ rdzogs pa'i byang chub kyi tshul la gzhan yang dag par sbyor ba ni snying brtse ba'i shes rab kyi gnas pa nyan thos la sogs pa'i gnas pa thams cad pas phul du byung ba rang dang gzhan gyi don gyi rten la gzhan yang dag</text></item>
<item><p>170b5</p><section></section><text>par sbyor ba rdzogs pa'i byang chub 'dren par byed pa yin pa'i phyir/ de bzhin gshegs kyi zhes bya ba la sogs pa 'byung ba yin te/ dgra bcom rnam thar zhes bya ba ni dgra bcom pa rnams kyi rnam par thar pa gzugs can gzugs rnams la lta ba zhes bya ba la sogs pa ma</text></item>
<item><p>170b6</p><section></section><text>chags pa'i mtshan nyid brgyad po ji snyed pa zhes bya ba'i don to/ /de bzhin gshegs kyi ma gtogs par/ /zhes bya ba ni rdzogs pa'i sangs rgyas kyi gnas pa dag ma gtogs par te/ de dag ni rnam pa thams cad du nyon mongs pa dang shes bya'i sgrib pa'i bag chags dang bral ba nyid kyis</text></item>
<item><p>170b7</p><section></section><text>gong na med pa yin pa'i phyir ro snyam du dgongs pa yin no/ /yang na de bzhin gshegs pa rnams kyi rnam par thar pa me long lta bu'i ye shes la sogs pa sgrib pa med pas rab tu phye ba dgra bcom pa ste yon tan ma lus pa'i 'os su gyur pa de ma gtogs par zhes bya bar sbyar ro/ /gnas pa</text></item>
<item><p>171a1</p><section></section><text>'di ni zhes bya ba ni ji skad bshad pa'i rtog pa'i skyon dang bral ba mthong ba'i lam gyi bdag nyid kyi sems bskyed pa 'di ni zhes bya bar dgongs pa yin no/ /zhi ba ni bdag nyid ji lta ba bzhin du 'dod pa la sogs pa la chags pa'i nyes pa dang bral ba'i phyir ro/ /de</text></item>
<item><p>171a2</p><section></section><text>dag ni ting nge 'dzin yang yin te/ bsam gtan dang gzugs med pa dang tshad med pa'i ngo bo nyid yin pa'i phyir ro/ /rab zhi bde zhes bya ba ni zag pa med pa'i tshor ba sim pa ste/ de dang mtshungs par ldan pa'i gnas pa ji snyed pa zhes bya bar skabs dang sbyar ro/ /kun gyi zhes</text></item>
<item><p>171a3</p><section></section><text>bya ba ni nyan thos la sogs pa'i gnas pa kun gyi nang na'o/ /mchog ni rang gi don phun sum tshogs pa'i rgyu yin pa'i phyir ro/ /gong na med pa yin zhes bya ba ni gzhan gyi don phun sum tshogs pa'i rgyu yin pa'i phyir ro/ /'di ni stong pa nyid kyi spyod yul can yin yang thun mong ma</text></item>
<item><p>171a4</p><section></section><text>yin pa'i thabs kyis bar ma dor mya ngan las 'da' bar mi 'gro ba'i phyir/ 'dab chags zhes bya ba la sogs pa smos so/ /'di skad du dper na bya ni nam mkha' la gnas kyang ltung bar mi 'gyur la nya ni chu'i nang na gnas kyang 'tshubs te mi 'chi ste de gnyis ni yong gis de na spyod</text></item>
<item><p>171a5</p><section></section><text>pa yin pa'i phyir ro/ /de bzhin du sangs rgyas dang byang chub sems dpa' yang shes rab dang snying brtse bas chos thams cad bdag med par gzigs bzhin du thugs skyo bar mi 'gyur bas bar ma dor rang dang gzhan gyi don dang mthun pa'i sems bskyed pa'i gegs byed pa mya ngan las</text></item>
<item><p>171a6</p><section></section><text>'das pa yang mngon du mi mdzad do/ /gang gi phyir de ltar shes rab kyi gnas pa don chen po yin pa de'i phyir/ sems can kun gyi zhes bya ba la sogs pa smos te/ sems can kun gyi yon tan ni 'jig rten dang 'jig rten las 'das pa'i bsam gtan la sogs pa'i yon tan</text></item>
<item><p>171a7</p><section></section><text>rnams so/ /de dag gi mchog tu zhes bya ba ni mchog nyid du'o/ /'gro bar 'dod pa ni spangs pa phun sum tshogs pa ma lus par thob par 'dod pa'o/ /mchog reg ces bya ba ni mngon du bya bar 'dod pa zhes bya ba'i tha tshig go/ /de ci zhig ce na sangs rgyas ye shes me long lta bu'i ye shes</text></item>
<item><p>171b1</p><section></section><text>la sogs pa phun sum tshogs pa'i mtshan nyid thun mong ma yin pa'i phyir mchog tu rmad byung yin no/ /de ltar shes rab kyi gnas pa spangs pa dang ye shes kyi mtshan nyid rang gi don phun sum tshogs pa'i rgyu nyid du bstan nas gzhan la phan pa sgrub pa'i rten nyid yin par bstan pa'i phyir/</text></item>
<item><p>171b2</p><section></section><text>chos kyi sbyin pa zhes bya ba la sogs pa gsungs so/ /chos kyi sbyin pa ni pha rol tu phyin pa'i chos rab tu ston pa ste sbyin par 'dod pa gang yin pa zhes bya bar sbyar ro/ /rab ni thos pa'i gnas skabs na pha rol tu phyin pa thams cad kyi khams rtas pa skyed par byed pa yin pa'i phyir ro/ /mchog</text></item>
<item><p>171b3</p><section></section><text>ni sems pa'i tshe na mdo'i don phyin ci ma log pa la rjes su 'jug pa'i thabs yin pa'i phyir ro/ /dam pa ni bsgom pa'i tshe na 'jig rten dang 'jig rten las 'das pa'i don 'grub pa'i rgyu yin pa'i phyir ro/ /phan mdzad rnams kyi zhes bya ba ni bde bar gshegs pa sras dang bcas pa</text></item>
<item><p>171b4</p><section></section><text>rnams dang 'brel ba ste/ sangs rgyas dang byang chub sems dpa' 'grub pa'i rten ni ji skad bshad pa'i shes rab yin pa'i phyir ro snyam du dgongs pa yin no/ /gnas zhes bya ba ni gnas pa'o/ /'di la zhes bya ba ni bshad ma thag pa la'o/ /bsten par gyis zhes bya ba ni des zhes</text></item>
<item><p>171b5</p><section></section><text>bya ba khong nas drang ngo / /de bstan pa'i phyir bslab pa 'di ni zhes bya ba la sogs pa smos te/ 'di ni zhes bya ba ni shes rab kyi pha rol tu phyin pa'i bslab pa 'di'o/ /bslab pa yongs su brjod pa zhes bya ba ni sbyin pa'i pha rol tu phyin pa la sogs pa'i bslab pa dag go/ /bslab pa ji</text></item>
<item><p>171b6</p><section></section><text>snyed kun gyi zhes bya ba ni bslab pa thams cad kyi nang na'o/ /'di ni ser sna la sogs pa'i bag chags kyi gnyen po yin pa'i phyir mchog kyang yin la yon tan bla na med pa thams cad 'grub pa'i rgyu yin pa'i phyir gong na med pa yang yin no/ /gang gi phyir de lta yin pa de'i phyir/ mkhas pa</text></item>
<item><p>171b7</p><section></section><text>gang zhig ces bya ba la sogs pa smos te/ bslab pa kun zhes bya ba ni bslab pa thams cad kyi'o/ /pha rol 'gro 'dod pas zhes bya ba ni sbyin par bya ba la sogs pa mi dmigs pa'i bdag nyid 'khor gsum rnam par dag pa'i pha rol mngon du bya bar 'dod pas zhes bya ba'i don to/ /</text></item>
<item><p>172a1</p><section></section><text>sangs rgyas bslab pa zhes bya ba ni gang gi phyir 'di sangs rgyas rnams kyi thun mong ma yin pa de'i lam yin pa de'i phyir 'di kho na la bslab par gyis shig ces bsgo ba'i don yin no/ /rung ba dag la shes rab yongs su gtod pa ni thos pa la sogs pa'i rim</text></item>
<item><p>172a2</p><section></section><text>gyis chud mi gsan pa'i phyir pha rol tu phyin pa mchog gi chos gtod pa ni byang chub dang mthun pa'i phyir te/ de bstan pa'i phyir 'di ni chos gter zhes bya ba la sogs pa smos so/ /'di ni zhes bya ba ni shes rab kyi pha rol tu phyin pa'i bdag nyid 'di'o/ /gter mchog ni nyan thos la</text></item>
<item><p>172a3</p><section></section><text>sogs pa dang thun mong ma yin pa'i byang chub kyi phyogs dang mthun pa'i yon tan rin po che'i rten yin pa'i phyir ro/ /chos ni stobs la sogs pa'o/ /mdzod ni gnas so/ /de'i phyir sangs rgyas rigs te rgyu yin no/ /bcom ldan 'das rnams ni stobs la sogs pa'i chos</text></item>
<item><p>172a4</p><section></section><text>kyi rab tu phye ba yin pa'i phyir la de dag kyang shes rab rnam par dag pa'i mtshan nyid yin pa'i phyir ro snyam du dgongs pa yin no/ /'gro ba'i bde dang skyid pa'i mdzod/ /ces bya ba ni shes rab ces bya ba chos kyi dbyings 'di ni 'gro ba'i bde ba lhag pa'i tshul khrims kyi bslab pa'i rnam par</text></item>
<item><p>172a5</p><section></section><text>smin pa'i bdag nyid lus kyi tshor ba sim pa gang yin pa dang skyid pa lhag pa'i sems kyi bslab pa las rab tu byung ba gang yin pa de'i mdzod dang gnas yin no zhes bya bar sbyar te/ lhag pa'i shes rab kyi bslab pa ni bslab pa thams cad rnam par dag pa'i yan lag tu gyur pa'i phyir ro</text></item>
<item><p>172a6</p><section></section><text>zhes bya ba'i tha tshig go/ /sangs rgyas kyang nyung shas shig gi rigs ma yin gyi thams cad kyi yin pas de'i phyir/ 'das dang zhes bya ba la sogs pa smos te/ chos dbyings zad mi 'gyur zhes bya ba ni bde bar gshegs pa thams cad kyis de'i bdag nyid yongs su bzung yang chos kyi</text></item>
<item><p>172a7</p><section></section><text>dbyings 'dzin pa la sogs pa'i mtshan nyid kyis dben pa'i bdag nyid ni rtag tu thams cad na yod pa'i phyir zad par mi 'gyur ro zhes bya ba'i don te/ de lta bas na 'di la 'bad de thos pa la sogs pas yongs su bsrung bar bya'o zhes bya ba lhag ma yin no/ /don 'di'i gzhung rgyas pa'i</text></item>
<item><p>172b1</p><section></section><text>rjes su 'brangs te 'phags pa kun dga' bo la yongs su gtad pa'i skabs nas khong du chud par bya'o/ / bsod nams kyi tshogs mang ba nyid shes rab goms pa las rab tu byung ba rdzogs pa'i sangs rgyas kyi rgyu gsum pa ni shing la sogs pa bskyed par bya ba la sogs pa bzhin du shes rab</text></item>
<item><p>172b2</p><section></section><text>kyang 'jig rten dang 'jig rten las 'das pa'i chos thams cad sgrub par nus pa'i phyir/ shing dang zhes bya ba la sogs pa smos te/ de dag ces bya ba ni shing la sogs pa'o/ /sa las yang dag 'byung zhing 'thon/ /zhes bya ba la sa ni sa gzhi'o/ /de las yang dag 'byung ba ni dang por</text></item>
<item><p>172b3</p><section></section><text>sa las gyur pa nyid du byung ba'i phyir ro/ /'thon pa ni rgyun gyis so/ /zad pa ni rgyun zhig pa'o/ /'phel ba ni sngon med pa'i rnam par bstan pa'o/ /yongs su mi nyams zhes bya ba ni rgyun mi 'dra ba nyid du mi 'gyur ba'o/ /gang gi phyir rnam par mi rtog pa de'i phyir skyo ba med ces bya bar sbyar te/</text></item>
<item><p>172b4</p><section></section><text>skyo ba ni rnam par mi rtog pa'i chos yin pa'i phyir ro/ /sras ni byang chub sems dpa' rnams so / /lha rnams zhes bya ba ni lha rnams kyi ste brgya byin dang tshangs pa la sogs pa'i lha'i rigs rnams kyi zhes bya ba'i don to/ /'gro ba kun gyi zhes bya ba ni mi la sogs pa'i yang zhes bya ba'i tha tshig</text></item>
<item><p>172b5</p><section></section><text>go/ /de ltar shes rab phyi rol gyi rgyu dang chos mthun par bstan nas/ nang gi rgyu dang chos mthun par bstan pa'i phyir/ sems can tha ma zhes bya ba la sogs pa gsungs te/ sems can rnams kyi tha ma 'bring dang mchog gyur pa nyid ni go rims bzhin du ngan song dang mi dang lha'i 'gro ba tha dad</text></item>
<item><p>172b6</p><section></section><text>pa'i phyir dang dbang po tha dad pa'i phyir ro/ /ma rig pa ni gang zag la sogs par dmigs pa yin te rig pa dang 'gal ba'i phyir ro/ /sems can 'di dag thams cad ni de las byung ba yin zhes bya bar skabs dang sbyar te/ rjes su chags pa dang khong khro ba med par ni thams cad du 'jug pa</text></item>
<item><p>172b7</p><section></section><text>dang ldog pa med pa'i phyir la de gnyis kyang log par dmigs pa las byung ba'i phyir dang bdag nyid kyang phyin ci log gi ngo bo nyid yin pa'i phyir ro snyam du dgongs pa yin no/ /de'i phyir rkyen rnams tshogs shing rkyen la rag las nas 'byung ngo zhes bshad kyi rtag pa yang ma yin la rgyu med</text></item>
<item><p>173a1</p><section></section><text>pa can ma yin te res 'ga' ba yin pa'i phyir ro/ /sdug bsngal ni nye bar len pa'i phung po'i mtshan nyid do/ /de yang byed pa po med kyang 'khrul 'khor bzhin du bya ba de dang de la 'jug pa mthong ba'i phyir te/ de la ma rig pa las ma gtogs pa rgyu gzhan ni med</text></item>
<item><p>173a2</p><section></section><text>do snyam du dgongs pa yin no/ /'khrul 'khor de ni zad med ces pa ni ma rig pa'i bdag nyid do/ /phung po la dmigs pas mngon par zhen pa ni rigs mthun pa 'byung ba'i rgyur gyur pa'i phyir 'khrul 'khor lta bu yin la de yang rtag tu de'i bdag nyid kho nar 'byung ba'i phyir zad pa med do/ /</text></item>
<item><p>173a3</p><section></section><text>dngos kyi mjug bsdu ba'i phyir ye shes zhes bya ba la sogs pa smos te/ ye shes ni me long lta bu'i ye shes la sogs pa'o/ /tshul ni bsgom pa'i lam mo/ /sgo ni mthong ba'i lam mo/ /thabs ni nges par 'byed pa'i cha dang mthun pa rnams so/ /rtsa ba ni de dag gi tshogs kyi bdag nyid</text></item>
<item><p>173a4</p><section></section><text>pha rol tu phyin pa'i phung po yin te/ de kho na nyid la mos pas bsdus pa'i sbyin pa la sogs pa ni bsod nams kyi rgyun bla na med pa'i rten yin pa'i phyir ro/ /de kun zhes bya ba ni de dag thams cad do/ /de ni 'di skad du dper na sa las shing la sogs pa sa las gyur pa nyid du skye ba yang</text></item>
<item><p>173a5</p><section></section><text>ma rig pa las sems can gyi rab tu dbye ba phyin ci log tu dmigs pa'i bdag nyid dag 'byung ba rnams la sa dang ma rig pa dag gi ngo bo zad pa med de/ 'bras bu de dag gi bdag nyid nye bar ma bzung ba'i phyir ro/ /shing la sogs pa dang srog chags rnams rang gi rgyu la yong ba'i</text></item>
<item><p>173a6</p><section></section><text>sa nyid dang / log par dmigs pa'i bdag nyid nye bar bzung nas skye ba de la de skad du tha snyad 'dogs pa ni ma yin te/ de dag gi rang gi rgyu tha dad pa'i ngo bo nyid yin yang sa las gyur pa ma yin pa nyid la sogs pa las log pa'i bdag nyid kyis de skad du tha snyad 'dogs pa'i phyir</text></item>
<item><p>173a7</p><section></section><text>ro/ /rgyu dang 'bras bu dag gcig pa nyid yin na ni/ rang gi ngo bo dang byed pa tha dad pa dang bral bas cung zad kyang rgyu yang ma yin la 'bras bu yang ma yin pa'i phyir/ 'gro ba mtha' dag la rgyu dang 'bras bu tha dad par mthong ba'i rgyun med par thal bar 'gyur ro/ /'bras bu sa las gyur</text></item>
<item><p>173b1</p><section></section><text>pa ma yin pa la sogs pa'i ngo bor byung yang de'i rgyu 'phel ba yang med de/ sa nyid dang log par dmigs pa'i bdag nyid ni rigs mi mthun pa las log pa tsam du khyad par med pa'i phyir ro/ /de bzhin du shes pa las ji skad bshad pa'i ye shes kyi rgyun skye ba la yang zad pa med</text></item>
<item><p>173b2</p><section></section><text>de/ gang gis kyang de'i ngo bo yongs su ma bzung ba'i phyir ro/ /'phel ba yang med de/ rtag tu 'dzin pa la sogs pas dben pa'i mtshan nyid du khyad par med pa'i phyir ro/ /rdzogs pa'i byang chub kyi rgyu rnam pa gsum bshad zin to// //byang chub de ni sgrib pa zad pa dang</text></item>
<item><p>173b3</p><section></section><text>mi skye ba'i mtshan nyid yin la de dag kyang rten cing 'brel bar 'byung ba la zad pa med pa dang skye ba med par rtogs pa'i ngo bo nyid yin gyi sgrib pa spangs nas yang mi skye ba'i spyod yul can dag ni ma yin te/ chos thams cad rang bzhin gyis med pa'i phyir ro/ /mthong ba'i lam la spyod</text></item>
<item><p>173b4</p><section></section><text>pa'i shes rab kyang rten cing 'brel par 'byung ba'i bdag med pa'i ngo bo spyod yul can yin pa nyid kyis ma rig pa'i gnyen po yin pa'i phyir ro/ /byang chub sems dpa' gang zhig ces bya ba la sogs pa smos te/ skye med ces bya ba ni gang zhig gis rten cing 'brel bar 'byung ba la skye</text></item>
<item><p>173b5</p><section></section><text>ba med pa nyid dang 'di nyid la zad pa med pa nyid du shes rab 'di shes pa de ni rang byung thob par 'gyur ro zhes bya bar sbyar ro/ /gzhan ni ma yin te/ ma rig pa'i ling tog gis bsgribs pa'i phyir ro snyam du dgongs pa yin no/ /bcom nas zhes bya ba ni pha rol tu phyin pa thams cad kyi</text></item>
<item><p>173b6</p><section></section><text>mi mthun pa'i phyogs ma rig pa'i thibs po bsal nas te/ de bzhin nyid kyi rang gi ngo bo spyod yul du gyur pa yin pa'i phyir ro/ /gal te ji ltar na shes rab tsam gyis pha rol tu phyin pa gzhan gyi mi mthun pa'i phyogs spongs she na/ shes rab de ni de bzhin nyid kyi yul can yin pas</text></item>
<item><p>173b7</p><section></section><text>thams cad kyi gnyen po yin pa'i phyir te/ 'khor gsum mi dmigs pa med par sbyin pa la sogs pas ser sna la sogs pa skye ba'i rgyu rtog pa bsal bar ni mi nus so/ /de nyid kyi phyir na de dag la pha rol tu phyin pa zhes tha snyad mi gdags so/ /shes rab dam pas rab tu phye ba'i sbyin pa</text></item>
<item><p>174a1</p><section></section><text>la sogs pa ni skad cig ma gcig la yang pha rol tu phyin pa ril gyis tha snyad rten te/ de dag gi mtshan nyid yin pa'i phyir dang / thams cad kyi mi mthun pa'i phyogs bzlog pa'i phyir ro/ /'di ltar sbyin pa'i sems kyi skad cig kho na la sems can rnams la byams</text></item>
<item><p>174a2</p><section></section><text>pa'i phyir tshul khrims yin no/ /len pa po gshe ba la sogs pa'i bzod pa'i mtshan nyid kyis bzod pa yin no/ /'gro ba bskyab pa la spro ba'i phyir brtson 'grus yin no/ /byang chub gzhan yid la byed pa'i g.yeng ba med pa'i phyir/ bsam gtan yin no/ /sgyu ma lta bu la sogs</text></item>
<item><p>174a3</p><section></section><text>par so sor rtog pa'i phyir shes rab yin no/ /de bzhin du tshul khrims la sogs pa'i sems kyi skad cig la yang sbyar bar bya ste/ rab 'byor 'di la byang chub sems dpa' sbyin pa sbyin par byed pa la ni byams pa'i lus dang ngag dang yid kyi las nye bar gnas par 'gyur zhes bya</text></item>
<item><p>174a4</p><section></section><text>ba nas/ de ltar na sbyin pa'i pha rol tu phyin pa la gnas pa ni pha rol tu phyin pa drug car yongs su rdzogs par 'gyur ro zhes bya ba'i bar gang gsungs pa yin no/ /'dis ni mthong ba'i lam skad cig ma gcig yin par bstan par rig par bya ste/ sems kyi skad cig kho na la pha rol tu</text></item>
<item><p>174a5</p><section></section><text>phyin pa'i yon tan thams cad mngon du byed pa'i phyir ro/ /gal te 'o na ni rab tu dga' ba'i gnas skabs kho nar pha rol tu phyin pa thams cad rnam par dag pa'i phyir sa gzhan de dag don med par 'gyur ro zhe na/ bden te sa thams cad ni mtshan nyid gcig pa'i phyir 'jig rten las</text></item>
<item><p>174a6</p><section></section><text>'das pa'i gnas skabs la ltos na khyad par ci yang med do/ /dag pa 'jig rten pa'i gnas skabs pa'i yon tan ni kha cig mthong ba'i skad cig mas bsgrub par bya ba yin la kha cig ni bsgom pas bsgrub par bya ba yin no/ /sa'i khyad par rnam par gzhag pa yang de la ltos</text></item>
<item><p>174a7</p><section></section><text>pa'i phyir nyes pa med do/ / de lta bu'i mtshan nyid kyi mthong ba'i lam las ji ltar mthong ba goms pa'i ngo bo nyid bsgom pa'i lam 'byung ngo / /de yang mnyam par gzhag pa'i gnas skabs la yang mngon par zhen pa med pa'i mtshan nyid yin par rig par bya ste/ bsam gtan la</text></item>
<item><p>174b1</p><section></section><text>sogs pa la gnas kyang de kho na nyid mthong ba'i stobs kyis de la mi gnas pa'i phyir/ mthu chen zhes bya ba la sogs pa smos te/ mthu chen zhes bya ba ni lugs dang mthun pa la sogs pa'i rim gyis bsam gtan dang po la sogs pas gnas par nus pa'o/ /de la bsam</text></item>
<item><p>174b2</p><section></section><text>gtan dang po ni dge ba rtse gcig pa 'dod khams kyi gnyen po yin no/ /gnyis pa ni spyod pa'i gnyen po yin no/ /gsum pa ni yid bde ba'i gnyen po yin no/ /bzhi pa ni bde ba'i gnyen po yin no/ /bsam gtan bzhi po 'di dag dang / gzugs med pa nam mkha' mtha'</text></item>
<item><p>174b3</p><section></section><text>yas la sogs pa dang 'gog pa'i snyoms par 'jug pa dag gis te/ rab 'byor 'di la byang chub sems dpa' sems dpa' chen po ni 'dod pa dag las dben pa sdig to mi dge ba'i chos rnams las dben pa rtog pa dang bcas pa dang dpyod pa dang bcas pa dben pa las skyes</text></item>
<item><p>174b4</p><section></section><text>pa'i dga' ba dang bde ba can bsam gtan dang po rdzogs par byas te gnas so/ /de bzhin du 'du byed dang tshor ba 'gog pa'i snyoms par 'jug pa rdzogs par byas te gnas so/ /de 'gog pa'i snyoms par 'jug pa las langs te 'du shes med 'du shes med min gyi skye mched kyi</text></item>
<item><p>174b5</p><section></section><text>snyoms par 'jug pa la snyoms par 'jug go zhes bya ba'i bar gang rgyas par gsungs pa yin no// //bam po drug pa/ rten pa zhes bya ba ni gzung bar rnam par rtog pa'o/ /gnas pa ni 'dzin par rnam par rtog pa ste der mi byed pa ni bsgom pa'i lam rtog pa'i rnam</text></item>
<item><p>174b6</p><section></section><text>pa thams cad kyi gnyen po yin pa'i phyir ro/ /de ltar rnam par mi rtog pa nyid kyis skye ba'i bsam gtan la 'dod chags dang bral na 'o na de la gnas ci dgos she na/ de bstan pa'i phyir/ 'on kyang zhes bya ba la sogs pa gsungs te/ 'on kyang zhes bya ba ni de lta mod kyi'o/ /bsam</text></item>
<item><p>174b7</p><section></section><text>gtan 'du shes zhes bya ba ni bsam gtan rnams 'du shes tsam gyi mtshan nyid yin pa'i phyir/ kha cig las ni bsam gtan yan lag bcas pa zhes 'byung ste/ der ni rab tu dang ba la sogs pa'i yan lag dang bcas par 'dug pas na bsam gtan yan lag dang bcas pa rnams so zhes</text></item>
<item><p>175a1</p><section></section><text>bya bar blta'o/ /des ni 'di skad du rnam par mi rtog bzhin du de ltar bsam gtan la sogs pas gnas pa gang yin pa de ni de lta bu'i sems bskyed pa brgyud pas rdzogs pa'i byang chub bsgrub par bya ba yin pa'i phyir ro zhes bshad par 'gyur te/ bsgom pa'i lam</text></item>
<item><p>175a2</p><section></section><text>bshad zin to// //de mchog tu gyur pa ni bar chad med pa'i ting nge 'dzin gyi mtha' ste/ byang chub sems dpa'i sgom pa rdo rje lta bu'i ting nge 'dzin kho na yin pa'i phyir de bstan pa / shes rab mchog thob ces bya ba la sogs pa smos so/ /shes rab mchog thob ces bya ba ni sa chen po'i</text></item>
<item><p>175a3</p><section></section><text>gnas skabs na thob pa'i shes rab mtshan ma med pa lhun gyis grub pa'o/ /bsam gtan dag la gnas pa zhes bya ba ni bshad ma thag pa'i mtshan nyid kyi bsam gtan bzhi la gnas pa'o/ /gzugs med ting 'dzin dam pa bzhi yang zhes bya ba ni nam mkha' mtha' yas skye mched la sogs</text></item>
<item><p>175a4</p><section></section><text>pa'i mtshan nyid kyi gzugs med pa'i ting nge 'dzin bzhi yang nyams su myong ngo zhes bya bar sbyar ro/ /ci'i phyir zhe na/ 'di ltar bsam gtan 'di dag ces bya ba la sogs pa smos so/ /bsam gtan bzhi po 'di dag ni byang chub dam pa mchog ste go rims bzhin du ye shes dang spangs pa phun</text></item>
<item><p>175a5</p><section></section><text>sum tshogs pa dam pa dang mchog gi khyad par du 'phags pa'i rdzogs pa'i byang chub la phan pa yin te/ lugs dang mthun pa dang lugs las bzlog pa'i rim gyis bsam gtan dang po la sogs pa'i snyoms par 'jug pa sngon du 'gro ba bsam gtan bzhi pas bsdus pa rdo rje lta bu'i ting nge</text></item>
<item><p>175a6</p><section></section><text>'dzin rdzogs pa'i byang chub kyi de ma thag pa'i rgyu yin pa'i phyir ro/ /zag pa zad pa ni nyon mongs pa'i sgrib pa spangs pa tsam yin te/ snying brtse ba chen po'i gzhan gyi dbang gis sngon tshogs mtha' dag yongs su rdzogs pas yang dag pa'i mtha' mngon du mi byed pa'i phyir de'i ched du mi slob</text></item>
<item><p>175a7</p><section></section><text>po snyam du dgongs pa yin no/ / 'dir log par sgrub pa ni pha rol tu phyin pa'i mi mthun pa'i phyogs kun tu spyod pa yin te/ de yod na rdzogs pa'i byang chub kyi de ma thag pa'i ngo bo mi 'thad pa'i phyir ro/ /de bsal ba'i don du shes rab phul du byung ba dang ldan pa'i sbyin pa'i pha rol tu phyin</text></item>
<item><p>175b1</p><section></section><text>pa la sogs pa phun sum tshogs pa'i bdag nyid rang rang gi mi mthun pa'i phyogs dang bral bar ston par mdzad de/ shes rab 'chal pa ni yul gyi gzhan gyi dbang du gyur pas le los dge ba brtsams pa thams cad la mi bzod cing mi dge ba'i bsam pa las ma log pas dam pa'i</text></item>
<item><p>175b2</p><section></section><text>chos dang zang zing la sogs pas gzhan la phan 'dogs par mi 'jug pa'i phyir ro/ /de la bsam gtan gyi pha rol tu phyin pa'i mi mthun pa'i phyogs ni rnam pa lnga ste/ mtshan ma'i g.yeng ba de'i gnyen por/ 'di ni zhes bya ba la sogs pa smos so/ /yon tan la sogs pa ni</text></item>
<item><p>175b3</p><section></section><text>byang chub sems dpa' rnams te/ rang dang gzhan gyi don gyi dbang du byas nas rnam pa thams cad du bsam gtan gyi yon tan yang dag par sgrub pa'i phyir ro/ /ngo mtshar ni rgyu phun sum tshogs pa'i phyir ro/ /rmad byung ni 'bras bu thun mong ma yin pa'i phyir ro/ /mtshan ma ni</text></item>
<item><p>175b4</p><section></section><text>bdag ni mnyam par bzhag pa'o snyam pa la sogs pa'i rnam par rtog pa 'byung ste/ de med pa ni shes rab kyis de'i bsam gtan gyi 'khor gsum rnam par dag pa'i phyir ro/ /rnam par smin pa'i gzhan gyi dbang du gyur pa'i g.yeng ba de spang bar bsam gtan thob kyang 'jig</text></item>
<item><p>175b5</p><section></section><text>rten la snying brtse bas 'dod pa'i khams su 'jug pa'i phyir/ de la gnas rnams zhes bya ba la sogs pa smos so/ /de la gnas rnams zhes bya ba ni bsam gtan la sogs pa la gnas pa rnams te/ gzhan dag ni gnyug mar zad pa'i phyir 'dod pa'i khams su skye ba la ngo mtshar</text></item>
<item><p>175b6</p><section></section><text>cung zad kyang med do zhes bya ba'i tha tshig go/ /gal te lus ni zhig gyur na zhes bya ba ni gal te lus gang gis bsam gtan rnams thob pa de ji zhig ltar zhig par gyur na zhes bya ba'i tha tshig go/ /bsam pa ji bzhin zhes bya ba ni 'dod pa las 'dod chags dang bral yang gzhan gyi don du</text></item>
<item><p>175b7</p><section></section><text>smon lam btab pa'i phyir skye ba mi 'gal snyam du dgongs pa yin no/ /yongs su nyams pa'i g.yeng ba de bsal bar lho dang byang gi sgra mi snyan du skye bar sngon du 'gro ba'i phyir 'dzam bu'i gling du skyes pa bzhin du byang chub sems dpa' 'dod pa'i khams su skyes kyang de yul rnams la mngon</text></item>
<item><p>176a1</p><section></section><text>par chags pa med pas bsam gtan thob pa las yongs su mi nyams pa'i phyir/ dper na zhes bya ba la sogs pa smos te/ mi 'thob ces bya ba ni lhar skye ba med par byang gi sgra mi snyan dag tu skye bar mi 'gyur gyi 'on kyang sngar lhar gyur nas snyam du dgongs pa</text></item>
<item><p>176a2</p><section></section><text>yin no/ /de na yongs su gzung ba'i yul zhes bya ba ni lho dang byang gi sgra mi snyan dang 'brel ba'i yul shin tu dga' dga' ltar 'dug pa zhes bya bar sbyar ro/ /mthong nas zhes bya ba ni nyams su myong nas so/ /phyir 'dir 'ong bar gyur na zhes bya ba ni yang 'dzam bu'i gling 'di kho nar</text></item>
<item><p>176a3</p><section></section><text>'ong bar gyur na'o/ /chags pa ni mngon par zhen pa'o/ /de mi byed ces bya bar sbyar te/ 'dzam bu'i gling gi yul rnams ni lho dang byang gi sgra mi snyan gyi yul gyi phun sum tshogs pa la ltos nas ngan pa'i phyir ro snyam du dgongs pa yin no/ /de bzhin zhes bya ba ni de dang 'dra bar ro/ /</text></item>
<item><p>176a4</p><section></section><text>rnal 'byor brtson zhes bya ba ni sems rnam par ma g.yengs pa'o/ /chags pa med ces bya ba ni 'gro ba'i sred pas ma gos pa'o/ /de bstan pa'i phyir/ chu'i pad+ma zhes bya ba la sogs pa smos te/ dper na pad+ma chu'i nang nas skyes kyang des mi chags pa de bzhin du byang chub sems</text></item>
<item><p>176a5</p><section></section><text>dpa' 'dod par skyes kyang de srid pas mi gos so snyam du dgongs pa yin no/ /'o na ci'i phyir der skye zhe na/ bdag nyid chen po zhes bya ba la sogs pa smos so/ /bdag nyid chen po zhes bya ba ni byang chub sems dpa' rnams te/ phyir yang 'dod pa'i khams su gnas par byed do zhes</text></item>
<item><p>176a6</p><section></section><text>bya bar skabs dang sbyar ro/ /sems can yongs su smin bya kho nar zad ces bya ba ni gdul ba'i sems can skal ba mnyam par skyes pa 'dod pa na spyod pa rnams yongs su smin par bya ba'i ched du 'ba' zhig tu zad do/ /zhing sbyong zhes bya ba ni snod kyi 'jig rten sbyang bar bya ba'i phyir 'dod</text></item>
<item><p>176a7</p><section></section><text>pa'i khams na rdo ba dang tsher ma la sogs pa mi mthun pa mthong nas de dag dang bral bar bya ba'i ched du dge ba'i tshogs rtsom pa'i phyir ro/ /pha rol phyin ces bya ba ni pha rol tu phyin pa 'di dag yongs su rdzogs par bya ba'i yang phyir ro/ /sems can yongs su smin par byed pa ni tshogs</text></item>
<item><p>176b1</p><section></section><text>yongs su rdzogs pa'i rgyu yin pa'i phyir te/ byang chub sems dpa' rnams kyis gzhan yongs su smin par byed pa yang bdag nyid kyi sangs rgyas kyi chos yongs su rdzogs par byed par 'gyur ro zhes gang gsungs pa yin no/ /gzugs med par skye ba ni gzugs la sogs pa'i 'du shes</text></item>
<item><p>176b2</p><section></section><text>kyi 'tshe ba dang bral ba'i phyir gyi nom pa yin yang rnam pa thams cad du skye ba la dbang bas rang gir mi byed de/ de ni bdag dang gzhan la phan pa dang mthun pa pha rol tu phyin pa la sogs pa'i chos yid la byed pa dang 'gal ba'i phyir byang chub yon tan zhes bya ba la sogs pa gsungs te/</text></item>
<item><p>176b3</p><section></section><text>'gyur 'ong zhes bya ba ni 'gyur na mi rung ngo snyam nas zhes bya ba'i don to/ /ro myang ba'i g.yeng ba ni mi zhig gis rin po che'i gter rnyed pa las sred pa med cing gnyen 'dab yongs su sbyong bar byed pa bzhin du bsam gtan gyi bde ba'i ro myang ba bor nas 'gro ba la snying brtse bas 'dod pa'i</text></item>
<item><p>176b4</p><section></section><text>khams su 'jug pa'i phyir/ dper na mi zhig ces bya ba la sogs pa smos so/ /chags par mi byed ces bya ba rin po che'i gter de la chags par mi byed pa'o/ /des ni 'di skad du dper na mi 'ga' zhig gis rin po che'i gter rnyed nas de la gcig pu kho na chags pa mi skyed kyi</text></item>
<item><p>176b5</p><section></section><text>'di ni 'khor rnams la phan gdags pa'i rgyu yin no snyam nas dus gzhan zhig na blangs te/ khyim du song nas bdag nyid ma chags par gnyen 'dab yongs su skyong bar byed pa dang 'dra'o zhes bshad pa yin no/ /de bzhin zhes bya ba la sogs pa 'byung la/ dga' ba dang bde sbyin</text></item>
<item><p>176b6</p><section></section><text>zhes bya ba ni sems can rnams la dga' ba dang bde ba sbyin par byed pa yin gyi bdag nyid de dag la chags pa ni ma yin no zhes bya ba'i tha tshig go/ /ting 'dzin zhi ba bzhi zhes bya ba ni gzugs med pa'i mtshan nyid kyi ting 'dzin bzhi'o/ /zhi ba zhes bya ba ni rang rang gi mi mthun pa'i</text></item>
<item><p>176b7</p><section></section><text>phyogs dang bral ba'o/ /bsam gtan zhes bya ba ni sems rtse gcig pa nyid de/ bsam gtan dang ting nge 'dzin thob pa bsam gtan dang gzugs med pa'i mtshan nyid gang la de kho na'am des bsgrub par bya ba'i bde ba yod pa de la de skad ces bya'o/ /btang ste zhes bya ba ni de la sred</text></item>
<item><p>177a1</p><section></section><text>pa bor te'o/ /lhag ma ni don go bar zad do/ /sa gzhan yid la byed pa'i g.yeng ba ste/ bsam gtan la sogs pa thob kyang nyan thos dang rang sangs rgyas kyis don du gnyer ba byang chub dam pa'i gegs su gyur pa g.yeng ba'i mtshan nyid yin pa'i phyir/ gal te</text></item>
<item><p>177a2</p><section></section><text>zhes bya ba la sogs pa smos te/ skyed na zhes bya ba ni gal te dgra bcom pa dang rang sangs rgyas kyi theg pa la dga' ba'i sems bskyed na'o/ /mnyam par ma bzhag pa ni rnam pa thams cad spangs pa phun sum tshogs pa dang 'gal ba'i phyir ro/ /sems rgod pa ni ye shes thams cad phun</text></item>
<item><p>177a3</p><section></section><text>sum tshogs pa'i 'os ma yin pa'i phyir ro/ /sems g.yengs gyur pa ni gzhan gyi don phun sum tshogs pa'i snod du ma gyur pa'i phyir ro/ /'dir gtan tshigs sangs rgyas yon tan yongs nyams zhes bya ba gsungs te/ dman pa'i yid la byed pa ni rdzogs pa'i byang chub kyi 'os</text></item>
<item><p>177a4</p><section></section><text>ma yin pa nyid kyis ma thob par yongs su nyams pa'i ngo bo nyid yin pa'i phyir ro/ /mnyan pa gru zhig bzhin zhes bya ba ni gru zhig pa'i mnyan pa bzhin du shes bya'i rgya mtsho mtha' dag gi pha rol du 'gro bar mi nus so zhes bya ba'i tha tshig go/ /de lta bas na nyis na byang chub sems dpa'</text></item>
<item><p>177a5</p><section></section><text>rnams la ni srid pa'i longs spyod la zhen pa yul la chags pa'i rnam par g.yeng ba sla ste/ de ni rdzogs pa'i byang chub dang gtan du 'gal ba ma yin pa'i phyir/ gzhan yang zhes bya ba la sogs pa smos so/ /dgra bcom rang rgyal theg bral zhes bya ba ni theg pa gzhan la dga' ba dang</text></item>
<item><p>177a6</p><section></section><text>bral ba'o/ /byang chub sems dga' na zhes bya ba ni rdzogs pa'i byang chub tu nges par sems bskyed na'o/ /rtag tu mnyam bzhag yin zhes bya ba ni sangs rgyas nyid kyi 'os yin pa las 'dod pa'i yon tan la mngon par brtson pas g.yengs par mi 'gyur ba'i phyir ro snyam du dgongs</text></item>
<item><p>177a7</p><section></section><text>pa yin no/ / brtson 'grus kyi pha rol tu phyin pa'i mi mthun pa'i phyogs ni rnam pa drug ste/ le lo ni de med pa 'jig rten la phan gdags pa'i don du rtag tu go cha gyon pa'i phyir/ sems can zhes bya ba la sogs pa smos so/ /chags pa'i gnas de dang de dag la chags pa'i phyir/</text></item>
<item><p>177b1</p><section></section><text>sems can rnams yin la dge ba dang mi dge ba'i chos rnams kyi 'gro ba de dang de dag tu gang zhing zag pas na gang zag rnams yin te/ nye bar len pa'i phung po phyin ci log lnga yin no/ /gang dag la de dag gi phyir te de dag drang ba'i phyir sems dpa' ste sems go cha'i brtson</text></item>
<item><p>177b2</p><section></section><text>'grus kyis rnam par dag pa yod pa'i byang chub sems dpa' de dag la de skad ces bya'o/ /nga rgyal 'dzin pa ste bran mo chu chun bzhin du nga rgyal bcom pa'i yid kyis gzhan dag gis brnyas na yang 'gyur ba med pas rtag tu sems can gyi bya ba la 'jug pa'i phyir/ brtson 'grus zhes</text></item>
<item><p>177b3</p><section></section><text>bya ba la sogs pa 'byung ba yin te/ bran mo chu chun zhes bya ba la sogs pa smos pa ni ngan las la nga rgyal med pa nyid du bstan pa'i phyir ro/ /dbang med ces bya ba ni rang dbang med pa'o/ /rje'i dbang zhes bya ba ni rje bo gzhan gyi dbang du gyur pa de zhes bya ba'i don to/ /dpa'</text></item>
<item><p>177b4</p><section></section><text>rnams zhes bya ba ni rang yongs su smin par byed pa'i dbang du byas nas 'jug pa'i brtson 'grus kyi stobs kyis rang gi mi mthun pa'i phyogs rnams kyis mi non pa'i phyir ro/ /bran mo rje bo dbang du gyur pa de nyid gsal bar bya ba'i phyir/ spyo ba byas sam zhes bya ba la sogs pa smos</text></item>
<item><p>177b5</p><section></section><text>so/ /bzlog tshig ces bya ba ni nga la yang dang yang du brdeg tu ci yod ces phyir bzlog pa'i tshig ste mi smra zhes bya bar sbyar ro/ /der yang ma zad kyi shin tu skrag pa'i yid kyis phyis chad pa 'ong bar dogs pas 'jigs dang bcas shing de'i mod la sdug bsngal 'byung bar dogs pas</text></item>
<item><p>177b6</p><section></section><text>zil gyis non par gyur te skrag pa'i yid kyis zhes bya bar sbyar ro/ /skrag pa nyid bstan pa'i phyir/ 'di yis bdag ni zhes bya ba la sogs pa smos te/ bdag gis bzlog na rje bo 'dis bsad par 'gyur du 'ong ngo snyam nas rgyu des na cung zad kyang mi smra'o zhes bya ba'i tha tshig go/ /de</text></item>
<item><p>177b7</p><section></section><text>bzhin du byang chub sems dpas kyang zhan gyi brnyas pa thams cad la bran lta bur bya dgos pas/ de bzhin zhes bya ba la sogs pa smos te/ gnas par bya zhes bya ba ni bran bzhin du gnas par gyis shig ces bya ba'i tha tshig go/ /ci'i phyir zhe na/ 'di ltar 'di las zhes bya ba</text></item>
<item><p>178a1</p><section></section><text>smos te 'gro ba 'di las so/ /byang chub thob cing zhes bya ba ni byang chub 'grub cing ngo / /yon tan rdzogs par 'gyur zhes bya ba ni pha rol tu phyin pa'i mtshan nyid kyi yon tan rnams kyang yongs su 'grub par 'gyur te/ byang chub sems dpa' rnams kyi rgyu dang</text></item>
<item><p>178a2</p><section></section><text>'bras bu phun sum tshogs pa'i rten ni 'gro ba yin pa'i phyir ro snyam du dgongs pa yin no/ /de nyid sreg ces bya ba ni 'di skad du dper na rtswa dang shing las byung ba'i mes rtswa la sogs pa de nyid sreg par byed pa de bzhin du rgyud gang kho na las nga rgyal la sogs pa'i me skyes pas de kho</text></item>
<item><p>178a3</p><section></section><text>na sreg par byed de/ byang chub kyi myu gu skye ba dang mi mthun par byas pa'i phyir ro/ /de bas na byang chub sems dpa' dag ni sems can rnams la nga rgyal bcom nas 'jug go zhes bshad pa yin no/ /bdag nyid kyi bde ba la chags pa ste/ bdag gi bde ba btang zhing chags</text></item>
<item><p>178a4</p><section></section><text>pa med pa lan du phan 'dogs pa la mi lta ba ni ma bzhin du bar chad med par sems can gyi don bya ba la 'jug pa'i phyir/ bdag gi bde ba zhes bya ba la sogs pa smos te/ mngon par brtson zhes bya ba ni gzhan yongs su smin par bya ba'i phyir 'jug pa'i brtson 'grus dang ldan</text></item>
<item><p>178a5</p><section></section><text>pa'o/ /bu gcig pa zhes bya ba smos pa ni de la ma shin tu byams par bstan pa'i phyir ro/ /rim gro byed pa ltar zhes bya ba ni 'tsho ba byed pa ltar ro/ /gnas par gyis zhes bya ba ni gnas par gyis shig ces bya ba'i don to/ /skyo ba dang du mi len pa ste/ yid skyo ba med pa ni tshogs</text></item>
<item><p>178a6</p><section></section><text>mthar phyin par bya ba'i don du yun ring por 'jug par bya ba'i phyir/ byang chub sems dpa' gang zhig ces bya ba la sogs pa smos te/ yun ring 'khor 'dod cing zhes bya ba ni yun ring mo zhig tu srid pa'i kha brgyud par 'dod pa'o/ /ci'i phyir zhe na/ sems can don zhes bya ba la</text></item>
<item><p>178a7</p><section></section><text>sogs pa smos te/ sems can gyi don dang zhing sbyang bar bya ba'i phyir brtson pa'i rnal 'byor pa ni tshogs mthar phyin par byed pa'i brtson 'grus dang ldan pas 'khor ba 'dod kyi srid pa'i bde ba la chags pa ni ma yin no zhes bya ba'i tha tshig go/ /yid skyo ba ni ring zhig tu bya dka' ba byed</text></item>
<item><p>178b1</p><section></section><text>pa dang ldan du zin kyang brtson 'grus kyi pha rol tu phyin pa dang ldan pa ma yin te/ sems de'i mi mthun pa'i phyogs kyis zil gyis non pa'i phyir/ byang chub sems dpa' mi mkhas zhes bya ba la sogs pa smos te / bskal pa bye ba bgrang zhes bya ba ni bdag gi bskal pa bye ba 'di</text></item>
<item><p>178b2</p><section></section><text>snyed cig tu 'jug par bya dgos so zhes bgrang bas zhes bya ba'i don to/ /ring bar 'du shes zhes bya ba ni bdag gis dus yun ring mo 'di khas blangs so snyam pa'i bsam pa nye bar gnas pa'i phyir ro/ /sdug bsngal zhes bya ba ni sdug bsngal ba'i yid kyis zhes bya ba'i tha tshig go/ /</text></item>
<item><p>178b3</p><section></section><text>byang chub sgrub ces bya ba ni byang chub sgrub par byed pa'o/ /le lo can zhes bya ba ni 'di skad du de ltar skyo ba'i bsam pas pha rol tu phyin pa la sogs pa'i chos kun du spyod pa ni dka' ba byed pas sdug bsngal nyams su myong bar 'gyur la des kyang brtson 'grus kyi pha rol tu phyin pa</text></item>
<item><p>178b4</p><section></section><text>nyams pa yin te/ yid skyo ba ngan pa la gnas pa'i phyir ro zhes bshad pa yin no/ /yang gang zhig byang chub tu sems bskyed pa dang po nas bzung ste bla na med pa'i ye shes kyi bar 'di la nyin zhag gcig tsam du lta bas skyo ba la ji mi snyam par byed pa de ni brtson 'grus brtsams</text></item>
<item><p>178b5</p><section></section><text>pa yin par rig par bya ste/ byang chub mchog tu zhes bya ba la sogs pa 'byung ba yin no/ /sems bskyed ces bya ba ni byang chub tu sems bskyed pa'i sems bskyed pa dang po nas bzung ste zhes bya ba lhag ma yin no/ /nyin mtshan gcig tsam du zhes bya ba ni nyin zhag gcig tsam</text></item>
<item><p>178b6</p><section></section><text>du ste dus de tsam du'o/ /sems byed na zhes bya ba ni sems par byed na ste yid la zhes bya bar sbyar ro/ /lhag ma ni don go bar zad do/ /sems zhum pa nyid ni byang chub dka' ba brtsams pas bsgrub par bya ba yin no zhes thos na sems zhum pas brtson 'grus kyi pha rol tu phyin</text></item>
<item><p>178b7</p><section></section><text>pa yongs su mi rdzogs pa'i phyir/ gal te zhes bya ba la sogs pa 'byung ba yin te smra ba las zhes bya ba ni smra bar byed pa las so/ /de ci zhig ce na/ ri rab ri bshig pa'i zhes bya ba yin te/ bshig pa'i zhes bya ba ni bcom pa'i 'o/ /rjes la zhes bya ba ni 'og tu'o/ /thob 'gyur</text></item>
<item><p>179a1</p><section></section><text>zhes bya ba ni byang chub mchog mngon du byed par 'gyur ba'o/ /ji ste zhes bya ba ni ji ste de skad thos nas so/ /skyo ba'i blo skyed ces bya ba ni 'o na ni bdag byang chub kyi snod ma yin no zhes skyo ba skyed cing ngo / /tshad kyang sems byed na zhes bya ba ni 'di ltar ri rab 'di ni tshad chen</text></item>
<item><p>179a2</p><section></section><text>po yin pas bdag gis gzhom par mi nus so zhes de snyam du sems na zhes bya ba'i tha tshig go/ /de yongs su spang bar brtson 'grus phun sum tshogs pa bstan pa'i phyir/ ji ste zhes bya ba la sogs pa smos te/ de ni zhes bya ba ni byang chub sems dpa' ste sngar smras pa lta bu thos nas</text></item>
<item><p>179a3</p><section></section><text>sems bskyed na'o/ /ji lta bu zhig ce na/ 'di tsam tshod lta ci dka' zhes bya ba ste/ ri rab bshig nas byang chub thob par 'gyur ba gang yin pa 'di ni tshegs chung rab pa'o snyam pa'o/ /de'i phyir skad cig tsam la zhes bya ba smos te/ skad cig kho nar ri rab thal ba bzhin du thal bar</text></item>
<item><p>179a4</p><section></section><text>brlags te btang ngo snyam mo/ /brtson 'grus brtsams pa ste zhes bya ba ni tshogs mthar phyin pa dang mthun pa'i brtson 'grus yin pa'i phyir ro/ /'di ltar ring por mi thogs zhes bya ba la sogs pa 'byung ba yin te don go bar zad do/ /gang zag la sogs par phyin ci log pa ni bdag</text></item>
<item><p>179a5</p><section></section><text>la sogs par 'du shes pa lus la sogs pas brtson par byas kyang gnam sa bzhin du rdzogs pa'i byang chub dang ring bar 'gyur ba'i phyir/ 'gro ba zhes bya ba la sogs pa smos te/ don bya zhes bya ba ni bdag gi don 'ba' zhig tu brtson par bya bar ma zad kyi 'jig rten gyi don du yang</text></item>
<item><p>179a6</p><section></section><text>bya'o snyam du sems pa'o / /'on kyang le lor gyur pa yin te/ 'di ltar bdag tu 'du shes gnas pa ste bdag tu mngon par zhen pas so/ /bdag la sogs par phyin ci log pa ni rnam par byang ba skye ba'i gegs su gyur pa'i phyir ro/ /de gsal bar bya ba'i phyir/ thams cad</text></item>
<item><p>179a7</p><section></section><text>mkhyen pa nyid las zhes bya ba la sogs pa smos so/ /de lta bas na lus la sogs pa la mngon par zhen pa med pa kho na bla na med pa'i ye shes kyi 'os yin pa'i phyir/ brtson 'grus phun sum tshogs pa'i mchog yin pas/ gang tshe zhes bya ba la sogs pa smos so/ /ci'i phyir lus</text></item>
<item><p>179b1</p><section></section><text>la sogs pa'i 'du shes dang bral zhe na/ 'di ltar 'du shes rnam par ldog pa ste sems can la sogs pa'i 'du shes log pa chos kyi dbyings la zhes bya ba'i tha tshig go/ /de la gnas pa ni brtson 'grus kyi 'khor gsum rnam par dag pa'i phyir ro snyam du dgongs pa yin</text></item>
<item><p>179b2</p><section></section><text>no/ /de bstan pa'i phyir/ gnyis su med chos spyod ces bya ba smos so/ /'di ni zhes bya ba ni 'di kho na ste/ brtson 'grus kyi pha rol tu phyin pa de kho na nyid la phyin ci ma log par mtshan nyid gcig pa'i phyir ro/ /de lta ma yin te/ brtson 'grus rnam par dag pa med na byang chub yod</text></item>
<item><p>179b3</p><section></section><text>pa ma yin no/ /de lta na ni pha rol tu phyin pa'i tha snyad gdags pa yang med de/ de ni bla na med pa'i ye shes kyi rgyu'i ngo bo la rten pa yin no snyam du dgongs pa yin no/ /de bstan pa'i phyir/ byang chub zhi ba zhes bya ba la sogs pa smos te/ 'di ni byang chub 'dod pa'i brtson 'grus kyi pha</text></item>
<item><p>179b4</p><section></section><text>rol tu phyin pa yin par de bzhin gshegs pas gsungs kyi gzhan gyis ni ma yin no snyam du dgongs pa yin no/ /bzod pa'i pha rol tu phyin pa'i mi mthun pa'i phyogs ni rnam pa drug ste/ gnod pa byed pa'i rkyen ni de yod na khro ba srid pa'i phyir ro/ /de bsal bar bya ba'i phyir gnod pa</text></item>
<item><p>179b5</p><section></section><text>byed pa dag la yang bzod pa'i yan lag bsgoms pas phan 'dogs pa'i blos yongs su dga' bar 'gyur ba'i phyir / gal te gzhan las zhes bya ba la sogs pa smos so/ /ngan du brjod pa ni skabs su ma bab par smra ba'i phyir ro/ /tshig rtsub ni mi dga' bar byed pa'i phyir ro/ /</text></item>
<item><p>179b6</p><section></section><text>bdag bde yin zhes bya ba ni mi snyan pa la sogs pa smra ba gang yin pa 'di ni rdzogs pa'i byang chub dang mthun pa'i phyir bdag gi bde ba yin no/ /de lta ma yin te/ gzhan gyi gnod pa byas pa la bzod pa med na ji ltar byang chub thob par 'gyur snyam nas yongs su dga' bar 'gyur gyi btang</text></item>
<item><p>179b7</p><section></section><text>snyoms tsam du byed pa kho nar ni ma zad do zhes bya ba'i tha tshig go/ /bdag dang gzhan du mngon par zhen pa ni de nyes pa 'byung ba'i gzhi yin pa'i phyir ro/ /de yongs su spang ba'i chos la nges par rtog pa'i bzod pa ni ngan du smra ba la sogs pa la chos thams cad bdag med par so sor</text></item>
<item><p>180a1</p><section></section><text>rtog pa'i phyir/ su smra zhes bya ba la sogs pa 'byung ba yin te/ su zhes bya ba la sogs pa'i sgra ni thams cad du yang spong ba yin par blta bar bya'o/ /gang gis zhes bya ba ni rgyu gang gis smras te/ yang dag par na ngag kun nas slong bar byed pa zhe</text></item>
<item><p>180a2</p><section></section><text>sdang la sogs pa med pa'i phyir gang gis kyang ma yin no zhes bya ba'i tha tshig go/ /gang zhig ces bya ba ni don rab tu bstan par bya ba'i phyir zhes bya ba lhag ma yin te/ chos thams cad brjod du med pa'i phyir gang yang ma yin no snyam du dgongs pa yin no/ /rgyu gang gi phyir smra</text></item>
<item><p>180a3</p><section></section><text>zhes bya bar skabs dang sbyar te/ dngos po thams cad la byed pa med pa'i phyir dang bdag med pa'i phyir ro snyam du dgongs pa yin no/ /bzod pa'i pha rol phyin mchog ces bya ba ni chos la nges par rtog pa'i bzod pa dang ngo / /bzod pa'i yon tan ma mthong ba ni bzod pa de lta bu'i</text></item>
<item><p>180a4</p><section></section><text>phan yon ma mthong na de mngon du mi byed pa'i phyir ro/ /de bsal ba'i don du phan yon bstan pa'i phyir/ byang chub sems dpa' gang zhig ces bya ba la sogs pa gsungs te/ legs chos ldan zhes bya ba'i phan yon 'di ni gang zhig ji skad bshad pa'i yid la byed pa'i yon</text></item>
<item><p>180a5</p><section></section><text>tan dang ldan pa'i bzod pa byed pa de'i yin gyi nyam chung ba la sogs pas byed pa ni ma yin no snyam du dgongs pa yin no/ /bsod nams phung pos de la zhes bya ba ni sangs rgyas la sogs pa la ni rin po che tshad med pa phul ba'i bsod nams gang yin pa des bzod pa'i pha rol tu phyin pa de</text></item>
<item><p>180a6</p><section></section><text>la bsod nams kyi char yang mi phod de/ de ni dmigs pa can yin pa'i phyir la bzod pa phyin ci ma log pa'i ngo bo nyid yin pa'i phyir ro snyam du dgongs pa yin no/ /sbyin pa'i rgyu las byung ba'i bsod nams kyi tshogs lhur mi dmigs pa gang yin pa de ni pha rol tu phyin pa mtha' dag gi</text></item>
<item><p>180a7</p><section></section><text>ngo bo nyid yin pa'i phyir thub par bya mi nus pa kho na'o/ /gang gis na 'dis bsod nams gzhan thob par 'gyur ba'i bzod pa 'di 'bras bu ci zhig ce na/ bzod la gnas pa'i zhes bya ba la sogs pa smos so/ 'bras bu de yang rnam pa lnga ste/ rgyu mthun pa'i 'bras bu ni/ lus ni</text></item>
<item><p>180b1</p><section></section><text>yongs su dag 'gyur te/ /zhes bya ba 'byung ba yin te/ bzod pa la goms pa'i phyir lus gnod sems la sogs pas dri ma can du ma byas pa'i phyir ro/ /rnam par smin pa'i 'bras bu ni gzugs kyi skus bsdus pa mtshan sum cu rtsa gnyis kyis rab tu phye ba mtha' yas pa yin te/</text></item>
<item><p>180b2</p><section></section><text>de ni bzod pa'i rnam par smin pa yin pa'i phyir ro/ /skyes bu byed pa'i 'bras bu ni sems can rnams la chos stong pa nyid rab tu ston pa yin te/ chos la nges par rtog pa'i bzod pa'i stobs kyis phyin ci ma log par ston par rab tu 'jug pa'i phyir ro/ /bdag po'i 'bras</text></item>
<item><p>180b3</p><section></section><text>bu ni 'gro ba dga' bar 'gyur ba yin te/ bzod pa'i dbang gis 'gro ba'i rgyud dag la byang chub sems dpa' la dmigs pa'i dga' ba skye ba'i phyir ro/ /bral ba'i 'bras bu ni de kho na nyid la so sor rtog pa'i bzod pa'i mthus mi shes pa dang bral na mkhas pa yin pa'i phyir ro/ /</text></item>
<item><p>180b4</p><section></section><text>gnod sems dang rjes su chags pa dang ldan pa nyid ni de dag med na/ byang chub sems dpa' phan 'dogs pa dang gnod pa byed pa dag la mtshungs par phan gdags pa'i lhag pa'i bsam pa can yin pa'i phyir gal te zhes bya ba la sogs pa smos te/ blangs zhes bya ba ni blangs nas</text></item>
<item><p>180b5</p><section></section><text>so/ /rab gus zhes bya ba ni shin tu gus pas zhes bya ba'i tha tshig go/ /byang chub sems dpa' la ni nyug byed la zhes bya ba ni tsan+dan gyi phur mas zhes bya bar sbyar ro/ /'thor byed ces bya ba ni mgo la me mdag 'thor bar byed pa ste/ byang chub sems dpa'i zhes bya bar skabs</text></item>
<item><p>180b6</p><section></section><text>dang sbyar ro/ /gnyi ga la zhes bya ba ni phan 'dogs pa dang gnod pa byed pa la'o/ /de yis zhes bya ba ni byang chub sems dpas so/ /byang chub gzhan du yongs su bsngo ba ni de ni nyan thos la sogs pa'i byang chub kyi yan lag yin pas rdzogs pa'i byang chub kyi rgyu'i bzod pa'i pha</text></item>
<item><p>180b7</p><section></section><text>rol tu phyin pa'i mi mthun pa'i phyogs su gyur pa'i phyir ro/ /de'i gnyen po ni rdzogs pa'i byang chub tu yongs su bsngo ba ste/ des yongs su bzung ba'i bzod pa'i pha rol tu phyin pa ni gang zag gzhan gyi bzod pa bas mchog tu gyur pa'i phyir byang chub sems dpa' zhes bya ba la</text></item>
<item><p>181a1</p><section></section><text>sogs pa smos te/ sems bskyed de ni zhes bya ba ni ji skad bshad pa'i bzod pa'i mtshan nyid kyi sems bskyed pa de'o/ /dgra bcom rang rgyal zhes bya ba ni dgra bcom pa dang rang sangs rgyas kyi'o/ /sems can khams kyi zhes bya ba ni de las gzhan</text></item>
<item><p>181a2</p><section></section><text>pa'i bzod pa ji snyed pa yang zhes bya bar sbyar ro/ /zil gyis gnon zhes bya ba ni zil gyis non par 'gyur ba ste/ byang chub sems dpa'i bzod pa ji skad bshad pa'i yongs su bsngos pa lta bu ni ye shes dam pa'i rgyu yin pa'i phyir ro snyam du dgongs pa yin no/ /sdug bsngal</text></item>
<item><p>181a3</p><section></section><text>la ji mi snyam par mi byed pa ni de dang ldan pa bzod pa med pa srid pa'i phyir ro/ /de'i gnyen po ni 'gro ba thams cad du don med pa'i nyon mongs pa dang mthun pa'i sdug bsngal rjes su dran pas rdzogs pa'i byang chub kyi rgyur byang chub sems dpa'i bsgrub pa'i sdug bsngal ba la sems</text></item>
<item><p>181a4</p><section></section><text>gus pa dang bcas pa nyid de/ des sdug bsngal thams cad dang du len pa'i phyir/ bzod byed ces bya ba la sogs pa 'byung ba yin no/ /sems de bstan pa'i phyir sems dmyal zhes bya ba la sogs pa gsungs te/ sems can dmyal ba la sogs pa smos pa ni/ sdug</text></item>
<item><p>181a5</p><section></section><text>bsngal mang po nyid du bstan pa'i phyir ro/ /'dod pa'i yon tan rgyu yis zhes bya ba ni 'dod pa la lhag par zhen pa mi 'dod pa'i las bsags pas dmyal ba la sogs par 'gro ba'i phyir ro/ /dbang med ces bya ba ni rang dbang med pa ste/ sdug bsngal gang dag la rang dbang</text></item>
<item><p>181a6</p><section></section><text>med pa yod pa de dag la de skad ces bya ste/ las kyi gzhan gyi dbang gis de nyams su myong ba'i phyir ro snyam du dgongs pa yin no/ /byang chub ched du zhes bya ba ni byang chub kyi phyir ro/ /da zhes bya ba ni rang nyams su 'gro ba drang bar khas blangs pa'i dus na zhes bya ba'i tha tshig go/ /de lta</text></item>
<item><p>181a7</p><section></section><text>bas na gang zhig 'di ltar spro ba ni bzod pa la gnas pa yin pas/ lcags dbyig ces bya ba la sogs pa smos te/ sdug bsngal ji snyed ces bya ba ni ji skad bshad pa'i sdug bsngal las ma gtogs pa gzhan dang gzhan dag kyang zhes bya ba'i tha tshig ste/ de ni bzod pa'i pha rol tu phyin</text></item>
<item><p>181b1</p><section></section><text>pa la gnas pa yin no zhes bya ba lhag ma yin no/ /bzod pa'i rang gi mi mthun pa'i phyogs dang bral ba bshad zin to// //tshul khrims kyi brjod par bya ste/ de'i mi mthun pa'i phyogs ni tshul khrims kyi tshul khrims la sogs pa'i bye brag gis rnam pa drug kho na'o/ /</text></item>
<item><p>181b2</p><section></section><text>yul la chags pa ni des gcig tu nyes par spyod pa las rnam par mi ldog pa'i phyir ro/ /de'i gnyen po ni zhi ba 'dod pa nyid yin te/ des gcig tu nyes par spyod pa spang ba yang dag par len pa'i phyir/ tshul khrims kyis ni zhes bya ba la sogs pa smos te/ zhi ba 'dod</text></item>
<item><p>181b3</p><section></section><text>ces bya ba ni thar pa 'dod ces bya ba'i tha tshig go/ /bya ba yongs su ma rdzogs pa nyid ni de sbyin pa'i tshul khrims kyi gnas su gyur pa'i phyir te/ bdag nyid bslab pa yongs su ma rdzogs pa ni phal cher gzhan dag la slob par nus pa ma yin no/ /de'i gnyen po ni stobs bcu'i</text></item>
<item><p>181b4</p><section></section><text>spyod yul la gnas pa yin te/ de ni bslab pa rdzogs pa'i ngo bo nyid yin pa'i phyir/ stobs bcu'i zhes bya ba la sogs pa smos so/ /rang gi bslab pa la 'da' ba ni de bzod pa'i tshul khrims dang 'gal ba'i phyir ro/ /de'i gnyen po ni tshul khrims ma nyams pa nyid de/</text></item>
<item><p>181b5</p><section></section><text>rnam pa thams cad du 'chal pa'i tshul khrims kyi rgyu dag la bzod pa'i tshul khrims nyid kyis rang gi bslab pa mi 'khrugs pa'i phyir ro/ /theg pa dman pa mngon par 'dod pa ni spro ba chen po'i tshul khrims kyi mi mthun pa'i phyogs yin pa'i phyir ro/ /de'i gnyen po ni 'gro ba</text></item>
<item><p>181b6</p><section></section><text>mtha' dag la phan gdags pa'i phyir tshul khrims phun sum tshogs pa rdzogs pa'i byang chub tu yongs su bsngo ba yin te/ de yod na rang dang gzhan gyi don gyi rten can gyi brtson 'grus mtha' yas pas sdom pa'i bya ba thams cad kyi pha rol tu phyin par 'gyur ba'i phyir sdom pa'i bya</text></item>
<item><p>181b7</p><section></section><text>ba zhes bya ba la sogs pa smos so/ /ji snyed ces bya ba ni sdom pa'i bya ba sdom pa dang sems can gyi don dang dge ba'i chos sdud pa'i tshul khrims kyi bdag nyid ji snyed yod pa'o/ /rjes su 'jug ces bya ba ni srung bar byed pa'o/ /de yang zhes bya ba ni bya ba de yang zhes bya bar skabs dang</text></item>
<item><p>182a1</p><section></section><text>sbyar ro/ /de lta ma yin na tshul khrims kyi pha rol tu phyin pa'i 'bras bu sangs rgyas nyid thob pa'i gegs su gyur pa'i phyir 'chal pa'i tshul khrims ma rungs pa yin pas/ gal te zhes bya ba la sogs pa smos te/ theg pa gzhan la dga' ba ni byang chub</text></item>
<item><p>182a2</p><section></section><text>kyi sems skye ba'i gegs su gyur pa'i phyir/ de dag ni byang chub sems dpa' mkhas pa rnams kyi nang na tshul khrims 'chal pa yin no/ /spyod pa nyams zhes bya ba ni spyod pa nyams pa ste / de ni de las gzhan pa'i byang chub sems dpa'i bslab pa las 'da' ba'i rgyu</text></item>
<item><p>182a3</p><section></section><text>mtshan nyid yin pa'i phyir ro/ /rdzogs pa'i byang chub tu yongs su bsngos na 'dod pa'i yon tan la gnas su zin kyang tshul khrims 'chal pa nyid ma yin pas/ ji ste zhes bya ba la sogs pa smos te don go bar zad do/ /de ci'i phyir zhe na/ 'di ltar chos gang zhes bya ba la</text></item>
<item><p>182a4</p><section></section><text>sogs pa smos so/ /byang chub yon tan 'byung 'gyur ba/ /zhes bya ba ni gang las byang chub kyi yon tan stobs la sogs pa yang dag par 'gyur par 'gyur ba'i chos de ni zhes bya bar sbyar ro/ /tshul khrims don zhes bya ba ni tshul khrims kyi ngo bo nyid de/ rdzogs pa'i byang chub</text></item>
<item><p>182a5</p><section></section><text>kyi yon tan gyi 'os yin pa nyid kyi sgrib pa'i gdung ba thams cad kyi gnyen por gyur na phyis bsil bar 'gyur ba'i phyir ro/ /su dag gi yin zhe na/ yon tan chos ldan rnams kyi zhes bya ba smos te/ byang chub sems dpa' rnams kyi yin no/ /de dag rdzogs pa'i sangs</text></item>
<item><p>182a6</p><section></section><text>rgyas kyi ngo bo don du gnyer ba'i phyir de rung ba'i chos kho na de dag gi tshul khrims yin gyi gzhan gyi ma yin no zhes bya ba'i tha tshig go/ /de bstan pa'i phyir/ chos gang phan byed rnams kyi zhes bya ba la sogs pa smos te/ byang chub yongs nyams pa zhes bya ba ni chos gang la byang chub las</text></item>
<item><p>182a7</p><section></section><text>yongs su nyams par 'gyur ba yod pa zhes bya bar tshig rnam par sbyar ro/ /'di ni zhes bya ba ni chos 'di'o/ /gang gi phyir de lta yin pa de'i phyir/ gal te zhes bya ba la sogs pa smos te/ 'dod yon lnga zhes bya ba ni gzugs la sogs pa chags par 'gyur ba'i yul lnga'o/ /</text></item>
<item><p>182b1</p><section></section><text>spyod kyang zhes bya ba ni spyod du zin kyang ngo / /sangs rgyas bsgrub bya snyam du zhes bya ba ni gal te bdag gis ji ltar na nges par sangs rgyas su 'gyur ba de ltar rab tu 'bad par bya'o snyam du thams cad mkhyen pa nyid yid la byed na'o/ /tshul khrims pha rol phyin gnas zhes bya ba ni</text></item>
<item><p>182b2</p><section></section><text>tshul khrims pha rol phyin pa la gnas pa yin te/ de'i tshe zhes bya ba ni lhag ma yin no/ /dkon mchog gsum la skyabs su 'gro bas thog drangs pa'i rdzogs pa'i byang chub tu sems bskyed pa'i chos ni byang chub kyi yon tan thams cad skye bar rung ba yin pa'i phyir ro snyam du</text></item>
<item><p>182b3</p><section></section><text>dgongs pa yin no/ /de las gzhan pa ni gal te bskal pa zhes bya ba la sogs pa 'byung ba yin no / /sems bskyed de ni zhes bya ba ni rang sangs rgyas dang dgra bcom pa'i byang chub tu sems bskyed pa gang yin pa ste/ de ni rang dang gzhan gyi don phun sum tshogs pa'i bdag</text></item>
<item><p>182b4</p><section></section><text>nyid kyi byang chub las yongs su nyams pa'i rgyu yin pa'i phyir/ phas pham pa'i ltung ba bas kyang ches lci bar rig par bya'o/ /phas pham pa'i ltung ba ni de ltar nyams pa'i rgyu ma yin te/ de'i bsam pa ni gtan du ltung ba ma yin pa'i phyir ro/ /ltung ba byung ba ni su yang rung ste</text></item>
<item><p>182b5</p><section></section><text>phal cher 'di snyam du bdag gis gdon mi za bar 'khrul pa 'di kho na rtag tu ngang du gyur par bya'o snyam du ni mi sems te/ 'dod chags la sogs pa kun du spyod pa ni phung bar 'gyur ba'i rgyu gcig pu yin pas mngon par dga' bar bya ba ma yin pa'i phyir ro/ /de nyid kyi phyir</text></item>
<item><p>182b6</p><section></section><text>gtan du bya ba ma yin pas rdzogs pa'i byang chub kyi sems dang lhan cig mi 'gal ba'i phyir phas pham pa'i ltung ba ni ji ltar theg pa dman pa 'dod pa de ltar byang chub sems dpa' rnams kyi gtan du bar du gcod pa'i chos ma yin no/ /de ni 'jigs pa med pa'i 'bras bu</text></item>
<item><p>182b7</p><section></section><text>gzhan don don du gnyer ba'i ngo bo nyid kyis bla na med pa'i ye shes kyi 'bras bu can gyi yid la byed pa dang 'gal ba'i phyir ro snyam du dgongs pa yin no/ /de lta bas na tshul khrims srung zhing zhes bya ba la sogs pa smos te/ yongs bsngo la zhes bya ba ni yongs su sngo bar byed na ste/</text></item>
<item><p>183a1</p><section></section><text>de ltar na tshul khrims phun sum tshogs pa'i mchog tu 'gyur ro zhes bya ba'i tha tshig go/ /tshul khrims kyi yon tan gyis nga rgyal byed pa ni de mnyam par gzhag pa'i tshul khrims dang mi mthun pa'i phyir te/ rgyud nga rgyal gyis nye bar bcom pa ni mnyam</text></item>
<item><p>183a2</p><section></section><text>par bzhag pa'i tshul khrims kun du sgrub par mi 'gyur ro/ /de'i gnyen po ni nga rgyal bcom pa nyid de de bstan pa'i phyir/ de yis zhes bya ba la sogs pa smos so/ /de yis zhes bya ba ni bshad ma thag pa lta bu'i tshul khrims kyis so/ /rlom sems med ces bya ba ni khyad du</text></item>
<item><p>183a3</p><section></section><text>gsod pa med pa ste gzhan dag la zhes bya ba lhag ma yin no/ /gang zag la sogs par lta ba ni de shes rab kyi tshul khrims kyi mi mthun pa'i phyogs yin pa'i phyir ro/ /de dgag par nga'i 'du shes zhes bya ba la sogs pa smos te / nga'i 'du shes ni nga'o snyam du lta ba'o/ /sems</text></item>
<item><p>183a4</p><section></section><text>can 'du shes ni rgyud gzhan dag la gang zag dang phung po la sogs par mngon par zhen pa'o/ /tha dad pa'i 'du shes dang ldan pa ni phyin ci log gi ngo bo nyid yin pa'i phyir don dam pa'i tshul khrims ma yin pas/ gal te zhes bya ba la sogs pa smos so/ /shin tu tshul khrims</text></item>
<item><p>183a5</p><section></section><text>'chal zhes bya ba ni sems can dag la yon gnas ma yin pa'i 'du shes nye bar 'jog pa'i phyir dang bdag dang gzhan du phyin ci log pa dang ldan pa yin pa'i phyir ro/ /gang gi phyir de lta yin pa de'i phyir/ gang la bdag gi zhes bya ba la sogs pa smos te/ 'du shes 'dod chags</text></item>
<item><p>183a6</p><section></section><text>bral la zhes bya ba ni gang la 'du shes la 'dod chags dang bral zhing mngon par zhen pa med pa de la sdom pa ma yin pa ga la yod de de'i rtsa ba ni der 'du shes pa yin pa'i phyir ro snyam du dgongs pa yin no/ /'di ni tshul khrims sdom par zhes bya ba ni tshul khrims dang cig shos dag tha dad pa</text></item>
<item><p>183a7</p><section></section><text>med pa nyid du rtogs pas don dam pa'i tshul khrims yin no snyam du dgongs pa yin no/ /de bzhin du snga ma dag la yang ci rigs par so so'i pha rol tu phyin pa'i rab tu dbye bas mi mthun pa'i phyogs kyi khyad par sbyar bar bya'o/ /tshul khrims kyi pha rol tu phyin pa'i mi mthun pa'i phyogs</text></item>
<item><p>183b1</p><section></section><text>nyams pa bshad zin to// //sbyin pa'i brjod par bya ste/ 'dir yang snga ma bzhin du sbyin pa'i sbyin pa la sogs pa'i bye brag gi mi mthun pa'i phyogs rnam pa drug go/ /lta ba dang bcas pa'i sems nyid ni de dngos po gtong ba'i mi mthun pa'i phyogs yin pa'i phyir ro/ /de'i gnyen</text></item>
<item><p>183b2</p><section></section><text>po ni sdug pa dang mi sdug pa'i dngos po la mi lta ba nyid de/ de yod na phyi dang nang gi dngos po yongs su gtong ba srid pa'i phyir/ sems can dag pa zhes bya ba la sogs pa smos te/ bshad pa'i rim pa 'dis ni pha rol tu phyin pa snga ma rnam par dag pa phyi ma'i rnam par dag pa'i rgyu</text></item>
<item><p>183b3</p><section></section><text>yin no zhes bya bar ston par byed do/ /lta ba med pa yin zhes bya ba ni mi lta ba yin zhes bya ba'i tha tshig go/ /lhag ma ni go sla'o/ /gang zag tu 'dzin pa ni de ser sna skye ba'i rgyu mtshan nyid kyi dngos pos tshul khrims kyi sbyin pa'i gags su gyur pa'i phyir ro/ /de'i gnyen po ni rang gi</text></item>
<item><p>183b4</p><section></section><text>sems la sogs pa la bdag med pa nyid du rtogs pa ste/ des ser sna'i mtshan nyid kyi 'chal pa'i tshul khrims spangs pa tshul khrims kyi bdag nyid kyi sbyin pa yang dag par 'grub pa'i phyir/ chos rnams zhes bya ba la sogs pa smos so/ bdag med ces bya ba ni rang gi bdag med</text></item>
<item><p>183b5</p><section></section><text>pa'i ngo bo yin pa'i phyir dang / bdag gis byin gyis ma brlabs pa'i phyir dang / rgyu ma yin pa'i phyir ni byin gyis rlob pa po'i dngos por mi 'thad pa'i phyir rtag pa yang rgyu ma yin pa'i phyir te/ ji skad sngar bshad pa lta bu'o snyam du dgongs pa yin no/ /ya ma brla zhes bya ba ni rgyu'i</text></item>
<item><p>183b6</p><section></section><text>gzhan gyi dbang du gyur pa'o/ /de ni gnas med do zhes bya ba ni sems can du lta ba na ser sna'i rgyu'i gtso bo yin na de med pas de yang mi srid do snyam du dgongs pa yin no/ /gang dag la bdag tu 'du shes pa yod pa zhes bya ba la sogs pa ni 'di skad du bdag tu 'dzin pa yod na bdag</text></item>
<item><p>183b7</p><section></section><text>la chags pa'i phyir rang gi bde ba sgrub pa'i dngos po la bdag gi nyid du 'dzin cing de las kyang de la chags pa'i 'dod chags 'byung bas sems rmongs pa de dag la gtong ba'i blo gtan du blta ga la yod de/ mi mthun pa'i phyogs stobs dang ldan pas de shin tu zil gyis gnon pa'i</text></item>
<item><p>184a1</p><section></section><text>phyir ro zhes bshad pa yin no/ /ser sna'i skyon ma mthong ba ni de yod na slong bar byed pa la sogs pa log par sgrub pa la mi bzod pas ser sna 'byung ba'i phyir ro/ /de'i gnyen po ni ser sna mi mthun pa yin par rtogs pa ste/ des slong bar byed pa</text></item>
<item><p>184a2</p><section></section><text>thams cad la dge ba'i bshes gnyen yin par 'du shes shing ser sna dang bral bas bzod pa'i yan lag gi gtong ba yang dag par sgrub pa'i phyir/ ser sna can ni zhes bya ba la sogs pa smos so/ /ser sna can ni zhes bya ba ni ser sna dang ldan pa ni zhes bya ba'i tha tshig go/ /</text></item>
<item><p>184a3</p><section></section><text>yi dwags gnas su skye bar 'gyur zhes bya ba ni skye bar 'gyur te/ yo byad la sogs pa la chags pa'i rnam par smin pa la sogs pa ni yi dwags kyi 'gro ba yin pa'i phyir ro/ /dbul por 'gyur zhes bya ba ni rgyu mthun pa'i 'bras bu'o/ /shes nas zhes bya ba ni de ltar ser sna'i</text></item>
<item><p>184a4</p><section></section><text>nyes pas mi dang yi dwags kyi 'gro ba dag na sems can dbul por gyur pa dag shes nas so/ /gtong ba la mos par 'gyur zhes bya ba ni sbyor ba'i sgo nas te/ don du gnyer ba'i skye bo mtha' dag la thams cad nye bar sgrub pa'i phyir ro/ /lhug par gtong zhes bya ba ni bsam pa'i sgo</text></item>
<item><p>184a5</p><section></section><text>nas te/ gnod pa'i rnam pa thams cad kyi gags su mi 'gyur ba'i gtong ba'i bsam pa can yin pa'i phyir ro/ /de'i phyir gling bzhi zhes bya ba la sogs pa smos te/ mchil ma'i thal ba 'dra zhes bya ba ni mchil ma'i thal ba bzhin du bdag nyid rin po ches brgyan pa'i gling rnams</text></item>
<item><p>184a6</p><section></section><text>la yang mngon par ma zhen pa'i phyir ro/ /byin na dga' bar 'gyur gyi zhes bya ba de ni de dag byin nas don du gnyer ba'i skye bo mgu bar mthong ba'i phyir ro/ /theg pa gzhan du yongs su bsngo ba ni de rang dang gzhan gyi don gyi dbang du byas pa'i brtson 'grus chen po phul du byung ba dang ldan pa'i</text></item>
<item><p>184a7</p><section></section><text>gtong ba'i bsam pa dang 'gal ba'i phyir ro/ /de'i gnyen po ni byang chub mchog tu yongs su bsngo ba ste/ des brtson 'grus gtan du ba'i ngo bo nyid kyi sbyin pa'i pha rol tu phyin pa 'grub par 'gyur ba'i phyir byang chub sems dpa' zhes bya ba la sogs pa smos so/ /'di byin par gyur</text></item>
<item><p>184b1</p><section></section><text>cig snyam du zhes bya ba ni sbyin pa 'dis srid pa gsum du gtogs pa'i sems can ji snyed pa de dag gi phun sum tshogs pa kha na ma tho ba med pa rnams 'byor par gyur cig snyam du bsams nas zhes bya ba'i tha tshig go/ /de nas ci byed ce na/ de yang zhes bya ba la sogs pa smos te/ de ltar bsgrubs</text></item>
<item><p>184b2</p><section></section><text>pa'i bsod nams kyi phung po de yang 'gro ba sbyang ba'i phyir yongs su sngo bar byed de/ des ni sbyin pa de mi zad par 'gyur ro zhes bya ba lhag ma yin no/ /mthong ba dang ma mthong ba'i srid pa'i longs spyod don du gnyer ba ni de rdzogs pa'i byang chub yid la byed pa'i rtse gcig pa'i ngo bo nyid kyi sbyin pa'i</text></item>
<item><p>184b3</p><section></section><text>pha rol tu phyin pa dang 'gal ba'i phyir ro/ /de dgag pa'i phyir/ sbyin pa sbyin nas zhes bya ba la sogs pa smos so/ /dngos la gnas par byed pa ni mthong ba'i 'bras bu don du gnyer ba'o/ /rnam par smin pa ni sbyin pa'i 'bras bu 'jig rten pha rol dang 'brel ba'o/ /mkhas pa zhes bya ba</text></item>
<item><p>184b4</p><section></section><text>ni shes nyen can de/ thams cad mkhyen pa nyid yid la byed pa las rnam par ma g.yengs pa zhes bya ba'i tha tshig go/ /thams cad gtong ba ste zhes bya ba ni sbyin pa'i rnam par smin pa yang sems can kho na la yongs su bsngo ba'i phyir/ mang po dpag tu med par 'gyur zhes bya ba ni sbyin</text></item>
<item><p>184b5</p><section></section><text>par bya ba'i dngos po chung gis kyang gtong ba'i bsam pa che ba'i phyir te/ longs spyod dang yo byad kyi rnam pa kha na ma tho ba med pa mtha' dag 'byung bas mang po'o/ /phung po med pa'i mya ngan las 'das par yang mi zad pa'i phyir dpag tu med pa ste/ 'bras bu nam mkha'i mdzod la sogs</text></item>
<item><p>184b6</p><section></section><text>par 'gyur ro snyam du dgongs pa yin no / /yang na dngos po chung ngu yang gtong ba'i bsam pa'i khyad par med pa kho nar sbyin pa'i pha rol tu phyin pa'i mchog yin te/ rjes su yi rang ba'i yid la byed pa tsam gyis sems can thams cad kyi bdog pa thams cad btang ba las byung ba'i bsod nams</text></item>
<item><p>184b7</p><section></section><text>dus mi mthun pa zhig tu mngon par 'dus byas pa zil gyis gnon pa'i phyir/ srid pa gsum na zhes bya ba la sogs pa smos so/ /yongs su brtag pa gzung ste zhes bya ba ni yongs su brtag pa nye bar gzung ste'o/ /yang dag par ni sems can thams cad la de lta bu'i rnam pa mi srid pa'i</text></item>
<item><p>185a1</p><section></section><text>phyir ro/ /sangs rgyas la sogs pa smos pa ni len pa po'i khyad par gyis bsod nams che ba nyid du bstan pa'i phyir ro/ /nyan thos legs tshol na zhes bya ba ni rdzogs pa'i byang chub don du gnyer bas kun nas bslang ba'i sbyin pa byin pa'i khyad par ni thub par mi nus</text></item>
<item><p>185a2</p><section></section><text>so snyam du dgongs pa yin no/ /thabs mkhas zhes bya ba ni sbyor ba med par bsams pa tsam gyis bsod nams mi nyung ba la sogs pa la mkhas pa'i phyir ro/ /bsod nams bya ba'i dngos po la zhes bya ba ni bshad ma thag pa lta bu la'o/ /yongs su bsngo bas zhes bya ba ni yongs</text></item>
<item><p>185a3</p><section></section><text>su sngo bar byed pa ste/ der yongs su bsngos pa ni sangs rgyas kyi byang chub kyi rten yin pa'i phyir ro zhes bya ba'i don to/ /zil gyis gnon zhes bya ba ni zil gyis gnon par 'gyur ba ste/ byang chub sems dpa' des zhes bya bar sbyar ro/ /rjes su yi rang bas ji ltar bsod</text></item>
<item><p>185a4</p><section></section><text>nams zil gyis gnon pa de dpes gsal bar bya ba'i phyir/ nor bu mching bu zhes bya ba la sogs pa smos so/ /des ni 'di skad du dper na nor bu mching bu'i phung po ni shin tu cher zin kyang rin po che bai DUr+ya gcig gis zil gyis gnon par 'gyur te/ de ni longs spyod la sogs</text></item>
<item><p>185a5</p><section></section><text>pa phun sum tshogs pa'i rgyu yin pa'i phyir ro/ /de bzhin du byang chub sems dpa'i rjes su yi rang bas kyang 'gro ba'i bsod nams kyi tshogs zil gyis gnon par 'gyur te/ de ni rang dang gzhan gyi don phun sum tshogs pa'i rgyu yin pa'i phyir ro zhes bshad pa yin no/ /chos kyi</text></item>
<item><p>185a6</p><section></section><text>mtshan nyid la phyin ci log pa ni/ de phyin ci ma log pa'i bdag nyid kyis sbyin pa'i pha rol tu phyin pa'i mi mthun pa'i phyogs yin pa'i phyir ro/ /de'i gnyen po ni chos thams cad stong pa nyid du rtogs pa ste/ des bstangs pas sbyin pa zag pa med pa'i tshogs 'phel ba'i rgyur</text></item>
<item><p>185a7</p><section></section><text>gyur pa'i phyir/ gal te zhes bya ba la sogs pa smos so/ /de la bdag gir mi byed ces bya ba ni gal te chos thams cad bdag med par rtogs pa'i phyir de la bdag gi nyid du mi byed na'o/ /dngos po phangs med ces bya ba ni phangs pa ni bdag gir mngon par zhen pa sngon du 'gro ba can yin pa'i</text></item>
<item><p>185b1</p><section></section><text>phyir de med na de mi srid do snyam du dgongs pa yin no/ /dge ba'i chos kho na zag pa med pa nyid kyis sgrib pa thams cad spong ba'i rgyu yin pa'i phyir mthu chen te de byang chub sems dpa' gang la yod pa de la de skad ces bya'o/ /sprin med 'od ldan zla dkyil yar gyi ngo bzhin no/ /zhes</text></item>
<item><p>185b2</p><section></section><text>bya ba ni zla ba'i dkyil 'khor gang la sprin med pa'i 'od zer yod pa de la de skad ces bya'o/ /rtse mo'i mngon par rtogs pa'i rab tu dbye ba bshad zin to// //mthar gyis pa brjod par bya ste/ de ni chos thams cad rang bzhin gyis bdag med kyang 'jig rten mngon par</text></item>
<item><p>185b3</p><section></section><text>zhen pa spang ba'i phyir sbyin pa'i pha rol tu phyin pa la sogs pa la 'jug pa'i rim pa'i mtshan nyid yin par rig par bya ste/ bcom ldan 'das de ji ltar na chos thams cad dngos po ma mchis pa'i ngo bo nyid la byang chub sems dpa' sems dpa' chen po'i mthar gyis bgyid pa dag</text></item>
<item><p>185b4</p><section></section><text>gda' lags sam zhes bya ba nas/ gal te bdag byang chub mngon par rdzogs par sangs rgyas kyang rung 'on te bdag mngon par rdzogs par sangs ma rgyas kyang rung ste/ chos thams cad ni dngos po med pa kho na yin mod kyi ma la bdag gis gang zhig mngon par rdzogs par</text></item>
<item><p>185b5</p><section></section><text>sangs rgyas nas sems can dngos po'i 'du shes la spyod pa thams cad dngos po med pa la dgod par 'gyur ba bla na med pa yang dag par rdzogs pa'i byang chub mngon par rdzogs par 'tshang rgya bar bya gor ma chag go snyam du zhes bya ba'i bar dang / sems dang po bskyed pa nas bzung ste</text></item>
<item><p>185b6</p><section></section><text>bdag nyid kyang sbyin pa byin zhing gzhan dag kyang sbyin pa la so sor dgod par byed do zhes bya ba'i bar gang rgyas par 'byung ba yin no/ /de la sbyin pa'i pha rol tu phyin pa mthar gyis pa rtogs pa ni zas la sogs pa sbyin pa la goms pas bdag dang gzhan yongs su smin par byed pa'i</text></item>
<item><p>185b7</p><section></section><text>phyir/ byang chub sems dpa'i zhes bya ba la sogs pa 'byung ba yin te/ yi dwags 'gro ba gcod ces bya ba ni sbyor ba'i gnas skabs kho na na rang gi nor la sogs pa la 'dzin pa med pa nyid kyis yi dwags kyi 'gro ba spangs pa'i phyir ro/ /dbul ba gcod ces bya ba ni 'gro ba</text></item>
<item><p>186a1</p><section></section><text>thams cad du tshegs med par yo byad phun sum tshogs pa rnyed pa'i phyir ro/ /nyon mongs pa thams cad gcod ces bya bar skabs dang sbyar te/ 'khor gsum mi dmigs pa khong na yod pa'i sbyin pa'i pha rol tu phyin pa bsgoms pas mthong ba'i lam gyi</text></item>
<item><p>186a2</p><section></section><text>gnas skabs na nyon mongs pa'i sgrib pa thams cad spangs pa'i phyir ro/ /spyod tshe zhes bya ba ni sa rab tu dga' ba la sogs pa la 'jug pa na zhes bya ba'i don to/ /longs spyod ni 'dzam bu'i gling gi bdag po la sogs pa'i mtshan nyid do/ /mtha' yas pa ni mi gnas pa'i</text></item>
<item><p>186a3</p><section></section><text>mya ngan las 'das pa 'dren par byed pa yin pa'i phyir ro/ /rgyas pa ni rnam pa mang ba'i phyir dang sems can thams cad kyi gsos su gyur pa'i phyir ro/ /sdug bsngal gyur pa zhes bya ba ni rnam pa gnyis te/ rgyu'i sdug bsngal gyis ni ser sna la sogs pa'i nyes pas nye bar</text></item>
<item><p>186a4</p><section></section><text>bcom pa'i phyir ro/ /'bras bu'i sdug bsngal gyis ni dbul ba la sogs pas gtses pa'i phyir ro/ /yongs su smin byed ces bya ba ni yongs su smin par byed pa ste/ skyon dang yon tan bri zhing 'phel bar bya ba'i phyir zang zing la sogs pas kun du bsdus nas pha rol tu phyin</text></item>
<item><p>186a5</p><section></section><text>pa'i chos sbyin pas rung ba nyid du byed do zhes bya ba'i tha tshig go/ /sbyin pas rang gi longs spyod la 'dzin pa spangs nas/ khrims kyis zhes bya ba la sogs pa smos te/ tshul khrims phun sum tshogs pa ni ngan 'gro thams cad dang 'gal ba'i phyir dud 'gro smos pa ni nye bar mtshon</text></item>
<item><p>186a6</p><section></section><text>par zad do/ /mi khom brgyad ni ngan song du skye ba la sogs pa ste/ rang dang gzhan gyi don la 'jug par rung ba ma yin pa'i phyir de dag kyang spong ngo zhes bya bar sbyar ro/ /de las bzlog pa ni dal ba ste de dag rnyed do/ /rtag tu zhes bya ba ni dus thams cad tu ste/ sbyor ba'i gnas skabs</text></item>
<item><p>186a7</p><section></section><text>nas bzung ste rdo rje lta bu'i ting nge 'dzin la thug gi bar du mi dmigs pa dang ldan pa'i tshul khrims kyis rang dang gzhan la phan pa'i lus sgrub pa'i phyir ro/ /de ltar tshul khrims kyi pha rol tu phyin pas sdig pa'i bsam pa las rnam par log pa ni bzod pas zhes bya ba la sogs pa</text></item>
<item><p>186b1</p><section></section><text>smos so/ /dam pa zhes bya ba ni bdag dang gzhan gyi nyes pa'i rten ma yin pa ste/ chos la nges par rtog pa'i bzod pas de kho na nyid kyi ye shes dang mthun pa'i gzugs thob pa'i phyir ro/ /rgya chen ni sprul pa 'od zer 'phro ba phun sum tshogs pa dpe med pa yin te/ sems</text></item>
<item><p>186b2</p><section></section><text>can gyi don sgrub pa dag la sdug bsngal la ji mi snyam pa'i bzod pa lhun gyis grub par 'gro ba la phan 'dogs nus pa'i sku 'grub pa'i phyir ro/ /gser mdog ces bya ba ni mdog gser ltar dang ba'o/ /blta ba'i 'os zhes bya ba ni blta na sdug pa ste/ gzhan gyi gnod pa</text></item>
<item><p>186b3</p><section></section><text>byas pa dang du len pa'i bzod pa ni gzhan gyi snying du sdug pa'i rgyu yin pa'i phyir ro/ /de ltar bzod pa dang ldan pa ni/ brtson 'grus kyis zhes bya ba la sogs pa smos so/ /dkar po'i yon tan ni zag pa med pa'i pha rol tu phyin pa la sogs pa'o/ /de dag 'grib mi 'gyur zhes</text></item>
<item><p>186b4</p><section></section><text>bya ba ni yang dag par spong ba'i gnas skabs na dri ma med pa'i ye shes kyi 'os su rung ba thob pa'i phyir ro/ /ye shes mtha' yas zhes bya ba ni byang chub kyi phyogs dang mthun pa sum cu rtsa bdun gyi bdag nyid de/ de ni brtson 'grus kyi pha rol tu phyin pa rnam par dag pas rab tu phye ba'i</text></item>
<item><p>186b5</p><section></section><text>sa 'od 'phro ba can du 'thob pa'i phyir ro/ /rgyal ba'i bong ba ni stobs bcu la sogs pa'i mtshan nyid do/ /de'i mdzod ni gnas te/ ye shes gang yin pa de yang sangs rgyas nyid kyi gnas skabs na rnyed do zhes bya bar sbyar ro/ /de ltar dge ba la spro ba phun sum tshogs pa rnyed pa ni/</text></item>
<item><p>186b6</p><section></section><text>bsam gtan gyis ni zhes bya ba la sogs pa smos so/ /smad pa zhes bya ba ni 'dod pa'i yon tan smad par bya ba dag 'dor zhes bya bar sbyar te/ rdzu 'phrul gyi rkang pa dag la gnas pa bsam gtan la brten nas yul dag la chags pa sel ba'i phyir ro/ /rig pa ni gsum ste/</text></item>
<item><p>186b7</p><section></section><text>lha'i mig dang sngon gyi gnas rjes su dran pa dang / zag pa zad pa shes pa'o/ /mngon par shes pa ni drug ste/ gsum po de dag dang / lha'i rna ba dang / rdzu 'phrul dang / pha rol gyi sems shes pa'o/ /de dag mngon par bsgrub pa ni sa lnga pa la bsam gtan gyi pha rol tu phyin</text></item>
<item><p>187a1</p><section></section><text>pa rnam par dag pas rim gyis mngon par shes pa la sogs pa'i yon tan mchog tu gyur pa thob pa'i phyir ro/ /ting nge 'dzin ni seng ge rnam par bsgyings pa la sogs pa ste/ de yang gnas skabs gong ma gong ma dag tu mngon par sgrub po zhes bya</text></item>
<item><p>187a2</p><section></section><text>bar skabs dang sbyar ro/ /mnyam par bzhag pa ni yang dag pa ji lta ba bzhin rab tu shes par 'gyur bas shes rab kyis zhes bya ba la sogs pa smos te/ dbang po dang stobs la sogs pa'i gnas skabs na yod pa'i shes rab kyis so/ /chos kyi rang bzhin yongs shes nas/ /</text></item>
<item><p>187a3</p><section></section><text>zhes bya ba ni byang chub kyi yan lag dang lam gyi yan lag gi gnas skabs dag na chos kyi dbyings kun tu 'gro ba'i don la sogs par rtogs nas zhes bya ba'i tha tshig go/ /ma lus pa las yang dag 'da' bar 'gyur/ /zhes bya ba ni chos la bdag med par rtogs pas khams gsum</text></item>
<item><p>187a4</p><section></section><text>pa'i sred pa thams cad spong ba'i phyir ro/ /'khor lo rin chen zhes bya ba ni 'khor lo rin po che ste/ de ni yang dag pa ji lta ba bzhin du rtogs pa'i ngo bo nyid kyis 'gro ba'i nyon mongs pa gcod par byed pa yin pa'i phyir dang 'od gsal ba'i phyir ro/ /de bskor byas nas zhes bya ba</text></item>
<item><p>187a5</p><section></section><text>ni rgyud gzhan la rab tu sbyar nas so/ /de lta ma yin te/ yang dag pa ji lta ba bzhin rtogs pa po med na bstan pa la yid ches pa med pas blang bar bya ba ma yin pa nyid du 'gyur ro snyam du dgongs pa yin no/ /chos kyang ston zhes bya ba ni shes bya'i sgrib pa mtha' dag dang bral bas thabs</text></item>
<item><p>187a6</p><section></section><text>mkhas pa thob pa ni byed pa dam pa'i ngang du gyur pas rtsol ba med par sngon gyi smon lam gyi 'phen pas gdul bya rnams la pha rol tu phyin pa'i chos rnam pa mtha' yas pa ji ltar rtogs pa bzhin rab tu ston par byed pa zhes bya ba'i tha tshig go/ /thabs kyi pha rol tu phyin pa la sogs pa'i</text></item>
<item><p>187a7</p><section></section><text>rim pa ni ma bshad de/ de dag ni sbyin pa'i pha rol tu phyin pa la sogs pa 'di dag kho na'i nang du 'dus pa'i phyir ro/ /'di ltar rjes su yi rang ba la sogs pas sbyin pa la sogs pa yongs su rdzogs par byed pa ni thabs yin no/ /de ltar bsags pa rnams rdzogs pa'i byang chub tu yongs</text></item>
<item><p>187b1</p><section></section><text>su bsngo ba ni smon lam yin no/ /rang gi mi mthun pa'i phyogs kyis zil gyis mi non pa ni stobs yin no/ /thams cad du rnam pa la mkhas pa ni ye shes yin no/ /mthar gyis pa'i mngon par rtogs pa mdor bshad zin to// //rgyas par ni thams cad du gzhung rgyas pa'i rjes su</text></item>
<item><p>187b2</p><section></section><text>'brangs te blta bar bya'o/ /de ltar rim gyis pha rol tu phyin pa dag la goms pa las cig car pha rol tu phyin pa thams cad kyi rang gi ngo bo rtogs pa'i mtshan nyid skad cig ma gcig la mngon par rdzogs par byang chub pa ste/ de ni/ sbyin pa la sogs re res kyang / /zag pa med pa thams</text></item>
<item><p>187b3</p><section></section><text>cad ni/ /yang dag bsdus phyir thub pa yi/ /skad cig gcig mngon rdzogs byang chub/ /de bstan pa'i phyir/ chos 'di yongs rdzogs byas nas zhes bya ba la sogs pa smos te/ chos 'di zhes bya ba ni pha rol tu phyin pa'i bdag nyid thams cad do/ /yongs rdzogs byas nas zhes bya ba</text></item>
<item><p>187b4</p><section></section><text>ni sbyin pa la sogs pa'i nang nas pha rol tu phyin pa skad cig ma gang yang rung ba cig gcig gis mngon du byas nas so/ /de dag ni gcig gi nang du gcig 'dus pas rnam par smin pa'i gnas skabs su gcig rtogs na rnam pa thams cad mngon sum du byed pa'i phyir te/ dper na zo</text></item>
<item><p>187b5</p><section></section><text>chun khyud mo la/ /mi yi zo ba gcig bskyod pas/ /thams cad 'gul bar byed pa ltar/ /skad cig ye shes de dang 'dra/ /gang tshe rnam smin chos nyid kyi/ /gnas skabs chos dkar kun gyi rgyu/ /shes rab pha rol phyin skyes pa/ /de tshe skad cig ye shes 'byung / /zhes gang</text></item>
<item><p>187b6</p><section></section><text>bshad pa yin no/ /rgyas par bstan pa las kyang / rab 'byor dper na gzhan 'phrul dbang byed kyi lha rnams ni yid la bsams pa kho nas yo byad thams cad 'byung bar 'gyur ro/ /rab 'byor de bzhin du byang chub sems dpa' chen po yang yid la bsams pa kho nas pha</text></item>
<item><p>187b7</p><section></section><text>rol tu phyin pa thams cad yongs su rdzogs par 'gyur ro zhes bya ba la sogs pa gsungs so/ /de bzhin du sa bcu pa las kyang rtsol ba med cing mtshan ma med par 'byung ba'i gnas skabs kyi dbang du mdzad nas/ de'i sems kyi skad cig re re la pha rol tu phyin pa bcu po dag</text></item>
<item><p>188a1</p><section></section><text>yongs su rdzogs par 'gyur ro zhes bya ba rgyas par gsungs so/ /skad cig ma gcig gis mngon par rdzogs par byang chub pa bshad zin to// //de ltar rnam pa thams cad du rtogs pa'i rgyun bcom pa'i pha rol tu phyin pa'i skad cig ma</text></item>
<item><p>188a2</p><section></section><text>gcig kho nas sgrib pa'i bag chags thams cad bsal nas rang dang gzhan gyi don phun sum tshogs pa'i mtshan nyid kyi 'bras bu 'byung bar 'gyur bas chos kyi sku ste/ de ni/ ngo bo nyid longs rdzogs bcas dang / /de bzhin gzhan ni sprul sku dang / /chos sku mdzad par bcas pa</text></item>
<item><p>188a3</p><section></section><text>ste/ /rnam pa bzhir ni yang dag brjod/ /de'i dbang du mdzad nas/ yongs dag zhing dang zhes bya ba la sogs pa gsungs so/ /de la zhing dang sems can rnam par dag pa ni don dang sems can du snang ba'i kun gzhi rnam par shes pa 'gyur ba'i ngo bos me long lta bu'i ye shes kyi</text></item>
<item><p>188a4</p><section></section><text>bdag nyid ngo bo nyid kyi sku yin te/ rtag tu bcom ldan 'das rnams kyis rnam par mi rtog pa'i ngo bo nyid gcig pa yin pa'i phyir ro/ /sangs rgyas rgyud ni thugs brtse ba chen pos rab tu phye ba nyon mongs pa can gyi yid gyur pa'i bdag nyid mnyam pa nyid kyi ye shes yin te/ thabs dang /</text></item>
<item><p>188a5</p><section></section><text>shes rab kyi bdag nyid kyis bde bar gshegs pa thams cad kyi rgyu yin pa'i phyir ro/ /chos kyi rgyud ni yid kyi rnam par shes pa rnam par rtog par byed par gyur pa'i ngo bo gzung la sogs pa dpe med pa dang mtshungs par ldan pa so sor rtog pa'i ye shes yin te/ de ni lung dang</text></item>
<item><p>188a6</p><section></section><text>rtogs pa'i bdag nyid kyi chos rab tu 'byung ba'i rgyu yin pa'i phyir ro/ /ye shes 'di gnyis ni longs spyod rdzogs pa'i sku yin te/ mnyam pa nyid dang so sor rtog pa dag ni ji ltar rtogs pa'i chos la nye bar longs spyod pa'i rten yin pa'i phyir ro/ /dge 'dun rgyud ni mig la sogs pa'i</text></item>
<item><p>188a7</p><section></section><text>rnam par shes par gyur pa'i mtshan nyid brtson 'grus kyi pha rol tu phyin pa rnam par dag pas rab tu phye ba bya ba grub pa'i ye shes te/ de ni mdzad pa mtha' dag la 'jug pa'i rgyu'i dngos pos dge 'dun thams cad 'grub pa'i rgyu yin pa'i phyir ro/ /'di yang sprul pa sna tshogs kyi rten yin</text></item>
<item><p>188b1</p><section></section><text>pa'i phyir sprul pa'i sku yin no/ /chos kun yongs su 'dzin zhes bya ba ni rang gi ngo bo tha dad pa med pa nyid du mngon sum du byed pa ste/ chos kyi dbyings rnam par dag pa'i ye shes kyi stobs kyis kun nas nyon mongs pa dang rnam par byang ba'i bdag nyid kyi chos thams cad tha dad</text></item>
<item><p>188b2</p><section></section><text>pa med pa'i ngo bor rtogs so/ /chos kyi sku bshad zin to// //de ltar ye shes mtha' dag brnyes pa'i bdag nyid kyi 'bras bu phun sum tshogs pa'i khyad par chos phyin ci ma log pa rab tu ston pa gtsor sems can gyi don mdzad pa'i mtshan nyid kyi phrin las bstan pa'i</text></item>
<item><p>188b3</p><section></section><text>phyir/ 'gro ba zhes bya ba la sogs pa smos so / /sman pa'i mchog gyur pa ni rnam pa thams cad du 'gro ba'i nyon mongs pa'i nad 'joms par mdzad pa yin pa'i phyir ro/ /byang chub ni sgrib pa thams cad dang bral ba 'jig rten las 'das pa'i ye shes yin no/ /gang la lam</text></item>
<item><p>188b4</p><section></section><text>ste rgyud de kho na yod pa de la de skad ces bya ste/ bstan pa'i chos ni chos kyi dbyings shin tu rnam par dag pa'i rgyu mthun pa yin pa'i phyir ro/ /'di zhes bya ba ni shes rab bstan pa 'di'o/ /'di nyid kyi yon tan brjod pa'i ched du ming bstan pa'i phyir/ ming ni 'di zhes bya ba la sogs pa</text></item>
<item><p>188b5</p><section></section><text>smos so/ /yon tan rin chen sdud pa ni yon tan rin po che thams cad 'dren par byed pa yin pa'i phyir ro/ /'di ltar byang chub kyi lam dang ldan pa ste/ rgyu byang chub dang ldan pa ni pha rol tu phyin pa'i chos rtogs par skye ba'i rgyu yin pa'i phyir ro/ /ci'i phyir gsungs she na/ lam 'di</text></item>
<item><p>188b6</p><section></section><text>zhes bya ba la sogs pa smos te/ thugs brtse ba chen po'i ngang du gyur pa ni 'gro ba la gtan du phan pa 'byung ba'i rgyu yin pa'i phyir lam 'di sems can kun gyis thob par bya ba'i phyir bshad do/ /mngon par rtogs pa brgyad po 'di dag gi bstan pa'i go rims ni rnam pa thams cad mkhyen</text></item>
<item><p>188b7</p><section></section><text>pa nyid dang lam gyi rnam pa shes pa nyid dang / thams cad shes pa nyid ni mtshan nyid kyi sgo nas bstan te/ spang bar bya ba dang blang bar bya ba'i mtshan nyid kyi dbang du byas nas de dag bstan pa'i phyir ro/ /rnam pa kun mngon par rdzogs par rtogs pa ni sbyor ba'i sgo nas te/ de thob par sbyor ba</text></item>
<item><p>189a1</p><section></section><text>'bras bu rang gi ngo bos nye bar mtshon pa sngon du 'gro ba'i de thob par sbyor ba rtsom pa'i phyir ro/ /rtse mo'i mngon par rtogs pa ni khyad par gyi sgo nas te/ rab tu zhugs pa la khyad par du 'gro ba srid pa'i phyir ro/ /mthar gyis pa'i mngon par rtogs pa ni</text></item>
<item><p>189a2</p><section></section><text>mngon par rtogs pa'i rim pa'i sgo nas te/ sbyor ba khyad par du gyur na rim gyis sa dang pha rol tu phyin pa mngon par rtogs pa 'byung ba'i phyir ro/ /skad cig ma gcig gis mngon par rdzogs par byang chub pa ni mthar thug par 'gro ba'i sgo nas te / rim gyis chos rtogs</text></item>
<item><p>189a3</p><section></section><text>pa'i shes rab mtshan ma med cing rnam par mi rtog par 'byung ba na/ skad cig ma gcig kho nas rtogs par bya ba thams cad mngon sum du byed pa'i phyir ro/ /chos kyi sku ni rnam par smin pa'i sgo nas te/ de ltar zhugs pa'i 'bras bu ni spros pa med pa'i ye shes dang chos nyid</text></item>
<item><p>189a4</p><section></section><text>rnam par dag pa yin pa'i phyir ro/ /yang na rnam pa thams cad mkhyen pa nyid la sogs pa gsum ni yul gyi sgo nas bstan to/ /de'i 'og ma bzhi ni rgyu'i sgo nas so/ /chos kyi sku mdzad pa dang bcas pa ni 'bras bu'i sgo nas bstan par rig par bya'o/ /'bras bu la lta gzhan gyis</text></item>
<item><p>189a5</p><section></section><text>kyang / /bcol na ci phyir 'bad mi bya/ /gu Na mi tra kho na'i ngor/ /dka' 'grel 'di ni 'dir byas so/ /de ltas 'di ni bdag gis zur 'dis bdag nyid blun par bstan nges kyis/ /mkhas pa thugs rje rdzogs pa dag gis da 'dir go rims cung zad mdzod/ /'gro ba de nyid brtag dka'i</text></item>
<item><p>189a6</p><section></section><text>gzhung las bstan pa rtogs dka'i khyim gcig po/ /shes rab pha rol phyin tshul 'di la bdag 'dra blun pos ci byar yod/ /dri med dge ba'i zer gyis mun pa kun bsal ba'i/ /ye shes rin po che yi tshig shas 'grel byas nas/ /dge ba 'dir thob gang des re zhig 'jig rten gyi/ /</text></item>
<item><p>189a7</p><section></section><text>yid la ci nas sangs rgyas ye shes tshul 'jug shog /sdud pa tshigs su bcad pa'i dka' 'grel slob dpon bud d+ha shrI dz+nyA nas mdzad pa rdzogs so// //rgya gar gyi mkhan po bid+ya ka ra sing+ha dang / zhu chen gyi lo tsA ba ban de dpal brtsegs kyis bsgyur nas zhus te</text></item>
<item><p>189b1</p><section></section><text>gtan la phab pa'o//[# ]@##/ /rgya gar skad du/ a b+hi sa ma ya a lang kA ra br-it+ti kIrti ka la nA ma/ bod skad du/ mngon par rtogs pa'i rgyan gyi 'grel pa grags pa'i cha zhes bya ba/ 'phags pa 'jam dpal gzhon nur gyur pa la phyag</text></item>
<item><p>189b2</p><section></section><text>'tshal lo/ /'phags pa byams pas rnam mdzad pa/ /sangs rgyas yum gyi don kun ni/ /sdud par byed pa'i tshig le'ur byas/ /thos shing rnam par bsams nas ni/ /gzhan la lan mang bshad gyur kyang / /don rnams bskyud pa'i 'jigs pas brtsams/ /de la bcom ldan</text></item>
<item><p>189b3</p><section></section><text>'das 'phags pa byams pas shes rab kyi pha rol tu phyin pa mtha' dag gi don thams cad bsdus pa mngon par rtogs pa brgyad kyi rgyan gyi tshig le'ur byas pa mdzad par bzhed nas mngon par rtogs pa thams cad 'grub pa'i rgyur srid pa gsum gyi bla ma rgyal ba'i yum bcom</text></item>
<item><p>189b4</p><section></section><text>ldan 'das ma nyid la thog mar re zhig phyag 'tshal ba gsungs pa/ kun shes zhes bya ba la sogs pa ste/ gang zhes bya ba ni sangs rgyas kyi yum bcom ldan 'das ma ste/ 'chad par 'gyur ba mngon par rtogs pa brgyad kyi rang bzhin nyid kyis rab tu phye ba'i shes rab</text></item>
<item><p>189b5</p><section></section><text>kyi pha rol tu phyin pa'i bdag nyid do/ /gang zhig kun shes ni shes pas srid la mi gnas zhes bya ba la sogs pa 'chad par 'gyur ba'i don gyi dngos po dgu yongs su shes pa'i rang bzhin te/ zhi ba tshol ba rnams grol bar byed pa'i don gyis nyan thos kyi sangs rgyas dang rang</text></item>
<item><p>189b6</p><section></section><text>sangs rgyas kyang zhi ba'i nye bar mthun pas mya ngan las 'das pa rnam pa gnyis thob par byed do/ /gang zhig lam shes pa ni thams cad shes pa nyid sngon du song ba'i bdag nyid mog mog por byed la sogs pa 'chad par 'gyur ba'i dngos po bcu gcig gi bdag nyid yongs su</text></item>
<item><p>189b7</p><section></section><text>shes pa'i rang bzhin te/ byang chub sems dpa' rnams kyi bya ba 'gro ba rnams la phan par byed pa'i don gang zhig de yis rdzogs par byed pa'o/ /shes rab kyi pha rol tu phyin pa gang thob pa thams cad shes pa dang / lam shes pa nyid sngon du song ba can ni rnam pa kun</text></item>
<item><p>190a1</p><section></section><text>mkhyen pas rab tu phye ba'i bdag nyid de/ sna tshogs rnam pa 'di dag kun gsungs pa zhes ston pa'i mtshan nyid bya ba'i sgo nas rtogs par bya ste/ sems bskyed pa ni zhes pa la sogs pa 'chad par 'gyur ba'i dngos po bcu yongs su shes par 'gyur</text></item>
<item><p>190a2</p><section></section><text>ba'i bdag nyid dang ldan zhes pa ni gang zhig dngos su mdzad pa'i sna tshogs rnam pa 'di dag kun shes pa la rnam pa kun ni chos thams cad do/ /'di dag ni 'di rnams so/ /thub pa ni sangs rgyas bcom ldan 'das so/ /gsungs zhes pa ni gsungs pa nyid do/ /de zhes</text></item>
<item><p>190a3</p><section></section><text>pa ni nyan thos dang byang chub sems dpa'i slob ma'i tshogs dang ldan pa'o/ /sangs rgyas kyi yum ni skyon dang yon tan thams cad gtong ba dang thob pa'i rgyu nyid kyis shes rab kyi pha rol tu phyin pa nyid skyed byed ma ste phyag 'tshal bstod ces bya bar 'brel to/ /'di skad ces</text></item>
<item><p>190a4</p><section></section><text>'bras bu mngon par rtogs par byed pas mngon par rtogs pa ste rgyur gyur pa bdun no/ /mngon par rtogs par bya bas mngon par rtogs pa ste 'bras bur gyur pa gcig po ste/ de ltar mngon par rtogs pa brgyad kyi bdag nyid kyi shes rab kyi pha rol tu phyin pa yin no/ /</text></item>
<item><p>190a5</p><section></section><text>'dir kun shes zhes pa la sogs pa'i gsum po nyid rab tu dbye bas ci ste phyag 'tshal zhes brjod par ni mi bya ste/ 'di rnams nyid ni dngos po'i rab tu dbye bas phye ba yin la/ gzhan kun ni 'di rnams las spros pa nyid kyi phyir ro/ /de lta bas na gsum po 'di rnams nyid</text></item>
<item><p>190a6</p><section></section><text>'dus pa ni mngon par rtogs pa bzhi pa'o/ /rab tu gsal bar song ba ni lnga pa'o/ /go rims su rtogs pa ni drug pa'o/ /gnas skabs kyi dbye bas gnas kyi mtshan nyid du gyur pa rtogs pa ni bdun pa'o/ /'gro ba'i don byed pa'i bya ba dang bcas pa de bzhin gshegs pa'i sku</text></item>
<item><p>190a7</p><section></section><text>gsum gyi bdag nyid ni brgyad pa ste/ de lta bas na gsum po 'di rnams nyid ni dngos po'i rab tu dbye bas phye ba zhes rab tu rtogs par bya ba'i ched du gsum po 'di rnams nyid kyis rab tu dbye bas phyag 'tshal zhes pa ni skyon med do/ /gzhan dag 'di snyam du ma mthong ba dang / ma thos</text></item>
<item><p>190b1</p><section></section><text>pa dang / sngar rnam par ma shes pa'i yul rnams la ji ltar blos mi dpyod pa de bzhin du mthong ba dang thos pa dang / sngar rnam par shes pa'i yul rnams kyang dpyod pa med pa'i rang bzhin te/ chos thams cad ni rab tu mi gnas pa zhes bya ba yin la/ byed pa med pa'am/</text></item>
<item><p>190b2</p><section></section><text>rnam par rtog pa thams cad las yang dag par 'das pa'i gnas skabs kyi bye brag gi bdag nyid ni bsam gyis mi khyab pa'i rnal 'byor zhes bya ba'am/ don dam par chos thams cad rang bzhin med cing kun rdzob tu phung po lnga po'i rgyun rnams grub po zhes pa'am/ chos</text></item>
<item><p>190b3</p><section></section><text>thams cad ma skyes pa'i ye shes zhes pa'am/ gzung ba'am 'dzin pa las rnam par grol ba nam mkha' lta bur snang ba med par gsal ba'i rgyun no zhes pa'am/ nam mkha' thams cad du khyab cing sna tshogs kyi mtshan ma nub pa ltar spros pa mtha' dag ni bde ba chen po'i</text></item>
<item><p>190b4</p><section></section><text>rang bzhin du gsal bas rgyun no zhes pa'am/ sprul pa'i skyes bu ltar ma brtags na nyams dga' ba'i mthus longs spyod dang gnas la sogs pa'i rnam pa ni gsal ba'i rgyun tsam mo zhes pa'am/ sems can so so la thog ma dang tha ma med par ji srid so sor snang ba</text></item>
<item><p>190b5</p><section></section><text>de srid ni gzung ba dang 'dzin par brtags pa las nges par grol ba dgag par mi nus pa'i gsal ba tsam lus dang longs spyod dang gnas la sogs pa'i sna tshogs pa'i rnam pa'i 'khor lo'i bdag nyid du gsal ba'i rgyun no zhes pa'am/ sems can rnams la ji srid so</text></item>
<item><p>190b6</p><section></section><text>sor snang ba de srid ni gzung ba dang 'dzin pa dang rgyu dang 'bras bu'i mtha' bzhi las nges par grol ba gsal ba tsam dgag par mi nus pa gnyis su med pa'i sems su gsal ba zhes bya ba la sogs pa shes rab kyi pha rol tu phyin pa'i tshig gi don nye bar mang du brjod de/ de bzhin</text></item>
<item><p>190b7</p><section></section><text>du gsungs pa/ shes rab kyi pha rol tu phyin pa ni gnyis su med pa'i ye shes te de bzhin gshegs pa'o/ /bsgrub bya de'i don du sbyor bas gzhung dang lam dag kyang ngo zhes bya ba la sogs pa gsungs pa ma yin nam/ de la 'dir mngon par rtogs pa brgyad kyi bdag nyid kyi shes</text></item>
<item><p>191a1</p><section></section><text>rab kyi pha rol tu phyin pa 'di ci ste bshad ces sems pa la bden te/ so so rang rang gi bsam pas don dam par shes rab kyi pha rol tu phyin pa ni 'di lta bu nyid de/ bcas pa'i bcas pa gsum gyi sgra'i brjod bya rnams 'gog pa dang lam gyi bden par</text></item>
<item><p>191a2</p><section></section><text>bsdus pa zhes nye bar brjod par 'gyur te/ de yongs su bstan par bya ba yang 'og nas shes rab kyi pha rol tu phyin pa'i tshig gi don bshad pa'i skabs su 'byung bar 'gyur zhing / yang ji srid du rab tu phye ba dkar po'i chos rnams yang dag par bsdus pa'i rang bzhin 'bras</text></item>
<item><p>191a3</p><section></section><text>bu dang bcas pa'i theg pa gsum gyi sgra'i brjod bya rnams 'gog pa dang lam gyi bden par bsdus pa gang zhig shes rab kyi pha rol tu phyin pa de bde blag tu rtogs par bya ba'i don du mngon par rtogs pa brgyad so so'i rnam par dbye ba rgyal ba byams pas brtsams zhes pas kyang snga phyi</text></item>
<item><p>191a4</p><section></section><text>'gal ba med do/ /tshigs bcad dang po'i bshad pa'o/ /'o na bcom ldan 'das nyid kyis rgyas 'bring rnam pa gsum gyi shes rab kyi pha rol tu phyin pa mngon par rtogs pa brgyad kyi rim pa gsungs na/ de la bstan bcos 'di brtsams pa dgos pa ci yod ces zhus pa la gsungs</text></item>
<item><p>191a5</p><section></section><text>pa/ rnam pa thams cad mkhyen nyid lam/ /ston pas 'di las bshad pa gang / /gzhan gyis myong ba ma yin te/ /blo dang ldan pas rtogs par 'gyur/ /chos spyod bcu yi bdag nyid kyi/ /mdo don dran pa la bzhag nas/ /bde blag tu ni rtogs 'gyur ba/ /rtsom pa yi ni dgos</text></item>
<item><p>191a6</p><section></section><text>pa yin/ /zhes pa ste/ de la snod dang ldan pa'i slob ma'i rgyud la mngon par rtogs pa brgyad rim pa ji lta ba bzhin du the tshom med cing nges pa skyed par byed pa'i mtshan nyid ni bstan bcos 'di'i dgos pa yin par tshigs su bcad pa dang pos brjod do/ /'bras bu sangs rgyas</text></item>
<item><p>191a7</p><section></section><text>nyid thob par bya ba'i rgyur nyams su len pa'i mtshan nyid ni dgos pa'i dgos pa yin par tshigs su bcad pa gnyis pas brjod de/ 'di ni spyi'i don to/ /de ni tshig gi don brjod par bya ste/ rnam pa thams cad mkhyen pa nyid ces pa ni sangs rgyas nyid de/ chos dang longs spyod dang sprul</text></item>
<item><p>191b1</p><section></section><text>pa'i sku gsum gyi bdag nyid kyi de bzhin gshegs pa 'bras bur gyur pa brgyad pa chos kyi sku'i mngon par rtogs pa zhes bya ba'i don to/ /lam zhes pa ni de dang bcas pa ste mngon par rtogs pa bdun no/ /de bas na rnam pa thams cad mkhyen pa nyid lam ni ba lang gi shing rta bzhin</text></item>
<item><p>191b2</p><section></section><text>te/ rnam pa thams cad mkhyen pa nyid lam de nyid mngon par rtogs pa brgyad kyi bdag nyid do/ /ston pa zhes pa ni sangs rgyas bcom ldan 'das rnams so/ /bshad pa zhes pa ni shes rab kyi pha rol tu phyin pa rgyas 'bring rnam pa gsum gyi mdo bshad cing bsdus pa'o/ /de ji lta</text></item>
<item><p>191b3</p><section></section><text>bu zhe na/ gzhan gyis myong ba ma yin te/ /zhes pa ste/ myong ba ma yin pa ni nyams su myong ba ma yin pa'o/ /gzhan ni nyan thos la sogs pa snying rje med pa rnams so zhes pa ni 'chad par 'gyur ba'i rim pas so/ /blo dang ldan pa ni byang chub sems dpa' rnams yin no/ /</text></item>
<item><p>191b4</p><section></section><text>'di las zhes pa ni mngon par rtogs pa'i rgyan gyi bstan bcos 'di las so/ /rtogs par 'gyur ni nges par 'gyur ba ste/ 'di ni tshigs su bcad pa dang po'i don no/ /mdo don zhes pa ni shes rab kyi pha rol tu phyin pa mdo'i don mngon par rtogs pa brgyad kyi bdag nyid kyi bstan</text></item>
<item><p>191b5</p><section></section><text>bcos 'di las rim pa ji lta ba bzhin du the tshom med par rtogs pa'o/ /bdag nyid kyi ni sbyin pa la sogs pa pha rol tu phyin pa bcu'i bdag nyid kyi chos spyod kyang ngo / /dran pa ni dran pa'i ye shes so/ /bzhag pa ni bskyed pa'o/ /bde blag tu rtogs 'gyur ba ni blo dang ldan pas so/ /sbyor ba</text></item>
<item><p>191b6</p><section></section><text>ji lta ba bzhin du spyad par byas shing sangs rgyas nyid kyi rgyur nyams su blangs nas sangs rgyas nyid kyi mtshan nyid thob par 'gyur ba ni skyes bu'i mtshan mchog yin pas dngos su mngon sum du gyis shig ces pa'i don to/ /de ltar dgos pa rnam pa gnyis yod par mthong bas bstan bcos</text></item>
<item><p>191b7</p><section></section><text>'di la dgos pa med par gang gis kyang dogs par mi bya'o/ /da ni shes rab kyi pha rol tu phyin pa'i tshig gi don bshad par bya ste/ de la/ shes rab pha rol phyin pa ni/ /zhes pa'i tshig nas bzung nas tshigs su bcad pa gnyis kyis dngos po brgyad bstan te/ de ni bstan bcos kyi</text></item>
<item><p>192a1</p><section></section><text>lus rnam par bzhag pa mdor bsdus nas gsungs so/ /de nas yang tshigs su bcad pa bcu gsum gyis shes rab kyi pha rol tu phyin pa'i lus kyi bdag nyid kyi dngos po brgyad po 'di rnams nyid rim pa ji lta ba bzhin du bcu dang / bcu gcig dang / dgu</text></item>
<item><p>192a2</p><section></section><text>dang / bcu gcig dang / brgyad dang / bcu gsum dang / bzhi dang / bzhi'i dngos po bdun cu tham par phye bas bstan bcos kyi lus rnam par bzhag pa rgyas par gsungs so/ /dngos po bdun cu po de rnams kyang bstan bcos lhag ma mtha' dag gis 'chad ces pas gang zhig</text></item>
<item><p>192a3</p><section></section><text>shes rab kyi pha rol tu phyin pa'i don rnams mdor bsdus pa dang rgyas pa'i sgo nas brjod ces pa ni spyi'i don to/ /shes rab kyi pha rol tu phyin pa'i mdor bsdus te bstan pa'i phyir gsungs pa/ shes rab pha rol phyin pa ni/ /dngos po brgyad kyis yang dag bshad/ /rnam kun mkhyen</text></item>
<item><p>192a4</p><section></section><text>nyid lam shes nyid/ /de nas thams cad shes pa nyid/ /rnam kun mngon rdzogs rtogs pa dang / /rtse mor phyin dang mthar gyis pa/ /skad cig gcig mngon rdzogs byang chub/ /chos kyi sku dang de bzhin brgyad/ /ces pa'o/ /'dir de kho na nyid la shes rab kyi pha rol tu phyin pa zhes brjod de/</text></item>
<item><p>192a5</p><section></section><text>de bzhin nyid bems po las rnam par log pa longs spyod rdzogs pa'i sku dang tha mi dad pa'i rang rig pa'i mngon sum gyis shin tu rnam par dag pa stong pa nyid dngos su mngon sum du byed pa ni chos kyi sku'o/ /shin tu rnam par dag pa stong pa nyid kyang de'i yul yin pa nyid kyis shes rab kyi</text></item>
<item><p>192a6</p><section></section><text>pha rol tu phyin pa'o/ /longs spyod rdzogs pa'i sku yang de'i rten yin pa nyid kyis shes rab kyi pha rol tu phyin pa'o/ /longs spyod rdzogs pa'i sku la rten pa'i stobs dang / mi 'jigs pa la sogs pa ldog pas byas pa'i dbye bas phye ba'i yon tan gyi tshogs mtha' dag kyang de dang</text></item>
<item><p>192a7</p><section></section><text>dngos po gcig la rten gcig pa nyid kyis na'o/ /sprul sku mdzad pa dang bcas pa yang de'i 'bras bu'am bya ba nyid kyis so/ /mngon par rtogs pa bdun kyang de'i rgyu nyid kyis na shes rab kyi pha rol tu phyin pa zhes bya ste/ mngon par rtogs pa brgyad ni shes rab kyi pha rol tu phyin pa zhes</text></item>
<item><p>192b1</p><section></section><text>bya ba'i tshig gi brjod bya yin no/ /de la/ sems bskyed pa dang gdams ngag dang / /nges 'byed yan lag rnam bzhi dang / /sgrub pa yi ni rten gyur pa/ /chos kyi dbyings kyi rang bzhin dang / /dmigs pa dag dang ched dang ni/ /go cha 'jug pa'i bya ba dang / /tshogs ni nges par 'byung</text></item>
<item><p>192b2</p><section></section><text>bcas rnams/ /thub pa'i rnam kun mkhyen pa nyid/ /ces pa la/ sems bskyed pa dang / gdams ngag dang / nges par 'byed pa'i cha dang mthun pa dang / sgrub pa'i rten dang / sgrub pa'i dmigs pa dang / sgrub pa'i ched du bya ba dang / sgrub pa'i go cha dang / sgrub pa'i 'jug pa dang / sgrub</text></item>
<item><p>192b3</p><section></section><text>pa'i tshogs dang / sgrub pa'i nges par 'byung ba zhes pa ste/ dngos po bcu'i bdag nyid ni rnam pa thams cad mkhyen pa'o/ /de la yang / thub pa'i rnam kun mkhyen pa nyid/ /ces pas ni rnam pa thams cad mkhyen pa nyid bstan pa'o/ /mog mog por byed la sogs dang / /slob</text></item>
<item><p>192b4</p><section></section><text>ma bse ru'i lam gang dang / /'di dang gzhan pa'i yon tan gyis/ /phan yon che ba mthong ba'i lam/ /byed pa dang ni mos pa dang / /bstod dang bkur dang bsngags pa dang / /bsngo dang rjes su yi rang dang / /yid la byed pa bla med dang / /sgrub dang shin tu dag pa zhes/ /bya ba 'di ni bsgom</text></item>
<item><p>192b5</p><section></section><text>pa'i lam/ /byang chub sems dpa' mkhas rnams kyi/ /lam shes nyid ni de 'drar bshad/ /ces pa la/ mog mog por byed la sogs pa ni rten dang / nyan thos kyi lam dang / rang sangs rgyas kyi lam dang / phan yon chen po ni byang chub sems dpa'i mthong lam dang / bsgom pa'i</text></item>
<item><p>192b6</p><section></section><text>lam gyi byed pa dang / mos pa yid la byed pa dang / bstod bkur bsngags pa dang / bsngo ba yid la byed pa dang / rjes su yi rang ba yid la byed pa dang / sgrub pa dang / shin tu dag pa zhes pa ste/ dngos po bcu gcig gi bdag nyid ni lam shes so/ /de la yang / byang chub sems</text></item>
<item><p>192b7</p><section></section><text>dpa' mkhas rnams kyis/ /zhes pas lam shes pa nyid bstan to/ /shes pas srid la mi gnas shing / /snying rjes zhi la mi gnas dang / /thabs ma yin pas ring ba dang / /thabs kyis ring ba ma yin dang / /mi mthun gnyen po'i phyogs dang ni/ /sbyor dang de yi mnyam nyid dang / /nyan</text></item>
<item><p>193a1</p><section></section><text>thos la sogs mthong ba'i lam/ /de 'dra kun shes nyid du 'dod/ /ces pa ste/ 'khor ba la rab tu mi gnas pa dang / mya ngan las 'das pa la rab tu mi gnas pa dang / ring ba dang / ring ba ma yin pa dang / mi mthun pa'i phyogs dang / gnyen po'i phyogs</text></item>
<item><p>193a2</p><section></section><text>dang / rab tu sbyor ba dang / mnyam pa nyid dang / mthong ba'i lam dang zhes pa ste/ dngos po dgu'i bdag nyid ni thams cad shes pa'o/ /de yang nyan thos la sogs pas shes pa kun shes nyid bstan pa'o/ /rnam pa sbyor bar bcas rnams dang / /yon tan skyon ni mtshan nyid</text></item>
<item><p>193a3</p><section></section><text>bcas/ /thar dang nges 'byed cha mthun dang / /slob pa phyir mi ldog pa'i tshogs/ /srid dang zhi ba mnyam nyid dang / /zhing dag bla na med pa ni/ /rnam kun mngon rdzogs rtogs pa ste/ /de ni thabs la mkhas pa yin/ /zhes pa ste/ rnam pa dang / sbyor ba dang / yon tan dang /</text></item>
<item><p>193a4</p><section></section><text>skyon dang / mtshan nyid dang / thar pa'i cha dang mthun pa dang / nges par 'byed pa'i cha dang mthun pa dang / slob pa phyir mi ldog pa'i tshogs dang / 'khor ba dang mya ngan las 'das pa mnyam pa nyid dang / sangs rgyas kyi zhing yongs su dag pa dang / thabs la mkhas pa zhes bya</text></item>
<item><p>193a5</p><section></section><text>ste/ dngos po bcu gcig gi bdag nyid ni rnam kun mngon rdzogs rtogs pa'o/ /de yang rnam pa kun mngon rdzogs zhes pas bstan to/ /de yi rtags dang rnam 'phel dang / /brtan dang sems kun gnas pa dang / /mthong zhes bya dang bsgom pa zhes/ /bya ba'i lam ni so so la/ /</text></item>
<item><p>193a6</p><section></section><text>rnam par rtog pa rnam bzhi yi/ /gnyen po rnam pa bzhi dang ni/ /bar chad med pa'i ting nge 'dzin/ /log par bsgrub dang bcas pa ni/ /rtse mo'i mngon rtogs zhes pa la/ /rtags dang / rnam par 'phel ba dang / brtan pa dang / ting nge 'dzin dang / mthong ba'i lam la rnam par rtog pa</text></item>
<item><p>193a7</p><section></section><text>rnam pa bzhi'i gnyen po dang / bsgom pa'i lam la rnam par rtog pa bzhi'i gnyen po dang / bar chad med pa'i ting nge 'dzin dang / log par bsgrub dang zhes pa'i dngos po brgyad kyi bdag nyid ni rtse mo'i mngon par rtogs pa ste/ rtse mo'i mngon rtogs zhes pas bstan to/ /rnam</text></item>
<item><p>193b1</p><section></section><text>gsum rnam bcu mthar gyis pa/ /zhes pa ni sbyin pa dang / tshul khrims dang / bzod pa dang / brtson 'grus dang / bsam gtan dang / shes rab te pha rol tu phyin pa drug dang / sangs rgyas dang / chos dang / dge 'dun dang / gtong ba dang / tshul khrims dang / lha ste rjes su dran pa</text></item>
<item><p>193b2</p><section></section><text>drug dang / chos thams cad dngos po med pa dang zhes pa'i dngos po bcu gsum gyi bdag nyid ni mthar gyis pa'i mngon par rtogs pa ste/ de yang mthar gyis pa zhes pas bstan to/ /skad cig gcig mngon rdzogs byang chub/ /mtshan nyid kyis ni rnam pa bzhi/ /zhes pa ni</text></item>
<item><p>193b3</p><section></section><text>zag pa med pa'i chos thams cad skad cig ma gcig la mngon par byang chub pa dang / dkar po'i chos thams cad skad cig ma gcig la mngon par byang chub pa dang / mtshan nyid med pa'i chos thams cad skad cig ma gcig la mngon par byang chub pa dang / chos thams cad</text></item>
<item><p>193b4</p><section></section><text>gnyis su med pa'i skad cig ma gcig la mngon par byang chub pa ste/ dngos po bzhi'i bdag nyid ni skad cig ma gcig la mngon par byang chub pa'o/ /de yang / skad cig gcig mngon rdzogs byang chub/ /ces pas bstan to/ /ngo bo nyid longs rdzogs bcas dang / /sprul pa zhes ni</text></item>
<item><p>193b5</p><section></section><text>rnam gsum dang / /chos sku mdzad par bcas pa ste/ /rnam pa bzhir ni yang dag brjod/ /ces pa la/ ngo bo nyid kyi sku dang / longs spyod rdzogs pa'i sku dang / sprul pa'i sku dang / de'i mdzad pa dang zhes pa'i dngos po bzhi'i bdag nyid chos kyi sku'o/ /de yang chos sku zhes pas bstan te/</text></item>
<item><p>193b6</p><section></section><text>mngon par rtogs pa brgyad bstan pa'o/ /shes rab kyi pha rol tu phyin pa'i tshig gi don gang zhes shes par 'dod pa la rnam pa thams cad mkhyen pa nyid la sogs pa tshig brgyad kyi don gang yin pa de ni shes rab kyi pha rol tu phyin pa'i tshig gi don du brjod do/ /tshig brgyad po de de rnams kyi don</text></item>
<item><p>193b7</p><section></section><text>kyang gang zhes shes par 'dod pa la sems bskyed pa la sogs pa'i tshig bdun cu'i don rnams kyi don brjod do/ /da ni tshig bdun cu'i don mdor bstan pa de rnams bshad pa'i phyir gsungs pa/ sems bskyed pa ni gzhan don phyir/ /yang dag rdzogs pa'i byang chub 'dod/ /de dang de ni mdo</text></item>
<item><p>194a1</p><section></section><text>bzhin du/ /bsdus dang rgyas pa'i sgo nas brjod/ /ces pa la sems shes pa ni gzhan don du don tsam 'dzin pa la brjod de/ de bas na sems kyi sgras yang dag par rdzogs pa'i byang chub 'dod pa nyid la bzhed do/ /gang zhig ce na gsungs pa/ sems bskyed pa ni gzhan don</text></item>
<item><p>194a2</p><section></section><text>phyir/ /yang dag rdzogs pa'i byang chub 'dod/ /ces pa ste/ yang dag par rdzogs pa'i byang chub 'dod pa nyid la bya'o/ /de la ci ste bya zhes pa la gsungs pa/ gzhan don phyir zhes pa ste/ gzhan ni rang las gzhan pa'i sems can thams cad do/ /de rnams kyi don ni 'khor ba dang 'khor</text></item>
<item><p>194a3</p><section></section><text>ba'i rgyu dag las yongs su sgrol ba dang / sangs rgyas nyid dang sangs rgyas nyid kyi rgyu la rnam par 'god pa ste/ 'gro ba'i don du yang dag par rdzogs pa'i byang chub 'dod pa nyid ni byang chub tu sems bskyed pa zhes pa'i don to/ /ji ltar bcom ldan 'das kyis shes rab kyi pha rol tu phyin pa'i</text></item>
<item><p>194a4</p><section></section><text>mdor de bsdus pa dang rgyas pa'i sgo nas yang dag par rdzogs pa'i byang chub 'dod pa la bshad de/ de yang gzhan gyi don du gsungs so/ /de bzhin du bdag gis kyang 'dir rjes su mthun par bstan par bya ste/ de dang de ni mdo bzhin du/ /bsdus dang rgyas pa'i sgo nas brjod/ ces pa ste/</text></item>
<item><p>194a5</p><section></section><text>mdo bzhin ni mdo dang rjes su mthun par byas kyi rang dgar ni ma yin no/ /byang chub tu sems bskyed pa'i ngo bo bshad nas/ da ni de'i rab tu dbye ba gsungs pa/ de yang sa gser zla ba me/ /gter dang rin chen 'byung gnas mtsho/ /rdo rje ri sman bshes gnyen dang / /yid bzhin nor bu nyi ma glu/ /</text></item>
<item><p>194a6</p><section></section><text>rgyal po mdzod dang lam po che/ /bzhon pa bkod ma'i chu dang ni/ /sgra snyan chu bo sprin rnams kyis/ /rnam pa nyi shu rtsa gnyis so/ /zhes pa la/ de yang zhes pa ni sems bskyed pa ste/ 'dun pa la sogs pa dang bcas pa dkar po'i chos thams cad bskyed cing 'dzin pa la sogs pa'i chos thams</text></item>
<item><p>194a7</p><section></section><text>cad kyi sa la sogs pa dang mthun par 'gyur ba rnam pa nyi shu rtsa gnyis su rtogs par bya'o/ /de lta bas na sems bskyed pa 'dun pa chung ngu dang bcas pa'i sems bskyed pa ni sa lta bu ste/ dkar po'i chos thams cad kyi sa bon gyi gzhi byed cing 'dzin par gyur pas so/ /'dun pa 'bring dang /</text></item>
<item><p>194b1</p><section></section><text>bcas pa ni gser lta bu ste/ nam byang chub kyi bar du mi 'gyur zhing mi zad pas na'o/ /'dun pa chen po dang bcas pa ni zla ba tshes pa lta bu ste/ nyi ma so so la 'phel bar 'gyur bas so/ /sa dang po la 'jug pa'i lam dang bcas pas me lta bu ste/ thams cad mkhyen pa nyid</text></item>
<item><p>194b2</p><section></section><text>gsum la sgrib pa'i shing bsregs pas na'o/ /sbyin pa'i pha rol tu phyin pa dang bcas pa gter la bu ste/ sems can thams cad tshim par byed pa'i phyir ro/ /tshul khrims kyi pha rol tu phyin pa dang bcas pas rin chen 'byung gnas lta bu ste/ yon tan mtha' dag gi rin chen</text></item>
<item><p>194b3</p><section></section><text>'byung ba'i rten du gyur pas so/ /bzod pa'i pha rol tu phyin pa dang bcas pas rgya mtsho chen po lta bu ste/ mi mthun pa'i gnod pa thams cad kyis mi bskyod pas so/ /brtson 'grus kyi pha rol tu phyin pa dang bcas pas rdo rje lta bu ste/ yid ches pa'i 'dod pa'i don gzhan gyis</text></item>
<item><p>194b4</p><section></section><text>mi phyed pas na'o/ /bsam gtan gyi pha rol tu phyin pa dang bcas pas ri bo lhun po lta bu ste/ rnam par g.yeng ba'i dmigs pa las rab tu mi g.yo bas so/ /shes rab kyi pha rol tu phyin pa dang bcas pas sman lta bu ste/ nyon mongs pa dang shes bya'i sgrib pa'i nad rnams</text></item>
<item><p>194b5</p><section></section><text>rab tu zhi bar byed pas so/ /thabs kyi pha rol tu phyin pa dang bcas pas dge ba'i bshes gnyen lta bu ste/ gnas skabs thams cad du sems can gyi don yongs su mi gtong ba'i phyir ro/ /smon lam gyi pha rol tu phyin pa dang bcas pas yid bzhin gyi nor bu lta bu ste/ ji ltar</text></item>
<item><p>194b6</p><section></section><text>smon lam btab pa bzhin 'bras bu thob pas so/ /stobs kyi pha rol tu phyin pa dang bcas pas nyi ma lta bu ste/ gdul bya'i sa bon rnams yongs su smin par byed pas so/ /ye shes kyi pha rol tu phyin pa dang bcas pas snyan pa'i glu'i sgra lta bu ste/ gdul bya rnams 'jug par</text></item>
<item><p>194b7</p><section></section><text>byed pa'i chos ston pas na'o/ /mngon par shes pa dang bcas par gyur pas rgyal po chen po lta bu ste/ thogs pa med par sems can gyi don nyams su len pas so/ /bsod nams dang ye shes kyi tshogs dang bcas pas mdzod lta bu ste/ bsod nams dang ye shes kyi tshogs du ma'i</text></item>
<item><p>195a1</p><section></section><text>gnas su gyur pas na'o/ /byang chub kyi phyogs kyi chos dang bcas pas lam po che lta bu ste/ 'phags pa thams cad gshegs pa dang rjes su gshegs pa'i phyir ro/ /thugs rje dang shes rab tu bcas pas bzhon pa lta bu ste/ 'khor ba dang mya ngan las 'das</text></item>
<item><p>195a2</p><section></section><text>pa'i mthar mi ltung zhing mi gnas pa'i mya ngan las 'das par bde bar yang dag par bzhud pa'i phyir ro/ /gzungs dang so so yang dag par rig pa dang bcas pas bkod ma'i chu bo lta bu ste/ zad pa med par thos pa dang ma thos pa'i chos thams cad 'dzin pas na'o/ /chos kyi</text></item>
<item><p>195a3</p><section></section><text>sbyin pa dang bcas pas sgra snyan lta bu ste/ thar pa 'dod pa'i gdul bya rnams la thar pa'i rgyu dang bcas par snyan par sgrog par byed pas so/ /theg pa gcig gi lam dang bcas pas chu bo'i rgyun lta bu ste/ dbye ba med par gzhan gyi don byed pas na'o/ /chos kyi sku dang bcas</text></item>
<item><p>195a4</p><section></section><text>pas sprin lta bu ste/ dga' ldan gyi gnas la sogs par sems can gyi don yang dag par mthong na bdud rtsi'i char rab tu 'bebs pas so/ /de la las dang po pa'i sas yang dag par bsdus pa gsum mo/ /sa dang po la rab tu 'jug pa'i lam gyis yang dag par bsdus pa gcig</text></item>
<item><p>195a5</p><section></section><text>go/ /rab tu dga' ba la sogs pa'i sa bcus yang dag par bsdus pa mthong ba dang bsgom pa'i lam gyi sa bcu'o/ /khyad par gyi lam gyis yang dag par bsdus pa lnga'o/ /sbyor ba dang dngos gzhi dang mjug gi rab tu dbye bas sangs rgyas kyi sas yang dag par bsdus pa gsum</text></item>
<item><p>195a6</p><section></section><text>te/ sems bskyed pa ni rnam pa nyi shu rtsa gnyis so/ /sems bskyed pa gsungs nas/ gdams ngag brjod par bya ste/ cho ga ji lta ba bzhin du byang chub tu sems bskyed nas dge ba'i bshes gnyen las bya ba rnams slob pa ni gdams ngag ste/ de yang yul gyi dbye bas rnam pa</text></item>
<item><p>195a7</p><section></section><text>bcur gsungs te/ sgrub dang bden pa rnams dang ni/ /sangs rgyas la sogs dkon mchog gsum/ /ma zhen yongs su mi ngal dang / /lam ni yongs su 'dzin pa dang / /spyan lnga dang ni mngon shes kyi/ /yon tan drug dang mthong lam dang / /bsgom zhes bya la gdams ngag ni/ /bcu</text></item>
<item><p>195b1</p><section></section><text>yi bdag nyid shes par bya/ /zhes pa la/ sgrub dang zhes bya ba ni ji lta ba bzhin du byang chub tu sems bskyed pa nas bzung ste/ ji srid sangs rgyas nyid kyi bar du dkar po'i chos mtha' dag la yang dag par brten te thun mong ba la bslab par bya ba dang / bye brag tu 'chad par 'gyur ba'i go</text></item>
<item><p>195b2</p><section></section><text>cha dang / 'jug pa dang / tshogs dang / nges par 'byung bar bshad pa rab tu sbyor ba dang / mthong ba dang / bsgom pa dang / khyad par gyi rang bzhin dang bzhi la sgrub pa ste/ gsungs pa'i mtshan nyid sgrub pa rnams ji lta ba bzhin du rtogs pa ni sgrub pa la gdams pa'o/ /bden</text></item>
<item><p>195b3</p><section></section><text>pa rnams shes pa ni 'phags pa'i bden pa bzhi rnams te/ sdug bsngal dang / kun 'byung dang / 'gog pa dang / lam mo/ /sdug bsngal ni 'bras bur gyur pa'i gzugs la sogs pa'i phung po ste/ 'bras bur gyur pa'i sems can gyi 'jig rten gyis yang dag par</text></item>
<item><p>195b4</p><section></section><text>bsdus pa'o/ /kun 'byung ni de dang 'dra bar sdug bsngal bskyed pa'i rgyur gyur pa'i gzugs la sogs pa'i phung po de rnams nyid de/ rgyur gyur pa'i sems can gyis yang dag par bsdus pa'o/ /'gog pa ni sdug bsngal zad pa mya ngan las 'das pa ma skyes pa mi 'gag</text></item>
<item><p>195b5</p><section></section><text>pa bya ba med pa las dang nyon mongs pa dang skye ba'i mi mthun par gyur pa 'jigs pa thams cad rab tu bcom pa phun sum tshogs pa thams cad kyi rgyur gyur pa yod pa thams cad dang bral ba'i mtshan nyid du grub pa zhes brjod pa'i dngos po'i bye brag ni mya ngan las 'das par</text></item>
<item><p>195b6</p><section></section><text>'dod do/ /lam ni 'gog pa'i rgyu ste/ yang dag pa'i lta ba la sogs pa tshul khrims dang ting nge 'dzin dang shes rab kyi bdag nyid kyi 'phags pa'i lam yan lag brgyad ni lam gyi bden pa zhes pa ste bye brag tu smra ba'o/ /de la gzung ba dang 'dzin pa'i rang bzhin gyi dngos po'i chos</text></item>
<item><p>195b7</p><section></section><text>thams cad kyi sgra'i brjod bya 'phags pa'i bden pa bzhir bye brag tu smra ba la sogs pas kun du brtags pa'i tshul de rnams thams cad ni byang chub sems dpas don dam par rang bzhin med cing kun rdzob tu thams cad snang bar shes par bya'o/ /'khor ba pa dang / slob pa</text></item>
<item><p>196a1</p><section></section><text>dang / nyan thos dang / rang sangs rgyas dang / byang chub sems dpa' dang / yang dag par rdzogs pa'i sangs rgyas dang / mya ngan las 'das pa dang / gal te de las ches khyad par du 'phags pa'i chos gcig yod na yang zhes pa'i phyogs 'di yang kun du</text></item>
<item><p>196a2</p><section></section><text>brtags pa'i tshul gyis 'di dag thams cad rang bzhin med cing kun rdzob tu rnam par gzhag par rtogs par bya ste/ chos de dag thams cad ni gzung ba dang 'dzin pa med par de dang de'i rnam par gsal bar yongs su gyur pa'i bdag nyid kyi gnas skabs su gnas pa nyid kyi phyir ro/ /</text></item>
<item><p>196a3</p><section></section><text>de yang rnam par shes pa yongs su gyur pa nyon mongs pa dang bcas pa'i 'khor ba'i gnas skabs 'bras bur gyur pa ni sdug bsngal gyi bden pa'o/ /de nyid yongs su gyur pa de dang 'dra ba 'jig rten pha rol gyi rgyur gyur pa ni kun 'byung gi bden pa'o/ /de nyid yongs su gyur pa mtshan</text></item>
<item><p>196a4</p><section></section><text>dang dpe byad 'bar ba skyon med cing yon tan byed pa ni 'gog pa'i bden pa'o/ /rnam par shes pa yongs su gyur pas pha rol tu phyin pa bcu yang dag par 'dus pa ni lam gyi bden par gnas pa ste/ 'phags pa'i bden pa bzhi rnams so/ /rnam par shes pa yongs su gyur pa de yang</text></item>
<item><p>196a5</p><section></section><text>don dam par sgyu ma'am zhes bya ba la sogs pa ni rtsod pa'i sa'o/ /tshu rol gyi gnas la gnas pa mu stegs mtha' dag dang / bye brag tu smra ba dang / mdo sde pa rnams dang / mthun pa theg pa chen po la gnas pa rnams kyis ni don logs shig tu 'dod pa de rnams las ring du 'das pa'o zhes</text></item>
<item><p>196a6</p><section></section><text>pa ni 'phags pa'i bden pa bzhi la gdams pa'o/ /sangs rgyas la sogs dkon mchog gsum/ /zhes pa ni sangs rgyas dkon mchog dang / chos dkon mchog dang / dge 'dun dkon mchog ces pa ste dkon mchog gsum mo/ /shin tu rnam par dag par rtags pa'i gzung</text></item>
<item><p>196a7</p><section></section><text>ba dang 'dzin pas stong pa nyid mngon sum du mdzad pa dang / stobs dang mi 'jigs pa la sogs pa sangs rgyas kyi chos mtha' dag gi rten du gyur pa gzhan bems po las rnam par log pa'i mtshan dang dpe byad du 'bar ba'i longs spyod rdzogs pa'i bdag nyid dang / sprul pa sna tshogs</text></item>
<item><p>196b1</p><section></section><text>pas 'gro ba'i don mdzad pa zhes pa ste/ chos dang longs spyod rdzogs pa dang sprul pa ste/ sku gsum gyi bdag nyid ni de bzhin gshegs pa'o zhes rtogs par byed pa ni sangs rgyas dkon mchog la gdams pa'o/ /dam pa'i chos ni rnam pa gnyis te/ ston pa'i lung dang / rtogs pa'i</text></item>
<item><p>196b2</p><section></section><text>bdag nyid ces pa ste/ lung la sangs rgyas dang / byang chub sems dpa' dang / nyan thos dang / rang sangs rgyas dang / slob pa rnams kyis byang chub kyi phyogs tshad med pa la sogs pa la rtogs pa dang bcas pa'i yid kyi yon tan dang / de rjod par byed pa gsung rab yan lag bcu</text></item>
<item><p>196b3</p><section></section><text>gnyis kyi chos kyang nges par byed pa ni chos dkon mchog la gdams pa'o/ /byang chub sems dpa'i sdom pa blangs pa so so'i skye bo nas gzung ste ji srid sa bcu pa la rab tu zhugs pa'i sna tshogs pa'i rab tu dbye bas phye ba'i blo dang ldan pa bdag nyid chen po de rnams ni byang chub</text></item>
<item><p>196b4</p><section></section><text>sems dpa'i dge 'dun no/ /dge slong gi sdom pa blangs pa so so'i skye bo nas gzung ste ji srid khams gsum na 'dod chags dang bral ba gang zag chen po brgyad la sogs pa'i dbye bas phye ba nyid chen po de rnams thams cad ni nyan thos kyi dge 'dun no zhes nges par byed pa ni dge</text></item>
<item><p>196b5</p><section></section><text>'dun dkon mchog la gdams pa'o/ /dkon mchog gsum po de rnams la gdams pa'o/ /ma zhen zhes pa ni bsod nams dang ye shes kyi tshogs bskyed pa la zhugs pa'i byang chub sems dpa' de ni mi mthun pa'i yul rnams la ma zhen pa ni mi ldan pa ste/ phung po lnga la</text></item>
<item><p>196b6</p><section></section><text>sogs pa'i dngos po thams cad mi dmigs pas de las ldog pa ni ma zhen par gdams pa'o/ /yongs su mi ngal zhes pa ni bskal pa grangs med pa gsum gyi yun gyis yang dag par rdzogs pa'i byang chub thob par bya ba la lus dang ngag dang sems yongs su ngal bar gyur pa de yang</text></item>
<item><p>196b7</p><section></section><text>gzung ba dang 'dzin par sgro btags pa las gyur pa ste/ de bas na thams cad gnyis su med cing sna tshogs kyi rnam par gsal ba tsam gyi bdag nyid do zhes sna tshogs rnams 'di ltar nges par byed pa ni yongs su mi ngal bar gdams pa'o/ /lam ni yongs su 'dzin pa zhes pa ni ji</text></item>
<item><p>197a1</p><section></section><text>ltar yongs su gyur pa'i de kho na nyid rtogs pa sngon du song nas tshogs mtha' dag la goms par byed pa ni lam ste/ de'i rnam par dbye ba thams cad rtogs par bya ba'i don du phyogs bcu'i 'jig rten gyi khams na bzhugs pa'i sangs rgyas la sogs pas</text></item>
<item><p>197a2</p><section></section><text>gsungs pa 'dzin pa ni lam yongs su 'dzin pa la gdams pa'o/ /spyan lnga zhes pa la sha'i spyan gyis ni dngos po so sor nges pa rnams 'dzin to/ /rnam par smin pa'i spyan gyis ni sems can thams cad kyi skye ba dang 'chi ba 'dzin to/ /shes rab kyi spyan gyis ni ji ltar gnas pa'i</text></item>
<item><p>197a3</p><section></section><text>dngos po'i de kho na nyid 'dzin par byed do/ /chos kyi spyan gyis ni 'phags pa'i gang zag thams cad 'dzin no/ /sangs rgyas kyi spyan gyis ni chos thams cad kyi rnam pa kun 'dzin te/ 'di dag thams cad shes pa'i snang ba'i bdag nyid du nges par byed pa ni spyan lnga la gdams</text></item>
<item><p>197a4</p><section></section><text>pa'o/ /mngon shes drug gi yon tan zhes pa la/ rdzu 'phrul gyi mngon par shes pa ni sa g.yo ba la sogs par byed pa'i bya ba'o/ /lha'i rna ba'i mngon par shes pa ni 'jig rten gyi khams thams cad du gnas pa'i phra ba dang chen po'i sgra thams cad thos par byed pa'i bya ba'o/ /</text></item>
<item><p>197a5</p><section></section><text>gzhan gyi sems shes pa'i mngon par shes pa ni 'dod chags dang bcas pa la sogs pa'i gzhan gyis sems shes pa'i bya ba'o/ /sngon gyi gnas rjes su dran pa'i mngon par shes pa ni rang dang gzhan sna tshogs pa'i skye ba rjes su dran pa'i bya ba'o/ /mngon par 'dus byas pa can</text></item>
<item><p>197a6</p><section></section><text>gyis lha'i mig gi mngon par shes pa ni gzugs thams cad yongs su shes pa'i bya ba'o/ /zag pa zad pa shes pa'i mngon par shes pa ni nyon mongs pa dang shes bya'i sgrib pa rnams spong ba'i bya ba'o/ /'di rnams thams cad nyid ni de dang de'i sems kyi rnam pa'i bdag nyid do</text></item>
<item><p>197a7</p><section></section><text>zhes nges par byed pa ni mngon par shes pa drug la gdams pa'o/ /mthong lam zhes pa ni bye brag tu smra ba la gnas pas sdug bsngal dang kun 'byung dang 'gog pa dang lam gyi bden pa rnams la so sor chos shes pa'i bzod pa dang / chos shes pa dang / rjes su shes pa'i bzod</text></item>
<item><p>197b1</p><section></section><text>pa dang / rjes su shes pa zhes pa ste skad cig ma bcu drug gi bdag nyid ni mthong ba'i lam du 'dod do/ /de yang byang chub sems dpas rmi lam lta bur chos thams cad lhag par mos par byas te/ de la spang bar bya ba'i dngos po'i gnyen po'i phyogs bsgom par bya zhes slob pa ni mthong</text></item>
<item><p>197b2</p><section></section><text>ba'i lam la gdams pa'o/ /mthong ba'i lam gyi yul du byas pa'i dngos po'am gzhan yang rung ste/ yang nas yang du yid la goms par byed pa ni bsgom pa'i lam ste/ de yang rmi lam la sogs pa lta bu ste/ spang bar bya ba'i dngos po dang de'i gnyen po'i phyogs nyid</text></item>
<item><p>197b3</p><section></section><text>bsgom par bya zhes nges par byed pa ni bsgom pa'i lam la gdams pa'o/ /dge 'dun ni 'phags pa dang 'phags pa ma yin pa dang / nyan thos dang byang chub sems dpa' rnams thun mong du gsungs so/ /da ni 'phags pa nyan thos dang thun mong gi rab tu dbye ba bstan</text></item>
<item><p>197b4</p><section></section><text>pa'i phyir gsungs pa/ dbang po rtul dang rnon po dag /dad dang mthong thob rigs nas rigs/ /bar chad gcig par skyes nas dang / /byed dang byed med 'og min 'gro/ /'phar gsum srid rtse'i mthar thug 'gro/ /gzugs kyi 'dod chags bcom pa dang / /mthong thos</text></item>
<item><p>197b5</p><section></section><text>zhi lus mngon sum byed/ /bse ru dang ni nyi shu'o/ /zhes pa dang 'dir nyi shu tham pa ni 'phags pa dang gang zag la dam bcas pa ste/ dad pas mos pa dang / mthong bas thob pa dang / rgyun tu zhugs pa dang / lha'i rigs nas rigs dang / mi'i rigs nas rigs dang / lan</text></item>
<item><p>197b6</p><section></section><text>cig phyir 'ong ba'i 'bras bu la so sor zhugs pa dang / lan cig phyir 'ong ba dang / bar chad gcig pa dang / phyir mi 'ong ba'i 'bras bu la so sor zhugs pa dang / bar ma dor yongs su mya ngan las 'da' ba phyir mi 'ong ba dang / skye nas yongs su mya ngan las 'da' ba phyir mi</text></item>
<item><p>197b7</p><section></section><text>'ong ba dang / mngon par 'du byed pa dang bcas par yongs su mya ngan las 'da' ba phyir mi 'ong ba dang / mngon par 'du byed pa med par yongs su mya ngan las 'da' ba phyir mi 'ong ba dang / 'phar ba phyir mi 'ong ba dang / phyed du 'phar ba phyir mi 'ong ba dang / gnas thams cad du 'phar</text></item>
<item><p>198a1</p><section></section><text>ba phyir mi 'ong ba dang / mthong ba'i chos la zhi ba phyir mi 'ong ba dang / lus kyis mngon sum du byed pa phyir mi 'ong ba dang / dgra bcom pa'i 'bras bu la so sor zhugs pa dang / nyan thos kyi sangs rgyas ni sangs rgyas dkon mchog gi nang du 'dus pas na rang sangs</text></item>
<item><p>198a2</p><section></section><text>rgyas dang zhes pa ste nyi shu'o/ /'di ni tshig bcad gnyis las/ dad dang mthong thob ces pa gnyis ni rab tu dbye bar gsungs so/ /dbang po rtul dang rnon po dag /ces pa ni 'di dag gi bye brag tu gyur pas rab tu dbye bar bgrang bar ni mi bya'o/ /rgyun du zhugs pa ni rab tu dbye</text></item>
<item><p>198a3</p><section></section><text>bar don gyis shes par bya'o/ /lha'i rigs nas rigs dang / mi'i rigs nas rigs ni dngos su rab tu dbye bar gsal lo/ /'bras bu gnyis pa la so sor zhugs pa dang / 'bras bu gnyis pa la gnas pa rab tu dbye bar don gyis shes par bya'o/ /bar chad gcig pa ni rab tu</text></item>
<item><p>198a4</p><section></section><text>dbye bar tshig gis gsal lo/ /'bras bu gsum pa la so sor zhugs pa ni rab tu dbye bar don gyis shes par bya'o/ /bar ma do dang / skyes nas dang / byed dang byed med/ 'og min zhes pa la bar dor zhes pa ni bar ma dor yongs su mya ngan las 'da' ba'o/ /skyes nas zhes pa ni skyes</text></item>
<item><p>198a5</p><section></section><text>nas yongs su mya ngan las 'da' ba'o/ /byed dang zhes pa ni mngon par 'du byed pa dang bcas par yongs su mya ngan las 'da' ba'o/ /byed med ces pa ni mngon par 'du byed pa med par yongs su mya ngan las 'da' ba zhes pa ste/ ming gi phyogs gcig gis phyir mi 'ong ba bzhi</text></item>
<item><p>198a6</p><section></section><text>po rnams gsungs so/ /'og min zhes pa ni 'di rnams kyi khyad par yin pas rab tu dbye ba ni ma yin no/ /'phar gsum zhes pa ni phyir mi 'ong ba'i rab tu dbye ba'o/ /srid rtse'i mthar thug 'gro dang / gzugs kyi 'dod chags bcom pa zhes pa 'di rnams kyang rab tu dbye ba ma yin</text></item>
<item><p>198a7</p><section></section><text>no/ /mthong chos zhi ba dang / lus kyis mngon sum du byed pa zhes pa ni rab tu dbye bar tshig gis gsal lo/ /dgra bcom pa'i 'bras bu la so sor zhugs pa ni rab tu dbye bar don gyis shes par bya'o/ /nyan thos kyi sangs rgyas sangs rgyas dkon mchog gi nang du 'dus pa'i</text></item>
<item><p>198b1</p><section></section><text>phyir na rang sangs rgyas dang bcas pas gang zag nyi shu'o/ /da ni nges par 'byed pa'i yan lag brjod par bya ste/ nges par 'byed pa ni 'dir rnam par rtog pa med pa'i skad cig ma bcu drug gi bdag nyid kyi mthong lam mo/ /de'i yan lag ni rgyu ste/ rnam pa bzhi bsgom pa'i</text></item>
<item><p>198b2</p><section></section><text>rang bzhin gyis gong nas gong du khyad par du 'phags pa ste/ de rnams rim pa ji lta ba bzhin du drod dang rtse mo dang bzod pa dang chos kyi mchog ces pa ste/ drod thob pa dang / rtse mo thob pa dang / bzod pa thob pa dang / chos kyi mchog thob pa zhes pa'o/ /nges par 'byed</text></item>
<item><p>198b3</p><section></section><text>pa'i cha dang mthun pa de yang brjod par bya ste/ 'di rnams ni nyan thos rnams la yang yod/ byang chub sems dpa' rnams la yang yod de/ de la nyan thos la sogs pa'i nges par 'byed pa'i cha dang mthun pa rnams kyi dmigs pa ni bden pa bzhi po rnams so/ /rnam pa</text></item>
<item><p>198b4</p><section></section><text>ni mi rtag pa la sogs pa ste/ sdug bsngal gyi bden pa ni mi rtag pa/ sdug bsngal ba/ stong pa/ bdag med pa'i mtshan nyid do/ /kun 'byung gi bden pa ni kun 'byung ba rgyu rkyen rab tu skye ba'i rang bzhin no/ /'gog pa'i bden pa ni 'gog pa/ zhi ba/ gya nom pa/ nges par 'byung</text></item>
<item><p>198b5</p><section></section><text>ba'i bdag nyid do/ /lam gyi bden pa ni lam/ rigs pa/ sgrub pa nges par 'byin pa'i rang bzhin zhes pa ste/ nyan thos la sogs pa'i dmigs pa dang rnam pa'o/ /byang chub sems dpa' rnams kyi drod la sogs pa so sor chung ngu dang 'bring dang chen po'i dbye bas rnam pa bcu</text></item>
<item><p>198b6</p><section></section><text>gnyis su 'gyur te/ nyan thos kyi lam drod la sogs pa las gang zhig gis khyad par du 'phags par gyur pa ste/ de rnams bstan pa'i phyir gsungs pa/ dmigs pa dang ni rnam pa dang / /rgyu dang yongs su 'dzin pa yis/ /byang chub sems dpa' skyob pa yi/ /drod sogs bdag</text></item>
<item><p>198b7</p><section></section><text>nyid ji bzhin du/ /rnam rtog bzhi po ldan rten pa/ /chung dang 'bring dang chen po rnams/ /nyan thos bse ru lta bu dang / /bcas pa dag las khyad par 'phags/ /shes pa la/ dmigs pa dang / rnam pa dang / theg pa gsum char thob pa'i rgyu dang / thabs la mkhas pa'i dge ba'i bshes</text></item>
<item><p>199a1</p><section></section><text>gnyen gyi mtshan nyid yang dag par yongs su 'dzin pa dang / rnam par rtog pa bzhi spong ba'i sbyor ba dang ldan pa dang / byang chub sems dpa' dang 'brel ba'i drod la sogs pa chung ngu dang 'bring dang chen pos khyad par du 'phags pa'o/ /gang las she na gsungs</text></item>
<item><p>199a2</p><section></section><text>pa/ nyan thos bse ru lta bu dang / /bcas pa dag las khyad par 'phags/ /zhes pa ste/ nyan thos dang rang sangs rgyas dang 'brel pa'i drod la sogs pa las zhes pa'i don to/ /drod chung ngu'i dmigs pa dang rnam pa bshad par bya ste/ dmigs pa mi rtag la sogs pa/ /</text></item>
<item><p>199a3</p><section></section><text>bden pa'i rten can de yi ni/ /rnam pa mngon zhen la sogs 'gog /ces bya ba la/ dmigs pa zhes pa ni dmigs pa'i chos rnams te/ dmigs par byed cing yul du byed pas na'o/ /'dir sdug bsngal la sogs pa bden pa bzhi'i chos can la/ de'i rnam pa mi rtag pa</text></item>
<item><p>199a4</p><section></section><text>la sogs pa bcu drug gi chos ni dmigs pa'o/ /dmigs pa ste de rnams nyid la mngon par zhen pa la sogs 'gog ces pa la sogs kyi sgras gzhan yang sgro btags pa'i chos rnams so/ /'gog ces pa ni mngon par zhen pa med par chos can dang chos rnams bsal ba tsam nyid</text></item>
<item><p>199a5</p><section></section><text>do/ /gzhan du yang dngos po med pa'i sgras dngos po'i khyad par ro/ /mi dmigs pa'i sgras dmigs pa'i khyad par te/ rigs pa rjes su tshol ba rnams kyis sbyar bar bya'o/ /de la sgyu ma lta bu'am/ sgyu ma lta bu ma yin zhes pa ni rtsod pa'i sa'i bye brag ste phyis bstan zhing gsal</text></item>
<item><p>199a6</p><section></section><text>bar bya'o/ /thams cad nas thams cad du med pa tsam ni khas blang bar mi bya ba nyid do/ /theg pa gsum char thob pa'i rgyu zhes pa ni byang chub sems dpa' rnams kyi drod la sogs pas theg pa gsum char gyi 'bras bu de yang thob pa'i rgyu nyid do/ /nyan thos la sogs pa'i drod la sogs</text></item>
<item><p>199a7</p><section></section><text>pas rang rang gi theg pa de'i 'bras bu thob pa'i rgyu nyid do/ /drod 'bring po'i dmigs pa dang rnam par brjod pa ni/ gzugs sogs skye 'jig ces pa ni dmigs pa'o/ /gnas bral dang zhes pa ni rnam pa'o/ /gzugs la sogs pa'i phung po dang skye mched dang khams rnams kyi</text></item>
<item><p>199b1</p><section></section><text>skye ba dang 'jig pa ni skye 'jig ste/ gnas 'gog ces pa ni dmigs pa'o/ /'gog pa'i sgra ni snga ma'i snyegs sa rtsa ba nyid kyis so/ /rjod par byed pa'i sgra rnams kyi rgyun 'dra ba med pa'i gnas skabs rnams ni gnas bral lo/ /rgyun 'dra ba'i gnas skabs rnams ni gnas</text></item>
<item><p>199b2</p><section></section><text>pa zhes pa ste/ gnas bral dang gnas dag 'gog pa'i zhen pa ni gnas so/ /drod chen por gyur pa'i dmigs pa dang rnam pa gsungs pa/ btags dang brjod du med ces pa la btags pa ni dmigs pa'o/ /brjod du med pa ni rnam pa'o/ /de'i don ni 'di yin te/ gzugs</text></item>
<item><p>199b3</p><section></section><text>la sogs pa'i phung po dang skye mched dang khams rnams dang sangs rgyas dang byang chub sems dpa' la sogs pa'i chos thams cad ni rang bzhin gyis ma skyes pa nyid de/ gzung ba dang 'dzin pa las grol ba bdag nyid so so'i rigs pa sna tshogs de rnams ni gsal ba'i</text></item>
<item><p>199b4</p><section></section><text>rgyud tsam gyi bdag nyid do/ /de'i phyir gzugs la sogs pa'i bdag nyid kyi chos thams cad ni btags par yod par grub ste/ rang rig gi sems su snang ba nyid la sgro btags shing tha snyad du bya zhes pa ni dmigs pa'o/ /de rnams btags par grub pa nyid kyi dge ba</text></item>
<item><p>199b5</p><section></section><text>dang mi dge ba la sogs pa thams cad ni rang bzhin gyis brjod du med ces pa ni rnam pa'o/ /rnam par mi rtog pa'i ye shes kyi me'i sngon du 'byung bas na drod ces pa ste/ rnam pa gsum mo/ /rtse mo chung ngu'i dmigs pa dang rnam pa gsungs pa/ gzugs sogs mi gnas</text></item>
<item><p>199b6</p><section></section><text>de rnams ni/ /de yi ngo bor rang bzhin med/ /de dag gcig gi rang bzhin gcig /de mi rtag sogs par mi gnas/ /zhes pa la/ tshigs su bcad pa dang po 'di'i phyed kyis ni dmigs pa bstan to/ /phyi ma phyed kyis ni de'i rnam pa bstan to/ /gang gi phyir de rnams ni gzugs</text></item>
<item><p>199b7</p><section></section><text>la sogs pa'o/ /de'i ngo bor ni gzugs la sogs pa'i ngo bor ro/ /rang bzhin med ni dngos por ma grub pa'o/ /de'i phyir gzugs sogs ni gzugs kyi phung po la sogs pa'o/ /mi gnas ni khams mi len pa ste dmigs pa bstan to/ /de dag ni gzugs la sogs pa ste/</text></item>
<item><p>200a1</p><section></section><text>de la stong pa nyid du gcig pa ni phan tshun rang bzhin gcig pa nyid kyis so/ /de bas na gzugs la sogs pa mi rtag pa dang rtag pa la sogs par mi gnas zhes pa ste/ khas ma blangs zhes pa ni rnam pa'o/ /rtse mo 'bring po'i dmigs pa dang rnam pa brjod par</text></item>
<item><p>200a2</p><section></section><text>bya ste/ de rnams de'i ngo bos stong / /de dag gcig gi rang bzhin gcig /ces pa ni dmigs pa'o/ /chos rnams mi 'dzin gang yin dang / /zhes pa ni rnam pa'o/ /de rnams shes pa ni gzugs la sogs pa'i phung por gyur pa rnams te/ mi rtag pa dang / sdug bsngal</text></item>
<item><p>200a3</p><section></section><text>ba dang / stong pa dang / bdag med pa la sogs pa rnams so sor gzugs stong pa dang / de'i ngo bos stong zhes pa ni mi rtag pa la sogs pa'i rang bzhin de'i ngo bor stong pa nyid do/ /des na mi rtag pa la sogs pa dang / stong pa dag gcig pa ni phan tshun rang bzhin gcig pa nyid</text></item>
<item><p>200a4</p><section></section><text>kyis shes pa dmigs pa'o/ /chos rnams ni gzugs la sogs pa'i phung po rnams kyis de kho na nyid rang bzhin gyis 'od gsal ba'o/ /gang zag rjes su mi 'dzin pa de ni rnam pa'o/ /da ni gzugs la sogs pa rang bzhin gyis 'od gsal ba rtse mor gyur pa chen po de'i</text></item>
<item><p>200a5</p><section></section><text>dmigs pa dang rnam pa brjod par bya ste/ de la mtshan mar mi mthong phyir/ /zhes pa ni dmigs pa'o/ /thams cad dmigs su med par ni/ /shes rab kyis ni yongs brtag pa/ /zhes pa ni rnam pa'o/ /de rnams ni gzugs la sogs pa rang bzhin gyis 'od gsal ba de nyid do/ /</text></item>
<item><p>200a6</p><section></section><text>mtshan ma ni dbye ba'i skabs kyi rgyur gyur pa'i sa yang dag par mthong ba ni sgro mi 'dogs pa ste dmigs pa'o/ /thams cad ni brtags pa'i chos thams cad do/ /dmigs su med par ni gnyis su med par dmigs pa'i bdag nyid do/ /yongs su rtogs pa ni rang bzhin rjes su</text></item>
<item><p>200a7</p><section></section><text>dpyod ces pa ste/ rnam pa dgu ni dge ba'i rtsa ba g.yo ba'i rtse mor gyur pa nyid kyi rtse mor gyur pa rnam pa gsum mo/ /bzod pa chung ngu'i dmigs pa dang rnam pa brjod par bya ste/ gzugs sogs ngo bo nyid med nyid/ /de med pa nyid ngo bo nyid/ /ces pa la/ gzugs sogs</text></item>
<item><p>200b1</p><section></section><text>ngo bo nyid med ces pa ste dmigs pa'o/ /de rnams ni gzugs la sogs pa dngos po med pa'o/ /ngo bos stong pa ni brtags pas stong pa de'i rang bzhin te/ gzugs la sogs pa stong pa ni ma yin zhes pa rnam pa'o/ /bzod pa 'bring gi dmigs pa dang rnam pa brjod par</text></item>
<item><p>200b2</p><section></section><text>bya ste/ de dag skye med nges 'byung med/ /ces pa ni dmigs pa'o/ /dag dang zhes pa ni rnam pa'o/ /'dir yang gzugs sogs shes pa la snyeg pa ste skye med ces pa ni gzugs la sogs pa skye ba med pa'o/ /nges 'byung med ces pa ni gzugs la sogs pa rlag pa</text></item>
<item><p>200b3</p><section></section><text>med pa'o/ /bdag dang zhes pa ni gzugs la sogs pa dag pa'o/ /bzod pa chen po'i dmigs pa dang rnam pa brjod par bya ste/ de rnams mtshan ma med ces pa ni dmigs pa ste/ de rnams zhes pa ni gzugs la sogs pa'o/ /mtshan ma med pa nyid ni de rnams mtshan</text></item>
<item><p>200b4</p><section></section><text>ma med pa'o/ /de yi mtshan mar mi brten pas/ /mos min 'du shes med pa yin/ /zhes pa ni rnam pa'o/ /de'i ni gzugs la sogs pa rnams so/ /mtshan ma ni dbye ba'i tha snyad kyi rgyu'o/ /de la mi brten pa ni de rnams la mtshan ma med pa'o/ /gzugs la sogs pa'i</text></item>
<item><p>200b5</p><section></section><text>mtshan nyid la mi brten pa'o/ /dngos po med pas na mos min ni khas mi len pa'o/ /'du shes med ni mtshan ma yongs su 'dzin pa'i dngos po med pa'o/ /chos chen po la bzod pas na bzod pa ste rnam pa gsum mo/ /chos mchog chung ngu'i dmigs pa dang rnam pa brjod par</text></item>
<item><p>200b6</p><section></section><text>bya ste/ ting nge 'dzin zhes pa ni dmigs pa'o/ /de'i byed pa zhes pa ni rnam pa ste/ mdo las ji ltar gsungs pa/ dpa' bar 'gro ba dang / nam mkha' mdzod dang / dri ma med pa dang / seng ge rnam par rol pa la sogs pa'i ting nge 'dzin ni dmigs pa'o/ /ting nge 'dzin de'i</text></item>
<item><p>200b7</p><section></section><text>byed pa ni myur bar mngon par rdzogs par byang chub cing dka' ba med par 'gro ba'i byed pa zhes pa ni rnam pa'o/ /chos mchog 'bring gi dmigs pa dang rnam pa brjod par bya ste/ lung ston zhes pa ni dmigs pa'o/ /rlom pa zad ces pa ni rnam pa'o/ /de ltar sku gsum gyi bdag nyid</text></item>
<item><p>201a1</p><section></section><text>kyi de bzhin gshegs pa sangs rgyas nyid du thog mar lung ston pa ni dmigs pa'o/ /byang chub sems dpa' bdag ni rnam rtog thams cad las 'das pa zhes pa'i nga rgyal zad pa ni rnam pa'o/ /chos mchog chen po'i dmigs pa dang rnam pa brjod par bya ste/</text></item>
<item><p>201a2</p><section></section><text>gsum po gcig gi ngo bor gcig /ces pa ni dmigs pa'o/ /ting nge 'dzin rnam par mi rtog pa zhes pa ni rnam pa'o/ /byang chub sems dpa' dang ting nge 'dzin dang shes rab kyi pha rol tu phyin pa rnams phan tshun rang bzhin gcig pa zhes pa ni dmigs pa'o/ /byang chub</text></item>
<item><p>201a3</p><section></section><text>sems dpa' de yang ting nge 'dzin la sogs pa de la rnam par rtog par mi byed ces pa ni rnam pa'o/ /'jig rten pa'i chos thams cad las shin tu 'das pa'i chos kyi mchog ste rnam pa gsum mo/ /de ltar nges par 'byed pa'i cha dang mthun pa bzhi po rnams so sor chung ngu dang</text></item>
<item><p>201a4</p><section></section><text>'bring dang chen po'i dbye bas rnam pa bcu gnyis su shes par bya'o/ /'chad par 'gyur ba'i mthong ba dang bsgom pa'i lam gyi mi mthun pa'i phyogs su gyur pa nyid kyis spang bar bya ba'i rnam par rtog pa bzhi spong ba'i yang dag pa'i sbyor ba brjod pa'i phyir gsungs pa/ gzung</text></item>
<item><p>201a5</p><section></section><text>bar rtog pa rnam pa gnyis/ /gzhi dang de yi gnyen po yis/ /rmongs dang phung sogs dbye ba yis/ /de ni so sor rnam pa dgu/ /zhes pa la/ gzung ba'i rnam rtog de ni rnam pa gnyis te/ kun nas nyon mongs pa la brten pa dang / gnyen po'i phyogs kyi dngos po la brten pa'o/ /</text></item>
<item><p>201a6</p><section></section><text>kun nas nyon mongs pa'i dngos po de yang rnam pa dgu yin pa nyid kyis de'i rnam par rtog pa yang rnam pa dgu'o/ /gnyen po'i phyogs kyi dngos po yang rnam pa dgu yin pa nyid kyis de'i rnam rtog kyang rnam pa dgu zhes pa ste/ gzung ba'i rnam rtog ni so sor rnam pa dgu'o/ /de la mi rig pas</text></item>
<item><p>201a7</p><section></section><text>yongs su bslang ba'i yul nyid kyis na ma rig pa'i rnam par rtog pa'o/ /phung po'i rnam par rtog pa dang ming dang gzugs la mngon par zhen pa'i rnam par rtog pa dang mtha' gnyis la zhen pa'i rnam par rtog pa dang / kun nas nyon mongs pa dang rnam par byang ba mi shes pa'i rnam</text></item>
<item><p>201b1</p><section></section><text>par rtog pa dang / 'phags pa'i lam la mi gnas pa'i rnam par rtog pa dang / dmigs pa'i rnam par rtog pa dang / bdag la sogs par rnam par rtog pa dang / rnam par dag pa skye ba la sogs par rnam par rtog pa ste/ kun nas nyon mongs pa'i dngos po la gnas pa'i</text></item>
<item><p>201b2</p><section></section><text>rnam par rtog pa dgu'o/ /de bzhin du phung po'i don du rnam par rtog pa dang / skye mched du rnam par rtog pa dang / khams su rnam par rtog pa dang / rten cing 'brel bar 'byung bar rnam par rtog pa dang / stong pa'i don la rnam par rtog pa dang / pha rol tu phyin pa la rnam par rtog</text></item>
<item><p>201b3</p><section></section><text>pa dang / mthong ba'i lam la rnam par rtog pa dang / bsgom pa'i lam la rnam par rtog pa dang / mi slob pa'i lam la rnam par rtog pa ste/ gnyen po'i phyogs kyi dngos po la brten pa'i rnam par rtog pa yang rnam pa dgu'o/ /bdag sogs rang dbang ngo bo dang / /de bzhin phung</text></item>
<item><p>201b4</p><section></section><text>sogs rten sgo nas/ /rdzas dang btags pa'i rten can gyis/ /'dzin pa'i rnam pa gnyis su 'dod/ /ces pa la/ 'dzin pa'i rnam par rtog pa yang rnam pa gnyis te/ rdzas kyi bdag nyid du gnas pa dang / btags pa'i bdag nyid du gnas pa'o/ /rdzas kyi bdag nyid kyang</text></item>
<item><p>201b5</p><section></section><text>'chad par 'gyur ba rang dbang la sogs pa'i dbye ba rnam pa dgu nyid kyis de'i yul can gyi rnam par rtog pa yang so sor rnam pa dgu'o/ /btags pa'i bdag nyid du grub pa yang phung po la sogs pa la brten pa'i sgo nas rnam pa dgu nyid kyi de'i yul can nyid kyis rnam par rtog pa</text></item>
<item><p>201b6</p><section></section><text>yang rnam pa dgu'o/ /'di nyid gsungs pa/ de bzhin zhes pa ste/ ji ltar gzung ba'i rnam rtog so sor rnam pa dgu yin pa de ltar 'dzin pa'i rnam rtog kyang zhes pa'i don to/ /de bdag rang dbang can du rnam par rtog pa dang / gcig pur rnam par rtog pa dang / rgyur rnam par rtog pa dang /</text></item>
<item><p>201b7</p><section></section><text>lta ba po la sogs pa'i bdag tu rnam par rtog pa dang / kun nas nyon mongs par rnam par rtog pa dang / bdag 'dod chags dang bral ba'i gzhir rnam par rtog pa dang / bdag mthong ba'i lam gyi gzhir rnam par rtog pa dang / bsgom pa'i lam gyi gzhir rnam par rtog pa dang / don</text></item>
<item><p>202a1</p><section></section><text>byas pa'i gzhir rnam par rtog pa ste/ rdzas kyi rang bzhin la brten pa'i rnam par rtog pa rnam pa dgu'o/ /phung por btags pa'i rnam par rtog pa dang / skye mched du btags pa'i rnam par rtog pa dang / khams su btags pa'i rnam par rtog pa</text></item>
<item><p>202a2</p><section></section><text>dang / rten cing 'brel par 'byung bar btags pa'i rnam par rtog pa dang / rnam par byang bar btags pa'i rnam par rtog pa dang / mthong ba'i lam du btags pa'i rnam par rtog pa dang / bsgom pa'i lam du btags pa'i rnam par rtog pa dang / khyad par gyi lam du</text></item>
<item><p>202a3</p><section></section><text>btags pa'i rnam par rtog pa dang / mi slob pa'i lam du btags pa'i rnam par rtog pa zhes pa ste/ btags pa'i rang bzhin du gnas pa'i rnam par rtog pa rnam pa dgu'o/ /sngon du mdor bstan pa'i yongs su 'dzin pa de rgyas par bstan pa'i dus la babs pas</text></item>
<item><p>202a4</p><section></section><text>gsungs pa/ sems mi 'gong ba nyid sogs kyis/ /ngo bo nyid med sogs ston byed/ /de yi mi mthun phyogs bor ba/ /rnam pa kun du yongs 'dzin yin/ /zhes pa la/ sems zhes pa ni slob ma'i sems so/ /mi 'gong ba ni bsod nams dang ye shes kyi tshogs bskyed pa la</text></item>
<item><p>202a5</p><section></section><text>ma zhum pa'o/ /sogs pa'i sgras ji ltar dman par mi 'gyur ba'o/ /de bzhin du yang dag pa thabs la mkhas pas rang bzhin med pa la sogs pa ston pa'o/ /rang bzhin med pa ni btags pa'i gzung ba dang 'dzin pas stong pa yin gyi/ thams cad du chad pa nyid ni ma yin no/ /</text></item>
<item><p>202a6</p><section></section><text>sogs pa'i sgras ni bsod nams kyi ste de gnyis ka yang ston pa'o/ /de'i khyad par ji lta bu zhe na/ gsungs pa/ de yi mi mthun phyogs bor ba/ /zhes pa la/ bsod nams dang ye shes kyi tshogs de dag gi gang zhig mi mthun pa'i phyogs ni ser sna la sogs pa dang / ma rig pa</text></item>
<item><p>202a7</p><section></section><text>la sogs pa'o/ /de dag bor ba ni gang zhig de'i mi mthun pa'i phyogs de dag bor nas bsod nams dang ye shes kyi tshogs de dag ston pa'o/ /de dag nye bar bskyed pa po ser sna la sogs pa'i nyes pa dang bral ba'i skyes bu'i khyad par yang dag par yongs su 'dzin pa dge ba'i</text></item>
<item><p>202b1</p><section></section><text>bshes gnyen zhes pa'i don to/ /da ni sgrub pa'i rten brjod par bya ste/ sgrub pa ni rten byang chub kyi spyod pa'o/ /rten ni gzhi'o/ /de nyid gsungs pa/ rtogs pa yi ni chos drug dang / /gnyen po dang ni spong ba dang / /de dag yongs su gtugs pa dang / /shes rab snying brtser bcas</text></item>
<item><p>202b2</p><section></section><text>pa dang / /slob ma thun mong min nyid dang / /gzhan gyi don gyi go rims dang / /ye shes rtsol ba mi mnga' bar/ /'jug pa'i rten la rigs zhes brjod/ /ces pa la/ drod la sogs pa bcu gsum gyi rtogs pa'i chos kyi mtshan nyid kyi sgrub pa'i rten ni rigs te thog mar byang chub</text></item>
<item><p>202b3</p><section></section><text>tu sems bskyed pa'i byang chub sems dpar brjod do/ /chos kyi dbyings ni dngos por ma grub pa nyid kyis dngos su rigs ma yin te/ 'on kyang dmigs pa yin pa nyid kyis rigs zhes brjod do/ /rgyu'i don gyis rigs kyi don te/ ji skad gsungs pa'i byang chub sems dpa'</text></item>
<item><p>202b4</p><section></section><text>nyid do/ /rtogs pa'i chos drug ces pa ni drod dang / rtse mo dang / bzod pa dang / chos kyi mchog dang / mthong ba'i lam dang / bsgom pa'i lam zhes pa ste/ chos rnam pa drug rtogs pa'o/ /gnyen po dang ni spong ba dang / /zhes pa la gnyen po'i phyogs dang mi mthun pa'i phyogs</text></item>
<item><p>202b5</p><section></section><text>de dag ni gnyen po'i phyogs dang mi mthun pa'i phyogs so/ /yongs su gtugs pa ni rtogs pa brtan pa'am/ rnam par rtog pa zad pa ste/ de dag gcig tu bgrang ngo / /shes rab snying brtser bcas pa zhes pa la snying rjes yongs su zin pa'i shes rab ste/ de dag kyang gcig tu</text></item>
<item><p>202b6</p><section></section><text>gsal lo/ /slob ma thun mong min nyid dang / /zhes pa ni nyan thos la sogs pa dang thun mong ma yin pa'i chos so/ /gzhan gyi don gyi go rims dang / /zhes pa la/ bsam pa ji lta ba bzhin du theg pa gsum ston pa ni go rims so/ /ye shes rtsol ba mi mnga' bar/ /zhes pa ni sangs</text></item>
<item><p>202b7</p><section></section><text>rgyas kyi ye shes dka' ba med pas chos bcu gsum rtogs pa'o/ /gang zhig rigs pa ni 'dir skabs kyis yang dag par rdzogs pa'i byang chub po/ /sgrub pa dang ldan pa'i byang chub sems dpa' de'i rten gyi gnas shes pa'i don to/ /'o na rgyu ba dang mi rgyu bar bcas pa'i sna tshogs rnams ni</text></item>
<item><p>203a1</p><section></section><text>chos kyi dbyings kyi bdag nyid de/ de bas na chos kyi dbyings dang stong pa 'di ni gcig pa nyid kyis na nyan thos kyi byang chub tu sems bskyed pa'i nyan thos kyi byang chub sems dpa' ni nyan thos kyi rigs so zhes pa 'di dang / de ltar nges par rang sangs rgyas kyi rigs</text></item>
<item><p>203a2</p><section></section><text>dang / yang dag par rdzogs pa'i sangs rgyas kyi rigs zhes pa mi 'thad do/ /chos kyi dbyings la dbyer med phyir/ /rigs ni tha dad rung ma yin/ /zhes rgol ba'o/ /rten pa'i chos kyi bye brag gis/ /de yi dbye ba yongs su brjod/ /ces pa ni lan no/ /chos kyi dbyings thams cad du bye brag</text></item>
<item><p>203a3</p><section></section><text>med pa yin kyang nyan thos kyi byang chub sems dpa' ni nyan thos nyid rdzogs par byed/ bsod nams dang ye shes kyi tshogs kyis chos rnams kyi gzhir gyur pa gang yin pa de rnams de'i rigs so/ /de ltar gang zhig rang sangs rgyas kyi byang chub sems dpa'i chos rnams kyi rten du gyur pa de</text></item>
<item><p>203a4</p><section></section><text>rnams de'i rigs so/ /de ltar gang zhig yang dag par rdzogs pa'i sangs rgyas kyi byang chub sems dpa'i chos rnams kyi rten du gyur pa de ni de'i rigs so/ /ji ltar bye brag med pa'i bum pa rnams las la la ni 'bru mar gyi bum pa/ la la ni mar gyi bum pa/ la la ni sbrang rtsi'i bum</text></item>
<item><p>203a5</p><section></section><text>pa zhes pa lta bu'o/ /sgrub pa'i rten bshad nas/ da ni dmigs pa brjod par bya ste/ dmigs pa chos rnams thams cad de/ /de yang dge la sogs pa yin/ /'jig rten pa yi rtogs pa dang / /gang dag 'jig rten 'das 'dod dang / /zag bcas zag pa med chos dang / /gang</text></item>
<item><p>203a6</p><section></section><text>dag 'dus byas 'dus ma byas/ /slob ma thun mong chos rnams dang / /gang dag thob pa'i thun mong min/ /zhes pa la/ thog mar chos thams cad ni dge ba dang mi dge ba dang lung du ma bstan pa ste/ rnam pa gsum du dbye'o/ /dge ba ni dri ma med pa'i lam mo/ /mi dge ba ni srog gcod</text></item>
<item><p>203a7</p><section></section><text>pa la sogs pa ste/ bde 'gro dang ngan 'gro ster bar byed pa nyid kyis na'o/ /lung du ma bstan pa ni lus kyi las la sogs pa'o/ /dge ba dang mi dge ba dang lung du ma bstan pa de rnams las sa bon rul pa lta bur lung du ma bstan pa'i chos bzhag ste/ dge ba dang mi dge ba'i chos de</text></item>
<item><p>203b1</p><section></section><text>dag mdor bsdus nas rnam pa bzhir dbye bar bya ste/ 'jig rten pa dang 'jig rten las 'das pa dang / zag pa dang bcas pa dang zag pa med pa'o/ /de la 'jig rten pa ni byis pa'i skye bo thams cad dang 'brel ba'i phung po lnga la sogs pa'o/ /'jig rten las 'das pa ni 'phags</text></item>
<item><p>203b2</p><section></section><text>pa'i skye bo thams cad kyis yang dag par bsdus pa'i bsam gtan bzhi la sogs pa'o/ /zag pa dang bcas pa ni bdag tu lta ba'i gnyen po ma yin pa nye bar len pa'i phung po lnga la sogs pa'o/ /zag pa med pa ni bdag tu lta ba'i gnyen po dran pa nye bar gzhag pa la sogs</text></item>
<item><p>203b3</p><section></section><text>pa'o/ /yang dge ba dang mi dge ba'i chos de dag rnam pa bzhi ste/ 'dus byas dang / 'dus ma byas dang / slob ma thun mong ba dang / thun mong min par brjod pa'o/ /'dus byas ni rgyu dang rkyen la ltos pa ste/ 'dod pa'i khams la sogs pa'o/ /'dus ma byas ni rgyu rkyen la mi ltos</text></item>
<item><p>203b4</p><section></section><text>pa ste/ stong pa nyid la sogs pa'o/ /slob ma thun mong ni 'phags pa'i rigs thams cad kyis rab tu bsgoms pa'i bsam gtan bzhi la sogs pa'o/ /thun mong min pa ni yang dag par rdzogs pa'i sangs rgyas su gyur pas goms pa'i stobs bcu dang mi 'jigs pa bzhi la</text></item>
<item><p>203b5</p><section></section><text>sogs pa'o/ /de ltar na dge ba dang / mi dge ba dang / lung du ma bstan pa ste/ gsum dang / bzhi dang / bzhis dmigs pa rnam pa bcu gcig tu gsungs pa'o/ /sgrub pa'i ched du bya ba brjod par bya ste/ sems can kun mchog nyid sems dang / /spong dang rtogs dang gsum po la/ /chen</text></item>
<item><p>203b6</p><section></section><text>po gsum gyis rang 'byung gis/ /ched du bya ba 'di shes bya/ /zhes pa la/ gang dag gi don du bsod nams dang ye shes kyi tshogs bskyed cing sog pa de ched du bya ba'o/ /de gang gi zhe na/ gsungs pa/ sems can kun mchog ces pa ste/ /sems can thams cad la rnam pa thams cad kyi</text></item>
<item><p>203b7</p><section></section><text>mchog byed pa ni sems can kun mchog go/ /de khyad par ji lta bu zhes pa la gsungs pa/ sems dang zhes pa la sogs pa ste/ sems dang / spong ba dang / rtogs pa nyid dang gsum mo/ /de la chen po gsum la sems chen po ni rnam pa thams cad kyis chos thams cad mngon sum du</text></item>
<item><p>204a1</p><section></section><text>byed pa'o/ /spong ba chen po ni nyon mongs pa'i sgrib pa dang shes bya'i sgrib pa bag chags dang bcas pa dang bral ba'o/ /rtogs pa chen po ni stobs dang mi 'jigs pa la sogs pa sangs rgyas kyi yon thams cad thob pa'o/ /chen po gsum gyis mtshon pa</text></item>
<item><p>204a2</p><section></section><text>gang yin pa de ni sems can mchog ste/ 'di ni sgrub pa'i ched du bya'o/ /rang byung ni yang dag par rdzogs pa'i sangs rgyas yin gyi/ nyan thos la sogs pa ni ma yin no/ /de bas na byang chub sems dpa' rnams kyis de bzhin du bsgrub par bya zhes bstan to/ /sgrub pa'i rten</text></item>
<item><p>204a3</p><section></section><text>dang / dmigs pa dang / ched du bya ba rnams gsungs nas/ da ni sgrub pa bzhi po rnams brjod par bya ste/ de las sgrub pa'i go cha gsungs pa/ sbyin la sogs pa rnam drug la/ /de rnams so sor bsdus pa yis/ /go cha'i sgrub pa gang yin na/ /drug tshan drug gis ji bzhin</text></item>
<item><p>204a4</p><section></section><text>bshad/ /ces pa'o/ /sbyin la sogs pa zhes pa la/ /sbyin pa rnam pa gsum ni rdzas dang / mi 'jigs pa dang chos so/ /dge ba'i chos sdud pa'i tshul khrims dang / sdom pa'i tshul khrims dang / sems can gyi don byed pa'i tshul khrims so/ /sdug bsngal la ji mi snyam</text></item>
<item><p>204a5</p><section></section><text>pa'i bzod pa dang / gzhan gyis gnod pa byas pa la ji mi snyam pa dang / chos la nges par sems pa'i bzod pa'o/ /sbyor ba'i brtson 'grus dang / mi lhod pa'i brtson 'grus dang / go cha'i brtson 'grus so/ /rang gi skyon spong ba dang / rdzu 'phrul bskyed pa dang / mthong ba'i</text></item>
<item><p>204a6</p><section></section><text>chos la bde bar gnas pa'i bsam gtan no/ /thos pa'i rang bzhin gyi shes rab dang / bsam pa'i rang bzhin dang / bsgom pa'i rang bzhin gyi shes rab ces pa ste/ de ltar so sor rnam pa gsum gsum mo/ /pha rol tu phyin pa drug las gcig gi bdag nyid kyang pha rol tu phyin</text></item>
<item><p>204a7</p><section></section><text>pa rnam pa drug tu rnam par gzhag par bya ste/ byang chub sems dpa'i sgrub pa'i go cha yin pas so/ /de la sbyin pa gtong ba dang / de'i 'bras bu nyan thos la sogs pa spong ba dang / nam byang chub ma thob kyi bar du sbyin pa 'di la gtang bar bya zhes pa la sogs par mi sems pa ni</text></item>
<item><p>204b1</p><section></section><text>chos la nges par sems pa'i bzod pa'o/ /'di nyid yang nas yang du rang nyid kyang goms par byed cing gzhan rnams la yang ston par spro ba ni brtson 'grus so/ /ser sna la sogs pa yongs su spangs nas sbyin pa de nyid la sems rtse gcig pa ni bsam gtan no/ /sbyin pa de</text></item>
<item><p>204b2</p><section></section><text>yang dag par rdzogs pa'i byang chub tu yongs su bsngo ba'i dus su 'di dag thams cad ni sgyu ma lta bu'o zhes nges par 'byed pa ni shes rab ces pa ste/ sbyin pa'i pha rol tu phyin pa gcig pu nyid kyang pha rol tu phyin pa drug gis so/ /de ltar tshul khrims bsrung ba dang / bzod</text></item>
<item><p>204b3</p><section></section><text>pa phun sum tshogs par bya ba dang / brtson 'grus brtsam par bya ba dang / bsam gtan nyams su blang ba dang / shes rab bskyed pa ste/ de'i 'bras bu yang sems can thams cad la dbul zhes bsngo bar bya'o zhes pa pha rol tu phyin pa drug nyid kyang pha rol tu phyin pa drug tu 'gyur te/</text></item>
<item><p>204b4</p><section></section><text>de bas na drug tshan drug ni sum cu rtsa drug ste go cha'i sgrub pa'o/ /gnyis pa bsgrub pa'i 'jug pa brjod par bya ste/ 'jug pa'i sgrub pa ni byang chub kyi ched du 'gro bar brtsam pa ste/ de yang yul gyi dbye bas rnam pa dgur gsungs so/ /bsam gtan gzugs med sbyin sogs dang / /</text></item>
<item><p>204b5</p><section></section><text>lam dang byams la sogs pa dang / /dmigs pa med dang ldan pa dang / /'khor gsum rnam par dag pa dang / /ched du bya dang mngon shes drug /rnam kun mkhyen pa'i tshul la ni/ /'jug pa'i sgrub pa theg chen la/ /'dzeg pa yin par shes par bya/ /zhes bya ba ste/ bsam gtan</text></item>
<item><p>204b6</p><section></section><text>zhes pa ni bsam gtan bzhi ste/ rtog pa dang / dpyod pa dang / dga' ba dang / bde ba dang / sems rtse gcig pa ste/ yan lag lnga ni bsam gtan dang po'o/ /nang yongs su dang ba dang / dga' ba dang / bde ba dang / sems rtse gcig pa ste/ yan lag bzhi ni bsam gtan gnyis pa'o/ /</text></item>
<item><p>204b7</p><section></section><text>btang snyoms dang / dran pa dang / shes bzhin dang / bde ba dang / sems rtse gcig pa ste/ yan lag lnga ni bsam gtan gsum pa'o/ /btang snyoms yongs su dag pa dang / dran pa yongs su dag pa dang / sdug bsngal ba dang / bde ba ma yin pa'i tshor ba dang / sems rtse gcig pa ste/</text></item>
<item><p>205a1</p><section></section><text>yan lag bzhi ni bsam gtan bzhi pa'o/ /gzugs med bzhi ni 'dod pa'i khams dang gzugs kyi khams dag las 'dod chags dang bral nas nam mkha' nyid la mtha' yas par dmigs par byed de/ des na nam mkha' mtha' yas skye mched</text></item>
<item><p>205a2</p><section></section><text>do/ /de las kyang 'dod chags dang bral nas rnam par shes pa nyid gcig pu la mtha' yas par dmigs te/ de bas na rnam shes mtha' yas skye mched do/ /de las kyang 'dod chags dang bral nas cung zad med pa nyid la dmigs par byed de/ de bas na cung zad med pa'i skye</text></item>
<item><p>205a3</p><section></section><text>mched do/ /de nas de las kyang 'dod chags dang bral nas 'du shes med 'du shes med min nyid la dmigs par byed de/ de bas na 'du shes med min mtha' yas skye mched ces pa ste/ bsam gtan gzugs med la sgrub pa'i 'jug pa zhes thams cad du 'dun pa'i mtha'</text></item>
<item><p>205a4</p><section></section><text>can sbyar bar bya'o/ /sbyin sogs zhes pa ni ji skad gsungs pa'i pha rol tu phyin pa drug go/ /lam zhes pa ni mthong ba dang / bsgom pa dang / mi slob pa dang / khyad par gyi lam rnams so/ /byams la sogs zhes pa ni byams pa dang / snying rje dang / dga' ba dang / btang snyoms</text></item>
<item><p>205a5</p><section></section><text>rnams te/ sems can thams cad bde ba dang ldan par 'dod pa ni byams pa'o/ /sdug bsngal dang bral bar 'dod pa ni snying rje'o/ /bde ba dang mi 'bral bar 'dod pa ni dga' ba'o/ /sdug bsngal dang bral ba dang ldan par 'dod pa ni btang snyoms te byams pa la sogs pa'o/ /</text></item>
<item><p>205a6</p><section></section><text>dmigs pa med pa dang ldan pa dang zhes pa ni gzung ba dang 'dzin pa'i dngos por brtags pa mtha' dag mi dmigs pa ste/ gnyis su med par dmigs pa'i rang bzhin no/ /'khor gsum rnam par dag pa dang zhes pa ni sbyin pa po dang / sbyin par bya ba'i dngos po dang / sbyin bya rnams</text></item>
<item><p>205a7</p><section></section><text>rmi lam lta bu la sogs par so sor snang bas rnam par dag par bya'o/ /ched du bya dang zhes pa ni sems can thams cad kyi mchog tu bya ba dang / skyon thams cad las grol bar bya ba dang / yon tan thams cad dang ldan pa ste/ des na ched du bya ba ni rnam pa gsum mo/ /mngon shes</text></item>
<item><p>205b1</p><section></section><text>drug ces pa ni sngon du bshad pa rnams so/ /rnam kun mkhyen pa'i tshul zhes pa la rnam pa thams cad kyi chos thams cad rtogs pa ni rnam pa kun mkhyen no/ /de'i tshul ni lam mo/ /'dzeg pa ni theg pa chen po la sgrub pa'i 'jug pa ste rnam pa dgur brjod do/ /da ni gsum bsgrub</text></item>
<item><p>205b2</p><section></section><text>pa'i tshogs brjod par bya ba ste/ brtse dang sbyin la sogs pa drug /zhi gnas lhag mthong bcas pa dang / /zung du 'brel pa'i lam gang dang / /thabs la mkhas pa gang yin dang / /ye shes dang ni bsod nams dang / /lam dang gzungs dang sa bcu dang / /gnyen po'i tshogs</text></item>
<item><p>205b3</p><section></section><text>kyi sgrub pa yi/ /rim pa yin par shes par bya/ /zhes pa la/ byang chub kyi tshogs su gyur pas tshogs bcu bdun te/ snying rje'i tshogs dang / sbyin pa'i tshogs dang / tshul khrims kyi tshogs dang / bzod pa'i tshogs dang / brtson 'grus kyi tshogs dang / bsam gtan gyi tshogs dang /</text></item>
<item><p>205b4</p><section></section><text>shes rab kyi tshogs dang / zhi gnas kyi tshogs dang / lhag mthong gi tshogs dang / zung du 'jug pa'i lam gyi tshogs dang / thabs la mkhas pa'i tshogs dang / ye shes kyi tshogs dang / bsod nams kyi tshogs dang / lam gyi tshogs dang / gzungs kyi tshogs dang / sa'i tshogs</text></item>
<item><p>205b5</p><section></section><text>dang / gnyen po'i tshogs zhes pa'o/ /zhi gnas shes pa ni sems rtse gcig pa'o/ /lhag mthong bcas pa zhes pa ni lhag mthong bcas par 'jug pa'o/ /khyad par du mthong ba ni lhag mthong ste/ shes rab ces pa'i don to/ /zung du 'brel ba'i lam gang zhes pa ni zhi gnas</text></item>
<item><p>205b6</p><section></section><text>dang lhag mthong dag ni zung ngo / /de mnyam par 'jug pa ni zung du 'brel ba'i lam mo/ /thabs la mkhas pa gang yin dang / /zhes pa la/ sangs rgyas nyid kyi thabs ni pha rol tu phyin pa drug ste/ de rnams la mkhas pa ni thabs la mkhas pa'o/ /ye shes zhes pa ni stong pa nyid</text></item>
<item><p>205b7</p><section></section><text>nyi shu'i ye shes so/ /bsod nams zhes pa ni sbyin pa dang / tshul khrims dang / bzod pa dang / de'i yul brtson 'grus kyang bsod nams so/ /lam shes pa ni byang chub kyi phyogs kyi chos sum cu rtsa bdun la sogs pa'o/ /gzungs dang zhes pa ni gzungs rnam pa bzhi rnams te/</text></item>
<item><p>206a1</p><section></section><text>bzod pa'i gzungs dang / chos kyi gzungs dang / don gyi gzungs dang / sngags kyi gzungs rnams so/ /sa bcu zhes pa ni rab tu dga' ba la sogs pa'o/ /gnyen po zhes pa ni mthong ba dang bsgom pa'i lam dag rnam pa brgyad du 'chad par 'gyur ba'i</text></item>
<item><p>206a2</p><section></section><text>gnas skabs kyi bye brag gis te/ lam de dag nyid kyi mi mthun pa'i phyogs su gyur pa rnam par rtog pa brgyad sun 'byin par byed pa nyid kyis ni gnyen po'i phyogs so/ /stong pa nyid nyi shu brjod par bya ste/ nang dang phyi dang gnyis ka dang / /dngos po stong pa nyid dang ni/ /</text></item>
<item><p>206a3</p><section></section><text>phyogs dang mya ngan 'das lam dang / /rgyu las skyes dang gzhan pa dang / /mtha' las 'das sogs dor med dang / /rang bzhin dngos po thams cad dang / /skyes sogs chos rnams 'das pa sogs/ /'brel dang gzhan pa'i gzugs dag dang / /nam mkha' stong pa brjod pa</text></item>
<item><p>206a4</p><section></section><text>dang / /chos dang gzhan pa'i dngos po dang / /rang rang ngo bos stong pa nyid/ /stong pa nyi shu tham par 'dod/ /ces pa'o/ /de la stong pa zhes bya ba ni thams cad du 'od gsal ba brtags pa'i rang bzhin nyid kyis stong pa'o zhes bya bar byams pa la sogs pa bzhed do/ /nang zhes pa ni mig</text></item>
<item><p>206a5</p><section></section><text>la sogs pa'i dbang po lnga'i bdag nyid kyis lus stong pa ste nang stong pa nyid do/ /phyi zhes pa ni lus la phyi rol gyi gzugs la sogs pa stong pa ste phyi stong pa nyid do/ /gnyis ka zhes pa ni lus las phyi rol ma yin pa dang / lus kyi dbang pos ma khyab pa'i sen mo la sogs pa de dag gi bdag</text></item>
<item><p>206a6</p><section></section><text>nyid stong pa ste/ des na de ni phyi nang stong pa nyid do/ /dngos po stong pa nyid ces pa ni gang zag la sogs pa stong pa ste/ de ni stong pa nyid stong pa nyid do/ /phyogs zhes pa ni phyogs bcu po rnams stong pa ste/ de ni chen po stong pa nyid do/ /mya ngan 'das lam zhes pa ni lam dang bcas pa'i mya ngan</text></item>
<item><p>206a7</p><section></section><text>las 'das pa stong pa de ni don dam pa stong pa nyid do/ /rgyu las skyes dang gzhan pa dang / /zhes pa la/ rgyu las skyes pa'i khams gsum po rnams stong pa ste/ de ni 'dus byas stong pa nyid do/ /gzhan ni ma skyes pa la sogs pa ste/ de ni 'dus ma byas stong pa nyid do/ /mtha' las 'das</text></item>
<item><p>206b1</p><section></section><text>sogs dor med dang / /rang bzhin dngos po thams cad dang / /zhes pa la/ mtha' las 'das pa ni rtag pa'i dngos po ste/ de'i stong pa nyid ni mtha' las 'das pa stong pa nyid do/ /sogs pa'i sgras thog ma dang tha ma med pa gzung ste gang la thog ma dang tha ma med pa ste 'khor ba'o/ /de</text></item>
<item><p>206b2</p><section></section><text>stong pa nyid ni thog ma dang tha ma med pa stong pa nyid do/ /dor ba ni rnam par g.yeng ba ste/ gang la de med pa ni dor ba med pa ste/ zag pa med pa'i lam mo/ /de'i stong pa nyid ni dor ba med pa stong pa nyid do/ /rang bzhin zhes pa ni chos kyi dbyings [(]ste [,]te [)]de'i stong pa nyid ni rang bzhin stong pa nyid</text></item>
<item><p>206b3</p><section></section><text>do/ /dngos po thams cad ces pa ni dngos po thams cad stong pa nyid de/ de'i stong pa nyid ni chos thams cad stong pa nyid do/ /skye sogs chos rnams 'das pa sogs/ /zhes pa la/ skye sogs chos rnams ni 'dus byas kyi dngos po'i skye bo la sogs pa'i chos te/ skye ba dang /</text></item>
<item><p>206b4</p><section></section><text>gnas pa dang / rgas pa dang / 'chi ba dang / 'dus byas kyi mtshan nyid ces pa'i don to/ /de'i stong pa nyid ni rang gi mtshan nyid stong pa nyid do/ /'das pa la sogs pa ni 'das pa dang / ma 'ongs pa dang / da ltar te dus gsum mo/ /de'i stong pa nyid ni mi dmigs pa stong pa nyid do/ /'brel</text></item>
<item><p>206b5</p><section></section><text>dang gzhan pa'i gzugs zhes pa la yang dag par 'brel ba'i gzugs ni yang dag par ldan pa'i chos te/ 'bras dang yungs kar la sogs pa'i phung po ste/ de'i stong pa nyid ni dngos po med pa rang bzhin stong pa nyid do/ /gzhan pa'i gzugs ni dngos po med pa ste/ de dag tha snyad du bya</text></item>
<item><p>206b6</p><section></section><text>ba'i rgyu 'bras dang yungs kar la sogs pa nyid de/ de'i stong pa nyid ni dngos po med pa stong pa nyid do/ /nam mkha' stong par brjod pa zhes pa la nam mkha' zhes bya ba dang stong pa zhes bya ba ste/ dngos po dang / dngos po med pa nyid do/ /chos shes pa la lung dang rtogs pa'i chos te/ de'i stong</text></item>
<item><p>206b7</p><section></section><text>pa ni rang bzhin stong pa nyid do/ /gzhan pa'i dngos po dang / rang rang ngo bos stong pa nyid ces pa la gzhan ni lus las logs shig pa'i bdag nyid rang bzhin gyis te/ rang bzhin de kho na nyid kyis stong pas gzhan pa'i dngos po stong pa nyid ces pa'o/ /stong tshogs rang bzhin med pa la 'gro ba</text></item>
<item><p>207a1</p><section></section><text>rnams kyis de dang de'i rnam par sgro 'dogs pa bcad pa'i don du stong pa nyid nyi shur brjod do/ /'di rnams yongs su shes pa ni ye shes kyi tshogs so/ /sa bcu zhes pa ni sa'i tshogs su brjod do/ /sa bcu ni rab tu dga' ba dang / dri ma med pa dang / 'od byed pa dang / 'od</text></item>
<item><p>207a2</p><section></section><text>'phro ba dang / bgrod par dka' ba dang / mngon du gyur pa dang / ring du song ba dang / mi g.yo ba dang / legs pa'i blo gros dang / chos kyi sprin no/ /'di rnams kyi tshogs ni de rnams rim par rtogs par bya ba'i phyir gsungs pa/ yongs su sbyong ba rnam bcu yis/ /sa ni dang po thob</text></item>
<item><p>207a3</p><section></section><text>'gyur te/ /bsam dang phan pa'i dngos nyid dang / /sems can rnams la sems mnyam nyid/ /gtong dang bshes gnyen bsten pa dang / /dam chos dmigs pa tshol ba dang / /rtag tu nges 'byung sems nyid dang / /sangs rgyas skur 'dod dga' ba dang / /chos ston pa dang</text></item>
<item><p>207a4</p><section></section><text>bden pa yi/ /tshig ni bcu pa yin par 'dod/ /'di dag rang bzhin mi dmigs pas/ /yongs su sbyong ba shes par bya/ /zhes pa ste/ bsam zhes pa ni sems can thams cad la mi bslu ba'i bsam pa'o/ /phan pa'i dngos nyid ces pa ni sems can thams cad la phan</text></item>
<item><p>207a5</p><section></section><text>par dgyes par byed pa'o/ /sems can rnams la sems mnyam nyid/ /ces pa ni/ sems can thams cad la phan par sems pa'o/ /gtong dang zhes pa ni thams cad gtong ba'o/ /bshes gnyen bsten pa ni dge ba'i bshes gnyen la bsnyen bkur byed pa'o/ /</text></item>
<item><p>207a6</p><section></section><text>dam chos dmigs pa tshol ba dang / /zhes pa ni sangs rgyas kyi gsung la ji srid du rab tu 'byed pa de srid du tshol zhing dpyod pa'o/ /rtag tu nges 'byung sems nyid dang / /zhes pa ni khyim gyi gnas las log pa'o/ /sangs rgyas skur 'dod dga' ba dang / /zhes pa ni sangs rgyas ni bcom</text></item>
<item><p>207a7</p><section></section><text>ldan 'das te/ chos dang longs spyod rdzogs pa dang / sprul sku gsum du 'dod pa'o/ /chos ston pa dang zhes pa ni zang zing la mi ltos pa'i sems kyis chos ston pa'o/ /bden pa'i tshig ni bcu pa yin par 'dod/ /ces pa la/ bden pa'i tshig ni bden pa'i tshig rnams te/ de rgyu</text></item>
<item><p>207b1</p><section></section><text>bcu par 'dod do/ /'di dag rang bzhin mi dmigs pas/ /yongs su sbyong bar shes par bya/ /zhes pa la/ 'di dag ni bsam pa la sogs pa'o/ /yongs su sbyong ba ni rnam par dag pa'o/ /gzung ba dang 'dzin pa'i rang bzhin mi dmigs pa ni gnyis su med pa nye bar dmigs pa'i</text></item>
<item><p>207b2</p><section></section><text>bdag nyid do/ /shes par bya zhes pa ni rtogs par bya ba'o/ /'di rnams ni rab tu dga' ba'i sar 'jug pa'i thabs te/ yongs su sbyong ba bcu po rnams stong pa nyid du bsgoms pas/ sa dang po rab tu dga' ba 'thob par 'gyur ro/ /tshul khrims byas pa gzo dang bzod/ /rab tu</text></item>
<item><p>207b3</p><section></section><text>dga' dang snying brtse che/ /bkur sti gus par nyan pa dang / /brgyad pa sbyin pa la sogs brtson/ /zhes pa ste/ tshul khrims shes pa ni tshul khrims rnam pa gsum yongs su rdzogs pa'o/ /byas pa gzo zhes pa ni gzhan gyi phan pa byas pa dran pa'o/ /bzod ces pa ni bzod pa rnam pa</text></item>
<item><p>207b4</p><section></section><text>gsum rdzogs pa'o/ /rab tu dga' dang zhes pa ni dam pa'i las la rab tu dga' ba'o/ /snying brtse che zhes pa ni sems can thams cad kyi don du snying rjes bcings pa'o/ /bkur sti zhes pa ni mkhan po la sogs pa la 'dud pa'o/ /gus pa zhes pa ni dge ba'i bshes gnyen gyis bstan pa'i</text></item>
<item><p>207b5</p><section></section><text>chos rnams nyams su len pa'o/ /brtson 'grus zhes pa ni sbyin pa la sogs pa dge ba'i chos thams cad la spro ba'o/ /las brgyad po 'di rnams kyis sa gnyis pa dri ma med pa thob par 'gyur ro/ /thos pas mi ngoms nyid dang ni/ /zang zing med par chos sbyin dang / /sangs rgyas zhing kun sbyong</text></item>
<item><p>207b6</p><section></section><text>ba dang / /'khor bas yongs su mi skyo dang / /ngo tsha khrel yod ces bya ba/ /rlom med bdag nyid de rnams lnga/ /zhes pa ste/ thos pas mi ngoms nyid dang ni/ /zhes pa ni chos nyan pas ngoms pa med pa'o/ /zang zing med par chos sbyin dang / /zhes pa ni rnyed pa la sogs pa la mi ltos pa'i sems</text></item>
<item><p>207b7</p><section></section><text>kyis chos rnams ston pa'o/ /sangs rgyas zhing kun sbyong ba dang / /zhes pa ni rten dang brten pa'i sangs rgyas kyi zhing yang dag par sbyong ba'o/ /'khor bas yongs su mi skyo dang / /zhes pa ni phan btags pa'i sems can rnams kyis tshul mi sdug pa bstan pa yang yongs su mi skyo ba'o/ /</text></item>
<item><p>208a1</p><section></section><text>ngo tsha khrel yod ces bya ba zhes pa ni rang dang gzhan gyi dbang du byas te mi dge ba'i chos rnams las ldog pa ste/ de ltar rnam pa lnga'o/ /rlom med bdag nyid ni rnam par rtog pa med pa'i las te/ des ni sa gsum pa 'od byed pa thob par 'gyur ro/ /nags gnas</text></item>
<item><p>208a2</p><section></section><text>'dod chung chog shes dang / /sbyangs pa yang dag sdom sems dang / /bslab pa yongs su mi gtong dang / /'dod pa rnams la smod pa dang / /mya ngan 'das dang bdog kun gtong / /mi zhum pa dang ltos pa med/ /ces pa ste/ nags gnas zhes pa ni dgon pa na gnas pa'o/ /'dod</text></item>
<item><p>208a3</p><section></section><text>chung zhes pa ni ma thob pa'i rdzas rnams la ma chags pa'o/ /chog shes zhes pa ni rnyed pa thob pas chog shes shing lhag pa mi 'dod pa'o/ /sbyangs pa yang dag sdom bsten dang / /zhes pa la bsod snyoms pa la sogs sbyangs pa'i yon tan bcu gnyis bsten pa'o/ /bslab pa</text></item>
<item><p>208a4</p><section></section><text>yongs su mi gtong dang / /zhes pa ni 'tsho ba'i ched du yang bslab pa rnams yongs su mi gtong ba'o/ /'dod pa rnams la smod pa dang / /zhes pa ni 'dod pa'i yon tan lnga rnams la smod pa'o/ /mya ngan 'da' zhes pa ni 'khor ba las zlog pa'o/ /bdog kun gtong zhes pa ni</text></item>
<item><p>208a5</p><section></section><text>kun brtags par yod pa thams cad gtong ba'o/ /mi zhum zhes pa ni dge ba rnams nyams su blang ba la sems mi zhum pa'o/ /ltos pa med ces pa ni dngos po thams cad la mi ltos pa'o/ /sngon bzhin du yongs su sbyangs pa bcu'i las rnams kyis sa bzhi pa 'od 'phro ba thob par</text></item>
<item><p>208a6</p><section></section><text>'gyur ro/ /'dris dang khyim la 'khren pa dang / /'du 'dzir gyur pa'i gnas dang ni/ /bdag bstod gzhan la brnyas pa dang / /mi dge'i las lam bcu dang ni/ /rlom pas khengs dang phyin ci log /yid gnyis dang ni nyon mongs bzod/ /bcu po 'di dag rnam spangs na/ /sa lnga pa ni yang</text></item>
<item><p>208a7</p><section></section><text>dag thob/ /ces pa ni 'dris dang zhes pa ni rnyed pa la sogs pa'i don du phyug po la sogs pa dang yang dag par smra ba'o/ /khyim la 'khren pa zhes pa ni dad pa can gyi khyim nye bar mi ston pa'o/ /'du 'dzir gyur pa'i gnas dang ni/ /zhes pa skye bos yongs su gang ba'i grong la sogs pa'o/ /bdag</text></item>
<item><p>208b1</p><section></section><text>bstod gzhan la brnyas pa dang / /zhes pa ni rang nyid la bstod dang zer zhing gzhan la smod pa'o/ /mi dge ba'i las lam bcu dang zhes pa ni mi dge ba bcu'i las kyi lam mo/ /rlom pa zhes pa ni thos pa la sogs pa'i nga rgyal lo/ /khengs dang zhes pa ni gzhan la mi 'dud pa'o/ /phyin ci</text></item>
<item><p>208b2</p><section></section><text>log ces pa ni dge ba rnams la mi dge ba la sogs par phyin ci log tu zhen pa'o/ /yid gnyis zhes pa ni bden pa dang / dkon mchog dang / las dang 'bras bu rnams la the tshom skyes pa'o/ /nyon mongs bzod ces pa ni 'dod chags dang zhe sdang dang gti mug la sogs pa la lhag par</text></item>
<item><p>208b3</p><section></section><text>brten pa'o/ /rnam spangs nas zhes pa ni thams cad du gnyis pa'i mtha' can sbyar bar bya'o/ /bcu po 'di dag rnam par spangs pa'i lam la gnas pa'i byang chub sems dpa' sa lnga pa sbyang dka' ba thob par 'gyur ro/ /sbyin dang tshul khrims bzod brtson 'grus/ /bsam gtan</text></item>
<item><p>208b4</p><section></section><text>shes rab rab rdzogs pas/ /slob ma dang ni bse ru la/ /dga' dang skrag pa'i sems spangs pa/ /bslangs na mi zhum bdog pa kun/ /btang yang mi dga' med pa dang / /dbul yang slong ba mi spong bas/ /sa ni drug pa yang dag 'thob/ /ces pa ste/ sbyin pa la sogs pa pha rol tu phyin pa drug</text></item>
<item><p>208b5</p><section></section><text>rab tu rdzogs pa zhes pa ni chos drug po rnams mi spong ba dang / de bzhin du nyan thos la mngon par dga' ba dang / rang sangs rgyas la mngon par dga' ba dang / dus yun ring por tshogs rnams la goms par bya ba la skrag pa'i sems spangs pa zhes pa ni gsum po rnams so/ /</text></item>
<item><p>208b6</p><section></section><text>gang gis sems mi zhum pa dang / bdog pa thams cad btang yang mi dga' ba med pa dang / dbul yang slong ba rnams ni mi spong ba ste/ chos bcu gnyis po 'di rnams kyis sa drug pa mngon du gyur pa thob par 'gyur ro/ /bdag dang sems can 'dzin pa dang / /srog dang gang zag chad rtag dang / /</text></item>
<item><p>208b7</p><section></section><text>mtshan ma rgyu dang phung po dang / /khams dang skye mched dag dang ni/ /khams gsum pa la chags gnas dang / /sems ni kun du zhum pa dang / /dkon mchog gsum dang tshul khrims dang / /de ltar lta la mngon zhen dang / /stong pa nyid la rtsod pa dang / /de dang 'gal ba'i nyes pa ni/ /nyi shu gang la</text></item>
<item><p>209a1</p><section></section><text>rnam chad pa/ /de yis sa ni bdun pa thob/ /ces pa la/ 'dzin pa zhes pa ni mngon par zhen pa ste/ de yang bdag gi sgra dang por byas nas skye mched kyi sgra'i bar gyi tshig bcu gcig po rnams la so sor sbyar bar bya'o/ /bdag tu 'dzin pa dang / sems can du 'dzin pa dang /</text></item>
<item><p>209a2</p><section></section><text>srog tu 'dzin pa dang / gang zag tu 'dzin pa dang / chad par 'dzin pa dang / rtag par 'dzin pa dang / mtshan mar 'dzin pa dang / rgyur 'dzin pa dang / phung por 'dzin pa dang / khams su 'dzin pa dang / skye mched du 'dzin pa zhes pa ste/ bcu gcig go/ /khams gsum pa la chags</text></item>
<item><p>209a3</p><section></section><text>gnas dang / /sems ni kun du zhum pa dang / /zhes pa ni khams gsum du gnas pa lus kyis so/ /khams gsum pa la chags pa ni yid kyis so/ /sems ni kun du zhum pa zhes pa ni gnyis ka'o/ /dkon mchog gsum dang tshul khrims dang / /de ltar lta la mngon zhen</text></item>
<item><p>209a4</p><section></section><text>dang / /zhes pa ni gzung ba dang 'dzin pa'i dngos pos sangs rgyas su lta ba la mi brten pa dang / chos su lta ba la mi brten pa dang / dge 'dun du lta ba la mi brten pa dang / tshul khrims su lta ba la mi brten pa ste rnam pa bzhi rnams so/ /stong pa nyid la rtsod pa dang / /zhes pa ni chos thams</text></item>
<item><p>209a5</p><section></section><text>cad kyi stong pa nyid la rtsod pa ste the tshom zhes pa'i don to/ /de dang 'gal ba zhes pa ni stong pa nyid dang 'gal ba'o/ /de ltar nyes pa nyi shu thams cad dang bral ba ste/ 'chad par 'gyur ba'i yon tan nyi shu tham pa gang la yongs su rdzogs pa des ni sa bdun pa ring du song ba thob</text></item>
<item><p>209a6</p><section></section><text>par 'gyur ro/ /gang zhig yon tan nyi shu tham pa yongs su rdzogs par byed pa de rnams bstan pa'i phyir gsungs pa/ rnam thar sgo gsum shes pa dang / /'khor gsum rnam par dag nyid dang / /snying rje dang ni rlom med dang / /chos mnyam nyid dang tshul gcig shes/ /mi skye ba dang</text></item>
<item><p>209a7</p><section></section><text>zad shes dang / /tshul rnams rnam pa gcig tu ston/ /rtog pa kun du 'joms pa dang / /'du shes lta dang nyon mongs spong / /zhi gnas nges par sems pa dang / /lhag mthong la ni mkhas pa dang / /sems dul ba dang thams cad la/ /thogs pa med pa'i ye shes dang / /chags pa'i</text></item>
<item><p>209b1</p><section></section><text>sa min gar 'dod par/ /zhing gzhan du ni mnyam 'gro dang / /kun du bdag gi ngo bo ni/ /ston pa nyid dang nyi shu'o/ /zhes pa ste yon tan nyi shu'o/ /rnam thar sgo gsum zhes pa ni stong pa nyid dang / mtshan ma med pa dang / smon pa med pa zhes pa'o/ /'khor gsum rnam par dag nyid</text></item>
<item><p>209b2</p><section></section><text>dang / /zhes pa ni ster ba po dang / len pa po dang / sbyin par bya ba'i dngos po rnams te/ rang rang gi sems su ya nga ba tsam gyis bdag nyid rtogs pa'o/ /snying rjes zhes pa ni chos la dmigs pa'i snying rje chen po'o/ /rlom med ces pa ni gzung ba dang 'dzin pa'i dngos po mi dmigs</text></item>
<item><p>209b3</p><section></section><text>pa'o/ /chos mnyam nyid ces pa ni chos thams cad rang bzhin gyis 'od gsal ba des mnyam zhing snyoms pa'o/ /tshul gcig ces zhes pa ni 'gro ba'i don byed par nus pa'i theg pa chen po'i rang bzhin ni tshul gcig ces pa'o/ /mi skye ba dang zad shes dang / /zhes pa ni phung po lnga</text></item>
<item><p>209b4</p><section></section><text>po rnams ma bskyed par shes pa dang brtags pas stong pa'i mtshan nyid kyi zab mo'i chos nyid ni zad pa shes pa'o/ /chos rnams rnam pa gcig tu ston/ /zhes pa ni de kho na nyid theg pa chen po'i mtshan nyid gcig gi tshul du ston pa'o/ /rtog pa kun du 'joms pa dang / /zhes pa ni chos</text></item>
<item><p>209b5</p><section></section><text>rnams thams cad kyi rtog pa yang dag par 'joms pa'o/ /'du shes lta dang nyon mongs spong / /zhes pa ni mtshan ma rnams spong ba dang / lta ba lnga po rnams spong ba dang / 'dod chags la sogs pa'i nyon mongs pa rnams spong ba'o/ /zhi gnas nges par sems pa dang / /zhes pa ni sems</text></item>
<item><p>209b6</p><section></section><text>rtse gcig tu byas nas sgom pa'o/ /lhag mthong la ni mkhas pa dang / /zhes pa la lhag mthong ni shes rab bo/ /mkhas pa ni lhag mthong de la mkhas zhes pa'i don to/ /sems dul zhes pa ni sems yongs su zhi ba'o/ /thams cad la thogs pa med pa'i ye shes zhes pa ni gzugs</text></item>
<item><p>209b7</p><section></section><text>la sogs pa la mi thogs pa'i ye shes so/ /chags pa'i sa min zhes pa ni mngon par zhen pa'i gnas ma yin pa'o/ /gar 'dod par zhing gzhan du ni mnyam 'gro ba zhes pa la/ ji ltar 'dod par dus mnyam par sangs rgyas thams cad kyi zhing du 'gro ba'o/ /kun du bdag gi ngo bo ni/ /</text></item>
<item><p>210a1</p><section></section><text>ston pa nyid dang zhes pa ni gdul bya'i rjes su mthun par thams cad du bdag gi ngo bo yang ston pa zhes pa'o/ /yon tan nyi shu yongs su rdzogs shing sngon du gsungs pa'i skyon nyi shu po rnams yongs su spangs pas sa bdun pa ring du song ba thob par 'gyur ro/ /sems</text></item>
<item><p>210a2</p><section></section><text>can kun yid shes pa dang / /mngon par shes pas rtse ba dang / /sangs rgyas zhing bzang bsgrub pa dang / /yongs su brtag phyir sangs rgyas bsten/ /dbang po shes dang rgyal ba yi/ /zhing sbyong sgyu ma ltar gnas dang / /bsams bzhin srid pa len pa dang / /las ni rnam pa 'di brgyad bshad/ /</text></item>
<item><p>210a3</p><section></section><text>ces pa ste/ sems can kun yid shes pa dang / /zhes pa ni sems can thams cad kyi sems kyi spyod pa shes pa'o/ /mngon par shes pas rtse ba dang / /zhes pa ni 'jig rten gyi khams rnams su rtse ba ni sangs rgyas kyi rnam 'phrul gyis so/ /mdzes pa'i mngon par shes pa ni so sor</text></item>
<item><p>210a4</p><section></section><text>gzhom du med pa'o/ /sangs rgyas zhing bzang sgrub pa zhes pa ni rten gyi sangs rgyas kyi zhing gser gyi bye ma brdal ba la sogs pa'i rang bzhin du yongs su gyur pa'o/ /yongs su brtag phyir sangs rgyas bsten/ /zhes pa ni rnam pa thams cad kyi chos thams cad yongs su brtag pa byas</text></item>
<item><p>210a5</p><section></section><text>par gyur pa'o/ /de yongs su brtag pa'i mtshan nyid ni sangs rgyas la gus pa'o/ /dbang po shes zhes pa ni dad pa la sogs pa'i dbang po mchog dman shes pa'o/ /rgyal ba'i zhing sbyong zhes pa ni bsten pa'i sangs rgyas kyi zhing gi bdag nyid kyi sems can yongs su dag par byed pa'o/ /sgyu</text></item>
<item><p>210a6</p><section></section><text>ma ltar gnas zhes pa ni thams cad du sgyu ma lta bur shes pa'o/ /bsams bzhin srid pa len pa dang / /zhes pa ni sems can gyi don du lta ba'i blo mngon du song bas skye ba len pa ste/ dngos po brgyad po 'di rnams kyis sa brgyad pa mi g.yo ba thob par 'gyur ro/ /smon lam dag ni mtha'</text></item>
<item><p>210a7</p><section></section><text>yas dang / /lha la sogs pa'i skad shes dang / /spobs pa chu bo lta bu dang / /mngal du 'jug pa mchog dang ni/ /rigs dang rus dang cho 'brang dang / /'khor dang skye ba dag dang ni/ /nges 'byung byang chub shing rnams kyi/ /yon tan phun sum tshogs pa yin/ /zhes pa ste/ smon lam dag ni mtha'</text></item>
<item><p>210b1</p><section></section><text>yas zhes pa ni smon lam gyi don mtha' yas pa thob pa'o/ /lha la sogs pa'i skad shes pa ni lha rnams dang / sems can thams cad kyi skad yongs su shes pa'o/ /spobs pa chu bo lta bu dang / /zhes pa ni chu bo'i rgyun ltar dngos po so so rnams la mi zad pa'i spobs pa phun</text></item>
<item><p>210b2</p><section></section><text>sum tshogs pa ste/ mtha'i phun sum tshogs pa zhes pa 'di nas bzung nas thams cad du sbyar bar bya'o/ /mngal du 'jug pa mchog dang ni/ /zhes pa la/ skye bo thams cad kyis bsngags pa'i mngal du 'jug pa phun sum tshogs pa'o/ /rigs dang rus dang zhes pa ni rgyal po la</text></item>
<item><p>210b3</p><section></section><text>sogs pa'i mtshan nyid ni rigs phun sum tshogs pa'o/ /rje'u rigs la sogs pa'i mtshan nyid ni rus phun sum tshogs pa'o/ /cho 'brang zhes pa ni nye du la sogs pa'i rjes su 'brang ba'i mtshan nyid kyis cho 'brang phun sum tshogs pa'o/ /'khor dang zhes pa ni rang gi byang chub</text></item>
<item><p>210b4</p><section></section><text>kyi 'khor phun sum tshogs pa'o/ /skye ba zhes pa ni dbang po la sogs par skyes pa ni skye ba phun sum tshogs pa'o/ /nges 'byung byang chub shing rnams kyi/ /zhes pa ni sangs rgyas la sogs pas bskul ba'i nges par 'byung ba ste/ nges 'byung phun sum tshogs pa'o/ /yid bzhin gyi</text></item>
<item><p>210b5</p><section></section><text>nor bu lta bu'i shing a shwad tha la sogs pa ni byang chub kyi shing phun sum tshogs pa'o/ /yon tan phun sum tshogs pa zhes pa ni yon tan thams cad yongs su rdzogs pa ste/ yon tan phun sum tshogs pa'o/ /dngos po bcu gnyis po 'di rnams kyis sa dgu pa legs pa'i</text></item>
<item><p>210b6</p><section></section><text>blo gros thob par 'gyur ro/ /'chad par 'gyur ba sa dgu po gang rnams kyis tshogs de rnams thams cad bsdoms pa ni sa bcu pa'i tshogs yin zhing / don gyi shugs kyis shes par bya bas de'i tshogs logs shig tu brjod par mi bya'o/ /sa bcu pa ni rang bzhin bstan pa'i</text></item>
<item><p>210b7</p><section></section><text>phyir gsungs pa/ sa dgu 'das nas ye shes ni/ /gang gis sangs rgyas sar gnas pa/ /de ni byang chub sems dpa'i sa/ /bcu pa yin par shes par bya/ /zhes pa ste/ sa dgu 'das nas zhes pa ni/ /rigs la sogs pa'i sa dgu ste/ /de la rigs kyi sa ni mya ngan las 'das pa'i</text></item>
<item><p>211a1</p><section></section><text>rigs can no/ /brgyad pa'i sa ni rgyun du zhugs pa'i 'bras bu la so sor zhugs pa'o/ /mthong ba'i sa ni rgyun du zhugs pa rnams kyi'o/ /bsrabs pa'i sa ni lan cig phyir 'ong ba rnams kyi'o/ /'dod chags dang bral ba'i sa ni phyir mi 'ong ba rnams kyi'o/ /byas</text></item>
<item><p>211a2</p><section></section><text>pas bsrung ba'i sa ni so sor zhugs pa gsum gyi'o/ /nyan thos kyi sa ni nyan thos kyi sa'o/ /rang sangs rgyas kyi sa ni rang sangs rgyas kyi'o/ /byang chub sems dpa'i sa ni byang chub sems dpa' rnams kyi ste/ sngon du brjod pa'i sa dgu po rnams gcig tu bsdus nas so/ /sa dgu po 'di</text></item>
<item><p>211a3</p><section></section><text>rnams las yang dag par 'das nas byang chub sems dpa'i ye shes gang gis kun du 'od sangs rgyas pa'i sar gnas par 'gyur ba'i ye shes kyi bdag nyid de ni byang chub sems dpa'i sa bcu pa'o/ /sa rnams kyi tshogs dag brjod nas/ da ni gnyen po'i tshogs rnams brjod par bya bas</text></item>
<item><p>211a4</p><section></section><text>de'i dbang du byas nas gsungs pa/ mthong dang bsgom pa'i lam dag la/ /gzung dang 'dzin pa'i rnam rtog rnams/ /nye bar zhi bar bya ba'i phyir/ /gnyen po rnam pa brgyad ces bya/ /zhes pa ste/ mthong ba'i lam la gnas skabs kyi bye brag bzhi'i bdag nyid kyis gnyen po rnam pa</text></item>
<item><p>211a5</p><section></section><text>bzhi'o/ /bsgom pa'i lam la gnas skabs bzhi'i bye brag gi bdag nyid kyis gnyen po'i rnam pa bzhi rnams so/ /mthong ba dang bsgom pa'i lam dag gnas skabs bye brag gi bdag nyid kyis gnyen po rnam pa brgyad du shes par bya'o/ /de ci'i don du shes par bya zhes bya ba la gsungs</text></item>
<item><p>211a6</p><section></section><text>pa/ gzung ba zhes pa la sogs pa la dngos po tsam gyi rang bzhin du gnas pa dang / gnyen po'i dngos por gnas pa ste/ gzung ba'i rnam rtog gnyis so/ /gang zag rdzas kyi rang bzhin dang / gang zag btags pa la brten pa'i rang bzhin te/ 'dzin pa'i rnam rtog rnam pa gnyis so/ /</text></item>
<item><p>211a7</p><section></section><text>mthong ba'i lam la gzung ba dang 'dzin pa'i rnam rtog rnam pa bzhi'o/ /bsgom pa'i lam la yang gzung ba dang 'dzin pa'i rnam rtog rnam pa bzhi ste/ gzung ba dang 'dzin pa'i rnam rtog brgyad po mi mthun pa'i phyogs de rnams nye bar zhi bar bya ba dang spang ba'i phyir gnyen po rnam pa</text></item>
<item><p>211b1</p><section></section><text>brgyad du rtogs par bya'o/ /sgrub pa'i nges par 'byung ba ste bzhi pa gsungs pa/ ched du bya dang mnyam nyid dang / /sems can don dang 'bad med dang / /shin tu nges par 'byung ba dang / /rnam pa'i mtshan nyid nges 'byung dang / /rnam pa thams cad mkhyen nyid du/ /nges 'byung lam</text></item>
<item><p>211b2</p><section></section><text>gyi spyod yul can/ /rnam pa brgyad kyi bdag nyid 'di/ /nges 'byung sgrub pa yin zhes bya/ /zhes pa ste/ ched du bya zhes pa ni sems can chen po la sogs pa rnam pa gsum gyi bye brag gis sems can thams cad las khyad par du 'phags pa mchog gi bdag nyid byed pa'o/ /mnyam</text></item>
<item><p>211b3</p><section></section><text>nyid ces pa ni rang gsal ba'i bdag nyid kyi chos thams cad gzung ba dang 'dzin pas stong par mnyam pa'o/ /sems can don zhes pa ni ji srid nam mkhar 'khor ba ma stongs kyi bar du 'gro ba'i don byed pa'o/ /'bad med ces pa ni tshegs med par sems can thams cad</text></item>
<item><p>211b4</p><section></section><text>kyi bya ba byed pa'o/ /shin tu zhes pa ni rtag pa dang chad pa'i mtha' gnyis la mnyam pa'i rang bzhin la gnas pa'i nges 'byung thob pa'i mtshan nyid ces pa ni theg pa gsum gyi don thob pa'o/ /rnam pa thams cad mkhyen pa nyid du zhes pa ni rnam pa thams cad yongs su shes pa'o/ /</text></item>
<item><p>211b5</p><section></section><text>nges 'byung lam gyi spyod yul can zhes pa ni nyan thos la sogs pa dang / thun mong ma yin pa'i pha rol tu phyin pa bcu'i bdag nyid ni byang chub sems dpa'i yul yin no/ /de ltar ched du bya ba'i nges par 'byung ba dang / mnyam pa nyid du nges par 'byung ba dang / sems can gyi don du nges</text></item>
<item><p>211b6</p><section></section><text>par 'byung ba dang / tshegs med par nges par 'byung ba dang / shin tu nges par 'byung ba dang / thob pa'i nges par 'byung ba dang / rnam pa thams cad mkhyen pa'i nges par 'byung ba dang / lam gyi nges par 'byung ba zhes pa ste/ yul gyi dbye bas bsgrub pa'i nges par 'byung ba rnam pa brgyad</text></item>
<item><p>211b7</p><section></section><text>gsungs so/ /mngon par rtogs pa'i rgyan gyi 'grel pa grags pa'i cha zhes bya ba las skabs dang po'i 'grel pa'o// //da ni lam shes bstan pa'i phyir gsungs pa/ lha rnams rung bar bya ba'i phyir/ /'od kyis mog mog por mdzad dang / /yul nges pa dang khyab pa dang / /</text></item>
<item><p>212a1</p><section></section><text>rang bzhin dang ni de yi las/ /zhes pa ste/ mog mog por mdzad ces pa ni nga rgyal gyis rab tu myos pa'i lha'i rigs rnams kyi 'od med par mdzad pa'o/ /'od kyis zhes pa ni sangs rgyas kyi sku'i 'od kyis so/ /don ci'i phyir zhes pa la gsungs pa/ rung bar bya ba'i</text></item>
<item><p>212a2</p><section></section><text>phyir zhes pa ste/ rung ba ni gcig nas gcig tu brgyud nas sangs rgyas nyid du byed pa'i phyir te/ de yang byang chub kyi sems nyid do/ /de bas na byang chub tu sems bskyed par bya ba'i phyir mog mog por byas zhes pa'i don to/ /'jig rten pa thams cad las mtho zhing phul du gyur pa'i</text></item>
<item><p>212a3</p><section></section><text>bcom ldan 'das te/ des na de'i rang bzhin thob par bya ba'i phyir/ byang chub tu sems bskyed par bya zhes pa'i don to/ /yul nges pa dang zhes pa ni byang chub tu sems bskyed pa'i yul la skal ba dang ldan pa ni byang chub sems dpa'i rigs can yin gyi/ nyan thos la sogs pa'i rigs</text></item>
<item><p>212a4</p><section></section><text>can ni ma yin no zhes pa'i don to/ /khyab pa zhes pa ni zhi ba bgrod pa gcig pa'i nyan rang gi byang chub nyid la nges pas na de ma gtogs pa gzhan byang chub tu gyur pa'i nyan thos la sogs pa thams cad kyis kyang byang chub tu sems bskyed par bya zhes pa ste/ de bas na byang chub tu sems bskyed</text></item>
<item><p>212a5</p><section></section><text>pas 'di rnams thams cad la khyab pa'o/ /rang bzhin zhes pa ni sems can gyi don du mya ngan las 'das pa la zhen pa spong ba dang nyon mongs pa thams cad yongs su mi gtong ba'i rang bzhin no/ /de'i las zhes pa ni ji srid nam 'khor ba ma stongs kyi bar du 'gro ba rnams kyi don skal ba ji lta</text></item>
<item><p>212a6</p><section></section><text>ba bzhin du byed pa ni byang chub sems dpa'i las so/ /lam shes pa ni byang chub sems dpa' 'ba' zhig gi yin te/ des na nyan thos la sogs pa'i lam 'dir bstan par mi rigs so snyam pa la/ byang chub sems dpas nyan thos la sogs pa'i lam la rang gi shes rab kyis</text></item>
<item><p>212a7</p><section></section><text>dag par byas te goms par bya ba yin pas des na nyan thos kyi lam gsungs pa/ lam shes nyid kyi tshul la ni/ /'phags pa'i bden pa bzhi dag gi /rnam pa mi dmigs sgo nas ni/ /nyan thos lam 'di shes par bya/ /zhes pa ste/ sdug bsngal gyi bden pa la mi rtag pa nyid dang / sdug</text></item>
<item><p>212b1</p><section></section><text>bsngal ba nyid dang / stong pa nyid dang / zhi ba nyid dang zhes pa ste rnam pa bzhi'o/ /zhi ba zhes pa ni bdag med pa'i don to/ /kun 'byung gi bden pa la kun 'byung ba nyid dang / rgyu nyid dang / rab tu skye ba nyid dang / rkyen nyid dang / nad dang / /'bras dang / phol mig dang / mi sdug pa zhes pa ste/</text></item>
<item><p>212b2</p><section></section><text>rnam pa'i dbye ba brgyad do/ /yang sdug bsngal dang kun 'byung gi bden pa dag la gzhan pa nyid dang / 'jig pa'i chos can nyid dang / mi rtag pa nyid dang / zhi gnas nyid dang zhes pa ni rnam pa'i dbye ba bzhi'o/ /yang de dag la 'jigs pa nyid dang / 'tshe ba nyid dang / 'dren pa</text></item>
<item><p>212b3</p><section></section><text>nyid dang zhes pa ste rnam pa'i dbye ba gsum mo/ /'gog pa'i bden pa la bdag nyid nyid dang / zhi ba nyid dang / rnam par bral ba nyid dang / stong pa nyid dang / mtshan ma med pa nyid dang / smon pa med pa nyid dang / mngon par 'dus ma byas pa nyid dang zhes pa ste rnam pa'i dbye ba bdun</text></item>
<item><p>212b4</p><section></section><text>no/ /lam gyi bden pa la lam nyid dang / rig pa nyid dang / sgrub pa nyid dang / nges par 'byin pa nyid dang zhes pa rnam pa'i dbye ba bzhi ste/ de rnams ni nyan thos rnams mya ngan las 'das pa'i grong khyer du 'jug par byed pa'i lam mo/ /byang chub sems dpas rnam pa de rnams la</text></item>
<item><p>212b5</p><section></section><text>gzung ba dang 'dzin pa'i rang bzhin du mi dmigs shing gnyis su med pa yongs su dmigs pa'i bdag nyid kyis de kho na nyid so sor rig pa'i lam 'dis yang dag par rdzogs pa'i byang chub thob par byed do/ /nyan thos rnams kyi drod la sogs pa'i lam gzhan logs shig tu</text></item>
<item><p>212b6</p><section></section><text>gsungs pa/ de ltar byang chub sems dpa'i yang dag par bya ste de ltar gsungs pa/ 'phags pa nyan thos lam la ni/ /gzugs la sogs pa stong pa'i phyir/ /stong pa nyid rnams dbyer med pas/ /dro ba de dag mi dmigs pas/ /rtse mor gyur pa dag tu 'dod/ /de la rtags la</text></item>
<item><p>212b7</p><section></section><text>sogs tshul gyis/ /gnas pa bkag pas bzod pa rnams/ /sa bcu dag las brtsams nas ni/ /mi gnas rgyas par bstan pa yis/ /chos kyi mchog tu 'gyur bshad de/ /ci'i phyir zhe na sangs rgyas kyis/ /mkhyen nas chos rnams ma gzigs phyir/ /zhes pa ste/ gzugs la sogs pa</text></item>
<item><p>213a1</p><section></section><text>phung po de de'i stong pa nyid dang / gzugs la sogs pa'i stong pa rnams dbyer med pa dag drod du 'dod do/ /de rnams shes pa ni gzugs la sogs pa mi dmigs pas rtse mor gyur pa'o/ /de la zhes pa ni gzugs la sogs pa la rtag pa dang mi rtag par</text></item>
<item><p>213a2</p><section></section><text>gnas pa bkag pa ni bzod par bzhed do/ /sa bcu zhes pa ni rab tu dga' ba la sogs pa'i sa bcu dang por byas nas chos thams cad la ngag gi tshogs rgyas par mi gnas par bstan pa ste/ gzung ba dang 'dzin par brtags pa'i tshul gyis thams cad khas blang du med par ston</text></item>
<item><p>213a3</p><section></section><text>pa'o/ /'o na chos thams cad brtags pa'i tshul can du mi gnas pa dang / so sor rig pa'i bdag nyid gsal ba tsam gyi tshul lo zhes pa 'di dag ji ltar shes snyam pa la gsungs pa/ ci'i phyir zhe na sangs rgyas kyis zhes pa ste/ bcom ldan 'das kyis btags pa'i phung po dang /</text></item>
<item><p>213a4</p><section></section><text>khams dang / skye mched kyi chos rnams yang dag par ma gzigs pa nyid yin gyi/ yang gsal ba'i bdag nyid tsam gyis gzigs pa ma yin te/ sangs rgyas bcom ldan 'das dpang por byas pa med par thal ba'i phyir ro/ /kun rdzob tu sangs rgyas bcom ldan 'das med pa ma</text></item>
<item><p>213a5</p><section></section><text>yin no zhe na/ gzhan bems po las log pa tshogs pa gnyis su med pa de ma grub na kun rdzob kun ltos pa med pas ma grub par thal bar 'gyur ro zhes pa ni chos mchog gi rtogs par gsungs so/ /'phags pa nyan thos lam la ni/ /zhes pa nyan thos kyi lam la yang byang chub</text></item>
<item><p>213a6</p><section></section><text>sems dpas rnam par gzhag par shes par bya ba'i don to/ /nyan thos kyi lam las rang sangs rgyas kyi lam khyad par du 'phags par bstan pa 'dod nas nyan thos kyi sangs rgyas las rang sangs rgyas kyi sangs rgyas nyid khyad par du gsungs pa/ rang byung bdag nyid rtogs pa'i</text></item>
<item><p>213a7</p><section></section><text>phyir/ /gzhan gyis bstan kyang mi dgos la/ /bse ru lta bu'i ye shes ni/ /zab pa nyid du mngon par brjod/ /ces pa ste/ nyan thos rnams ni gzhan las thos nas rnam par grol ba'o/ /rang sangs rgyas ni gzhan gyis bstan pa la mi ltos pa nyid de sngon goms par byas pa'i stobs kyis</text></item>
<item><p>213b1</p><section></section><text>grol bar 'gyur ro/ /de bas na de rnams la gzhan gyis bstan mi dgos zhes pa ni khyad par 'phags pa gcig go/ /nyan thos ni tshig gi sgo nas gzhan rnams la chos rnams go bar byed pa'o/ /rang sangs rgyas ni tshig med par smon lam gyi stobs kyis ye shes kyi nus pas gzhan</text></item>
<item><p>213b2</p><section></section><text>rnams la chos kyis go ba ston par byed do zhes pa ste/ ye shes zab pa 'dis ni khyad par 'phags pa gnyis pa'o/ /tshig med par chos rnams bstan par ji ltar nus zhes dogs pa la gsungs pa/ gang gang don ni gang gang la/ /ji lta ji ltar nyan de dang / /de la sgra med kyang</text></item>
<item><p>213b3</p><section></section><text>don de/ /de ni de lta de ltar snang / /zhes pa ste/ tshigs bcad 'di'i don ni go sla'o/ /rang sangs rgyas kyi bye brag rnams mngon par bstan nas/ de'i lam gyi bye brag kyang gsungs pa/ gzung ba'i rtog pa nyams phyir dang / /'dzin pa ma spangs phyir dang ni/ /rten gyi bse</text></item>
<item><p>213b4</p><section></section><text>ru lta bu'i lam/ /yang dag bsdus par shes par bya/ /zhes pa ste/ gzung ba'i don gyi rtog pa dang / 'dzin pa'i don gyi rtog pa rim pa ji lta ba bzhin du spangs pa dang / ma spangs pa dang / rang sangs rgyas kyi theg pas yang dag par bsdus pa'i/ brten pa'i chos</text></item>
<item><p>213b5</p><section></section><text>kyi rten du gyur pa dang / /ji ltar gsungs pa'i bden pa bzhi'i bdag nyid rnams ni rang sangs rgyas kyi lam mo/ /de yang byang chub sems dpas stong pa nyid kyis rnam par dag par bya bar rtogs par bya'o/ /rang sangs rgyas kyi lam gyi nges par 'byed pa'i cha dang mthun</text></item>
<item><p>213b6</p><section></section><text>pa ji lta ba yin pa de byang chub sems dpas rtogs par bya ba de lta bu gsungs pa/ btags pa'i chos nyid mi 'gal bar/ /ston pa'i rnam pa dro gyur pa/ /rtse mor gyur pa gzugs la sogs/ /'grib pa med la sogs pas phye/ /nang stong nyid la sogs pa yis/ /gzugs</text></item>
<item><p>213b7</p><section></section><text>sogs mi 'dzin phyir bzod pa/ /gzugs sogs skye ba med sogs kyi/ /rnam pa can ni chos kyi mchog /ces pa ste/ gzugs la sogs pa'i phung po btags pa'i yod pa kun rdzob kyi gnas skabs de'i mi 'gal ba ni gzugs la sogs pa'i phung po'i chos nyid</text></item>
<item><p>214a1</p><section></section><text>gsungs pa ste/ gzugs bstan pa las de'i rnam pa ni drod kyi rtogs pa'o/ /btags pa'i yod pa gnyis kyi gzugs la sogs pa'i phung po rnams 'phel ba med cing 'bri ba med pa zhes pa rtse mor gyur pa'i rtogs pa'o/ /ji skad gsungs pa'i stong</text></item>
<item><p>214a2</p><section></section><text>pa nyid nyi shu po rnams kyis gzugs la sogs pa'i phung po rnams khas mi len pa ni bzod pa'i rtogs pa'o/ /gzugs la sogs pa'i phung po rnams so sor ma skyes shing mi 'gag pa'i tshul ni chos kyi mchog gi rtogs pa'o/ /'di nas gzung ste byang chub sems dpa'i</text></item>
<item><p>214a3</p><section></section><text>lam brjod par bya ste/ de la re zhig mthong ba'i lam gsungs pa/ bden dang bden la bzod pa dang / /shes pa'i skad cig rnam bzhi yis/ /lam shes nyid la mthong ba'i lam/ /phan yon bcas pa 'di bshad do/ /zhes pa ste/ bden pa so so la skad cig ma bzhi</text></item>
<item><p>214a4</p><section></section><text>bzhi ste/ sdug bsngal la chos shes pa'i bzod pa dang / sdug bsngal la chos shes pa dang / sdug bsngal la rjes su shes pa'i bzod pa dang / sdug bsngal la rjes su shes pa ste/ de ltar kun 'byung gi bden pa dang / 'gog pa'i bden pa dang / lam gyi bden pa rnams</text></item>
<item><p>214a5</p><section></section><text>la yang ste/ byang chub sems dpa'i lam shes pa la skad cig ma 'di rnams kyis mthong lam 'di brjod pa'o/ /phan yon bcas pa 'di zhes pa ni mdo rnams las phan yon rgyas par gsungs pa de 'dir mdor bsdus nas brjod ces pa'i don to/ /tshigs su bcad pa lngas</text></item>
<item><p>214a6</p><section></section><text>sdug bsngal la chos shes pa la sogs pa'i skad cig ma bcu drug po 'di rnams kyi rang bzhin bstan pa'i phyir gsungs pa/ de bzhin nyid dang sangs rgyas dag /phan tshun rten pa rten med phyir/ /rnam grangs khas mi len pa dang / /chen po tshad med nyid dang bcas/ /dpag med</text></item>
<item><p>214a7</p><section></section><text>mtha' gnyis med pa dang / /der gnas gzugs la sogs pa la/ /sangs rgyas nyid du nges 'dzin dang / /blang med dor ba med sogs dang / /byams la sogs dang stong nyid dang / /sangs rgyas nyid ni thob pa dang / /rnam par byang kun yongs bsdus dang / /nyam nga ba dang nad kun</text></item>
<item><p>214b1</p><section></section><text>sel/ /mya ngan 'das 'dzin zhi nyid dang / /sangs rgyas rnams kyis srung la sogs/ /srog mi gcod pa la sogs pa/ /rnam pa kun mkhyen tshul la ni/ /bdag nyid gnas te sems can dag /'god dang sbyin pa la sogs pa/ /rdzogs pa'i byang chub tu bsngo ba/ /lam</text></item>
<item><p>214b2</p><section></section><text>shes nyid kyi skad cig ma/ /zhes pa ste/ de bzhin nyid dang sangs rgyas dag /phan tshun rten dang rten med phyir/ /rnam grangs khas mi len pa dang / /zhes pa la sogs pa la/ gzugs la sogs pa'i stong pa nyid dang sangs rgyas dag rten dang brten pa med pas de'i bdag nyid de/</text></item>
<item><p>214b3</p><section></section><text>de bas na rnam grangs kyi dbye ba khas mi len pa ni sdug bsngal la chos shes pa'i bzod pa'o/ /chen po tshad med nyid dang bcas/ /zhes pa ni tshad med pa dang bcas pa des 'jug ces pas tshad med bcas te chen po dang tshad med pa zhes pa'i don to/ /gzugs la sogs pa</text></item>
<item><p>214b4</p><section></section><text>thams cad du yul dang dus kyi dngos po med par yongs su ma chad pas chen po zhes pa ste/ sdug bsngal la chos shes pa'o/ /gzugs la sogs pa tshad 'di dag tsam mo zhes yongs su bcad pas tshad gzung du med pas tshad med pa zhes pa ste/ sdug bsngal la rjes su shes</text></item>
<item><p>214b5</p><section></section><text>pa'i bzod pa'o/ /dpag med mtha' nyid med pa dang / /zhes pa la mtha' nyid ni mtha' ste/ dpag pa dang mtha' dag med pa zhes dpag med mtha' med ces pa'i don to/ /gzugs la sogs pa rnam grangs su bgrang bas yongs su gcad du med pas na dpag med ces pa</text></item>
<item><p>214b6</p><section></section><text>ste/ sdug bsngal la rjes su shes pa'o/ /gzugs la sogs pa rnams kyi mtha' med pas na mtha' med ces pa ste/ kun 'byung la chos shes pa'i bzod pa'o/ /gzugs la sogs pa zhes pa'i tshig ni thams cad du tshig rkang la sbyar bar bya'o/ /der gnas sangs rgyas</text></item>
<item><p>214b7</p><section></section><text>nyid ces pa ni de la gzugs la sogs pa'i de bzhin nyid 'di la gnas pa rten pa ste/ sangs rgyas nyid du blta bar bya/ /zhes pa ni kun 'byung la chos shes pa'o/ /blang med dor ba med sogs dang / /zhes pa la/ gzugs la sogs pa blang bar mi bya zhing dor bar mi bya'o/ /sogs</text></item>
<item><p>215a1</p><section></section><text>pa'i sgras so so bdag nyid rig pa nyid kyis gzugs la sogs pa rnams ji lta ba bzhin du rtogs pa ni kun 'byung la rjes su shes pa'i bzod pa'o/ /byams la sogs zhes pa ni byams pa dang snying rje dang dga' ba dang btang snyoms te kun 'byung la rjes su</text></item>
<item><p>215a2</p><section></section><text>shes pa'o/ /stong nyid thob pa shes zhes pa ni stong pa nyid nyi shu po rnams mthong ba ste/ 'gog pa la chos shes pa'i bzod pa'o/ /sangs rgyas nyid du nges 'dzin dang / /zhes pa ni sangs rgyas med pa'i zhing khams rnams su sems can gyi don byed pa'i sangs rgyas kyi skur ston pa ni</text></item>
<item><p>215a3</p><section></section><text>'gog pa la chos shes pa'o/ /rnam par byang kun shes pa la 'dir yang nges 'dzin zhes pa gong ma'i skabs dang sbyar ba ste/ 'gog pa la rjes su shes pa'i bzod pa'o/ /nyam nga ba dang nad kun sel/ /zhes pa la nyam nga ba ni sems kyi sdug bsngal lo/ /nad ni lus kyi sdug bsngal</text></item>
<item><p>215a4</p><section></section><text>te de dag sel ba ni kun du bsal ba zhes pa ste/ 'gog pa la rjes su shes pa'o/ /mya ngan 'das 'dzin zhi nyid dang / /zhes pa ni lam la chos shes pa'i bzod pa'o/ /sangs rgyas rnams kyis bsrung la sogs/ /zhes pa ni shes rab kyi pha rol tu phyin pa 'di zhugs pa'i gnas dag sangs</text></item>
<item><p>215a5</p><section></section><text>rgyas bcom ldan 'das kyis gnas skabs thams cad du shin tu yongs su srung bar 'gyur ro/ /sogs pa'i sgras ni dge ba rnams 'phel bar byed pa ste lam la chos shes pa'o/ /srog mi gcod pa la sogs pa/ /rnam pa kun mkhyen tshul la ni/ /bdag nyid gnas te sems can dag /</text></item>
<item><p>215a6</p><section></section><text>'god dang zhes pa la srog gcod pa las slar ldog pa dang por byas nas ji srid rnam pa thams cad mkhyen pa'i bar la bdag nyid gnas nas gzhan dag kyang de rnams nyid la 'god par byed pa zhes pa ni lam la rjes su shes pa'i bzod pa'o/ /sbyin pa la sogs pa rdzogs pa'i byang chub tu</text></item>
<item><p>215a7</p><section></section><text>bsngo ba zhes pa ni lam la rjes su shes pa te/ skad cig ma bcu drug gi bdag nyid kyi byang chub sems dpa'i mthong ba'i lam bshad do/ /bsgom pa'i lam brjod par bya ba la/ de'i byed pa rnam pa drug mdo las dang por gsungs pa 'dis na de la/ re zhig byed pa nyid gsungs pa/ /</text></item>
<item><p>215b1</p><section></section><text>kun nas zhi dang thams cad la/ /'dud dang nyon mongs las rgyal dang / /gnod pas rdzi ba med nyid dang / /byang chub dang ni rten mchod nyid/ /ces pa la/ kun nas zhi zhes pa ni rnam pa rnams kyis rang gi sems 'dul bar byed pa nyid kyis ni zhi ba'o/ /'dud ces pa ni dge ba'i bshes</text></item>
<item><p>215b2</p><section></section><text>gnyen la sogs pa la phyag byed pa'o/ /nyon mongs las rgyal zhes pa ni 'dod chags dang zhe sdang dang gti mug la sogs pa rnams rnam par bcom pa'o/ /gnod pas rdzi ba med nyid dang / /zhes pa gzhan dag gis gnod pa byas pa yul du mi byed pas sdug bsngal med par gyur pa'o/ /</text></item>
<item><p>215b3</p><section></section><text>byang chub ces pa ni yang dag par rdzogs pa'i byang chub tu rdzogs pa'o/ /rten mchod ces pa ni shes rab kyi pha rol tu phyin pa la klog pa la sogs pa'i gnas de rnams su lha dang lha ma yin dang mi rnams kyis mchod par 'gyur ba ste/ rnam pa drug po 'di rnams ni bsgom pa'i lam gyi byed</text></item>
<item><p>215b4</p><section></section><text>pa'am las so/ /da ni bsgom pa'i lam gyi dbye ba brjod par bya ste/ de yang zag pa dang bcas pa dang / zag pa med pa'i chos kyi dbye bas rnam pa gnyis so/ /de la zag pa dang bcas pa ni mos pa dang / bsngo ba dang / rjes su yi rang ba zhes bya ba'i bsgom pa'i lam mo/ /de rnams la</text></item>
<item><p>215b5</p><section></section><text>mos pa yid la byed pa zhes bya ba bsgom pa'i lam gsungs pa/ mos pa rang gi don dang ni/ /rang gzhan don dang gzhan don dang / /rnam gsum shes bya de yang ni/ /chung dang 'bring dang chen po ste/ /so sor rnam pa gsum du 'dod/ /chung ngu'i chung sogs dbye ba yis/ /de yang rnam gsum de ltar</text></item>
<item><p>215b6</p><section></section><text>na/ /rnam pa nyi shu bdun du 'dod/ /ces pa ste/ 'dir gzhung gi bdag nyid kyis shes rab kyi pha rol tu phyin pa 'di la ches lhag par yid ches pa ni mos pa ste/ de yang rnam pa gsum du shes par bya'o/ /rang gi don rnam pa gsum du shes par bya zhes pa la/ /chung ngu dang 'bring</text></item>
<item><p>215b7</p><section></section><text>dang chen po ste zhes pas [(]ste[,]te[)]/ chung ngu'i chung ngu la sogs pa'i dbye bas de rnams kyang so sor rnam pa gsum gsum du 'gyur ro/ /de ltar na/ rnam pa nyi shu bdun du 'dod/ /ces pa ni rnam pa 'di'i tshul gyis rab tu dbye ba'o/ /de la rang gi don gyi mos pa rnams ni 'di lta ste/ chung ngu'i chung</text></item>
<item><p>216a1</p><section></section><text>ngu dang / chung ngu'i 'bring po dang / chung ngu'i chen po dang / 'bring gi chung ngu dang / 'bring gi 'bring po dang / 'bring gi chen po dang / chen po'i chung ngu dang / chen po'i 'bring dang / chen po'i chen po'o/ /de ltar rang gzhan nyid kyi mos pa dang / gzhan gyi mos pa dag kyang rig</text></item>
<item><p>216a2</p><section></section><text>par bya ste/ mos pa'i dbye ba nyi shu rtsa bdun no/ /ji lta ba bzhin du gsungs pa'i mos pa bsgom pa'i byang chub sems dpa' spro bar bya ba'i dbang du mos pa la 'di ltar sangs rgyas la sogs pas stod par byed de/ de bstan pa'i phyir bstod pa dang bkur ba dang bsngags pa rnams</text></item>
<item><p>216a3</p><section></section><text>gsungs pa/ shes rab pha rol phyin pa la/ /mos pa'i gnas skabs rnams la ni/ /dgu tshan gsum gyis bstod pa dang / /bkur ba dang ni bsngags par 'dod/ /ces pa ste/ ji ltar shes rab kyi pha rol tu phyin pa la byang chub sems dpa' gang zhig mos pa de'i mos pa</text></item>
<item><p>216a4</p><section></section><text>rnams chung ngu dang 'bring dang chen po'i dbye bas dgu tshan gsum gyis nyi shu rtsa bdun gyi rnam par ji ltar phye ba de ltar bstod pa dag kyang shes par bya ste/ de la bstod pa ni bstod pa tsam mo/ /bkur ba ni 'bring du bstod pa'o/ /bsngags pa ni cher bstod pa'o/ /bsngo ba yid la byed pa zhes bya</text></item>
<item><p>216a5</p><section></section><text>ba'i bsgom pa'i lam gsungs pa/ yongs su bsngo ba khyad par can/ /de yi byed pa mchog yin no/ /de ni dmigs med rnam pa can/ /phyin ci ma log mtshan nyid do/ /dben dang sangs rgyas bsod nams tshogs/ /rang bzhin dran pa'i spyod yul can/ /thabs mkhas mtshan ma med pa</text></item>
<item><p>216a6</p><section></section><text>dang / /sangs rgyas rjes su yi rang dang / /khams gsum gtogs pa ma yin dang / /chung dang 'bring dang chen po yi/ /bsngo ba gzhan ni rnam gsum ste/ /bsod nams che 'byung bdag nyid do/ /zhes pa ste/ nyan thos la sogs pa'i bsod nams kyi phung po las byang chub sems dpa'i</text></item>
<item><p>216a7</p><section></section><text>bsod nams kyi phung po yongs su bsngo ba 'dis khyad par du byed pas khyad par can te/ des yongs su bsngo ba ni khyad par can gyis yongs su bsngo ba'o/ /de'i khyad par 'di gang gi zhes pa la gsungs pa/ de ni zhes pa ste/ byang chub sems dpa'o/ /byed pa mchog ni sems can thams</text></item>
<item><p>216b1</p><section></section><text>cad la thun mong du byas te yang dag par rdzogs pa'i byang chub tu bsod nams yongs su bsngo ba'i mtshan nyid de/ bya ba'i khyad par gyis khyad par du yongs su bsngo ba'o/ /de ni dmigs med rnam pa can/ /zhes pa ni bsod nams gang zhig yongs su bsngo ba dang / byang chub gang zhig tu dang /</text></item>
<item><p>216b2</p><section></section><text>sems gang gis dang / bsngo ba gang gis dang / sngo bar byed pa la sogs pa de rnams thams cad ji lta ba bzhin gyi mtshan nyid du med pas mi dmigs par yongs su bsngo'o/ /phyin ci ma log mtshan nyid do/ /zhes pa la/ ji bzhin pa'i don rtogs pa ni phyin ci ma log pa ste/ des yongs</text></item>
<item><p>216b3</p><section></section><text>su bsngo ba ni phyin ci ma log pas yongs su bsngo ba'o/ /dben dang zhes pa ni 'du shes thams cad las rnam par grol ba'i sems kyis yongs su bsngo ba ni dben dang yongs su bsngo ba'o/ /sangs rgyas bsod nams tshogs/ /rang bzhin dran pa'i spyod yul can/ /zhes pa la sangs</text></item>
<item><p>216b4</p><section></section><text>rgyas la sogs pa rnams kyis bsod nams kyi tshogs de'i rang bzhin ni mi rtag pa la sogs pa'o/ /de dran pa'i spyod yul du gang gis yongs su bsngo ba de ni sangs rgyas bsod nams tshogs kyi rang bzhin dran pa'i spyod yul du yongs su bsngo ba'o/ /thabs bcas shes pa ni kun rdzob</text></item>
<item><p>216b5</p><section></section><text>dang don dam pa'i bden pa las ma 'das pas yongs su bsngo ba ni thabs dang bcas pas yongs su bsngo ba'o/ /mtshan ma med ces pa ni mtshan mar mi rtog pas yongs su bsngo ba ni mtshan ma med pa yongs su bsngo ba'o/ /sangs rgyas rjes su yi rang dang / /zhes pa ni sangs rgyas</text></item>
<item><p>216b6</p><section></section><text>thams cad kyis rjes su gnang nas yongs su bsngo ba'o/ /khams gsum gtogs pa ma yin dang / /zhes pa la/ srid pa'i dngos po la ma chags pas yongs su bsngo ba ni khams gsum gtogs pa ma yin pas yongs su bsngo ba'o/ /bsngo ba gzhan ni rnam gsum mo/ /zhes pa la</text></item>
<item><p>216b7</p><section></section><text>sogs pa ni gzhan yongs su bsngo ba'o/ /bsod nams che 'byung bdag nyid do/ /zhes pa ni yongs su ma gos pa ste/ de yang chung ngu dang / 'bring dang / chen po'i dbye bas rnam pa gsum mo/ /mtshan ma med pa'i rnal 'byor gyis yongs su bsngo ba ni chung ngu'o/ /mi dmigs pa'i</text></item>
<item><p>217a1</p><section></section><text>rnal 'byor gyis yongs su bsngo ba ni 'bring ngo / /gzhan ma yin pa'i de bzhin nyid kyi rnal 'byor gyis yongs su bsngo ba ni chen po ste/ yongs su bsngo ba'i dbye ba rnam pa bcu gnyis su bshad do/ /rjes su yi rang ba yid la byed pa gsungs pa/ thabs</text></item>
<item><p>217a2</p><section></section><text>dang mi dmigs pa dag gis/ /dge ba'i rtsa la yi rang ba/ /rjes su yi rang yid byed pa/ /bsgom pa yin par 'dir brjod do/ /zhes pa ste/ thabs kyis kun rdzob tu bsod nams kyi tshogs la dmigs par bya zhing mi dmigs par gzung ba dang 'dzin pa dag mi dmigs par rnam par</text></item>
<item><p>217a3</p><section></section><text>dag par byas te/ de bzhin gshegs pa thams cad la sogs pa'i bsod nams kyi tshogs la rjes su yi rang ba ni rjes su yi rang ba yid la byed pa'o/ /mos pa yid la byed pa dang / yongs su bsngo ba yid la byed pa dang / rjes su yi rang ba yid la byed pa'i bdag nyid rnam pa gsum ni</text></item>
<item><p>217a4</p><section></section><text>zag pa dang bcas pa'i bsgom pa'i lam mo/ /da ni zag pa med pa'i bsgom pa'i lam brjod par bya ste/ de yang rnam pa gnyis te/ mngon du gyur pa dang / shin tu dag pa'o/ /de la mngon du gyur pa gsungs pa/ de yi ngo bo nyid mchog nyid/ /kun la mngon du mi byed dang / /chos rnams</text></item>
<item><p>217a5</p><section></section><text>dmigs pa med par ni/ /gtod par byed pa don chen nyid/ /ces pa ste/ ngo bo zhes pa ni gzugs la sogs pa'i chos rnams phyin ci ma log pa'i de kho na nyid du ston pa ni bsgom pa'i lam gyi rang bzhin no/ /mchog ces pa ni bsgom pa'i lam ma gtogs par sangs rgyas thob par mi 'gyur</text></item>
<item><p>217a6</p><section></section><text>zhes pa 'dis na mchog go/ /kun la mngon du mi byed ces pa ni bsgom pa'i lam gyi bye brag rtogs pas rab tu sbyong ba yang de kho na nyid la ste/ gzugs kyi phung po la sogs pa'i chos thams cad ma skyes pas so/ /chos rnams dmigs pa med pa ni/ /zhes pa la mi dmigs par rnam</text></item>
<item><p>217a7</p><section></section><text>par dag par byas te/ kun rdzob tu rnal 'byor pas sangs rgyas thams cad kyi chos rnams bskyed par bya'o/ /don chen zhes pa la chen po ni sangs rgyas nyid kyi don te/ 'dis na don chen ni bsgom pa'i lam ste/ de'i sgom pa ni mngon du gyur pa'i mtshan nyid kyi bsgom pa'i lam mo/ /bsgom</text></item>
<item><p>217b1</p><section></section><text>pa'i lam la sogs pa sangs rgyas kyi chos mtha' dag khas len pa'i rtsa ba ni mos pa'o/ /mos pa de nyid gang gi rgyu mtshan nyid kyis zhes pa la gsungs pa/ sangs rgyas bsten dang sbyin sogs dang / /thabs la mkhas pa gang yin pa/ /'di la mos pa'i rgyu dag yin/ /chos kyis</text></item>
<item><p>217b2</p><section></section><text>phongs pa'i rgyu dag ni/ /bdud kyi thibs kyis non pa dang / /zab mo'i chos la ma mos dang / /phung po la sogs mngon zhen dang / /sdig pa'i grogs pos zin pa'o/ /zhes pa ste/ de bzhin gshegs pa thams cad bsten cing bkur ba dang / sbyin pa la sogs pa pha rol tu phyin pa</text></item>
<item><p>217b3</p><section></section><text>bcu la goms par bya ba dang / thabs ni sangs rgyas nyid 'grub pa'i rgyu rkyen te/ de la mkhas pa ni sangs rgyas kyi chos la mos pa'i rgyu dag yin no/ /bdud kyi thibs kyis non cing 'tshe ba dang / zab mo'i chos la mi mos pa dang / phung po dang khams dang skye mched la</text></item>
<item><p>217b4</p><section></section><text>mngon par zhen pa dang / sdig pa'i grogs pos zin pa zhes pa ni chos kyis phongs pa'i rgyu yin no/ /rnam par dag pa'i mtshan nyid kyi bsgom pa'i lam gsungs pa/ 'bras bu dag pa gzugs la sogs/ /dag pa nyid de gang gi phyir/ /de gnyis tha dad ma yin zhing / /</text></item>
<item><p>217b5</p><section></section><text>bcad du med pas dag par brjod/ /ces pa ste/ 'bras bu ni byang chub ste/ zag pa med pa rnam par dag pa gang zhig mi mthun pa'i phyogs la nges par grol ba de ni gzhan ma yin te/ 'on kyang gzugs la sogs pa dag pa nyid do/ /gzugs la sogs pa'i phung po zag pa dang</text></item>
<item><p>217b6</p><section></section><text>bcas pa gang zhig dag pa ni de nyid de'i phyir 'bras bu dag pa dang gzugs dag pa la sogs pa dag pa de gnyis dbyer med gcad du med pa'i phyir tha dad ma yin zhes pa ni 'bras bu dang / gzugs la sogs pa gnyis ka rnam par dag pas na tha dad du ma grub pa'o/ /gcad du med ces</text></item>
<item><p>217b7</p><section></section><text>pa ni 'bras bu dag pa dang / gzugs la sogs pa dag pa gnyis su med pa'i rang bzhin pa'i don to/ /thun mong gi rnam par dag pa'i mtshan nyid bstan nas bye brag rnams gsungs pa/ nyon mongs shes bya lam gsum gyi/ /nyams phyir slob ma bse ru dang / /rgyal sras rnams kyi dag pa</text></item>
<item><p>218a1</p><section></section><text>ste/ /sangs rgyas rnam kun shin tu ba/ /zhes pa ste/ 'dod chags pa'i nyon mongs pa rnams spangs pa las nyan thos kyi rnam par dag pa'o/ /shes bya'i sgrib pa'i phyogs gcig gzung ba'i rnam par rtog pa spangs pa las rang sangs rgyas kyi rnam par dag pa'o/ /</text></item>
<item><p>218a2</p><section></section><text>theg pa gsum thob par byed pa la sgrib pa spangs pa las byang chub sems dpa'i rnam par dag pa'o/ /rnam pa thams cad kyi chos thams cad la nyon mongs pa dang shes bya'i sgrib pa bag chags dang bcas pa spangs pa las shin tu ste sangs rgyas bcom ldan 'das kyi rnam par dag</text></item>
<item><p>218a3</p><section></section><text>pa'o/ /sa dgu ni 'dod pa'i khams dang / gzugs kyi khams dang / gzugs med pa'i khams kyi snyoms par 'jug pa brgyad de/ de rnams rnam par dag pa ni bsgrub par bya'o/ /de bas na sa dgu la bsgom pa'i lam rnam pa dgur bstan par bya ste/ sa dgu la ni chen po yi/ /</text></item>
<item><p>218a4</p><section></section><text>chen po la sogs dri ma yi/ /gnyen po'i sgo nas chung ngu yi/ /chung ngu la sogs lam yin no/ /zhes pa ste dag par byed pas na dag pa'o/ /chen po'i chen po la sogs pa mi mthun pa'i phyogs rnam pa dgu'i gnyen po'i phyogs nyid ni chung ngu'i chung ngu la sogs pa'i lam gyi rim pa ji</text></item>
<item><p>218a5</p><section></section><text>lta ba bzhin du rnam pa dgu'o/ /sangs rgyas kyi dag pa ste ji ltar shin tu ba zhes pa la gsungs pa/ klan ka de ni spangs pa yis/ /lam ni 'jal dang gzhal bya dag /mnyam pa nyid kyi khams gsum gyi/ /gnyen po nyid du 'dod pa yin/ /zhes pa ste/ 'jal byed dang gzhal bya mnyam pa</text></item>
<item><p>218a6</p><section></section><text>nyid ces pa la 'jal byed ni 'dzin pa'o/ /gzhal bya ni gzung ba ste/ de dag gi mnyam pa nyid ni gcig tu yang med cing gnyis su yang med pas ma grub pa nyid kyi phyir mnyam pa'o/ /de dag nyid khams gsum pa'i gnyen po'i phyogs nyid kyis te/ ji skad gsungs pa'i shin tu ba'i</text></item>
<item><p>218a7</p><section></section><text>bsgom pa'i lam zhes pas shin tu dag pa'i sangs rgyas bcom ldan 'das so/ /klan ka de ni spangs pa yis/ /zhes pa ni chung ngu'i chung ngu la sogs gnyen po'i phyogs kyi chung ngu'i chung ngu la sogs pa'i mi mthun pa'i phyogs nyid la'o zhes pa ni mi rigs te/ gnyen po'i phyogs chen po'i</text></item>
<item><p>218b1</p><section></section><text>chen po la sogs pas mi mthun pa'i phyogs chung ngu'i chung ngu la sogs pa spong ba ni rigs te/ dper na gos la zhen pa'i dri ma phra mo dag bkru ba ni khrus mkhan gyi brtson pa chen pos spang bar nus so/ /de bas na ji ltar gsungs pa'i rim par rtogs par bya'o/ /mngon par rtogs pa'i rgyan gyi</text></item>
<item><p>218b2</p><section></section><text>'grel ba grags pa'i cha zhes bya ba las skabs gnyis pa'i 'grel pa'o// //da ni nyan thos la sogs pa'i gang zhig thams cad shes pa de'i sde snod las bshad pa bden pa bzhi la rnam pa bcu drug gi bdag nyid la sogs pa de la ji lta ba bzhin du 'dir byang chub sems</text></item>
<item><p>218b3</p><section></section><text>dpa'i lam la rtogs par bya'o/ /de lta bas na rtogs pa'i phyir gsungs pa/ tshu rol pha rol mtha' la min/ /de dag bar na mi gnas pa/ /dus rnams mnyam pa nyid shes phyir/ /shes rab pha rol phyin par 'dod/ /ces bya ste/ shes rab kyi pha rol tu phyin pa ni 'dir thams cad</text></item>
<item><p>218b4</p><section></section><text>shes pa'o/ /'di la nyan thos kyi dus rnams mnyam pa nyid yongs su shes pa med pas na 'khor ba dang mya ngan las 'das pa dang dbus su yang khas mi len te/ byang chub sems dpas 'di lta bur khas blang bar mi bya zhes rtogs par bya ste/ de ni shes rab kyi pha rol tu phyin pa'o/ /</text></item>
<item><p>218b5</p><section></section><text>tshu rol min zhes pa ni 'khor ba la'o/ /pha rol min zhes pa ni mya ngan las 'das pa'o/ /de dag bar na mi gnas zhes pa ni sangs rgyas dang byang chub sems dpa' rnams so/ /'dod pa ni yang dag par 'dod pa'o/ /gang zhes pa la gsungs pa/ dus rnams mnyam pa nyid shes phyir/ /</text></item>
<item><p>218b6</p><section></section><text>zhes pa ste/ dus gsum po rnams kyi dngos po kun rang gsal ba'i bdag nyid gzung ba dang 'dzin pas stong pa de nyid mnyam pa nyid de dag dngos su mngon du byas pas 'khor ba la rab tu mi gnas pa dang mya ngan las 'das pa la rab tu mi gnas zhes bshad do/ /'o na stong pa nyid ni</text></item>
<item><p>218b7</p><section></section><text>thams cad du yod pa nyid de rtogs pa'i shes rab kyi pha rol tu phyin pa yang thams cad du yod pa yin na de dag nyan thos rnams kyis ci ste mi rtogs byang chub sems dpa' kho nas ci ste rtogs zhes sems pa la gsungs pa/ de ni mtshan mar dmigs sgo nas/ /thabs ma yin pas ring</text></item>
<item><p>219a1</p><section></section><text>ba ste/ /de ni thabs la mkhas pa yis/ /yang dag nye ba nyid du bshad/ /ces pa ste/ de ni mtshan mar dmigs sgo nas/ /zhes pa ni phung po la sogs pa gzung ba dang 'dzin pa dag tu yongs su 'dzin pa ste/ de yang mtshan mar 'dzin pas so/ /gzung ba</text></item>
<item><p>219a2</p><section></section><text>dang 'dzin par dmigs pas thabs ma yin no/ /thabs ma yin pa des na nyan thos kyi shes rab kyi pha rol tu phyin pa ring ba ste/ mi rtag pa la sogs pa bzhin du mngon sum du byas kyang nges pa ma skyes pa'o/ /sangs rgyas la sogs pa rnams ni thabs la mkhas pas gzung ba</text></item>
<item><p>219a3</p><section></section><text>dang 'dzin pa bkag pa'o/ /mtshan nyid kyi stong pa nyid mngon sum du byed pa'i bdag nyid kyi shes rab kyi pha rol tu phyin pa ni kun du nye bar brjod do/ /'dis ni nye ba dang ring ba dag bshad do/ /nyan thos la sogs pa rnams kyis gzung ba dang 'dzin pa la sogs pa'i phung po rnams la</text></item>
<item><p>219a4</p><section></section><text>bdag gis byin gyis brlabs par shes pa ni mi mthun pa'i phyogs so/ /de dag stong pa nyid du nges par byas pa nyid gnyen po'i phyogs so/ /dus gsum gyi rang bzhin gcig tu shes pa ni mi mthun pa'i phyogs so/ /'di ni 'das pa'o/ /'di ni ma 'ongs pa'o/ /'di ni da ltar ro zhes</text></item>
<item><p>219a5</p><section></section><text>dbye ba nges par shes pa ni gnyen po'i phyogs so/ /ser sna la sogs pa mi mthun pa'i phyogs so/ /sbyin pa la sogs pa la chags pa dang / byang chub kyi phyogs rnams la chags pa ni gnyen po'i phyogs so/ /'di dag kyang byang chub sems dpa'i mi mthun pa'i phyogs yin no zhes</text></item>
<item><p>219a6</p><section></section><text>bstan pa'i phyir gsungs pa/ gzugs sogs phung po stong nyid dang / /dus gsum rtogs pa'i chos rnams dang / /sbyin sogs byang chub phyogs rnams la/ /spyod pa'i 'du shes mi mthun phyogs/ /zhes pa'o/ /byang chub sems dpa' de rnams kyi gnyen po'i phyogs gang yin zhes</text></item>
<item><p>219a7</p><section></section><text>sems pa gsungs pa/ sbyin la sogs la ngar 'dzin med/ /gzhan dag de la sbyor byed pa/ /de ni chags pa'i mtha' 'gog pas/ /rgyal la sogs la chags pa phra/ /zhes pa ste/ sbyin pa la sogs pa la rang nyid kyang kun du spyod pa dang / gzhan dag kyang de la 'god par byed pa dang /</text></item>
<item><p>219b1</p><section></section><text>bdag dang bdag gi med par rtogs pas ngar 'dzin med pa ni chags pa med pa la rab tu zhugs pa'i byang chub sems dpa'i gnyen po'i phyogs so/ /'di zhes pa'am/ 'di nyid ces pa'i chags pa med pa la zhugs pa'i mtshan nyid ni nga rgyal med pa'o/ /chags pa'i mtha'</text></item>
<item><p>219b2</p><section></section><text>'gog pa ni chags pa'i tshogs rnams zad par byed cing 'gog par byed pas na 'gog pa'o/ /gal te byang chub sems dpas chags pa med pa kho na la 'jug par byed na de lta na ni de bzhin gshegs pa la sogs pa rnams la mchod pa bya ba dang / gus pa bya ba dang / phyag bya</text></item>
<item><p>219b3</p><section></section><text>ba dang / sbyin pa la sogs pa yang mngon par chags pa yin pas mi mthun pa'i phyogs su thal bar 'gyur ro zhes sems na bden te/ bla na med pa'i tshogs kyi rgyur chags pa phra mo 'di yang mi mthun pa'i phyogs nyid do zhes pa 'di la skrag par mi bya'o/ /chags pa phra mo 'di mi</text></item>
<item><p>219b4</p><section></section><text>mthun pa'i phyogs nyid yin pa de ji ltar zhes pa la gsungs pa/ chos kyi lam ni rang bzhin gyis/ /dben pa'i phyir na de zab nyid/ /ces pa ste/ de ni shes rab kyi pha rol tu phyin pa'o/ /zab pa ni gzung ba dang 'dzin pas stong pa'i yul te ngo bo nyid kyis so/ /chos kyi lam ni</text></item>
<item><p>219b5</p><section></section><text>brtags pa'i tshogs te/ bden pa med pa'o/ /des na shes rab kyi pha rol tu phyin pa der chags pa thams cad dang bral bas na chags pa phra mo yang mi mthun pa'i phyogs nyid do/ /de la chags pa phra mo rnams ji ltar spong zhes sems pa la gsungs pa/ chos rnams rang bzhin</text></item>
<item><p>219b6</p><section></section><text>gcig par ni/ /shes pas chags pa spong ba nyid/ /ces pa ste/ shes rab kyi pha rol tu phyin pa 'di ji ltar rtogs par dka' zhes pa la gsungs pa/ mthong ba la sogs bkag pa yis/ /de ni rtogs par dka' bar bshad/ /ces pa ste/ mthong ba ni mthong bya'am mthong</text></item>
<item><p>219b7</p><section></section><text>byed do/ /sogs pa'i sgras byed pa po la sogs pa gzung ngo / /de bkag pas shes rab kyi pha rol tu phyin pa stong pa nyid gsal ba'i bdag nyid de ni rtogs par dka' bar brjod do/ /des na rtogs par dka' ba'i phyir/ bcom ldan 'das ma ni shin tu zab po/ /yang shes</text></item>
<item><p>220a1</p><section></section><text>rab kyi pha rol tu phyin pa 'di gzung ba dang / 'dzin pa la sogs pa'i dngos por bsam gyis mi khyab pa de ji ltar zhes pa la gsungs pa/ gzugs la sogs par mi shes phyir/ /de ni bsam mi khyab par 'dod/ /ces pa ste/ gzugs la sogs par zhes pa</text></item>
<item><p>220a2</p><section></section><text>ni gzugs kyi phung po la sogs pa nas gzung ste/ sangs rgyas kyi chos ma 'dres pa'i mthar thug pa de'i bdag nyid du 'dus te/ gzung ba dang 'dzin pa'i dngos po dang bcas par shes rab kyi pha rol tu phyin pa 'di bsam gyis mi khyab par 'dod de/ de lta bas na gzung ba la sogs</text></item>
<item><p>220a3</p><section></section><text>pa'i dngos po shes rab kyi pha rol tu phyin pa la rtog pa ni byang chub sems dpa'i mi mthun pa'i phyogs so/ /mi mthun pa'i phyogs dang gnyen po'i phyogs dag gis nye bar bsdu ba gsungs pa/ de ltar kun shes nyid lugs la/ /mi mthun phyogs dang gnyen po dag /rnam par dbye ba</text></item>
<item><p>220a4</p><section></section><text>ma lus pa/ /ji skad bshad pa 'di shes bya/ /zhes pa ste/ thams cad ces pa'i dbang du byas pa'i nyan thos dang byang chub sems dpa' dag gis ji skad gsungs pa'i rim pas mi mthun pa'i phyogs dang gnyen po'i phyogs kyi dbye ba shes par bya'o/ /ji ltar thams cad shes pa la</text></item>
<item><p>220a5</p><section></section><text>gnas pa'i nyan thos kyi rab tu sbyor ba de la byang chub sems dpa' ni kun du spyad par mi bya ste/ de nyid bstan pa'i phyir gsungs pa/ gzugs sogs de mi rtag sogs dang / /de ma rdzogs dang rab rdzogs dang / /de la chags pa med nyid la/ /sbyor ba bkag pas spyod pa ni/ /mi 'gyur byed po</text></item>
<item><p>220a6</p><section></section><text>med nyid dang / /sbyor ba bkag pa rnam gsum dang / /skal ba ji bzhin 'bras thob pas/ /de ni 'bras bu yod 'dod dang / /gzhan la rag las min gang dang / /shes byed rnam bdun snang ba la/ /zhes pa ste/ gzugs sogs zhes pa ni gzugs dang tshor ba la sogs pa nas rnam pa</text></item>
<item><p>220a7</p><section></section><text>thams cad mkhyen pa'i mthar thug pa'o/ /de mi rtag sogs zhes pa ni gzugs la sogs pa de rtag pa dang mi rtag pa la sogs par dbye ba'o/ /de ma rdzogs dang rab rdzogs dang / /zhes pa la gzugs la sogs pa ma rdzogs pa dang rab tu rdzogs pa nyid kyis so/ /de la chags pa med</text></item>
<item><p>220b1</p><section></section><text>nyid la/ /zhes pa ni gzugs la sogs pa la ma zhen pa nyid kyis te/ de la gsungs pa'i yul rnam pa bzhi dang 'chad par 'gyur ba rnam pa bzhi ste de ltar na rnam pa brgyad la'o/ /sbyor ba bkag pas spyod pa ni zhes pa la/ spyod pa ni nyams su blang ba'o/ /sbyor ba ni rtogs pa'o/ /</text></item>
<item><p>220b2</p><section></section><text>de'i dgag pa ni de dag spong ba ste/ rnam par rtog pa med pa nyid ni byang chub sems dpa'i rab tu sbyor ba'o/ /de'i shugs kyis na nyan thos la sogs pa'i rnam par rtog pa dang bcas pa nyid ni rab tu sbyor ba ste/ de'i sde snod du shes par bya'o/ /mi 'gyur zhes pa ni gzugs la sogs</text></item>
<item><p>220b3</p><section></section><text>pa 'gyur bar sgro 'dogs par mi byed pa'o/ /byed po med nyid ces pa ni gzugs la sogs pa nam yang byed pa por rtog par mi byed pa'o/ /sbyor ba dka' ba rnam gsum dang / /zhes pa ni sangs rgyas kyi chos rnams rtogs par bya ba'i phyir go cha'i dka' spyod dang / 'jug pa'i</text></item>
<item><p>220b4</p><section></section><text>dka' spyod dang / ston pa'i mtshan nyid kyi byed pa'i dka' spyod do/ /de'i 'bras bu yod 'dod dang / /zhes pa ni chos thams cad ston pa'i mtshan nyid kyi dka' ba spyod pa ni 'bras bu med pa ma yin no/ /de bas na skal ba ji lta ba bzhin du 'bras bu thob par byed pa'o/ /gzhan la rag las</text></item>
<item><p>220b5</p><section></section><text>min gang dang / /zhes bya ba ni byang chub sems dpa' rang nyid kyis chos nyid rtogs pa ni gzhan la rag ma las pa ste/ gzhan las rtogs pa ni ma yin zhes pa 'dis so/ /shes byed rnam bdun zhes pa ni chos thams cad ni rmi lam dang / sgyu ma dang / smig rgyu dang / gzugs brnyan dang /</text></item>
<item><p>220b6</p><section></section><text>dri za'i grong khyer dang / sgra brnyan dang / sprul pa lta bur shes par byed pa nyid kyis te/ rnam bdun zhes bya ba ni byang chub sems dpa' rnams so/ /de la gzugs la sogs pa'i rab tu sbyor ba dang / gzugs la sogs pa mi rtag pa la sogs pa'i rab tu sbyor ba dang / gzugs la sogs pa</text></item>
<item><p>220b7</p><section></section><text>yongs su ma rdzogs pa dang rdzogs pa'i rab tu sbyor ba dang / gzugs la sogs pa la chags pa med pa'i rab tu sbyor ba dang / gzugs la sogs pa mi 'gyur bar rab tu sbyor ba dang / chos thams cad ni byed pa po med pa'i rab tu sbyor ba dang / sangs rgyas thams cad kyi chos rnams thob</text></item>
<item><p>221a1</p><section></section><text>par bya ba'i ched du go cha'i dka' spyod kyi rab tu sbyor ba dang / sangs rgyas kyi chos thams cad thob par bya ba'i ched du 'jug pa'i dka' spyod kyis rab tu sbyor ba dang / sems can thams cad la rnam pa thams cad kyis chos thams cad ston pa'i bdag nyid</text></item>
<item><p>221a2</p><section></section><text>kyi phrin las kyi don du 'dug pa nyid kyis na phrin las kyi dka' spyod kyi rab tu sbyor ba'o/ /nges par chos kyi 'khor lo rab tu skor bar byed pa nyid kyis na 'bras bu yod pa'i rab tu sbyor ba'o/ /rang nyid kyis yul thams cad yongs su shes pas gzhan la rag ma las pa'i rab tu sbyor</text></item>
<item><p>221a3</p><section></section><text>ba dang / ji skad gsungs pa'i rnam pa bdun po'i rab tu sbyor ba zhes pa ste/ byang chub sems dpa'i chags pa med pa'i rab tu sbyor ba rnam pa bcu gnyis so/ /mnyam pa nyid kyi sgo nas rab tu sbyor ba bsgom par bya zhes pas mnyam pa nyid gsungs pa/ gzugs la sogs la rlom</text></item>
<item><p>221a4</p><section></section><text>med pa/ /rnam bzhi de yi mnyam pa nyid/ /ces pa ste/ gzugs la sogs pa rnam pa bcu gnyis kyis rab tu sbyor ba zhes pa ste/ de'i rab tu sbyor bas mnyam pa nyid ces par 'brel to/ /gzugs la sogs pa la rnam par rtog par mi byed pa dang / gzugs la sogs pas cung</text></item>
<item><p>221a5</p><section></section><text>zad kyang rnam par rtog par mi byed pa dang / gzugs la sogs pa la gzhan dang gzhan du rnam par mi 'byed pa dang / gzugs la sogs pa bdag gis rtogs zhes rnam par rtog par mi byed ces pa ste/ rlom med bzhi'i rab tu sbyor bas mnyam pa nyid do/ /rab tu sbyor ba dang mnyam</text></item>
<item><p>221a6</p><section></section><text>pa nyid brjod nas mthong ba'i lam shes par bya ba'i phyir mthong ba'i lam de nyid du gsungs pa/ sdug bsngal la sogs bden pa la/ /chos shes rjes su shes pa dang / /bzod shes skad cig bdag nyid 'di/ /kun shes tshul la mthong ba'i lam/ /zhes pa ste/ bden pa so so la chos</text></item>
<item><p>221a7</p><section></section><text>shes pa'i bzod pa dang / chos shes pa dang rjes su shes pa'i bzod pa dang / rjes su shes pa ste/ de ltar skad cig ma bcu drug gi bdag nyid ni thams cad shes pa'i dbang du byas pa'i mthong ba'i lam mo/ /skad cig ma bcu drug po rnams rim pa bzhin du bstan pa'i phyir gsungs pa/</text></item>
<item><p>221b1</p><section></section><text>gzugs rtag ma yin mi rtag min/ /mtha' las 'das dang rnam dag dang / /ma skyes ma 'gags la sogs dang / /mkha' 'dra chags pa spangs pa dang / /yongs su 'dzin las grol ba dang / /ngo bo nyid kyi brjod med dang / /gang phyir 'di don brjod pa yis/ /gzhan la sbyin du med pa dang / /</text></item>
<item><p>221b2</p><section></section><text>dmigs pa med par byed pa dang / /shin tu rnam dag nad mi 'byung / /ngan song chad dang 'bras bu ni/ /mngon du bya la mi rtog nyid/ /mtshan ma dag dang ma 'brel dang / /dngos dang ming dang gnyis po la/ /shes pa skye ba med pa ni/ /kun shes nyid kyi skad cig ma/ /zhes pa ste/ gzugs</text></item>
<item><p>221b3</p><section></section><text>rtag ma yin mi rtag min/ /zhes pa ni/ gzugs dang tshor ba la sogs pa nas rnam pa thams cad mkhyen pa'i mthar thug pa rnams rang bzhin gyis 'od gsal zhing brtags pa'i rang bzhin med pa nyid kyis rtag pa ma yin zhing mi rtag pa yang ma yin zhes pa ni sdug bsngal la chos</text></item>
<item><p>221b4</p><section></section><text>shes pa'i bzod pa'o/ /mtha' las 'das dang zhes pa ni brtags pa nyid dang bral bas rtag pa dang chad pa'i mtha' gnyis las 'das zhes pa sdug bsngal la chos shes pa'o/ /rnam dag dang zhes pa ni gzugs la sogs pa rang bzhin gyis yongs su dag pa zhes pa ni sdug bsngal</text></item>
<item><p>221b5</p><section></section><text>la rjes su shes pa'i bzod pa'o/ /ma skyes ma 'gags la sogs dang / /zhes pa ni gzugs la sogs pa nas rnam pa thams cad mkhyen pa'i mthar thug pa rnams ma skyes pa dang ma 'gags pa dang / kun nas nyon mongs pa med pa dang rnam par byang ba med pa ni sdug bsngal la rjes su</text></item>
<item><p>221b6</p><section></section><text>shes pa'o/ /mkha' 'dra zhes pa ni gzugs la sogs pa nas rnam pa thams cad mkhyen pa'i mthar thug pa rnams 'od gsal ba nyid kyis sgro btags pa'i spros pa thams cad las grol zhes pa kun 'byung la chos shes pa'i bzod pa'o/ /chags pa spangs pa ni gzugs la sogs</text></item>
<item><p>221b7</p><section></section><text>pa rnams rang bzhin gyis yongs su dag pa nyid kyis nam mkha' ltar gos pa med pa zhes pa kun 'byung la rjes su shes pa'o/ /yongs su 'dzin las grol ba zhes bya ba ni gzugs la sogs pa rnams nam mkha' ltar gzung ba dang 'dzin pa med pa zhes pa kun 'byung la rjes su shes pa'i</text></item>
<item><p>222a1</p><section></section><text>bzod pa'o/ /ngo bo nyid kyis brjod med dang / /zhes pa ni gzugs la sogs pa rnams rang bzhin gyis rnam par rtog pa med par gsal bas brjod du med pa ste/ brjod bya dang rjod byed du med pa zhes kun 'byung la rjes su shes pa'o/ /brjod pa yis</text></item>
<item><p>222a2</p><section></section><text>zhes pa dang grol ba zhes pa sbyar te/ brjod par bya ba dang rjod par byed pa'i rgyu rnams kyis gzugs la sogs pa ni grol ba'o/ /ci ste zhes pa la gsungs pa/ gang phyir 'di don rjod pa'i rgyus gzhan dag la thob pa med pa des na gzugs la sogs pa rnams brjod</text></item>
<item><p>222a3</p><section></section><text>du med cing rgyur med ces pa 'gog pa la chos shes pa'i bzod pa'o/ /dmigs pa med par byed pa dang / /zhes pa ni gzugs la sogs pa rnams dmigs par bya ba'i bdag nyid du byed pa med pa ni 'gog pa la chos shes pa'o/ /shin tu rnam dag ces pa ni gzugs la</text></item>
<item><p>222a4</p><section></section><text>sogs pa rnams te/ de kho na nyid du dri ma'i zhad tsam yang med pas na shin tu rnam dag ste/ 'gog pa la rjes su shes pa'i bzod pa'o/ /nad mi 'byung zhes pa ni gzugs la sogs pa shin tu rnam par dag pas nad la sogs pa 'byung bar mi 'gyur te/ 'gog pa la rjes</text></item>
<item><p>222a5</p><section></section><text>su shes pa'o/ /ngan song chad dang zhes pa la/ ngan song rnams chad pa ni ngan 'gro las 'das pa ste/ gzugs la sogs pa rnams shin tu rnam par dag par mos pa nyid kyis ngan song chad par 'gyur te/ lam la chos shes pa'i bzod pa'o/ /mi rtog nyid ces pa ni chos thams</text></item>
<item><p>222a6</p><section></section><text>cad skye ba dang 'gag pa'i rnam par rtog pa zad pa ste/ de lta mod kyi gzugs la sogs pa rnams la shin tu rnam par dag par mos pa nyid kyis lam la chos shes pa'o/ /'bras bu mngon du bya ba dang / /mtshan ma dag dang ma 'brel dang / /zhes pa la/ sangs rgyas la sogs pa'i</text></item>
<item><p>222a7</p><section></section><text>'bras bu rnams mngon du bya ba'i don du rnam par rtog pa'i rgyu mtshan ma rnams yongs su spong ba zhes pa ni lam la rjes su shes pa'i bzod pa'o/ /dngos dang ming dang gnyis po la/ /shes pa skye ba med pa ni/ /zhes pa la/ dngos zhes pa ni brjod par bya ba ste/ don gyi dngos po'o/ /</text></item>
<item><p>222b1</p><section></section><text>ming zhes pa ni de rjod byed de tshig go/ /gnyis po zhes pa ni gzung ba dang 'dzin pa dag go/ /shes pa zhes pa ni gsungs pa'i don rnams gang gis shes pa'i don don dam par ma skyes pa'o/ /dang yig ni sdud pa ste/ brjod par bya ba dang / rjod par byed pa dang / gzung ba dang 'dzin pa</text></item>
<item><p>222b2</p><section></section><text>rnams kyang ma skyes pa ste lam la rjes su shes pa dang / kun shes nyid kyi skad cig ma/ /zhes pa'o/ /'di rnams byang chub sems dpas thams cad ces pa 'di'i mthong ba'i lam gyi bdag nyid skad cig ma bcu drug tu rtogs par bya'o/ /nyan thos kyis ji ltar rtogs par bya ba'i sdug</text></item>
<item><p>222b3</p><section></section><text>bsngal la chos shes pa'i bzod pa la sogs pa de ltar nyan thos kyi lam nyid du brjod do/ /thams cad shes pa nyid la byang chub sems dpas nyan thos kyi lam shes par ni bya ste/ mngon du bya ba ni ma yin no/ /des na 'dir bsgom pa'i lam ma bstan to/ /kun mkhyen rnam pa</text></item>
<item><p>222b4</p><section></section><text>gsum rgyas pa'i tshul gyis bstan nas nye bar bsdu ba'i phyir gsungs pa/ de ltar 'di dang yang 'di dang / /yang 'di yin te rnam gsum po/ /'dis ni gnas skabs gsum po dag /rdzogs par yongs su bstan pa yin/ /zhes pa ste/ ji skad gsungs pa'i rigs pas 'di dang</text></item>
<item><p>222b5</p><section></section><text>zhes pa ni rnam pa thams cad mkhyen pa'o/ /yang 'di zhes pa ni lam shes pa'o/ /yang 'di yin te zhes pa ni thams cad shes pa ste/ le'u gsum rdzogs par bstan pa'o/ /mngon par rtogs pa'i rgyan gyi 'grel pa grags pa'i cha zhes bya ba las skabs gsum pa'i</text></item>
<item><p>222b6</p><section></section><text>'grel pa'o// //kun mkhyen pa gsum yongs su shes par dbang du bya ba'i don du yang dngos po dang lam dang rnam pa rnams bsdus nas/ kun mkhyen rnam pa gsum bsgom par bya zhes pas rnam pa kun mngon par byang chub pa gsungs pa/ gzhi dang ye shes rnam</text></item>
<item><p>222b7</p><section></section><text>pa yi/ /rnam pa zhes bya mtshan nyid do/ /kun mkhyen nyid ni rnam gsum phyir/ /de ni rnam pa gsum du 'dod/ /ces pa ste/ gzhi dang zhes pa ni chos can nyid du kun brtags pa'i bden pa bzhi la sogs par dmigs pa'o/ /de la gang zhig ye shes kyi rnam pa ye shes kyi bya bar</text></item>
<item><p>223a1</p><section></section><text>'gyur ba dang / rtogs par 'gyur ba'i mi rtag pa la sogs pa'i chos kyi rab tu dbye ba ste/ de rnams kyi rnam pa ni mtshan nyid ces pa ni mtshan ma'o/ /kun mkhyen rnams rnam pa gsum yin pa nyid kyis na de'i rnam pa yang gsum nyid do/ /de la thams</text></item>
<item><p>223a2</p><section></section><text>cad shes par rtogs pa'i rnam pa dag gsungs pa/ med pa'i rnam pa nas gzung ste/ /mi g.yo ba yi rnam pa'i bar/ /bden pa so so la bzhi dang / /lam la de ni bco lngar bshad/ /ces pa ste/ med pa'i rnam pa nas gzung ste ji srid mi g.yo ba'i pha rol tu phyin pa'o zhes pa'i</text></item>
<item><p>223a3</p><section></section><text>bar rnam pa nyi shu rtsa bdun te/ sdug bsngal ba dang / kun 'byung dang / 'gog pa'i bden pa rnams la bzhi bzhi'o/ /lhag ma bco lnga ni lam gyi bden pa'o/ /de la sdug bsngal la med pa nyid dang / mnyam pa nyid dang / dben pa nyid dang / kun gnyer med pa nyid de rnam pa bzhi'o/ /</text></item>
<item><p>223a4</p><section></section><text>kun 'byung la gnas med pa nyid dang / nam mkha' med pa nyid dang / brjod du med pa nyid dang / rlom pa med pa zhes pa ste bzhi'o/ /'gog pa la 'ong ba med pa nyid bsdur med pa dang / zad pa med pa dang / skye ba med pa nyid de rnam pa bzhi'o/ /lam la byed pa po med pa dang / shes</text></item>
<item><p>223a5</p><section></section><text>pa po med pa dang / 'pho ba med pa dang / nyams pa med pa dang / rmi lam dang / sgra brnyan dang / gzugs brnyan dang / smig rgyu dang / sgyu ma dang / kun nas nyon mongs pa med pa dang / rnam par byang ba med pa dang / yongs su ma gos pa dang / nga rgyal med pa dang / g.yo ba med pa dang /</text></item>
<item><p>223a6</p><section></section><text>rmi lam ste bco lnga'o/ /spyir bsdoms na nyi shu rtsa bdun te/ thams cad shes pa'i rnam pa'o/ /lam shes kyi dbang du byas nas gsungs pa/ rgyu dang lam dang sdug bsngal dang / /'gog pa la ni go rims bzhin/ /de dag brgyad dang bdun dang ni/ /lnga dang bcu drug ces grags so/ /</text></item>
<item><p>223a7</p><section></section><text>zhes pa ste/ rgyu ni kun 'byung ngo / /'dir kun 'byung thog mar gsungs pa ni/ 'bras bu'i thabs su gyur pa nyid kyis na'o/ /sdug bsngal dang 'gog pa phyis gsungs pa ni 'bras bur gyur pa nyid kyis na'o/ /de rnams kyi rnam pa ni rim pa ji lta ba bzhin du brgyad dang / bdun dang /</text></item>
<item><p>223b1</p><section></section><text>lnga dang / bcu drug tu mdo las gsungs pa'o/ /de la kun 'byung la chags pa dang bral ba dang / gnas pa med pa dang / zhi ba dang / 'dod chags med pa dang / zhe sdang med pa dang / gti mug med pa dang / nyon mongs pa med pa dang / bden pa med pa ste brgyad do/ /lam la tshad</text></item>
<item><p>223b2</p><section></section><text>med pa dang / mtha' gnyis kyi rjes su mi 'gro ba dang / so so ba med pa dang / gzhan la rag tu med pa dang / rnam par rtog pa med pa dang / gzhal bya med pa dang / go skabs med pa'i rnam pa dang bdun no/ /sdug bsngal la mi rtag pa dang / sdug bsngal ba dang / stong pa nyid</text></item>
<item><p>223b3</p><section></section><text>dang / bdag med pa dang / mtshan nyid med pa'i rnam pa dang lnga'o/ /'gog pa la nang stong pa nyid dang / phyi stong pa nyid dang / phyi nang stong pa nyid dang / stong pa nyid stong pa nyid dang / chen po stong pa nyid dang / don dam pa stong pa nyid dang / 'dus byas stong pa nyid dang / 'dus</text></item>
<item><p>223b4</p><section></section><text>ma byas stong pa nyid dang / mtha' las 'das pa stong pa nyid dang / thog ma dang tha ma med pa stong pa nyid dang / dor ba med pa stong pa nyid dang / rang bzhin stong pa nyid dang / chos thams cad stong pa nyid dang / rang gi mtshan nyid stong pa nyid dang / mi dmigs pa stong pa nyid dang /</text></item>
<item><p>223b5</p><section></section><text>dngos po med pa'i ngo bo nyid stong pa nyid bcu drug gi rnam pa bcu drug ste/ spyir bsdoms na rnam pa sum cu rtsa drug go/ /rnam pa thams cad mkhyen par rtogs pa'i rnam pa rnams gsungs pa/ kun mkhyen nyid gsum bye brag gis/ /lam gyi bden pa dang mthun par/ /dran pa</text></item>
<item><p>223b6</p><section></section><text>nyer gzhag nas gzung ste/ /tha ma sangs rgyas nyid rnam par/ /slob ma byang chub sems dpa' dang / /sangs rgyas rnams la rim bzhin te/ /sum cu bdun dang sum cu bzhi/ /sum cu rtsa dgu dag tu bzhed/ /ces pa ste/ 'phags pa'i gang zag thams cad yang dag par</text></item>
<item><p>223b7</p><section></section><text>bsdus pa rnam pa thams cad mkhyen pa ste/ kun mkhyen gsum yang dag par bsdus pa'i lam gyi grangs ji lta ba bzhin du nyan thos rnams kyi sum cu rtsa bdun dang / byang chub sems dpa' rnams kyi sum cu rtsa bzhi dang / sangs rgyas rnams kyi sum cu rtsa dgur bzhed do/ /</text></item>
<item><p>224a1</p><section></section><text>de la lus dran pa nye bar gzhag pa dang / tshor ba dran pa nye bar gzhag pa dang / sems dran pa nye bar gzhag pa dang / chos dran pa nye bar gzhag pa ste/ dran pa nye bar gzhag pa bzhi'o/ /sdig pa mi dge ba'i chos skyes pa rnams spong ba dang /</text></item>
<item><p>224a2</p><section></section><text>mi dge ba'i chos ma skyes pa rnams mi bskyed pa dang / dge ba'i chos ma skyes pa rnams bskyed pa dang / dge ba'i chos skyes pa rnams 'phel bar byed pa ste/ yang dag par spong ba bzhi rnams so/ /'dun pa'i ting nge 'dzin dang / brtson 'grus kyi ting nge 'dzin dang /</text></item>
<item><p>224a3</p><section></section><text>sems kyi ting nge 'dzin dang / dpyod pa'i ting nge 'dzin ste/ rdzu 'phrul gyi rkang pa bzhi rnams so/ /dad pa'i dbang po dang / brtson 'grus kyi dbang po dang / dran pa'i dbang po dang / ting nge 'dzin gyi dbang po dang / shes rab kyi dbang po lnga rnams so/ /'di rnams nyid mi</text></item>
<item><p>224a4</p><section></section><text>mthun pa'i phyogs kyis mi brdzi bas na dad pa'i stobs dang / brtson 'grus kyi stobs dang / dran pa'i stobs dang / ting nge 'dzin gyi stobs dang / shes rab kyi stobs dang lnga po rnams so/ /dran pa yang dag byang chub kyi yan lag dang / chos rab tu rnam par 'byed</text></item>
<item><p>224a5</p><section></section><text>pa yang dag byang chub kyi yan lag dang / brtson 'grus yang dag byang chub kyi yan lag dang / dga' ba yang dag byang chub kyi yan lag dang / shin tu sbyangs pa yang dag byang chub kyi yan lag dang / ting nge 'dzin yang dag byang chub kyi yan lag dang / btang snyoms yang</text></item>
<item><p>224a6</p><section></section><text>dag byang chub kyi yan lag dang zhes bya ba ste byang chub kyi yan lag bdun no/ /yang dag pa'i lta ba dang / yang dag pa'i rtog pa dang / yang dag pa'i ngag dang / yang dag pa'i las kyi mtha' dang / yang dag pa'i 'tsho ba dang / yang dag pa'i rtsol ba dang / yang dag pa'i dran pa dang /</text></item>
<item><p>224a7</p><section></section><text>yang dag pa'i ting nge 'dzin zhes bya ba ste/ 'phags pa'i lam yan lag brgyad do/ /'di rnams ni thams cad shes pa nyid du rtogs pa'i rnam pa sum cu rtsa bdun te slob ma rnams kyi'o/ /stong pa nyid dang / mtshan ma med pa dang / smon pa med pa ste rnam par thar pa'i sgo gsum dang /</text></item>
<item><p>224b1</p><section></section><text>gzugs can rnams la gzugs su lta ba ni rnam par thar pa dang po'o/ /nang gzugs can gyi mtshan ma la phyi'i gzugs su lta ba ni rnam par thar pa gnyis pa'o/ /sdug pa'i rnam par thar pa lus kyis mngon du byas te gnas pa ni rnam par thar pa gsum pa'o/ /'dir lus kyis</text></item>
<item><p>224b2</p><section></section><text>zhes pa ni shes rab kyis zhes par rtogs par bya'o/ /nam mkha' mtha' yas skye mched dang / rnam shes mtha' yas skye mched dang / ci yang med pa'i skye mched dang / 'du shes med 'du shes med min gyi skye mched dang / 'du shes dang tshor ba dag 'gog pa ste lnga dang / sngar</text></item>
<item><p>224b3</p><section></section><text>gyi gsum dang bsdoms pas rnam par thar pa brgyad do/ /bsam gtan dang po dang / bsam gtan gnyis pa dang / bsam gtan gsum pa dang / bsam gtan bzhi pa dang / nam mkha' mtha' yas skye mched dang / rnam shes mtha' yas skye mched dang / ci yang med pa'i skye</text></item>
<item><p>224b4</p><section></section><text>mched dang / 'du shes med 'du shes med min gyi skye mched dang / 'gog pa'i snyoms par 'jug pa ste mthar gyis gnas pa'i snyoms par 'jug pa dgu'o/ /sdug bsngal ba dang / kun 'byung dang / 'gog pa dang / lam ste bden pa bzhi po rnams dang / sbyin pa la</text></item>
<item><p>224b5</p><section></section><text>sogs pha rol tu phyin pa bcu po rnams te/ rnam pa sum cu rtsa bzhi po lam shes kyis yang dag par bsdus pa ni byang chub sems dpa' rnams kyi'o/ /gnas dang gnas ma yin pa mkhyen pa'i stobs dang / las kyi rnam par smin pa mkhyen pa'i stobs dang / mos pa sna</text></item>
<item><p>224b6</p><section></section><text>tshogs mkhyen pa'i stobs dang / 'jig rten gyi khams du ma mkhyen pa'i stobs dang / dbang po mchog dang mchog ma yin pa mkhyen pa'i stobs dang / thams cad du 'gro ba'i lam mkhyen pa'i stobs dang / kun nas nyon mongs pa dang / rnam par byang ba</text></item>
<item><p>224b7</p><section></section><text>mkhyen pa'i stobs dang / sngon gyi gnas rjes su dran pa'i stobs dang / 'chi 'pho dang skye ba mkhyen pa'i stobs dang / zag pa zad pa mkhyen pa'i stobs te bcu po rnams so/ /mngon par byang chub pa la mi 'jigs pa dang / zag pa rnams zad pa la mi 'jigs pa dang / bar du</text></item>
<item><p>225a1</p><section></section><text>gcod pa'i chos rnams kyis mi 'jigs pa dang / nges par 'byung ba'i chos rnams kyis mi 'jigs pa bzhi rnams so/ /chos so so yang dag par rig pa dang / don so so yang dag par rig pa dang / nges pa'i tshig so so yang dag par rig pa dang /</text></item>
<item><p>225a2</p><section></section><text>spobs pa so so yang dag par rig pa ste/ so so yang dag par rig pa bzhi'o/ /'khrul pa mi mnga' ba dang / ca co mi mnga' ba dang / dran pa nyams pa mi mnga' ba dang / sems mnyam par ma bzhag pa mi mnga' ba dang / 'du shes sna tshogs mi mnga' ba dang /</text></item>
<item><p>225a3</p><section></section><text>sems can rnams la btang snyoms su gzhag pa mi mnga' ba dang / 'dun pa nyams pa mi mnga' ba dang / brtson 'grus nyams pa mi mnga' ba dang / dran pa nyams pa mi mnga' ba dang / ting nge 'dzin nyams pa mi mnga' ba dang / shes rab nyams pa mi mnga' ba dang /</text></item>
<item><p>225a4</p><section></section><text>rnam par grol ba nyams pa mi mnga' ba dang / lus kyi las rnams ye shes sngon du 'gro ba dang / ngag gi las rnams ye shes sngon du 'gro ba dang / yid kyi las rnams ye shes sngon du 'gro ba dang / 'das pa la ma chags shing ma nyams pa'i ye shes dang / ma 'ongs pa</text></item>
<item><p>225a5</p><section></section><text>rnams la ma chags shing ma nyams pa'i ye shes dang / da ltar ba rnams la ma chags shing ma nyams pa'i ye shes te sangs rgyas kyi chos ma 'dres pa bco brgyad do/ /sangs rgyas kyis gsungs pa'i de bzhin nyid dang / chos thams cad kyi gtsor rang byung ba dang / rnam pa</text></item>
<item><p>225a6</p><section></section><text>kun mngon par byang chub pa zhes pa ste/ yang dag par rdzogs pa'i sangs rgyas la rnam pa dag sum cu rtsa dgu'o/ /de ltar thams cad shes pa nyid kyis bsdus pa'i rnam pa nyi shu rtsa bdun no/ /lam shes pa nyid kyis bsdus pa'i rnam pa sum cu rtsa drug go/ /rnam pa thams cad</text></item>
<item><p>225a7</p><section></section><text>mkhyen pas yang dag par bsdus pa la gang zag gi rab tu dbye bas sum cu rtsa bdun dang / sum cu rtsa bzhi dang / sum cu rtsa dgu zhes pa ste bcu lhag pa'i brgya'o/ /thams cad gcig tu bsdus na bdun cu rtsa gsum lhag pa'i brgya tham pa'i rnam pa rnams so/ /rnam pa dag</text></item>
<item><p>225b1</p><section></section><text>gsungs nas/ da ni ji ltar rab tu sbyor ba mdor bstan pa de rnams brjod par bya ste/ bcom ldan 'das ma yang shes rab tu sbyor ba nyi shu brjod par bya ba de la rab tu sbyor bar byed pa yang sbyor ba po nyid las 'gyur te/ de bas na thos par 'gyur ba yang rnyed par dka' zhes bstan</text></item>
<item><p>225b2</p><section></section><text>pa'i phyir gsungs pa/ sangs rgyas rnams la bkur sti byas/ /de las dge ba'i rtsa ba bskrun/ /dge ba'i bshes kyi mgon bcas pa/ /'di nyan pa yi snod yin no/ /sangs rgyas bsten dang kun 'dri dang / /sbyin dang tshul khrims sogs spyod pas/ /len dang 'dzin</text></item>
<item><p>225b3</p><section></section><text>pa la sogs pa'i/ /snod du dam pa rnams bzhed do/ /zhes pa ste/ des nges par bdag nyid chos nyan pa po gang gis sngon du sangs rgyas rnams la skyabs su 'gro bas byang chub tu sems bskyed pa la sogs pa byas pas skal ba dang ldan par 'gyur ba ste sangs</text></item>
<item><p>225b4</p><section></section><text>rgyas ni chags pa dang zhe sdang dang gti mug med pa'i mtshan nyid can te/ de rnams la dge ba'i rtsa ba bskrun pas na/ dge ba'i bshes gnyen gyis byin gyis brlabs pa la sogs pa bzhi po rnams nyid kyis 'di nyan pa'i skal ba dang ldan zhing snod yin gyi gzhan ni ma</text></item>
<item><p>225b5</p><section></section><text>yin no/ /yang gang gis skye ba snga ma la sangs rgyas rnams la lan mang du bkur sti byas pa dang / yang dag par dris pa dang sbyin pa la sogs pa pha rol tu phyin pa drug dang bcas pa la legs par goms par byas na de dag nyid len pa dang 'dzin pa dang don rtogs</text></item>
<item><p>225b6</p><section></section><text>pa la sogs pa'i snod du 'gyur zhes pa ni tshigs bcad dag gi don to/ /da ni rab tu sbyor ba rnams bstan pa'i phyir gsungs pa/ gzugs la sogs la mi gnas phyir/ /de la sbyor ba bkag pa'i phyir/ /de yi de bzhin nyid zab phyir/ /de rnams gting dpag dka'</text></item>
<item><p>225b7</p><section></section><text>ba'i phyir/ /de dag tshad ni med phyir dang / /tshegs chen yun ring rtogs pa'i phyir/ /lung bstan phyir mi ldog pa dang / /nges 'byung bar chad med bcas dang / /byang chub nye dang myur ba dang / /gzhan don 'phel med 'grib med phyir/ /chos dang chos min sogs mi mthong / /</text></item>
<item><p>226a1</p><section></section><text>gzugs sogs bsam mi khyab mi mthong / /gzugs sogs de yi mtshan ma dang / /de yi ngo bor rnam mi rtog /'bras bu rin chen sbyin byed dang / /de ni dag pa mtshams dang bcas/ /zhes pa ste/ gzugs la sogs la mi gnas phyir/ /zhes pa ni gzugs</text></item>
<item><p>226a2</p><section></section><text>la sogs pa'i phung po rnams khas mi len pa ste/ gzugs la sogs pa la mi gnas pa'i rab tu sbyor ba'o/ /de la sbyor ba bkag pa'i phyir zhes pa ni gzugs la sogs pa la chags pa'i mtshan nyid kyi sbyor ba bkag pa ni gzugs la sogs pa la rnal 'byor bkag pa'i</text></item>
<item><p>226a3</p><section></section><text>rab tu sbyor ba'o/ /de yi de bzhin nyid zab phyir/ /zhes pa ni gzugs la sogs pa'i de bzhin nyid zab pa'i phyir bcom ldan 'das ma ni zab pa ste/ zab pa'i rab tu sbyor ba'o/ /de rnams gting dpag dka' ba'i phyir zhes pa gzugs la sogs pa gting dpag dka'</text></item>
<item><p>226a4</p><section></section><text>ba nyid kyis na bcom ldan 'das ma ni gting dpag dka' ste gting dpag dka' ba'i rab tu sbyor ba'o/ /de dag tshad ni med phyir dang / /zhes pa ni gzugs la sogs pa tshad med pa'i phyir bcom ldan 'das ma ni tshad med pa ste tshad med pa'i rab tu sbyor ba'o/ /tshegs chen yun</text></item>
<item><p>226a5</p><section></section><text>ring rtogs pa'i phyir/ /zhes pa ni bcom ldan 'das ma des spyo ba byas pa'i sdig pa rnams dag pa ni tshegs chen po yun ring gis mngon par rtogs zhes pa ste/ tshegs chen yun ring gis rtogs pa'i rab tu sbyor ba'o/ /lung bstan zhes pa ni gang gis 'di lta bu'i bcom ldan</text></item>
<item><p>226a6</p><section></section><text>'das ma thos nas mi skrag cing ji ltar nus pa bzhin du rab tu 'jug pa de ni sangs rgyas nyid gsum gyi rjes la lung bstan pa thob pa zhes pa ni lung bstan pa rab tu thob pa'i sbyor ba'o/ /phyir mi ldog ces pa ni gang gis bcom ldan 'das ma 'di dag la rtog pa med pa thob par 'dod pa</text></item>
<item><p>226a7</p><section></section><text>dang / ji srid du don 'di rnams yid la byed par 'gyur ba de ni phyir mi ldog par 'gyur te/ phyir mi ldog pa'i rab tu sbyor ba'o/ /nges 'byung zhes pa ni gang zhig 'di lta bu'i bcom ldan 'das ma thob par bya ba'i phyir ji srid du de kho na nyid yid la byed pa de ni bya dka' ba'i mtha' las</text></item>
<item><p>226b1</p><section></section><text>nges par 'byung ba ste/ nges par 'byung ba'i rab tu sbyor ba'o/ /bar chad med bcas zhes pa ni bar chad med pa dang bcas par 'jug pa ste/ nges par 'byung ba dang bcas pa ni nges par 'byung ba dang bar chad med pa'i don to/ /gang gis bcom ldan 'das ma mthong ba la sogs pa thob</text></item>
<item><p>226b2</p><section></section><text>pa des bar chad med pa nyid du byang chub tu lung bstan pa thob ces pa ste/ bar chad med pa'i rab tu sbyor ba'o/ /byang chub nye dang zhes pa ni gang gis bcom ldan 'das ma la lta ba la sogs pa'i don thob pa des nye ba nyid du mngon par byang chub pa thob ces pa ste/ nye bar mngon par byang chub</text></item>
<item><p>226b3</p><section></section><text>pa'i rab tu sbyor ba'o/ /myur ba zhes pa ni byang chub tu zhes pa dang sbyar te gang gis bcom ldan 'das ma lta ba la sogs pa thob pa des yun ring po ma yin pas yang dag par byang chub ces pa ste/ myur bar mngon par byang chub pa'i rab tu sbyor ba'o/ /gzhan don zhes pa ni gzhan gyi don du</text></item>
<item><p>226b4</p><section></section><text>byang chub sems dpa' rnams rnam pa du ma'i rab tu sbyor bas chos kyi 'khor lo bskor ba la 'jug ces pa ste gzhan don gyi rab tu sbyor ba'o/ /'phel med 'grib med ces pa ni shes rab kyi pha rol tu phyin pa spyod pa 'di la gang gis phung po dang khams dang skye mched la sogs pa rnams</text></item>
<item><p>226b5</p><section></section><text>'phel ba dang 'grib par ma mthong ba de ni 'phel med 'grib med kyi rab tu sbyor ba'o/ /chos dang chos min sogs mi mthong / /zhes pa ni gang zhig gzugs nas ji srid thams cad mkhyen pa'i bar du chos zhes pa de ni rjes su mi mthong ngo / /chos min zhes rjes su mi mthong ba de ni chos dang chos</text></item>
<item><p>226b6</p><section></section><text>min la sogs pa mi dmigs pa'i rab tu sbyor ba'o/ /gzugs sogs bsam mi khyab mi mthong / /zhes pa ni gzugs la sogs pa bsam gyis mi khyab pa nas ji srid thams cad mkhyen pa'i bar du bsam gyis mi khyab ste/ de'i don mi mthong ba ni mtshan ma med pa'i rab tu sbyor ba'o/ /gzugs</text></item>
<item><p>226b7</p><section></section><text>sogs de yi mtshan ma dang / /de yi ngo bor rnams mi rtog /ces pa ni ting nge 'dzin la gnas te gzugs la sogs pa nas ji srid thams cad mkhyen pa'i bar du rnam par rtog pa med pa ni rnam par rtog pa med pa'i rab tu sbyor ba'o/ /'bras bu rin chen sbyin byed dang / /zhes pa la/ 'bras</text></item>
<item><p>227a1</p><section></section><text>bu rin chen ni rgyun du zhugs pa nas ji srid chos kyi 'khor lo bskor ba'i bar du'o/ /de ster ba ni bcom ldan 'das ma ste 'bras bu rin chen sbyin byed kyi rab tu sbyor ba'o/ /dag pa zhes pa la/ dag pa'i phung po ni bcom ldan 'das ma ste/ gzugs la sogs</text></item>
<item><p>227a2</p><section></section><text>pa dag pa nas ji srid thams cad mkhyen pa'i bar du byed de/ rnam par dag pa'i rab tu sbyor ba'o/ /mtshams dang bcas zhes pa ni skyes bu'i don mchog yin pa nyid kyis bcom ldan 'das ma ni bar du gcod pa mang ba ste/ des na lo gcig gi bar gyis rdzogs pa ni bzang po'o/ /</text></item>
<item><p>227a3</p><section></section><text>rab tu sbyor ba nyi shu po rnams brjod nas/ da ni rab tu sbyor ba byed pa'i yon tan bsngags pa de dag gsungs pa/ bdud kyi mthu bcom la sogs pa/ /yon tan rnam pa bcu bzhi'o/ /zhes pa ste/ bdud rnams kyi nus pa bcom pa'i yon tan dang / sangs rgyas rnams kyis dgongs</text></item>
<item><p>227a4</p><section></section><text>pa'i yon tan dang / sangs rgyas rnams kyis gzigs pa'i yon tan dang / yang dag par rdzogs pa'i byang chub la nye bar gyur pa'i yon tan dang / don chen po la sogs pa'i yon tan dang / phyogs rnams su gzigs pa'i yon tan dang / dkar po'i chos thams cad yongs</text></item>
<item><p>227a5</p><section></section><text>su rdzogs pa'i yon tan dang / chos thams cad brjod pa'i yon tan dang / mi phyed pa'i yon tan dang / skye bo mang po la dge ba'i rtsa ba rnams bskyed pa'i yon tan dang / dam bcas pa'i don rdzogs par byed pa'i yon tan dang / 'bras bu rgya chen po yongs su 'dzin pa'i yon</text></item>
<item><p>227a6</p><section></section><text>tan dang / mdo'i don rnams rab tu rtogs pa'i yon tan dang / pha rol tu phyin pa drug nges par thob pa'i yon tan te yon tan bcu bzhi po rnams brjod pa'o/ /rab tu sbyor ba rnams kyi yon tan bshad nas/ skyon rnams brjod par bya ste/ rab tu sbyor ba rnams la bar chad byed pa ni</text></item>
<item><p>227a7</p><section></section><text>skyon te de dag gsungs pa/ skyon ni bcu tshan bzhir bcas pa/ /drug tu nges par rtogs par bya/ /zhes pa ste/ skyon bzhi bcu rtsa drug ces pa'i don te dus yun ring pos shes rab kyi pha rol tu phyin pa thob pa dang / shin tu myur bas shes rab kyi pha rol tu phyin pas sems kyi rnam</text></item>
<item><p>227b1</p><section></section><text>par g.yeng ba dang / shes rab kyi pha rol tu phyin pa shes pa ste/ 'di yang skyon yin te yun ring du goms par ma byas pas rtsa ba ma bcom pa'i zhing ngam glog ltar g.yo zhing mi brtan pas so/ /bcom ldan 'das ma mnyan pa la sogs pa la lus rnam par g.yeng ba dang /</text></item>
<item><p>227b2</p><section></section><text>sems rnam par g.yeng ba dang / klog pa la sogs pa ma dad pa la sogs pas byas pa dang / bcom ldan 'das ma la mi mos pa'i rgyus spyod pa la sogs pa'i tshig 'dzin pa dang /bcom ldan 'das ma thob pa'i rgyur mngon par zhen pa nyams pa dang / bla na med pa'i chos</text></item>
<item><p>227b3</p><section></section><text>kyi bdud rtsi nyid ni bcom ldan 'das ma ste/ de la mchog tu myang ba nyams pa dang / theg pa chen po theg pa thams cad kyi bla na med par 'dzin pa nyams pa dang / bcom ldan 'das ma la zhugs pa'i bya ba nyams pa ste/ bcu tshan dang po'o/ /bcom ldan 'das ma thob pa'i</text></item>
<item><p>227b4</p><section></section><text>thabs la rmongs pa dang / tshig rkang dman pa dang / mchog dag la yang dag par rmongs pa dang / bcom ldan 'das ma la don tha dad pa du mar yongs su rtogs pa dang / bcom ldan 'das ma 'dri ba la mngon par zhen pa dang / bcom ldan 'das ma la dngos po med par mngon</text></item>
<item><p>227b5</p><section></section><text>par zhen pa dang / bcom ldan 'das ma la yi ger mngon par zhen pa dang / bcom ldan 'das ma la yi ge med par mngon par zhen pa dang / skye bo'i gnas la sogs pa yid la byed pa dang / rnyed pa dang bkur sti dang bstod pa la sogs pa nyams su len pa dang /</text></item>
<item><p>227b6</p><section></section><text>nyan thos la sogs pa'i mdo las ma yin pa dag la byang chub thob pa'i thabs la mkhas pa'i lam mo zhes pa ni bcu tshan gnyis pa'o/ /chos ston pa po dang nyan pa po dag chos bstan pa'i mi mthun pa'i phyogs su gyur pa'i mi mthun pa'i 'dod pa'o/ /'dun pa'i yul gyi</text></item>
<item><p>227b7</p><section></section><text>dbye bas mi mthun pa'i phyogs la 'dod pa'o/ /bla ma rnyed pa mi 'dod la slob ma cung zad tsam 'dod pa mi mthun pa'i phyogs 'dod pa'o/ /sbyangs pa'i yon tan la sbyor ba dang mi sbyor ba mi mthun pa'i 'dod pa'o/ /dge ba dang mi dge ba 'dod pa mi mthun pa'i 'dod pa'o/ /</text></item>
<item><p>228a1</p><section></section><text>gtong ba dang ser sna mi mthun pa'i 'dod pa'o/ /sbyin pa dang mi len pa mi mthun pa'i 'dod pa'o/ /mdor bstan rgyas pas go yang mi mthun pa'i 'dod pa'o/ /mdo la sogs pa'i chos shes pa dang mngon par mi shes pa dag kyang mi mthun pa'i 'dod pa'o/ /</text></item>
<item><p>228a2</p><section></section><text>pha rol tu phyin pa drug mnyam par rtogs pa dang mnyam par ma rtogs pa dag mi mthun pa'i 'dod pa ste bcu tshan gsum pa'o/ /thabs la mkhas pa dang mi mkhas pa dag mi mthun pa'i 'dod pa'o/ /gzungs so sor thob pa dang ma thob pa dag mi mthun pa'i 'dod pa'o/ /yi ge 'bri bar</text></item>
<item><p>228a3</p><section></section><text>'dod pa dang mi 'dod pa dag mi mthun pa'i 'dod pa'o/ /'dod pa'i 'dun pa dang bral bar 'dod pa dang mi 'dod pa dag mi mthun pa'i 'dod pa'o/ /ngan 'gro las dben pa dang mi dben pa dag mi mthun pa'i 'dod pa'o/ /bde 'gror 'gro ba la yid dga' ba dang yid mi dga' ba mi mthun</text></item>
<item><p>228a4</p><section></section><text>pa'i 'dod pa'o/ /gcig pur gnas par 'dod cing 'khor rnams su 'gro bar dga' ba yang mi mthun pa'i 'dod pa'o/ /skabs 'byed par 'dod pa dang skabs 'byed par mi 'dod pa dag kyang mi mthun pa'i 'dod pa'o/ /nor rdzas don du gnyer ba dang nor rdzas don du mi gnyer ba</text></item>
<item><p>228a5</p><section></section><text>yang mi mthun pa'i 'dod pa'o/ /'chi ba la sogs pa'i ched kyis yul rnams su 'gro bar 'dod pa dang 'gro bar mi 'dod pa yang mi mthun pa'i 'dod pa zhes pa ste bcu tshan bzhi pa'o/ /mu ge'i yul du 'gro bar 'dod pa dang mi 'dod pa yang mi mthun pa'i 'dod pa'o/ /chom rkun la</text></item>
<item><p>228a6</p><section></section><text>sogs pa yod pa'i yul phyogs su 'gro bar 'dod pa dang mi 'dod pa yang mi mthun pa'i 'dod pa'o/ /khyim bdag dad pa can gyi phyogs su 'gro bar yid dga' ba dang yid mi dga' ba yang mi mthun pa'i 'dod pa'o/ /bdud kyis rab tu sbyor ba'i bar chod byas pa yang mi mthun pa'i</text></item>
<item><p>228a7</p><section></section><text>'dod pa'o/ /shes rab kyi pha rol tu phyin pa ltar bcos pa 'dzin pa yang mi mthun pa'i 'dod pa'o/ /bdud kyis sprul pa'i sangs rgyas kyi gzugs la sogs pa la mngon par 'dod pa yang bdud kyi las te skyon bzhi bcu rtsa drug pa rnams brjod pa'o/ /rab tu sbyor ba rnams kyi</text></item>
<item><p>228b1</p><section></section><text>mtshan nyid bstan pa'i phyir gsungs pa/ gang gis mtshon de mtshan nyid du/ /shes bya de yang shes pa dang / /khyad par byed dang rnam gsum ste/ /mtshon bya ngo bo nyid gang yang / /zhes pa ste/ mtshon par byed par 'dod pa mtshan nyid de gang zhig byed par sgrub pa'i mtshan nyid de ni</text></item>
<item><p>228b2</p><section></section><text>rnam pa gsum ste/ shes pa dang / bye brag dang / byed pa'o/ /gang zhig mtshon par bya ba'i mtshan nyid de las sgrub pa'o/ /de yang rang bzhin nyid ces mtshan nyid rnam pa bzhi'o/ /de la thams cad shes pa'i dbang du byas te rnam par shes pa'i bdag nyid rnam pa bcu drug</text></item>
<item><p>228b3</p><section></section><text>mtshan nyid du bstan pa'i phyir gsungs pa/ de bzhin gshegs pa 'byung ba dang / /'jig rten 'jig med bdag nyid dang / /sems can sems kyi spyod pa dang / /de bsdus pa dang phyir bltas dang / /mi zad pa yi rnam pa dang / /chags bcas sogs dang rgya chen dang / /</text></item>
<item><p>228b4</p><section></section><text>chen por gyur dang tshad med dang / /rnam shes bstan du med pa dang / /sems bltar med dang shes pa ste/ /g.yo ba la sogs shes bya dang / /de las gzhan yang de dag ni/ /de bzhin nyid kyis rnam par shes/ /thub pas de bzhin nyid rtogs te/ /gzhan bstan pa zhes bya ba</text></item>
<item><p>228b5</p><section></section><text>la/ /thams cad shes pa nyid skabs kyi/ /shes pa'i mtshan nyid bsdus pa yin/ /zhes pa ste/ shes pa zhes pa ni tshig 'di rnams la bdun pa'i mtha' can du sbyar bar bya'o/ /de bzhin gshegs pa 'byung ba dang / /zhes pa ni bcom ldan 'das ma las de bzhin</text></item>
<item><p>228b6</p><section></section><text>gshegs pa rnams skye bar shes pa'o/ /'jig rten 'jig med bdag nyid dang / /zhes pa ni 'jig rten rnams kyi rgyun gnas pa mi nyams par shes pa'o/ /sems can sems kyi spyod pa dang / /zhes pa ni sems can thams cad kyi sems kyi spyod yul shes pa'o/ /de</text></item>
<item><p>228b7</p><section></section><text>bsdus pa dang phyir bltas dang / /zhes pa ni sems kyi rnam par g.yeng ba dang mi g.yeng ba shes pa'o/ /mi zad pa yi rnam pa dang / /zhes pa ni sems mi zad pa'i rnam par shes pa'o/ /chags bcas sogs zhes pa ni 'dod chags dang bcas pa'i sems dang / 'dod</text></item>
<item><p>229a1</p><section></section><text>chags dang bral ba la sogs pa'i sems shes pa'o/ /rgya chen zhes pa ni sems rgya che ba zhes pa'o/ /chen por gyur dang zhes bya ba ni chen po stong pa nyid du gyur pa'i sems te chen por gyur pa'i sems shes pa'o/ /tshad med ces pa ni tshad med pa'i sems</text></item>
<item><p>229a2</p><section></section><text>shes pa'o/ /rnam shes bstan du med pa dang / /zhes pa ni bstan du med pa'i mig shes pa ste/ gang zhig gzugs la bstan du med pa de ni bstan du med pa'i sems shes pa'o/ /sems bltar med dang shes pa ste/ /zhes pa ni gang gi sems bltar med pa ste shes pa ni bltar</text></item>
<item><p>229a3</p><section></section><text>med pa'i sems shes pa'o/ /g.yo ba la sogs shes bya dang / /zhes pa la sems de'i g.yo ba dang mi g.yo ba dang gnyis ka dang rab tu 'gegs pa shes pa'o/ /de la g.yo ba ni rnam par gyur pa'o/ /mi g.yo ba ni 'gog pa ste ma gyur pa'o/ /gnyis ka ni gyur pa dag gis rab</text></item>
<item><p>229a4</p><section></section><text>tu 'gegs pa ni gnyis ka 'gegs pa ste/ gyur pa yang ma yin ma gyur pa yang ma yin zhes pa'o/ /de rnams ni/ de bzhin nyid kyis rnam par shes/ /zhes bya ba ste g.yo ba la sogs pa rnams nyid de bzhin nyid kyis rnam par shes pa'o/ /thub pas de bzhin nyid rtogs te/ /</text></item>
<item><p>229a5</p><section></section><text>gzhan la bstan pa zhes bya 'di/ /zhes pa la thub pas de nyid yang dag par rtogs nas gang zhig yang dag par rtogs pa de nyid gzhan rnams la ston pa ste chos ston pa shes pa'o/ /thams cad shes pa nyid skabs kyi/ /shes pa'i mtshan nyid bsdus pa yin/ /zhes pa ni nye bar bsdu ba</text></item>
<item><p>229a6</p><section></section><text>yin no/ /lam shes pa nyid kyi dbang du byas nas shes pa'i mtshan nyid rnam pa bcu drug rtogs par bya ba'i phyir gsungs pa/ stong nyid mtshan ma med bcas dang / /smon pa rnam par spangs pa dang / /skye med 'gags pa med sogs dang / /chos nyid rnam par 'khrug med dang / /'du mi byed</text></item>
<item><p>229a7</p><section></section><text>dang rnam mi rtog /rab dbye mtshan nyid med nyid la/ /lam shes nyid kyi skabs kyi ni/ /shes pa'i mtshan nyid yin par bzhed/ /ces pa ste/ shes pa'i sgra ni bdun pa'i mtha' can de kun du sbyar ro/ /stong nyid ces pa ni stong pa nyid shes pa'o/ /mtshan ma med bcas zhes pa ni mtshan</text></item>
<item><p>229b1</p><section></section><text>ma med par shes pa'o/ /smon pa rnam par spangs pa dang / /zhes pa ni smon pa med par shes pa'o/ /skye med 'gag pa med sogs dang / /zhes pa la sogs pa'i sgras kun nas nyon mongs pa med pa dang / rnam par byang ba med pa la sogs pa ste/ gzugs de ni ma skyes pa dang / ma</text></item>
<item><p>229b2</p><section></section><text>'gags pa la sogs pa zhes pa'o/ /chos nyid rnam par 'khrug med dang / /zhes pa la thams cad du chad pa spangs pa nyid kyis bsam pa brtags pas stong pa khas blangs pas chos nyid 'khrug pa med par shes pa'o/ /'du mi byed ces pa ni brtags pa'i chos thams cad 'du bya</text></item>
<item><p>229b3</p><section></section><text>ba med pas 'du mi byed pa zhes pa'o/ /rnam mi rtog ces pa ni chos thams cad la mi rtog ces pas mi rtog par shes pa'o/ /rab dbye mtshan nyid med nyid la/ /zhes pa ni chos thams cad rab tu dbye ba med par shes pa dang / chos thams cad mtshan nyid med par shes pa'o/ /lam</text></item>
<item><p>229b4</p><section></section><text>shes zhes pa ni nye bar bsdu ba'o/ /rnam pa thams cad mkhyen pa'i dbang du byas te shes pa'i mtshan nyid rnam pa bcu drug tu bstan par bya ste/ rang gi chos brten nyer gnas pas/ /gnas dang gus par bya ba dang / /bla ma nyid dang mnyes pa dang / /de la mchod dang byed pa po/ /</text></item>
<item><p>229b5</p><section></section><text>kun 'jug mkhyen pa gang yin dang / /ma mthong ston par mdzad pa dang / /'jig rten stong nyid rnam pa dang / /brjod dang shes mdzad mngon sum dang / /bsam mi khyab dang zhi nyid ston/ /'jig rten 'du shes 'gog pa la/ /rnam kun mkhyen pa'i tshul la ni/ /shes pa'i mtshan nyid</text></item>
<item><p>229b6</p><section></section><text>ces bshad do/ /zhes pa ste/ shes pa zhes pa ni thams cad du sbyar bar bya'o/ /rang gi chos brten nyer gnas pas/ /gnas dang zhes pa la rang gi chos ni 'gro ba'i don te/ de la nye bar brten nas sangs rgyas bcom ldan 'das gnas zhes nges par byas pa ni rang gi chos la nye bar</text></item>
<item><p>229b7</p><section></section><text>brten te gnas par shes pa'o/ /gus par bya ba dang / bla ma nyid dang / mnyes pa dang zhes pa la/ sangs rgyas bcom ldan 'das de dag la gus par bya ba la sogs par shes pa'o/ /de la mchod dang byed pa po/ /zhes pa la/ shes rab kyi pha rol tu phyin pa'i bdag nyid kyi chos de la mchod</text></item>
<item><p>230a1</p><section></section><text>par byas pa dang / mchod par byed pa po shes pa gnyis so/ /kun 'jug mkhyen pa gang yin dang / /zhes pa ni 'jig rten thams cad kyi rang bzhin shes pa'o/ /ma mthong ston par mdzad pa dang / /zhes pa ni ma mthong ba'i don ston par shes pa'o/ /'jig</text></item>
<item><p>230a2</p><section></section><text>rten stong nyid rnam pa dang / /brjod dang shes mdzad mngon sum dang / /zhes pa ni 'jig rten thams cad kyi stong pa nyid kyi rnam par shes pa dang / 'jig rten thams cad kyi stong pa nyid du brjod pa shes pa dang / 'jig rten thams cad kyi stong pa nyid dbang pos shes pa'o/ /dbang</text></item>
<item><p>230a3</p><section></section><text>po la brten pas na dbang po ste mngon sum du ston pa po zhes pa'i don to/ /bsam mi khyab dang zhi nyid ston/ /zhes pa ni 'jig rten thams cad kyi bsam gyis mi khyab pa dang zhi ba nyid shes pa'o/ /'jig rten 'du shes 'gog pa la/ /zhes pa ni 'jig rten gyi mtshan ma 'gog</text></item>
<item><p>230a4</p><section></section><text>pa shes pa'o/ /shes pa'i mtshan nyid ces pa ni nye bar bsdu ba ste/ shes pa'i mtshan nyid gsungs pa'i sngon du gsungs pa'i rab tu sbyor ba rnams kyi shes pa'i mtshan nyid brjod nas/ khyad par gyi mtshan nyid gsungs pa/ bsam mi khyab sogs khyad par gyis/ /khyad</text></item>
<item><p>230a5</p><section></section><text>zhugs bden pa'i spyod yul can/ /skad cig ma ni bcu drug gis/ /khyad par mtshan nyid bshad pa yin/ /zhes pa ste/ bsam gyis mi khyab pa la sogs pa 'chad par 'gyur ba'i khyad par rnams kyis nyan thos la sogs pa'i lam las khyad par du 'phags te/ bden pa</text></item>
<item><p>230a6</p><section></section><text>bzhi'i yul la skad cig ma bcu drug gis khyad par gyi mtshan nyid mdo las gsungs pa'o/ /bsam gyis mi khyab pa la sogs pa'i khyad par gang zhig ces pa la sogs gsungs pa/ bsam mi khyab dang mi mnyam dang / /gzhal dang bgrang las yang dag 'das/ /'phags</text></item>
<item><p>230a7</p><section></section><text>pa kun sdud mkhas pa yis/ /rig bya thun mong min zhes nyid/ /shes myur nyung dang mang med dang / /sgrub dang yang dag 'grub pa dang / /dmigs pa rten dang bcas pa dang / /mtha' dag pa dang yongs 'dzin dang / /ro myang med dang khyad par ni/ /bcu drug bdag nyid shes bya ste/ /</text></item>
<item><p>230b1</p><section></section><text>gang gis lam ni gzhan dag las/ /khyad du 'phags pas khyad par lam/ /zhes pa ste/ bsam mi khyab dang mi mnyam dang / /zhes pa ni/ sangs rgyas la sogs pa'i chos thams cad ni bsam pa las 'das pas na bsam gyis mi khyab ces pa'i don to/ /mnyam pa las 'das pas na</text></item>
<item><p>230b2</p><section></section><text>mi mnyam pa nyid do/ /gzhal dang bgrang las yang dag 'das/ /zhes pa ni/ tshad la sogs pa las 'das pas na gzhal du med pa'o/ /bgrang ba las 'das pas na grangs med pa nyid do/ /khyad par bzhi po 'dis rim pa ji lta ba bzhin du khyad par 'phags pa sdug bsngal gyi</text></item>
<item><p>230b3</p><section></section><text>bden par 'gyur ba'i skad cig ma bzhi'o/ /'phags pa kun sdud ces pa ni 'phags pa kun kyang bcom ldan 'das ma'i nang du 'dus zhes pa ni khyad par gcig go/ /mkhas pa yis/ rig bya thun mong min zhes nyid/ /ces pa ni bcom ldan 'das ma ni mkhas pa'i rig bya ste</text></item>
<item><p>230b4</p><section></section><text>gnyis pa'o/ /de yang nyan thos la sogs pa dang thun mong ma yin pa nyid kyi dngos po shes pa ste gsum pa'o/ /shes myur nyung dang mang med dang / /zhes pa la myur bar mngon par shes pa nyid ces pa bzhi pa ste/ khyad par rnam pa bzhis khyad par du 'phags pa ni kun 'byung gi</text></item>
<item><p>230b5</p><section></section><text>bden par rtogs pa'i skad cig ma bzhi'o/ /nyung ba dang mang ba med pa ni nyung dang mang med ces pa khyad par gcig go/ /sgrub dang yang dag 'grub pa dang / /zhes pa ni bcom ldan 'das ma sgrub pa ni thos pa las gong nas gong du nyams su myong ba ni gnyis pa'o/ /yang dag 'grub</text></item>
<item><p>230b6</p><section></section><text>pa ni gong nas gong du sangs rgyas kyi chos rnams thob pa ste gsum pa'o/ /dmigs pa zhes pa ni bcom ldan 'das ma la bdag nyid thams cad kyi dngos pos dmigs pa'o/ /khyad par bzhi po 'dis khyad par du 'phags pa ni 'gog pa'i bden par gtogs pa'i skad cig ma bzhi</text></item>
<item><p>230b7</p><section></section><text>po rnams so/ /rten dang bcas zhes pa ni rten dang bcas par byang chub sems dpa' gnas pas rten bcas so/ /rten gyi sgras 'dir byang chub sems dpas lam dang bcas par gzung bar bya zhes pa ste khyad par gcig go/ /mtha' dag ces pa ni pha rol tu phyin pa thams cad do/ /mtha'</text></item>
<item><p>231a1</p><section></section><text>dag gi khyad par te gnyis pa'o/ /yongs su 'dzin zhes pa ni shes rab kyi pha rol tu phyin pa yongs su 'dzin pa'i byang chub sems dpa' nges par sangs rgyas nyid du 'gyur ro zhes pa ni gsum pa'o/ /ro myang med ces pa 'di ni byang chub sems dpas dge</text></item>
<item><p>231a2</p><section></section><text>ba'i rtsa ba thams cad bla na med pa yang dag par rdzogs pa'i byang chub tu yongs su sngo bar byed kyi chos thams cad gzung ba dang 'dzin par des ro myong bar mi byed ces pa ste/ khyad par rnam pa bzhis khyad par 'phags pa ni lam gyi bden pa'i skad cig ma bzhi pa'o/ /khyad par</text></item>
<item><p>231a3</p><section></section><text>lam zhes pa la sogs pa ni khyad par gyi sgra'i don du bstan pa ste nye bar bsdu ba'o/ /khyad par gyi mtshan nyid gsungs pa'i sngon du gsungs pa'i rab tu sbyor ba ni bdag byang chub sems dpa'i gang zhig 'chad par 'gyur ba phan pa la sogs pa'i bya ba byed pa'o/ /de la rab tu sbyor</text></item>
<item><p>231a4</p><section></section><text>ba'i byed pa'i mtshan nyid de dag gsungs pa/ phan dang bde dang skyob pa dang / /mi rnams kyi ni skyabs dag dang / /gnas dang mgon dang gling dang ni/ /yongs 'dren pa zhes bya ba dang / /lhun gyis grub dang theg gsum gyi/ /'bras bu mngon sum mi byed bdag /tha mar gyur pa'i</text></item>
<item><p>231a5</p><section></section><text>mdzad pa ste/ /'di ni byed pa'i mtshan nyid yin/ /zhes pa ste/ mi rnams zhes pa ni tshig rkang thams cad du sbyar bar bya'o/ /phan pa dang zhes pa ni mya ngan las 'das pa'i lam phan pa nyid du nye bar ston pa ni phan pa'i byed pa'o/ /bde ba zhes pa ni mya ngan las 'das pa'i bde ba la rnam</text></item>
<item><p>231a6</p><section></section><text>par 'jog pa ste bde ba'i byed pa'o/ /skyob pa zhes pa ni sems can thams cad rnam par lhung ba las skyob par byed pa ste/ 'dis ni skyob pa ni chos ston pa ste skyob pa'i byed pa'o/ /skyabs zhes pa ni 'jigs par nye bar gnas pa rnams 'jigs pa las sgrol ba ste skyabs kyi byed pa'o/ /</text></item>
<item><p>231a7</p><section></section><text>gnas dang zhes pa ni sems can thams cad kyi gnas kyi rang bzhin du nye bar gnas pa ste gnas kyi byed pa'o/ /mgon dang zhes pa ni 'khor bar song ba rnams yon tan thams cad dang ldan par byed pa ste mgon gyi byed pa'o/ /gling dang zhes pa ni 'dod chags la sogs pa'i nyon mongs pa'i</text></item>
<item><p>231b1</p><section></section><text>rgya mtshor bying ba rnams chos kyi skam sar 'jog pa ste gling gi byed pa'o/ /yongs 'dren pa zhes bya ba dang zhes pa ni rnam par lhung ba'i sems can thams cad chos bstan pas sdud pa ste yongs su 'dren pa'i byed pa'o/ /lhun gyis grub dang zhes pa ni 'bad pa mi dgos par sems can thams</text></item>
<item><p>231b2</p><section></section><text>cad kyi don byed pa ste lhun gyis grub pa'i byed pa'o/ /theg gsum gyi zhes pa ni sems can gyi don bya ba'i phyir theg pa gsum gyis nges par 'byung ba'i/ 'bras bu mngon sum mi byed bdag /ces pa ni nyan thos dang rang sangs rgyas kyi byang chub kyi 'bras bu dag rnam pa thams cad du mngon</text></item>
<item><p>231b3</p><section></section><text>sum mi byed pa dang / sems can gyi don bya ba'i phyir tshogs yongs su rdzogs par mi byed kyi yang dag par rdzogs pa'i byang chub kyi 'bras bu yang mngon sum du mi byed pa ste/ theg pa gsum gyi nges par 'byung ba de'i 'bras bu mngon sum du mi byed pa de ni nges par 'byung ba'i byed pa'o/ /</text></item>
<item><p>231b4</p><section></section><text>tha mar gyur pa'i mdzad pa ste/ /zhes pa la/ gyur pa ni 'bras bu thob pa ste gyur pa'i mdzad pa ni tha ma'o/ /'di ni byed pa'i mtshan nyid yin/ /zhes pa ni nye bar bsdu ba'o/ /kun mkhyen rnam pa gsum gyi rab tu sbyor ba rnams kyi byed par bsgrub pa'i mtshan nyid rnam pa gsum brjod nas/ da ni</text></item>
<item><p>231b5</p><section></section><text>las su sgrub pa'i rang bzhin gyi mtshan nyid gsungs pa/ nyon mongs rtags dang mtshan ma dang / /mi mthun phyogs dang gnyen po dag /dben dang dka' dang nges pa dang / /ched du bya dang mi dmigs dang / /mngon par zhen pa bkag pa dang / /dmigs pa zhes bya gang yin dang / /mi mthun</text></item>
<item><p>231b6</p><section></section><text>thogs pa med pa ste/ /gzhi med 'gro med skye med dang / /de bzhin nyid ni mi dmigs dang / /ngo bo nyid bcu drug bdag nyid/ /mtshan gzhi lta bur mtshon pas na/ /mtshan nyid bzhi par bzhed pa yin/ /zhes pa ste/ nyon mongs zhes pa ni 'dod chags la sogs pa'i nyon mongs</text></item>
<item><p>231b7</p><section></section><text>pa rnams kyis dben pa'i rang bzhin no/ /rtags dang zhes pa ni gang zhig nyon mongs pa rnams kyi rtags de dag dang bral ba'i rang bzhin no/ /mtshan ma zhes pa ni nyon mongs pa'i mtshan ma gang rnams yongs su 'dzin pa de rnams kyis dben pa'i rang bzhin no/ /mi mthun phyogs dang /</text></item>
<item><p>232a1</p><section></section><text>gnyen po dag /ces pa la/ mi mthun pa'i phyogs dang gnyen po'i phyogs dag ni 'dod chags la sogs pa dang / 'dod chags med pa la sogs pa ste/ de gnyis las dben pa'i rang bzhin no/ /dka' dang zhes pa ni sems can yongs su bsgral ba'i</text></item>
<item><p>232a2</p><section></section><text>phyir dka' ba'i rang bzhin no/ /nges pa dang zhes pa ni theg pa gzhan rnams las dben pas theg pa chen po nyid la dga' ba'i rang bzhin no/ /ched du bya dang zhes pa ni sems can thams cad kyi mchog la sogs pa'i ched du byed pa ste/ ched du bya ba de'i rang bzhin no/ /mi</text></item>
<item><p>232a3</p><section></section><text>dmigs dang zhes pa ni bsgom bya dang sgom pa'i chos dag mi dmigs pa'i rang bzhin no/ /mngon par zhen pa bkag pa dang / /zhes pa ni mngon par ma zhen pa'i rang bzhin no/ /dmigs pa zhes bya gang yin dang / /zhes pa la dmigs par bya bar dmigs pa ste/ chos thams</text></item>
<item><p>232a4</p><section></section><text>cad kyi stong pa nyid de/ de nyid kyi rang bzhin ni 'di yin pas dmigs pa'i rang bzhin no/ /mi mthun zhes pa ni 'jig rten pa thams cad dang mi mthun pa ste/ shes rab kyi pha rol tu phyin pa'i bdag nyid kyi chos bstan pa na 'jig rten pa rnams ni mngon par brjod pa la 'jug ste/</text></item>
<item><p>232a5</p><section></section><text>de bas mngon par brjod pa de med pa'i bdag nyid kyi shes rab kyi pha rol tu phyin pa'i bdag nyid bstan pas 'jig rten pa thams cad las mi mthun par gyur pa'i rang bzhin no/ /thogs pa med pa zhes pa ni gzugs nas ji srid rnam pa thams cad mkhyen pa'i bar du thogs pa med</text></item>
<item><p>232a6</p><section></section><text>pa ste/ thogs pa med pa'i rang bzhin no/ /gzhi med 'gro med skye med dang / /zhes pa ni de chos ston par gyur pa na gnas med pa dang 'gro ba med pa dang skye ba med pa ste/ gnas 'di la gzugs la sogs pa med ces pa ni gnas med pa'i rang bzhin no/ /'dir 'gro med ces pa ni</text></item>
<item><p>232a7</p><section></section><text>'gro ba med pa'i rang bzhin no/ /skye med ces pas skye ba med pa'i rang bzhin no/ /de bzhin nyid ni mi dmigs dang / /zhes pa la/ de bzhin nyid ni stong pa nyid de/ stong pa nyid de las lhag par gyur pa nyams su myong ba med pa de ni rtog pa la sogs pa bzhin du tha snyad du btags pa nyid ces pa</text></item>
<item><p>232b1</p><section></section><text>ste/ de bzhin du dmigs su med pa'i rang bzhin no/ /ngo bo nyid bcu drug bdag nyid/ /ces pa ni gang zhig 'di'i de ma thag tu gsungs pa'i rnam pa bcu drug gi rang bzhin no/ /bzhi pa'i mtshan nyid de 'dir ji ltar mtshan nyid yin/ 'dis mtshon pas zhes sems pa la gsungs pa/ mtshan</text></item>
<item><p>232b2</p><section></section><text>gzhi lta bur mtshon pas na/ /zhes pa la mtshan gzhi 'am mtshan nyid dag kyang ste/ des na chos gnyis ni brtags pa'i rang bzhin gyi mtshan nyid du brjod do/ /da ni thar pa'i cha dang mthun pa bstan pa'i phyir gsungs pa/ mtshan med rab tu sbyin la sogs/ /yang dag bsgrub la mkhas pa ni/ /</text></item>
<item><p>232b3</p><section></section><text>rnam pa thams cad rtogs 'di la/ /thar pa'i cha dang mthun par 'dod/ /ces pa ste/ mtshan mar dbye ba'i gnas skabs rgyu'i yul du med pa'i shes pa gang yin pa de ni mtshan ma med pa ste/ de kho na nyid du dmigs pa med pa'i shes pa'o/ /des khyad par du byas pa'i sbyin pa'i pha rol tu phyin</text></item>
<item><p>232b4</p><section></section><text>pa la sogs pa nas rnam pa thams cad mkhyen pa'i mthar thug pa de rnams rang gi sems la yang grub pa de'i don 'di ste/ mtshan ma med pa'i sbyin pa la sogs pa'i rnam pa rang gi sems la bskyed pa'i don du mkhas pa ste/ de ma thag tu 'chad par 'gyur ro/ /de la rnam pa thams cad mngon par</text></item>
<item><p>232b5</p><section></section><text>byang chub pa 'dir thar pa'i cha dang mthun pa thar pa thob par byed pa'i dge ba'i rtsa ba rnams la 'dod do/ /gzhan du thar par bsngo ba'i dge ba rnams la thar pa'i cha dang mthun pa zhes dgongs so/ /gang zhig 'dir thar pa'i cha dang mthun pa'i dge ba'i rtsa ba la mkhas pa du zhig ces pa la gsungs pa/</text></item>
<item><p>232b6</p><section></section><text>sangs rgyas sogs dmigs dad pa dang / /sbyin sogs spyod yul brtson 'grus dang / /bsam pa phun tshogs dran pa dang / /rnam par mi rtog ting 'dzin dang / /chos rnams rnam pa thams cad du/ /shes pa'i shes rab dang rnam lnga/ /rdzogs pa'i byang chub rnon po yis/ /rtogs sla rtul pos</text></item>
<item><p>232b7</p><section></section><text>rtogs dkar bzhed/ /ces pa ste/ sangs rgyas dmigs sogs dad pa dang / /zhes pa ni dang po'o/ /sbyin sogs spyod yul brtson 'grus dang / /zhes pa ni gnyis pa'o/ /bsam pa phun tshogs dran pa ni sems can thams cad la yi rang bas dge bar 'dod pa ste gsum pa'o/ /</text></item>
<item><p>233a1</p><section></section><text>rnam par mi rtog ting 'dzin ni bzhi pa'o/ /dngos po thams cad kyi chos la rnam pa thams cad du shes pa ni shes rab ste lnga pa'o/ /dge ba'i rnam pa lnga ni thar pa'i cha dang mthun par bzhed do/ /dad pa la sogs pa 'di rnams rno ba'i chen po nyid kyis yang dag</text></item>
<item><p>233a2</p><section></section><text>par rdzogs pa'i byang chub thob par 'gyur ro/ /'bring gis rang sangs rgyas kyi byang chub po/ /chung ngus nyan thos kyi byang chub thob par gsungs so/ /da ni nges par 'byed pa'i cha dang mthun pa gsungs pa/ dro ba rnams kyi dmigs pa 'dir/ /sems can thams cad yin par</text></item>
<item><p>233a3</p><section></section><text>bsngags/ /de dag nyid la sems mnyam sogs/ /rnam pa dag ni bcur bshad do/ /bdag nyid sdig pa las ldog cing / /sbyin la sogs pas gnas pa gzhan/ /de dag la ni 'god pa dang / /bsngags pa brjod dang mthun pa nyid/ /rtser gyur de bzhin bzod pa ni/ rang gzhan rten</text></item>
<item><p>233a4</p><section></section><text>can bden shes pa/ /chos mchog de bzhin sems can rnams/ /smin byed sogs kyis shes par bya/ /zhes pa ste/ 'dir zhes pa ni rnam pa kun mngon par byang chub par ro/ /dro ba rnams kyi dmigs pa ni sems can thams cad do/ /rnam pa dag ni sems can thams cad la rnam pa bcur blta ste/</text></item>
<item><p>233a5</p><section></section><text>mnyam pa dang / byams pa dang / phan pa dang / zhe sdang ba med pa dang / brnyas pa med pa dang / ma dang / pha dang / sring mo dang / spun zla dang / bu dang / bu mo dang / mdza' bo dang / bshes dang / gnyen dang / / snag gi gnyen mtshams kyi rnam pa'i rang bzhin no/ /snag gi gnyen mtshams ni</text></item>
<item><p>233a6</p><section></section><text>sha khrag gis 'brel ba ste drod du gyur pa'o/ /bdag nyid sdig pa las ldog cing / /sbyin la sogs la gnas pas gzhan/ /de dag la ni 'god pa dang / /bsngags pa brjod dang mthun pa nyid/ /rtser gyur zhes pa ni rang nyid mi dge ba bcu las ldog cing sbyin pa la sogs pa la gnas pas</text></item>
<item><p>233a7</p><section></section><text>gzhan dag kyang mi dge ba bcu las zlog pa dang / sbyin pa la sogs pa la 'god pa dang / de ltar gnas pa'i bsngags pa brjod pa'o/ /mthun pa ni de dag la thabs sna tshogs kyis phan par byed pa ste rtse mor gyur pa'o/ /de bzhin bzod pa ni/ rang gzhan rten can bden shes pa/ /</text></item>
<item><p>233b1</p><section></section><text>zhes pa la/ rang dang gzhan rnams la bden pa'i shes pa bskyed pa ni bzod pa'o/ /chos mchog de bzhin sems can rnams/ /smin byed sogs kyis shes par bya/ /zhes pa ste/ de bzhin zhes pa ni rang dang gzhan gyi rten gyi sems can rnams yongs su smin par byed ces pa ste/</text></item>
<item><p>233b2</p><section></section><text>'dir zhes pa ni theg pa chen por ro/ /gzhan ni go sla'o/ /phyir mi ldog pa'i mtshan nyid gsungs pa/ gzugs la sogs las ldog sogs rtags/ /rnam pa nyi shus bskyed pa yis/ /nges 'byed yan lag la gnas pa'i/ /phyir mi ldog pa'i mtshan nyid 'di/ /zhes pa ste/</text></item>
<item><p>233b3</p><section></section><text>gzugs la sogs pa las ldog pa nyid la sogs pa'i rtags nyi shus nges par 'byed pa'i cha dang mthun pa la gnas pa'i phyir mi ldog par nges par 'byed do/ /mtshan nyid nyi shu po de rnams kyang gang yin zhes sems pa las gsungs pa/ gzugs la sogs las ldog pa</text></item>
<item><p>233b4</p><section></section><text>dang / /the tshom mi dal zad pa dang / /bdag nyid dge ba la gnas shing / /gzhan dag de la 'god pa dang / /gzhan gyi rten can sbyin sogs dang / /zab mo'i don la'ang som nyi med/ /byams lus sogs dang sgrib pa ni/ /rnam pa lnga dang mi 'grogs dang / /bag la nyal kun</text></item>
<item><p>233b5</p><section></section><text>'joms pa dang / /dran pa dang ni shes bzhin dang / /gos la sogs pa gtsang ba dang / /lus la srin bu rnams mi 'byung / /gya gyu med sems sbyangs pa ni/ /len dang ser sna med sogs dang / /chos nyid ldan par 'gro nyid dang / /sems can don du dmyal tshol dang / /gzhan gyis bkri</text></item>
<item><p>233b6</p><section></section><text>bar mi btub dang / /lam gzhan nye bar ston bdud la/ /bdud ces bya bar rtogs pa dang / /sangs rgyas dgyes pa'i spyod pa ste/ /rtags ni nyi shu de dag gis/ /drod dang rtse mo bzod bcas dang / /chos mchog rnams la gnas pa ni/ /rdzogs pa'i byang chub las mi ldog /ces pa ste/</text></item>
<item><p>233b7</p><section></section><text>gzugs la sogs las ldog pa dang / /zhes pa ni chos thams cad 'od gsal ba nyid kyis gzung ba la sogs pa'i dngos po med par rtogs pa ste mtshan nyid gcig go/ /the tshom mi dal zad pa dang / /zhes pa ni the tshom zad pa dang mi dal ba zad pa'o/ /de la bden pa dang dkon</text></item>
<item><p>234a1</p><section></section><text>mchog dang las dang 'bras bu rnams la yid gnyis yod pa ste the tshom mo/ /de zad pa ni gnyis pa'o/ /log par rtog pa dang / dmyal ba dang / yi dwags dang / byol song dang / lha tshe ring po dang / sangs rgyas kyi gsung mi grag pa dang / mtha' 'khob</text></item>
<item><p>234a2</p><section></section><text>tu skyes pa dang / dbang po ma tshang ba ste mi khom pa brgyad do/ /de rnams zad pa ni gsum pa'o/ /bdag nyid dge ba la gnas shing / /zhes pa ni rang nyid dge ba rnams la gnas nas gzhan rnams kyang de la 'god pa ni bzhi pa'o/ /gzhan gyi rten can sbyin sogs dang / /zhes pa ni sems can</text></item>
<item><p>234a3</p><section></section><text>thams cad la sbyin pa la sogs pa sdod par byed pa ni lnga pa'o/ /zab mo'i don la'ang som nyi med/ /ces pa ni phyin ci ma log pa'i stong pa nyid rtogs par bya ba la dge ba'i bshes gnyen la mi ltos pa ste drug pa'o/ /byams pa sngon du 'gro ba'i lus dang ngag dang yid kyi las te bdun pa'o/ /</text></item>
<item><p>234a4</p><section></section><text>sgrib pa ni rnam pa lnga dang mi 'grogs dang / /zhes pa ni 'dod pa la 'dun pa dang / gnod sems dang / gnyid dang / rmugs pa dang / rgod pa dang / 'gyod pa dang / the tshom ste sgrib pa rnam pa lnga dang mi 'grogs pa ni brgyad pa'o/ /bag la nyal kun 'joms pa dang / /zhes pa ni bag la nyal dang</text></item>
<item><p>234a5</p><section></section><text>nyon mongs pa de rnams spong ba ni dgu pa'o/ /dran pa dang ni shes bzhin dang / /zhes pa ni dran pa dang bcas pa'i shes bzhin no/ /dran pa ni sngon nyams su myong ba rnams mngon du byed pa'o/ /shes bzhin ni yang dang yang du lus dang ngag rnams la so sor rtogs pa ste/ dran pa dang bcas pa'i</text></item>
<item><p>234a6</p><section></section><text>shes bzhin ni bcu pa'o/ /gos la sogs pa gtsang ba ni bcu gcig pa'o/ /lus la srin bu rnams mi 'byung ba ni bcu gnyis pa'o/ /gya gyu med sems ces pa ni sems dang lus dang ngag rnams yon po ma yin pa ste bcu gsum pa'o/ /sbyangs pa ni len zhes pa ni sbyangs pa'i yon tan</text></item>
<item><p>234a7</p><section></section><text>rnams yang dag par len pa de yang bcu gnyis te/ phyag dar khrod pa dang / chos gos gsum pa dang / phying pa pa dang / bsod snyoms pa dang / stan gcig pa dang / phyis mi len pa dang / dgon pa pa dang / shing drung pa dang / bla gab med pa dang / dur khrod pa dang / gzhi ji bzhin pa dang /</text></item>
<item><p>234b1</p><section></section><text>sman bkus te bor ba ste bcu bzhi pa'o/ /ser sna med sogs zhes pa ni pha rol tu phyin pa drug gi mi mthun pa'i phyogs su gyur pa ser sna la sogs pa de dag med pa bco lnga pa'o/ /chos nyid ldan par 'gro nyid dang / /zhes pa ni gzung ba dang 'dzin pas stong pa nyid mi 'gog pas gong nas</text></item>
<item><p>234b2</p><section></section><text>gong du 'gro ba ste bcu drug pa'o/ /sems can don du dmyal tshol dang / /zhes pa ni thugs rje chen pos sems can gyi don du dmyal bar 'gro ba ni bcu bdun pa'o/ /gzhan gyis bkri bar mi btub pa dang / /zhes pa ni bco brgyad do/ /lam gzhan nye bar ston bdud la/ /bdud ces bya</text></item>
<item><p>234b3</p><section></section><text>bar rtog pa dang / /zhes pa la/ de bzhin gshegs pas gsungs pa'i lam las lam gzhan nyid bdud kyi lam du brjod par bya ste/ de dag gis bdud nyid du shes pa de ni bcu dgu pa'o/ /sangs rgyas dgyes pa'i spyod pa ste/ /zhes pa ni sbyin pa la sogs pa pha rol tu phyin pa bcu la</text></item>
<item><p>234b4</p><section></section><text>spyod pa de dag las/ sangs rgyas thams cad dgyes par 'gyur/ /zhes pa ste nyi shu pa'o/ /drod dang rtse mo zhes pa la sogs pa ni nye bar bsdu ba'i tshigs su bcad pa ste/ nges par 'byed pa'i yan lag la gnas pa'i byang chub sems dpa' rnams rtags nyi shu po 'dis yang dag par</text></item>
<item><p>234b5</p><section></section><text>rdzogs pa'i byang chub las phyir mi ldog par mtshon zhes pa'i don to/ /mthong ba'i lam la gnas pa'i phyir mi ldog pa'i byang chub sems dpa'i dge 'dun gyi mtshan nyid gsungs pa/ mthong ba'i lam la bzod pa dang / /shes pa'i skad cig bcu drug ni/ /byang chub sems dpa' mi</text></item>
<item><p>234b6</p><section></section><text>ldog pa'i/ /mtshan nyid yin par shes par bya/ /zhes pa ni mthong ba'i lam la gnas pa'i byang chub sems dpa' phyir mi ldog pa'i rtags su rig par bya ba rnams ni bzod pa dang shes pa'i skad cig bcu drug ces pa'i don to/ /skad cig ma bcu drug po de rnams kyang gang zhes pa la</text></item>
<item><p>234b7</p><section></section><text>gsungs pa/ gzugs sogs 'du shes ldog pa dang / /sems brtan theg pa dman dag las/ /rnam ldog bsam gtan la sogs pa'i/ /yan lag yongs su zad pa dang / /lus sems yang ba nyid dang ni/ /'dod la spyod la thabs mkhas dang / /rtag tu tshangs par spyod</text></item>
<item><p>235a1</p><section></section><text>pa dang / /'tsho ba rnam par dag nyid dang / /phung sogs bar chad byed rnams dang / /tshogs dang dbang sogs bcas pa yi/ /g.yul 'gyed ser sna la sogs la/ /sbyor dang rjes su sbyor ba yi/ /gnas pa so sor bkag pa dang / /chos ni rdul tsam mi dmigs nyid/ /</text></item>
<item><p>235a2</p><section></section><text>rang gi sa la nges pa nyid/ /sa gsum la ni gnas pa dang / /chos kyi don du srog gtong ba/ /de 'dra'i skad cig bcu drug ni/ /blo ldan mthong ba'i lam gnas kyi/ /phyir mi ldog pa'i rtags dag yin/ /zhes pa ste/ gzugs sogs 'du shes ldog pa dang / /zhes pa ni gzugs la</text></item>
<item><p>235a3</p><section></section><text>sogs pa nas ji srid sangs rgyas kyi bar du 'du shes mtshan ma ste/ rtogs bya dang rtogs byed kyi dngos po de dag ldog pa ni sdug bsngal la chos shes pa'i bzod pa'o/ /sems brtan zhes pa ni bdud la sogs pas mi phyed pa'am/ byang chub kyi sems brtan pa der sdug bsngal la</text></item>
<item><p>235a4</p><section></section><text>chos shes pa'o/ /theg pa dman dag las/ rnam ldog ces pa ni nyan thos dang / rang sangs rgyas kyi theg pa dag yongs su spong ba ste/ sdug bsngal la rjes su shes pa'i bzod pa'o/ /bsam gtan la sogs pa'i/ yan lag yongs su zad pa dang / /zhes pa ste/ bsam gtan dang</text></item>
<item><p>235a5</p><section></section><text>gzugs med pa la sogs pa gang rnams kyi yan lag ni de thob par byed pa'i rtags te/ de rnams yongs su zad cing nyams dma' bar byas pa ni sdug bsngal la rjes su shes pa'o/ /lus sems yang ba nyid dang ni/ /zhes pa la lus yang ba na lus kyi las la zo mdog yang bar 'jug</text></item>
<item><p>235a6</p><section></section><text>pa'o/ /sems yang ba ni yul la 'dzin pa la mkhas shing rgyal ba ste/ de gnyis ka yang kun 'byung la chos shes pa'i bzod pa'o/ /'dod la spyod la thabs mkhas dang / /zhes pa ni khyim pa'i byang chub sems dpa' sems can rnams yongs su smin par bya ba'i thabs la mkhas pa</text></item>
<item><p>235a7</p><section></section><text>nyid kyis ma chags par 'dod pa sten par byed ces pa ste/ kun 'byung la chos shes pa'o/ /rtag tu tshangs par spyod pa dang / /zhes pa ni kun 'byung la rjes su shes pa'i bzod pa'o/ /'tsho ba rnam par dag nyid dang / /zhes pa ni dag cing phan par byed pas 'tsho ba ste kun 'byung la rjes</text></item>
<item><p>235b1</p><section></section><text>su shes pa'o/ /phung sogs zhes pa ni phung po dang khams dang skye mched rnams la/ sbyor dang rjes su sbyor ba yi/ /gnas pa so sor bkag pa dang / /zhes 'chad par 'gyur ba de 'dir yang blta bar bya'o/ /de la sbyor ba ni mngon par chags pa'o/ /rjes su sbyor ba ni mngon par ma chags</text></item>
<item><p>235b2</p><section></section><text>pa'o/ /de dag gi gnas pa ni sems kyi spyod pa'o/ /de dag so sor bkag pa ni 'gog pa la chos shes pa'i bzod pa'o/ /bar chad byed rnams zhes pa ni rtogs pa'i bar du gcod pa'i chos rnams la ji ltar gsungs pa'i sbyor bas gnas pa so sor bkag pa ni 'gog pa la chos shes</text></item>
<item><p>235b3</p><section></section><text>pa'o/ /tshogs zhes pa ni byang chub kyi tshogs te/ sbyin pa la sogs pa la ji ltar brjod pa'i sbyor ba dang rjes su sbyor bas gnas pa so sor bkag pa ni 'gog pa la rjes su shes pa'i bzod pa'o/ /dbang sogs bcas pa yi/ /g.yul 'gyed ces pa la dbang por bcas par 'jug</text></item>
<item><p>235b4</p><section></section><text>pa zhes pas dbang bcas ni yul dang ste/ gang dang gang du dbang sogs bcas par g.yul 'gyed pa ni dbang po dang yul dag g.yul 'gyed pa de dang der sbyor ba dang rjes su sbyor ba'i gnas pa so sor bkag pa ni 'gog pa la rjes su shes pa'o/ /ser sna la sogs zhes pa ni ser sna la sogs</text></item>
<item><p>235b5</p><section></section><text>pa ni sbyin pa la sogs pa pha rol tu phyin pa drug gi mi mthun pa'i phyogs su gyur pa la sbyor ba dang / rjes su sbyor ba'i gnas pa so sor bkag pa ni lam la chos shes pa'i bzod pa'o/ /chos ni rdul tsam mi dmigs nyid/ /ces pa ni gzung ba dang 'dzin pa'i chos kyi mtshan nyid mi dmigs pa</text></item>
<item><p>235b6</p><section></section><text>ste/ lam la chos shes pa'o/ /rang gi sa la nges pa nyid/ /sa gsum la ni gnas pa dang / /zhes pa la/ kun mkhyen gsum gyi bdag nyid kyi rang gi sa gsum la ji lta ba bzhin du nges par byas te gnas pa ni lam la rjes su shes pa'i bzod pa'o/ /chos kyi don du srog gtong ba/ /zhes</text></item>
<item><p>235b7</p><section></section><text>pa la chos ni mdo sde dang mngon pa dang 'dul ba'i gzhung gis bdag nyid dang de'i don te/ de'i ched du srog kyang gtong ba ste lam la rjes su shes pa'o/ /de 'dra'i skad cig bcu drug ni/ /blo ldan mthong ba'i lam gnas kyi/ /phyir mi ldog pa'i rtags dag yin/ /zhes pa ni nye bar bsdu ba'o/ /</text></item>
<item><p>236a1</p><section></section><text>bsgom pa'i lam la gnas pa'i phyir mi ldog pa'i byang chub sems dpa'i dge 'dun gyi mtshan nyid rtogs par bya ba'i phyir de'i bye brag bsgom pa'i lam brjod par 'dod nas de'i bye brag rnams re zhig gsungs pa/ bsgom pa'i lam ni zab pa ste/ /zab mo</text></item>
<item><p>236a2</p><section></section><text>stong pa nyid la sogs/ /zab pa de ni sgro 'dogs dang / /skur pa'i mtha' las grol ba nyid/ /ces pa ste/ bsgom pa'i lam zab pa ni rtogs par dka' ba ste/ zab pa de ni stong pa nyid la sogs pa'i sgras ni mtshan ma med pa dang / smon pa med pa dang / rang bzhin gyis 'od gsal</text></item>
<item><p>236a3</p><section></section><text>ba rnams gzung ngo / /bsgom pa'i lam gyi zab pa ni stong pa nyid du brjod na stong pa nyid ji lta bu zhes pa la gsungs pa/ sgro 'dogs dang / skur pa'i mtha' las grol ba nyid/ /ces pa ste/ sgro 'dogs kyi mtha' las grol ba'i stong pa nyid ni zab mo zhes pa'i don to/ /sgro 'dogs</text></item>
<item><p>236a4</p><section></section><text>pa ni brtags pa rnams su'o/ /skur pa ni gsal ba rnams la'o/ /gnyis ka las grol ba stong pa nyid ni bsgom pa'i lam gyi bye brag tu brjod do/ /bsgom pa'i lam gyi khyad par gsungs pa/ nges 'byed yan lag dang mthong ba'i/ /lam dang bsgom pa'i lam nyid la/ /yang dang</text></item>
<item><p>236a5</p><section></section><text>yang du sems pa dang / /'jal dang nges rtogs bsgom pa'i lam/ /zhes pa ste/ nges par 'byed pa'i yan lag dang / /mthong ba'i lam dang / bsgom pa'i lam la gnas nas de'i gnas skabs su mthong ba'i don dag thos pa dang bsam pa dang sgom pa'i rang bzhin gyi shes pas rim</text></item>
<item><p>236a6</p><section></section><text>pa ji lta ba bzhin du yang nas yang du sems pa dang 'jal ba dang nges par rtogs pa rnams kyi rgyun las byung ba ni bsgom pa'i lam mo/ /'di rnams du zhes sems pa la gsungs pa/ de ni rgyun chags yin pa'i phyir/ /chung dang 'bring dang chen po rnams/ /chung ngu'i chung sogs dbye ba yis/ /rnam</text></item>
<item><p>236a7</p><section></section><text>pas rnam pa dgur bzhed do/ /zhes pa ni bsgom pa'i lam ni rnam pa dgur bzhed do/ /yang de nyid kyis de'i mi mthun pa'i phyogs kyi rab tu dbye ba yang dgur brjod do/ /ji ltar zhes pa la gsungs pa/ chung dang 'bring dang chen po rnams/ /chung ngu'i chung sogs dbye ba yis/ /zhes pa</text></item>
<item><p>236b1</p><section></section><text>ste/ /de la chung ngu'i chung ngu dang / chung ngu'i 'bring dang chung ngu'i chen po dang / 'bring gi chung ngu dang 'bring gi 'bring dang / 'bring gi chen po dang / chen po'i chung ngu dang chen po'i 'bring dang chen po'i chen po'o/ /rim pa 'di gnyis kyis mi mthun pa'i phyogs rnams kyang rnam pa dgur rig par bya'o/ /</text></item>
<item><p>236b2</p><section></section><text>gnyen po'i phyogs ni go rims ji lta bas 'joms par byed do/ /mi mthun pa'i phyogs ni go rims las ldog pa gzhom bya ste/ mar me'i snang ba phra mos mun nag chen po rnams so sor 'joms zhes pa'i dpe nyid kyis te/ bsgom pa'i lam ni rnam pa dgu'o/ /'o na rgyal ba'i yum de</text></item>
<item><p>236b3</p><section></section><text>dang der bsgom pa'i lam re re'i rab tu dbye ba las kyang bsod nams grangs med cing gzhal du med pa tshad med pa skye'o/ /bsgom pa'i lam yang grangs med cing gzhal du med pa dang tshad med pa'i dbye bar gsungs na/ de la 'dir rnam pa dgur ji ltar 'gyur zhes pa la gsungs pa/</text></item>
<item><p>236b4</p><section></section><text>grangs med la sogs bstan pa rnams/ /dam pa'i don du bzod ma yin/ /kun rdzob de dag thugs brtse bas/ /rgyu mthun gyur par thub pa bzhed/ /ces pa ste/ bsgom pa'i lam las bsod nams grangs med pa la sogs pa skye bar 'gyur zhes gang zhig shes rab kyi pha rol tu</text></item>
<item><p>236b5</p><section></section><text>phyin pa las gsungs pa/ de rnams ni don dam par bstan par mi nus pa dang / bsgom pa'i lam yang gzhal du med pa la sogs pa rab tu dbye bar mi nus pa'o/ /'o na don ci'i phyir der gsungs snyam pa la/ thugs rje chen pos byis pa'i skye bo rnams gzhug pa'i phyir thub pa</text></item>
<item><p>236b6</p><section></section><text>rnams kyis gsungs zhes pa ste/ de bas na bsgom pa'i lam ni rnam pa dgu nyid do/ /de na rnam par rtog pa'i bdag nyid yin pas de kho na nyid du rang bzhin med pa'i phyir bsgom pa'i lam ni don med pa nyid du ston pa'i phyir gsungs pa/ dngos po brjod du med pa la/ /nyams pa dang ni</text></item>
<item><p>236b7</p><section></section><text>'phel mi rung / /bsgom zhes bya ba'i lam gyis ni/ /ci zhig nyams shing ci zhig thob/ /ces pa ste/ dngos po zhes pa ni sems pa dang 'jal ba la sogs pa ji ltar gsungs pa'i bsgom pa'i lam ni dngos po'o/ /brjod du med ces pa ni gang zag la sogs pa bzhin du brjod du med pa'i</text></item>
<item><p>237a1</p><section></section><text>dngos por gyur pa'o/ /nyams pa dang ni 'phel mi rung / /zhes pa ni mi mthun pa'i phyogs dang gnyen po'i phyogs kyi bdag nyid de dag nyams pa dang 'phel ba dag med pa'o/ /de la bsgom pa'i lam 'dis ci zhig 'joms shing ci zhig ni 'phel te cung zad</text></item>
<item><p>237a2</p><section></section><text>kyang med pas ci yang mi byed do zhes pa ni brgal ba'i don to/ /'dir lan ni/ byang chub ji lta de bzhin du/ /'di ni 'dod pa'i don sgrub byed/ /ces pa ste/ ji ltar byang chub de bzhin du/ /zhes pa ni de kho na nyid du gnyis su med pa'i shes pa'i bdag nyid yang kun rdzob tu yang sangs</text></item>
<item><p>237a3</p><section></section><text>rgyas kyi chos mtha' dag 'dzin pa dang 'gro ba'i don byed pa ste/ de bzhin du bsgom pa'i lam 'di yang kun rdzob tu rang gi yul la yang dag par nges par byas te mngon par 'dod pa'i don sgrub pa dang / nyon mongs pa zad pa'i bya ba dang byang chub skyed par byed pa'i mtshan nyid sgrub</text></item>
<item><p>237a4</p><section></section><text>par byed ces pas bsgom pa'i lam 'di don med pa ma yin no/ /'on kyang byang chub nyid ni ji lta bu bsgom pa'i lam 'di ji lta bur rtogs par bya zhes pa la gsungs pa/ byang chub de bzhin nyid mtshan nyid/ /de yang de yi mtshan nyid bzhed/ /ces pa ste de bzhin nyid 'di stong pa nyid do/ /</text></item>
<item><p>237a5</p><section></section><text>mtshan nyid ni rang bzhin no/ /gang zhig bsgom pa'i lam de yang de'i mtshan nyid de/ gang gi rang bzhin de bzhin yin pa de ltar de'i mtshan nyid kyang de bzhin no/ /ji ltar byang chub stong pa nyid yin yang kun rdzob tu mngon par 'dod pa'i don rnams byed do/ /de bzhin du bsgom pa'i lam</text></item>
<item><p>237a6</p><section></section><text>'di yang gnas pa nyid ces pa'i don to/ /'o na byang chub grub par gyur nas dper bya ba yin gyi ma grub pa ni dper sbyar bar mi bya'o zhes bstan pa'i phyir gsungs pa/ sems ni snga mas byang chub par/ /zhes pa la sogs pa ste/ byang chub ni rnam pa thams cad kyis chos thams cad</text></item>
<item><p>237a7</p><section></section><text>mngon sum du byed pa can rnam par mi rtog pa'i shes rab po/ /de yang bsgom pa'i lam gyi bdag nyid rnam par rtog pa rnams 'dus pa nyid du go ste/ rnam par rtog pa rnams ni dus gcig pa yang ma grub ste dus gcig la 'dus pa med pas so/ /rim gyis so sor byed pa yang med de/ de</text></item>
<item><p>237b1</p><section></section><text>re re nyid rgyu yin pas gzhan rnams don med par thal bar 'gyur zhes pa'i sun 'byin ni grags pas btang snyoms su bzhag pa'o/ /sems ni snga mas byang chub par/ /rigs min phyi mas kyang ma yin/ /zhes pa ste/ de la re zhig bsgom pa'i lam gyis sems snga mas kyang byang chub mi skyed de/</text></item>
<item><p>237b2</p><section></section><text>phyi ma rnams don med par thal bar 'gyur ba'i phyir ro/ /phyi mas kyang ma yin te/ bsgom pa'i lam snga ma rnams don med par thal bar 'gyur ba'i phyir ro/ /de bas na byang chub bskyed pa ni shin tu dka'o zhes pa ni brgal ba'o/ /mar me'i dpe yi tshul gyis ni/ /byang chub bar du 'gyur ba</text></item>
<item><p>237b3</p><section></section><text>yin/ /zhes pa 'di ni lan no/ /'di'i don ni 'di lta ste/ dper na mar me'i skad cig dang pos sdong bu tshig pa ni ma yin te/ phyi ma rnams don med par thal bar 'gyur ba'i phyir ro/ /phyi mas tshig pa yang ma yin te/ snga ma rnams don med par thal bar 'gyur ba'i phyir ro/ /'on kyang</text></item>
<item><p>237b4</p><section></section><text>mar me'i rgyun gyis tshig ces mar me'i dpes gsungs te/ de ltar bsgom pa'i lam yang rgyun nyid kyis byang chub bskyed ces pa'o/ /bskyed pa'i lam brgal ba sngon du song ba'i lan gdab pas rnam par gzhag par byas nas/ da ni phyir mi ldog pa'i byang chub sems dpa'i dge</text></item>
<item><p>237b5</p><section></section><text>'dun gyi mtshan nyid gsungs pa/ zab mo'i chos nyid rnam pa brgyad/ /skye ba dang ni 'gag pa dang / /de bzhin nyid dang shes bya dang / /shes dang spyod pa gnyis med dang / /thabs mkhas pa la zab pa nyid/ /ces pa ste/ chos nyid ni chos thams cad kyi rang bzhin no/ /gang zhig</text></item>
<item><p>237b6</p><section></section><text>rnam pa brgyad po phan tshun 'gal bas nyams su len pas na zab pa'o/ /de sgom pa po'i byang chub sems dpa' bsgom pa'i lam la gnas pa'i phyir mi ldog pa'i byang chub sems dpa'i dge 'dun gyi yul rnam pa brgyad zab pa ste/ gang dang gang zhes pa la gsungs pa/ skye ba dang zhes</text></item>
<item><p>237b7</p><section></section><text>pa la sogs pa'o/ /skye ba ni zab pa ste gnyis su med kyang 'khor ba'i thog ma nas rten cing 'brel par 'byung ba yod pas so/ /'gog pa yang zab pa ste/ ma skyes kyang 'gog pa yod pas na'o/ /de bzhin nyid 'di yang zab pa ste/ de'i bdag nyid yin yang de sgom pas na'o/ /shes</text></item>
<item><p>238a1</p><section></section><text>bya yang zab pa ste/ shes pa med kyang de rnam par gnas pas so/ /shes pa yang zab ste/ shes bya med kyang shes pa yod na'o/ /spyod pa yang zab pa ste/ chos thams cad la bya ba med kyang byang chub kyi spyad pa spyod pas na'o/ /gnyis su med pa yang zab pa ste/</text></item>
<item><p>238a2</p><section></section><text>gnyis sgro 'dogs pa yin yang gnyis su med pa'i sems su gsal bar nges pas so/ /thabs la mkhas pa yang zab ste/ 'gro ba rnams ma grub kyang rgyun mi 'chad par 'gro ba mtha' dag gi don byed pas ste/ 'di rnams thams cad ni mi 'gal ba ste/ don dam pa dang kun</text></item>
<item><p>238a3</p><section></section><text>rdzob kyi bden pa dag la mnyam par bsten pa nyid kyis na zhes brjod do/ /bslab pa phyir mi ldog pa'i tshogs rnams so/ /da ni srid dang zhi ba mnyam nyid dang / /zhes mdor bstan pa bshad pa'i phyir gsungs pa/ chos rnams rmi lam 'dra ba'i phyir/ /srid dang zhi bar mi rtog pa/ /las med</text></item>
<item><p>238a4</p><section></section><text>la sogs klan ka yi/ /lan ni ji skad bshad par zad/ /ces pa ste/ sred pa zhes pa ni nyon mongs pa dang bcas pa'i khams gsum pa'i rnam pa'i sems su snang ba'o/ /zhi ba zhes pa ni chos dang longs spyod dang sprul pa'i sku gsum gyi rnam pa nyon mongs pa med pa'i sems su</text></item>
<item><p>238a5</p><section></section><text>snang ba ste/ khyad par du yang dag par rdzogs pa'i sangs rgyas zhes brjod do/ /de dag tu rtog pa med pa ni dbye bar mi shes pa ste/ stong pa nyid kyis byin gyis brlabs pa rang rang gi sems su snang ba tsam gyi bdag nyid yin pa des na spyi'i shes pa'i zhes pa'i don to/ /de ltar yin pa</text></item>
<item><p>238a6</p><section></section><text>ci'i phyir zhe na/ chos rnams rmi lam lta bu nyid kyis so/ /sad pa'i gnas skabs kyi bdag nyid kyi sems kyi snang ba rnams rmi lam lta bu ste/ rmi lam ni gnyid kyi gnas skabs la nye bar dmigs par gyur pa na lag pa dang glang po la sogs pa'i rnam pa sems su snang ba'o/ /chos</text></item>
<item><p>238a7</p><section></section><text>rnams kyang de dang de 'dra ba nyid kyis tha mal gyi rang bzhin las ring du 'das pas de rtogs pa nyid ni sangs rgyas zhes dgongs pa'o/ /las med la sogs klan ka yi/ /lan ni ji skad bshad par zad/ /ces pa la/ chos thams cad ni rmi lam lta bu yin pas ji ltar mdo sde las gsungs pa/</text></item>
<item><p>238b1</p><section></section><text>de bzhin du rmi lam du sbyin pa dang rnam par 'tshe ba la sogs pas bsod nams dang sdig par 'gyur ba med do/ /de bzhin du gnyid ma log pa'i gnas skabs su yang thal bar 'gyur ro zhes pa ni brgal ba'o/ /lan ni ji ltar mdo las gsungs pa de bzhin du rtogs par bya ste/ bcom ldan</text></item>
<item><p>238b2</p><section></section><text>'das kyis ji ltar gsungs pa dmigs pa dang bcas pa nyid las las rnams skye bar 'gyur gyi gzhan dmigs pa med pa las ni ma yin no zhes so/ /rmi lam gyi skabs 'dir dmigs pa med pa'i sems te/ de bas na gzhan gyi rgyud du grub pa med pas de dag tshar bcad pa dang phan</text></item>
<item><p>238b3</p><section></section><text>gdags par byas pa las sdig pa dang bsod nams dag med pa ni rigs pa'o/ /tha mal gnyid log pa'i gnas skabs ni dngos por gyur pa mi slu ba'i yul can nyid kyis sems su snang ba gzhan gyi rgyud las skyes par gyur pa nyid kyis dmigs pa dang bcas pa'o/ /slob dpon dbyig</text></item>
<item><p>238b4</p><section></section><text>gnyen zhabs kyis ji ltar gsungs pa/ phan tshun bdag po nyid kyis na/ /rnam par shes pa nges pa yin/ /zhes pa'o/ /de dag 'dir tha mal gnyid ma log pa'i gnas skabs gzhan gyi rgyud du grub pa de rnams phan gdags pa dang tshar bcad pa byas na bsod nams dang sdig pa dag</text></item>
<item><p>238b5</p><section></section><text>gis rnam par gzhag pa ni legs par gnas pa nyid do/ /sangs rgyas kyi zhing yongs su dag pa'i dbang du byas te gsungs pa/ sems can 'jig rten de bzhin du/ /snod kyi 'jig rten ma dag pa/ /de la dag pa bsgrub pa yis/ /sangs rgyas zhing ni dag pa nyid/ /ces pa ste sems</text></item>
<item><p>238b6</p><section></section><text>can 'jig rten ni/ sems can dang bcas pa'i mtshan pa ste/ gang zhig ma dag pa ni skom pa dang ltogs pa la sogs pa'o/ /des gzhan dag mthong nas rang gi sangs rgyas kyi zhing gi sems can rnams dag pa nye bar sdud par byed pa/ smon lam la sogs pas/ lha'i longs</text></item>
<item><p>238b7</p><section></section><text>spyod la nye bar bsdus pas/ sems can gyi 'jig rten dag par byed do/ /de bzhin du snod kyi 'jig rten ni sems med pa'i sde tshan ste/ gang zhig ma dag pa zhes pa 'dir yang sbyar bar bya ba ste/ tsher ma dang rdo ba dang ngam grog la sogs pa des gzhan dag mthong bas/ rang gi</text></item>
<item><p>239a1</p><section></section><text>sangs rgyas kyi zhing gi snod kyi 'jig rten dag nye bar sdud pa gser la sogs pa'i rang bzhin gyi sa gzhi mnyam par bskyed pa ni/ snod kyi 'jig rten dag par byed pa'o/ /sems can dang snod kyi 'jig rten dag pa nyid ni/ sangs rgyas kyi zhing dag par gsungs te/</text></item>
<item><p>239a2</p><section></section><text>de nyid kyi bdag nyid ni de yin pa'i phyir ro/ /thabs la mkhas pa bstan pa'i phyir gsungs pa/ 'di yul rab tu sbyor ba ste/ /dgra rnams las ni 'das pa dang / /mi gnas ji bzhin shugs dang ni/ /thun mong ma yin mtshan nyid dang / /ma chags pa dang mi dmigs dang / /mtshan</text></item>
<item><p>239a3</p><section></section><text>ma smon lam zad pa dang / /de yi rtags dang tshad med pa/ /thabs la mkhas pa rnam pa bcu/ /zhes pa ste/ thabs ni sangs rgyas nyid kyi sgrub thabs so/ /de la mkhas pa ni phyin ci ma log pa'i shes pa ste/ thabs la mkhas pa'o/ /'di yi zhes pa ni thabs la mkhas pa ste/</text></item>
<item><p>239a4</p><section></section><text>de'i yul dang rab tu sbyor ba brjod par bya ba ste/ de la ting nge 'dzin rnam pa gsum dang / byang chub kyi phyogs rnams zhes pa ste/ yul ni mdo nyid kyis rgyas par gsungs so/ /rab tu sbyor ba zhes pa ni/ /dgra rnams las ni 'das pa dang / /zhes pa la sogs pa'i rkang pa bcu po</text></item>
<item><p>239a5</p><section></section><text>rnams la so so yang dag par sbyor bas rnam pa bcur rig par bya'o/ /dgra rnams ni dgra nyid de bdud bzhi la sogs pa ste/ rab tu sbyor ba gang zhig de rnams las 'das pa de ni dgra rnams las 'das pa'i rab tu sbyor ba'o/ /gang gis chos thams cad la gnas kyang la lar rab</text></item>
<item><p>239a6</p><section></section><text>tu mi gnas pa de ni mi gnas pa'i rab tu sbyor ba'o/ /gang gis ji ltar smon lam bzhin du 'gro ba'i don bya ba'i phyir byang chub kyi lam la goms par byed pa de ni ji bzhin shugs kyis rab tu sbyor ba'o/ /gang gis yang dag par rdzogs pa'i spyod pa nyid la goms par byed pa de ni nyan</text></item>
<item><p>239a7</p><section></section><text>thos la sogs pa dang thun mong ma yin pa'i rab tu sbyor ba'o/ /gang gis sems can thams cad kyi 'jigs pa bsal ba'i phyir/ byang chub kyi spyod pa kun du spyod pa de ni ma chags pa'i rab tu sbyor ba'o/ /gang gis btags pa'i chos thams cad mi dmigs par bstan pa'i don du</text></item>
<item><p>239b1</p><section></section><text>sangs rgyas kyi rgyu la goms par byed pa de ni mi dmigs pa'i rab tu sbyor ba'o/ /gang gis sems can thams cad kyis mtshan mar gzung ba gsal ba'i don du sangs rgyas nyid kyi rgyu la rab tu goms par byed pa de ni/ mtshan ma med pa'i rab tu sbyor ba'o/ /gang gis sems can thams cad</text></item>
<item><p>239b2</p><section></section><text>srid pa gsum du smon lam gdab cing zad par bya ba'i phyir/ byang chub kyi rgyu la spyod pa de ni smon pa med pa'i rab tu sbyor ba'o/ /de yi zhes pa ni phyir mi ldog pa'i'o/ /gang zhig la sogs pas de mtshon par byed cing shes par byed pa de ni rtags kyi rab tu sbyor ba'o/ /gang gis tshad med pa'i</text></item>
<item><p>239b3</p><section></section><text>yul dang dus kyi sems can rnams yongs su skyob pa'i phyir/ byang chub kyi rgyu la goms par byed pa de ni/ tshad med pa'i rab tu sbyor ba'o/ /rab tu sbyor ba rnam pa bcur phye bas thabs la mkhas pa gsungs so/ /mngon par rtogs pa'i rgyan gyi 'grel pa grags pa'i cha zhes bya ba las</text></item>
<item><p>239b4</p><section></section><text>skabs bzhi pa'i 'grel pa'o// //rtse mo'i mngon par rtogs pa la de'i rtags dang zhes pa la sogs pa'i dngos po dgu mdor bstan pa de las rtags bshad pa'i phyir gsungs pa/ rmi lam na yang chos rnams kun/ /rmi lam lta bur lta la sogs/ /rtse mor phyin pa'i sbyor</text></item>
<item><p>239b5</p><section></section><text>ba'i rtags/ /rnam pa bcu gnyis dag tu bzhed/ /ces pa ste/ rtse mo'i mngon rtogs kyi rtags rnams rnam pa bcu gnyis po de rnams las gang gi rmi lam na chos thams cad rmi lam lta bur lta ba la sogs pa ni rtags gcig go/ /sogs pa'i sgras nyan thos dang rang sangs rgyas kyi byang</text></item>
<item><p>239b6</p><section></section><text>chub dang srid pa gsum du sems mi bskyed pa ni gnyis pa'o/ /rmi lam na de bzhin gshegs pa la sogs pa mthong ba ni gsum pa'o/ /rmi lam na nam mkha' las sangs rgyas kyi rdzu 'phrul rnam par 'phrul pa mthong ba ni bzhi pa'o/ /rmi lam na chos ston pa'i sems bskyed pa ni lnga pa'o/ /</text></item>
<item><p>239b7</p><section></section><text>dmyal ba la sogs pa'i ngan 'gro gsum mthong ba las rang gi sangs rgyas kyi zhing du de dag spangs pa'i sems ni drug pa'o/ /rmi lam sad pa'i gnas skabs su gal te bdag sngon gyi sangs rgyas kyis lung bstan pa yin na grong khyer la sogs pa tshig pa rab tu zhi bar gyur cig ces pas bden</text></item>
<item><p>240a1</p><section></section><text>pa'i byin gyi rlabs kyis rab tu zhi ba ni bdun pa'o/ /gal te bdag yang dag par rdzogs pa'i byang chub la lhag par mos pa'i sems dang bcas par gyur na des mi 'di las mi ma yin pa ring du song shig ces pas bdud kyis byin gyis brlabs pa min par bden</text></item>
<item><p>240a2</p><section></section><text>pa'i byin rlabs kyis mi ma yin pa ring du 'bros pa ni brgyad pa'o/ /rang nyid kyis sangs rgyas dang byang chub sems dpa'i mtshan nyid mngon par shes nas dge ba'i bshes gnyen du bsten pa ni dgu pa'o/ /rnam pa thams cad kyis shes rab kyi pha rol tu phyin pa la slob pa ni bcu pa'o/ /</text></item>
<item><p>240a3</p><section></section><text>thams cad la mngon par ma zhen pa ni bcu gcig pa'o/ /sangs rgyas kyi byang chub tu nye bar gyur pa ni bcu gnyis pa ste/ de ltar rtags bcu gnyis so/ /rtse mor phyin pa'i rnal 'byor pa'i rtags rnams mngon par brjod nas/ de'i rnam 'phel gsungs pa/ 'dzam bu'i gling gi skye</text></item>
<item><p>240a4</p><section></section><text>bo snyed/ /sangs rgyas mchod pa'i dge la sogs/ /dper mdzad nas ni rnam mang du/ /rnam 'phel bcu drug bdag nyid do/ /zhes pa ste/ ting nge 'dzin gong nas gong du gyur pa'i gnas skabs kyi bye brag rnams ni rnam 'phel lo/ /rnam pa bcu drug ji ltar shes par bya snyam pa la gsungs</text></item>
<item><p>240a5</p><section></section><text>pa/ 'dzam bu'i gling zhes pa la sogs pa ste/ 'dzam bu'i gling na gnas pa'i sems can gyi grangs ji snyed pa de snyed kyis mtshon pa'i sangs rgyas de snyed la mchod pa byas pa'i bsod nams gang zhig dper byas pa ni de bzhin no/ /sangs rgyas de rnams la mchod pa'i dge ba la sogs</text></item>
<item><p>240a6</p><section></section><text>pa dper lan mang du mdzad de/ dpes rnam pa bcu drug tu dbye ba byas pas rnam 'phel rnam pa bcu drug tu rtogs par bya'o/ /de la shes rab kyi pha rol tu phyin pa yid la byed pa rnam 'phel gcig go/ /chos rnams ma skyes par bzod pa so sor thob pa ni gnyis pa'o/ /rtogs bya dang</text></item>
<item><p>240a7</p><section></section><text>rtogs pa po'i chos dag mi dmigs pa ni gsum pa'o/ /khyad par du 'phags pa'i dge ba bcu la sogs pa thob pa ni bzhi pa'o/ /gzugs med pa'i snyoms par 'jug pa thob pa ni lnga pa'o/ /lha thams cad kyi sder nye bar 'pho ba ni drug pa'o/ /bdud thams cad zil gyis gnon</text></item>
<item><p>240b1</p><section></section><text>pa ni bdun pa'o/ /byang chub sems dpa'i gnas skabs nyid du chos ston pa la sogs pa sangs rgyas dang 'dra ba de dag gi gnas skabs ni brgyad pa'o/ /yongs su dag pa la slob pa ni dgu pa'o/ /sangs rgyas kyi spyod yul du gyur pa ni bcu pa'o/ /sangs rgyas nyid kyi 'bras bu thob</text></item>
<item><p>240b2</p><section></section><text>pa'i mtshan ma ni bcu gcig pa'o/ /pha rol tu phyin pa'i mi mthun pa'i phyogs kyi sems mi bskyed pa ni bcu gnyis pa'o/ /gzugs la sogs pa rnams rang rig par grub pa nyid kyis gzugs la sogs pa dang lhan cig tu gyur pa'i dbang po'i shes pa mi skye ba ni bcu gsum pa'o/ /</text></item>
<item><p>240b3</p><section></section><text>pha rol tu phyin pa rnams sdud pa'i shes pa ni bcu bzhi pa'o/ /phun sum tshogs pa thams cad so sor thob pa ni bco lnga pa'o/ /yang dag par rdzogs pa'i byang chub la kun du nye bar gyur pa ni bcu drug pa ste/ de ltar na rnam 'phel rnam pa bcu drug go/ /da ni bstan pa gsungs pa/</text></item>
<item><p>240b4</p><section></section><text>sems can don yongs mi gtong ba/ /kun mkhyen nyid gsum chos rnams kyi/ /yongs su rdzogs pa bla med pa/ /nges pa zhes pa ni mngon par brjod ces pa ste/ ji skad gsungs pa'i rnam pa thams cad mkhyen pa nyid la sogs pa kun mkhyen gsum du gtogs pa'i byang chub tu</text></item>
<item><p>240b5</p><section></section><text>sems bskyed pa la sogs pa'i chos rnams yongs su rdzogs pa bla na med par gyur pa de yang sems can gyi don yongs su mi gtong bar gyur pa de ni rtse mo'i mngon rtogs kyi nges par brjod do/ /sems kun gnas zhes sngon du mdor bstan pa de yang ting nge 'dzin nyid do/ /de bas na ting</text></item>
<item><p>240b6</p><section></section><text>nge 'dzin gyi dbang du byas te gsungs pa/ gling bzhi pa dang stong dag dang / /stong gnyis gsum dag dper mdzad nas/ /bsod nams mang po nyid kyis ni/ /ting 'dzin yongs su bsgrags pa yin/ /zhes pa ste/ 'di'i don ni 'di ltar 'dod de/ gling bzhi pa la sogs pa stong dang /</text></item>
<item><p>240b7</p><section></section><text>stong gnyis pa dang / stong gsum gyi 'jig rten gyi khams su gnas pa'i sems can de rnams kyi gang zhig pha rol tu phyin pa la sogs pa'i tshogs nas snying rje la sogs pa'i tshogs dang gang zhig de'i rang bzhin gyi ting nge 'dzin dpag tu med pa de rnams kyi bsod nams gang yin pa de rnams</text></item>
<item><p>241a1</p><section></section><text>dper byas te/ de bas kyang bsod nams du ma'i bdag nyid na g.yo ba'i ting nge 'dzin te sems kun du gnas pa zhes bya'o/ /mthong zhes bya dang bsgom pa zhes/ /bya ba'i lam ni so so la/ /rnam par rtog pa rnam bzhi yi/ /gnyen po rnam pa bzhi dang ni/ /zhes pa</text></item>
<item><p>241a2</p><section></section><text>sngon du mdor bstan pa de ni de'i dbang du byas te gsungs pa/ 'jug pa dang ni ldog pa la/ /gzung ba'i rnam rtog so sor de/ /dgu yi bdag nyid ji bzhin yul/ /min pa'i bdag nyid dag shes bya/ /zhes pa ste/ de la re zhig gzung ba'i rnam rtog rnam pa gnyis so/ /gzung ba'i</text></item>
<item><p>241a3</p><section></section><text>yul ji lta bu zhes sems pa la gsungs pa/ ji bzhin yul min bdag nyid ces pa ste/ mi bden pa la 'dod pa'i bdag nyid do/ /rnam par rtog pa 'di yul la 'jug pa ni byang chub sems dpa'i blang bar bya ba'i phyogs so/ /ldog pa ni byang chub sems dpa'i dor bar bya ba'i phyogs</text></item>
<item><p>241a4</p><section></section><text>so/ /de yang so sor yul gyis dbye bas rnam pa dgu'o/ /gzung ba'i rnam par rtog pa mngon par brjod nas/ 'dzin pa'i rnam par rtog pa gsungs pa/ sems can rdzas dang btags yod par/ /rnam rtog 'dzin pa dag tu 'dod/ /so so'i skye bo 'phags dbye bas/ /so sor de</text></item>
<item><p>241a5</p><section></section><text>dag dgu bdag nyid/ /ces pa ste/ gzhan du 'jug pa ni rnam rtog gnyis kyang 'dzin pa po yul gyis so/ /gnyis ji ltar snyam pa la rim pa ji lta bar rdzas dang btags pa'i yod pa ste/ sems can rnams kyi rnam par rtog pas so/ /de la dang po ni so so'i skye bo'i'o/ /gnyis pa</text></item>
<item><p>241a6</p><section></section><text>ni 'phags pa rnams kyi'o/ /de yang so sor rnam pa dgu'o/ /'di ji ltar mi bden pa la 'dod pa'i bdag nyid kyi rtog par rtog pa ma yin zhe na/ mi bden pa nyid la 'dzin pa po'i rnam rtog gnyis so/ /'di dag nyid gsungs pa/ gal te gzung don de bzhin med/ /de dag gang</text></item>
<item><p>241a7</p><section></section><text>gis 'dzin par 'dod/ /de ltar de dag 'dzin pa med/ /ngo bos stong pa'i mtshan nyid do/ /zhes pa ste/ 'dzin pa'i ngo bos zhes pa ni 'dzin pa po'i tshul gyis so/ /de dag ces pa ni 'dzin pa'i rnam par rtog pa'o/ /rnam par rtog pa bzhi po 'di yang so sor rnam pa dgur gsungs pa/</text></item>
<item><p>241b1</p><section></section><text>de la dang po rnam pa dgu po'i ji lta bu zhes sems pa la gsungs pa/ ngo bo nyid dang rigs dang ni/ /lam ni yang dag 'grub pa dang / /shes pa'i dmigs pa ma 'khrul dang / /mi mthun phyogs dang gnyen po dang / /rang gis rtogs dang byed pa dang / /de yi las bya'i 'bras bu la/ /'jug pa'i</text></item>
<item><p>241b2</p><section></section><text>phyogs kyi rten can gyi/ /rnam rtog de ni rnam dgur 'dod/ /ces pa ste/ 'di rnams shes pa ni thog ma'i gzung rtog rnams so/ /ngo bo nyid ces pa ni byang chub tu sems bskyed pa'i ngo bo ste/ ngo bo nyid kyis rnam par rtog pa'o/ /rigs zhes pa ni yang dag par rdzogs pa'i byang chub kyi</text></item>
<item><p>241b3</p><section></section><text>rigs la rigs su rnam par rtog pa'o/ /lam ni yang dag 'grub pa dang / /zhes pa ni shes rab kyi pha rol tu phyin pa mngon du byed pa la lam yang dag par 'grub pa'i rnam par rtog pa'o/ /shes pa'i dmigs pa ma 'khrul dang / /zhes pa ni shes pa'i dmigs pa med pa</text></item>
<item><p>241b4</p><section></section><text>nyid kyis te shes pa'i dmigs pa ma 'khrul ba'i rnam par rtog pa'o/ /mi mthun phyogs dang gnyen po dang / /zhes pa la rnam par mi rtog pa'i ye shes ni gnyen po'i phyogs so/ /rnam par rtog pa ni mi mthun pa'i phyogs te/ gnyen po'i phyogs dang mi mthun pa'i</text></item>
<item><p>241b5</p><section></section><text>phyogs kyi rnam par rtog pa'o/ /rang gis rtogs zhes pa ni nyan thos la sogs pa'i chos yang nas byang chub sems dpa'i chos rang gis rtogs pa ste/ rang gis rtogs pa'i rnam par rtog pa'o/ /byed pa dang / de yis las bya'i 'bras bu dang / /zhes pa la/ byang chub sems</text></item>
<item><p>241b6</p><section></section><text>dpa' byed pa po/ /zhes 'dir byed par rnam par rtog pa'o/ /de'i las ni gnyen po'i phyogs bsgom pa ste/ de'i las kyi rnam par rtog pa'o/ /bya ba'i 'bras bu ni mi mthun pa'i phyogs zad pa ste/ bya ba'i 'bras bu'i rnam par rtog pa'o/ /dang por gzung ba'i rang bzhin gyi dngos po</text></item>
<item><p>241b7</p><section></section><text>dgu spangs pa las thog mar gzung ba'i rnam par rtog pa dgu'o/ /ngo bo nyid la sogs pas blang bar bya ba nyid kyis 'jug pa'i phyogs kyis byin gyis brlabs par 'di dag shes par bya'o/ /gzung ba'i rnam par rtog pa gnyis pa 'di yang rnam pa dgur ji ltar 'gyur zhes pa la gsungs</text></item>
<item><p>242a1</p><section></section><text>pa/ srid dang zhi bar lhung ba'i phyir/ /rtogs pa dman pa nyid dang ni/ /yongs su 'dzin pa med pa dang / /lam gyi rnam pa ma tshang dang / /gzhan gyi rkyen gyis 'gro ba dang / /ched du bya ba log pa dang / /nyi tshe ba dang sna tshogs nyid/ /gnas dang 'jug la rmongs pa dang / /</text></item>
<item><p>242a2</p><section></section><text>rjes la 'gro zhes bya ba la/ /rnam rtog dgu yi bdag nyid 'di/ /ldog pa'i phyogs kyi rten can te/ /nyan thos la sogs yid la 'byung / /zhes pa ste/ srid dang zhi bar lhung ba'i phyir/ /rtogs pa dman pa nyid dang ni/ /zhes pa la 'khor ba dang mya ngan las 'das par lhung ba nyid kyis</text></item>
<item><p>242a3</p><section></section><text>srid pa dang zhi ba'i mtshan nyid yongs su ma shes pas rtogs pa dman pa ste/ rtogs pa dman pa'i rnam par rtogs pa'o/ /yongs su 'dzin pa med pa dang / /zhes pa la yongs su 'dzin pa ni ji skad gsungs pa'i dge ba'i bshes gnyen te/ yongs su 'dzin pa med pa'i rnam par</text></item>
<item><p>242a4</p><section></section><text>rtog pa'o/ /lam gyi rnam pa ma tshang dang / /zhes pa ni shes bya ba'i sgrib pa mtha' dag gi gnyen po'i phyogs kyi lam ma tshang ba ni lam ma tshang ba'i rnam par rtog pa'o/ /gzhan gyi rkyen gyis 'gro ba dang / /zhes pa ni de bzhin gshegs pa la sogs pa rnams la ltos nas rang gi lam rtogs</text></item>
<item><p>242a5</p><section></section><text>pa nyid kyis gzhan gyi rkyen gyis 'gro ba'i rnam par rtog pa'o/ /ched du bya ba log pa dang / /zhes pa ni snying rje med pas ji skad gsungs pa'i ched du bya ba log pa'i rnam par rtog pa'o/ /nyi tshe ba zhes pa ni nyon mongs pa'i sgrib pa spangs nas lam tsam nyid rtogs pa ni nyi tshe ba'i rnam par rtog</text></item>
<item><p>242a6</p><section></section><text>pa'o/ /sna tshogs nyid ces pa ni 'bras bu dang po la sogs pa rtogs pa ni sna tshogs kyi rnam par rtog pa'o/ /gnas dang 'jug la rmongs pa dang / /zhes pa ni bde 'gro dang ngan 'gro dag la gnas pa dang 'byung ba la rmongs pa ni gnas pa dang 'jug pa mi shes pa'i rnam par rtog pa'o/ /</text></item>
<item><p>242a7</p><section></section><text>rjes la 'gro zhes bya ba la/ /zhes pa ni rang nyid kyis yongs su mi shes pas sangs rgyas dang byang chub sems dpa' dag gi rjes su 'gro ba ni rjes su 'gro ba'i rnam par rtog pa ste/ gzung rtog gnyis pa'i dgu tshan no/ /yul 'di rnams kyang byang chub sems dpas spang bar bya ba gnyid</text></item>
<item><p>242b1</p><section></section><text>log pa'i phyogs yin par shes par bya'o/ /rdzas su yod par so so'i skye bos brtags par 'dzin pa'i rnam par rtog pa dang po rnams la dgur ji ltar 'gyur zhes pa la gsungs pa/ 'dzin dang so sor thar pa dang / /yid la byed dang khams rnams ni/ /gsum char nye bar 'brel ba</text></item>
<item><p>242b2</p><section></section><text>dang / /gnas dang mngon par zhen pa dang / /chos kyi dngos po btags pa dang / /chags pa dang ni gnyen po dang / /ji ltar 'dod bzhin 'gro nyams la/ /'dzin pa dang por shes par bya/ /zhes pa ste/ bsgom pa'i lam gyi rab tu sbyor ba'i gnas skabs kyi spang bya 'dzin pa rdzas su</text></item>
<item><p>242b3</p><section></section><text>yod pa'i bdag nyid du 'dzin pa dang thar pa la sogs pa'i chos rnams la dgu ste/ de'i rnam par rtog pa yang 'dzin pa'i rnam par rtog pa rnam pa dgu'o/ /de yang 'phags pa rnams kyis rab tu spangs pa nyid kyis na so so'i skye bo rnams kyi chos so/ /de la ting nge 'dzin dang so sor</text></item>
<item><p>242b4</p><section></section><text>thar pa dang / /zhes pa ni rdzas su yod pa'i bdag nyid sdug pa dang mi sdug pa bdag nye bar len pa dang yongs su gtong ba ni 'dzin pa dang so sor thar pa'i rnam par rtog pa'o/ /de ltar gzhan rnams la yang bdag gi dbang du byas pa nyid kyis thams cad la bsgrub par bya ba ni ji ltar</text></item>
<item><p>242b5</p><section></section><text>rigs par blta bar bya'o/ /yid la byed dang zhes pa ni brtags pa'i don gang zhig yid la byed pa ni yid la byed pa'i rnam par rtog pa'o/ /khams rnams ni/ gsum char nye bar 'brel pa dang / /zhes pa ni shi ba'i de ma thag tu bdag rdzas su yod pa khams gsum par 'jug pa ni</text></item>
<item><p>242b6</p><section></section><text>khams gsum pa dang 'brel ba'i rnam par rtog pa de gnas zhes pa ni stong pa nyid kyi gnas skabs te gnas la rnam par rtog pa'o/ /mngon par zhen pa zhes pa la sangs rgyas la sogs pa la mngon par zhen pa ni mngon par zhen pa'i rnam par rtog pa'o/ /chos kyi dngos po btags pa</text></item>
<item><p>242b7</p><section></section><text>dang / /zhes pa la btags pa'i chos btags pa'i dngos po ni btags pa'i rnam par rtog pa'o/ /chags pa ni de kho na nyid kyi ye shes bskyed pa la chags pa ste/ chags pa'i rnam par rtog pa'o/ /gnyen po zhes pa ni nyon mongs pa thams cad kyi gnyen po'i phyogs nyan thos dang rang sangs rgyas kyi</text></item>
<item><p>243a1</p><section></section><text>lam gyi bdag nyid ni gnyen po'i phyogs kyi rnam par rtog pa'o/ /ji ltar 'dod bzhin 'gro nyams la/ /zhes pa ni mngon par shes pa la sogs pa med par ji ltar 'dod pa bzhin 'gro ba nyams pa ste/ ji ltar 'dod pa bzhin 'gro nyams kyi rnam par rtog pa'o/ /</text></item>
<item><p>243a2</p><section></section><text>'dzin pa'i rnam par rtog pa dang po'i dgu tshan no/ /'dzin pa'i rnam par rtog pa gnyis pa btags pa'i yod pa ni rnam pa dgur ji ltar 'gyur zhes pa la gsungs pa/ ched bzhin nges par mi 'byung dang / /lam la lam min 'dzin pa dang / /'gag dang bcas pa'i skye ba</text></item>
<item><p>243a3</p><section></section><text>dang / /dngos po ldan dang mi ldan dang / /gnas dang rigs ni 'jig pa dang / /don du gnyer dang rgyu med dang / /phyir sgol ba ni dmigs pa la/ /'dzin pa'i rnam rtog gzhan yin no/ /zhes pa ste/ ched bzhin nges par mi 'byung dang / /zhes pa ni nyan thos kyi lta bar gyur pa nyid</text></item>
<item><p>243a4</p><section></section><text>kyis ji ltar gsungs pa'i ched du bya ba rnam pa gsum po rnams la so sor mi 'gro ba ni ched bzhin nges par mi 'byung ba'i rnam par rtog pa'o/ /lam la lam min 'dzin pa dang / /zhes pa ni rang gi mngon par 'dod pa'i lam yongs su mi shes pas lam gzhan la lam du 'dzin pa</text></item>
<item><p>243a5</p><section></section><text>ni lam la lam min du 'dzin pa'i rnam par rtog pa'o/ /'gag dang bcas pa'i skye ba dang / /zhes pa ni btags pa'i chos thams cad ni skye ba dang 'gag pa'i rnam par rtog pa'o/ /dngos po ldan dang mi ldan dang / /zhes pa ni dngos po mtha' dag mtshams med pa dang bar mtshams</text></item>
<item><p>243a6</p><section></section><text>dang bcas par so sor snang ba nyid kyis ldan pa dang mi ldan pa ste/ ldan pa dang mi ldan pa'i rnam par rtog pa'o/ /gnas zhes pa ni gzugs la sogs pa'i gnas rnams ni nam mkha' la kun du gnas pa'i nam mkha' lding lta bu nyid kyis te gnas kyi rnam par rtog pa'o/ /rigs ni</text></item>
<item><p>243a7</p><section></section><text>'jig pa dang zhes pa ni byang chub tu sems bskyed pas nyan thos la sogs pa'i rigs 'jig pa ste/ nyan thos la sogs pa'i rigs 'jig pa'i rnam par rtog pa'o/ /don du gnyer dang rgyu med dang / /zhes pa don du gnyer ba ni stong pa nyid de la don du gnyer ba med pa ste/ don du gnyer ba</text></item>
<item><p>243b1</p><section></section><text>med pa'i rnam par rtog pa'o/ /rgyu med ni rten cing 'brel bar 'byung ba med pa ste/ rgyu med kyi rnam par rtog pa'o/ /phyir rgol ba ni dmigs pa la zhes pa ni nga rgyal la sogs pa dmigs pa ste/ phyir rgol ba dmigs pa'i rnam par rtog pa'o/ /gsungs pa'i mthong ba'i lam gyi spang bar</text></item>
<item><p>243b2</p><section></section><text>bya ba'i rtog pa sum cu rtsa drug po rnams ni mi mthun pa'i phyogs su gyur pa dang gnyen po'i phyogs te 'di rnams nyid do/ /mthong ba'i lam gyi gnas skabs kyi khyad par gyis bdag nyid rnams ni ji ltar mdo bzhin du rtogs par bya'o/ /'o na mthong ba'i lam ni dang por de kho na nyid shes pa'i ye shes</text></item>
<item><p>243b3</p><section></section><text>yin te/ de yang ye shes kyi tshogs kyi nang du 'dus pas bsod nams kyi tshogs med par de dag tsam gyis ni byang chub tu mi 'gyur ro snyam pa la gsungs pa/ de bas na bsod nams kyi tshogs kyi bdag nyid kyi byang chub kyi rgyud la gzhan gsum bstan pa'i phyir gsungs pa/ /byang chub</text></item>
<item><p>243b4</p><section></section><text>gzhan la ston pa dang / /de yi rgyu ni yongs gtod dang / /de thob bar chad med pa'i rgyu/ /bsod nams mang po'i mtshan nyid do/ /zhes pa ste/ byang chub gzhan la ston pa dang / /zhes pa ni yang dag par rdzogs pa'i byang chub gzhan dag la ston pa ni gcig go/ /de yi rgyu ni yongs gtod dang / /</text></item>
<item><p>243b5</p><section></section><text>zhes pa ni de'i rgyu ni byang chub kyi rgyu ste/ shes rab kyi pha rol tu phyin pa'i gzhung gi bdag nyid byang chub kyi don du yongs su gtod pa ni gnyis pa'o/ /de thob bar chad med pa'i rgyu/ /bsod nams mang po'i mtshan nyid do/ /zhes pa la yang dag par rdzogs pa'i byang chub thob par bya ba la bar</text></item>
<item><p>243b6</p><section></section><text>chad med pa ji srid rab tu dbye ba byed par gyur pa rang gi rgyu la yod pa'i bsod nams kyi tshogs kyi mtshan nyid ni gsum pa'o/ /rgyu zhes bya ba ni tshogs rnam pa gnyis kyis bsgrubs pa'i byang chub kyi'o/ /'o na yang dag par rdzogs pa'i byang chub 'di thob par bya ba'i ched du ci zhig gsungs zhes</text></item>
<item><p>243b7</p><section></section><text>pa la gsungs pa/ dri ma zad dang mi skye ba'i/ /ye shes byang chub ces brjod de/ /zad med skye med phyir de dag /go rims bzhin du shes par bya/ /zhes pa ste/ 'dir tshigs bcad phyed dang pos nyan thos kyis la gnas nas rjes su tshol ba'i byang chub kyi mtshan nyid gsungs so/ /phyed phyi</text></item>
<item><p>244a1</p><section></section><text>mas theg pa chen po rjes su tshol ba'i byang chub kyi mtshan nyid de gnyis nye bar bkod pa'o/ /dri ma ni nyon mongs pa dang shes bya'i sgrib pa rnams so/ /zad pa dang mi skye ba ni skyes pa rnams zad pa dang ma skyes pa rnams mi skye ba'o/ /de dag ni zad pa dang mi skye ba'i shes pa gang yin pa ste/</text></item>
<item><p>244a2</p><section></section><text>de ni byang chub ces brjod do/ /dri ma rnams zad pa dang mi skye ba'i ye shes kyi mtshan nyid ni byang chub ces pa'i don to/ /byang chub kyi mtshan nyid gcig go/ /'di dag spangs nas gzhan rigs pas len par byed pa ni theg pa chen por gyur pa'i byang chub kyi mtshan nyid ces brjod do/ /dri ma</text></item>
<item><p>244a3</p><section></section><text>rnams ni sgro btags pa nyid kyi bdag la sogs pa lta bu ste/ gang gi phyir zad pa dang mi skye ba dag med pas so/ /de bas na zad pa med pas ma skyes pa ste/ dpe med pa nyid dang mi skye ba med pa nyid du shes par bya ste/ de nyid ni theg pa chen po pa'i byang chub tu rtogs par bya'o/ /theg pa</text></item>
<item><p>244a4</p><section></section><text>chen po ni rang bzhin gyis yongs su dag par bya'o/ /theg pa chen po'i rang bzhin gyis yongs su dag pa nyid do/ /chos thams cad kyi dri ma zhes bya ba glo bur ba nyid pas de kho na nyid zad pa dang mi skye ba med par shes pa'i mtshan nyid ni byang chub ces pa'i don to/ /da ni zad pa dang mi skye ba'i</text></item>
<item><p>244a5</p><section></section><text>ye shes ni byang chub ces pa sngon du bstan pa'i gzhan gyi mtshan nyid sun dbyung ba'i phyir gsungs pa/ 'gog pa med pa'i rang bzhin la/ /mthong zhes bya ba'i lam gyis ni/ /rnam par rtog rig ci zhig zad/ /skye med rnam pa ci zhig thob/ /ces pa ste/ gang gi phyir chos rnams kyi</text></item>
<item><p>244a6</p><section></section><text>bdag nyid gzung ba dang 'dzin pas stong pa nyid kyi rang bzhin te/ de yang thog ma dang tha ma med pa'i thams cad du yod pa nyid do/ /de bas na de'i mi mthun pa'i phyogs su gyur pa sgro btags pa'i gzung ba dang 'dzin pa'i bdag nyid kyis ni nyon mongs pa la sogs pa'i dri ma thams cad</text></item>
<item><p>244a7</p><section></section><text>'dir med pa nyid do/ /de bas mthong ba'i lam gyi rnam par rtog pa'i rigs ni ci zhig zad pa la skye ba med pa ci zhig thob ste/ ci yang med pas zhes par dgongs so/ /'o na chos thams cad kyang gzung ba dang 'dzin pa'i bdag nyid la shes bya nyid kyi sgrib pa zad par brjod par bya ba yin</text></item>
<item><p>244b1</p><section></section><text>na ni de bzhin du ji ltar bshad ces pa la gsungs pa/ gzhan gyi chos rnams kyang yod la/ /shes bya la yang ston pa yi/ /sgrib pa zad par brjod pa gang / /de la kho bos mtshar du brtsis/ /zhes pa ste/ gzugs kyi phung po la sogs pa'i chos rnams dngos po zhes bya bar yod cing</text></item>
<item><p>244b2</p><section></section><text>de 'dzin pa'i sangs rgyas bcom ldan 'das kyi shes bya'i sgrib pa rnams zad pa zhes pa 'di la kho bos mtshar du brtsis pa'o/ /gzugs kyi phung po la sogs pa brtag bzod pa nyid der sgro btags pa'i shes bya'i sgrib pa de'i nus mthus te/ des na shes bya'i sgrib pa rnams ji ltar zad</text></item>
<item><p>244b3</p><section></section><text>ces par dgongs so/ /'o na shes bya'i sgrib pa rnams ji ltar zad ces pa la gsungs pa/ 'di la bsal bya ci yang med/ /bsnan par bya ba cung zad med/ /yang dag nyid du yang dag lta/ /yang dag mthong na rnam par grol/ /zhes pa ste/ 'di la zhes pa ni gnyis su med pa'i</text></item>
<item><p>244b4</p><section></section><text>sems gsal ba'i rgyun gyis bdag nyid kyi chos thams cad ldog pas byas pa'i dbye bas yongs su brtags pa'i gzung ba dang 'dzin pas stong pa nyid de/ des na stong pa nyid 'di la bsal bar bya ba ci yang med do/ /de'i rten du gyur pa'i sems kyi rang bzhin de la/ de las ni stong pa nyid</text></item>
<item><p>244b5</p><section></section><text>kyang bsal bar thal bar 'gyur ro/ /'di la bsnan par bya ba cung zad med pa ni bems po la sogs pa'i rang bzhin no/ /'o na ji ltar bya zhes sems pa la gsungs pa/ yang dag nyid du yang dag lta/ /yang dag mthong na rnam par grol/ /zhes pa ste/ blta ba ni rang rig pas mngon sum</text></item>
<item><p>244b6</p><section></section><text>du bya'o/ /yang dag nyid kyis ni tshad mas so/ /yang dag nyid ni de kho na nyid de stong pa nyid kyi bdag nyid do/ /gang gis yang dag mthong nas rnam par grol ba de ni 'khor ba'i 'ching ba las grol bar 'gyur ba'o/ /byang chub la sogs pa go skabs las 'ongs pa rnams bshad nas/ gtsor</text></item>
<item><p>244b7</p><section></section><text>bstan par bya ba mthong ba'i lam gsungs pa/ sbyin pa la sogs re rer ni/ /de dag phan tshun sdud pa gang / /skad cig cig pa'i bzod pa yis/ /bsdus pa de 'dir mthong ba'i lam/ /de nas seng ge rnam bsgyings pa'i/ /ting nge 'dzin la snyoms zhugs nas/ /rten cing 'brel 'byung lugs</text></item>
<item><p>245a1</p><section></section><text>mthun dang / /lugs mi mthun la rtog par byed/ /ces pa ste/ sbyin pa la sogs zhes bya ba ni bdun pa'i mtha' can no/ /sbyin pa la sogs pa gcig gi nang du gzhan rnams 'dus pa'o/ /de dag ces pa ni rang las gzhan pa'i lnga po rnams so/ /phan tshun ni gcig</text></item>
<item><p>245a2</p><section></section><text>la gcig go/ /bsdus pa ni rtse mo'i mngon rtogs 'dir ro/ /mthong ba'i lam skad cig ma gcig tu rtogs par bya'o/ /de yang sdug bsngal la chos shes pa'i bzod pa'i skad cig ma yin par gzung gi gzhan ni ma yin par nges so/ /de 'dir mthong ba'i lam zhes pa ni sems</text></item>
<item><p>245a3</p><section></section><text>dbang du byas pa'i don de lung las rab tu grags pa'o/ /de nas seng ge rnam bsgyings pa'i/ /zhes pa'i ting nge 'dzin la byang chub sems dpa' snyoms par zhugs te rten cing 'brel par 'byung ba yan lag bcu gnyis las lugs su 'byung ba ni ma rig pa'i rkyen gyis 'du byed ces pa la</text></item>
<item><p>245a4</p><section></section><text>sogs pa dang / mi mthun pa ni ma rig pa 'gags pas 'du byed 'gag ces pa la sogs pa'o/ /rtog par byed ces pa ni dpyod par byed pa ste mthong ba'i lam brjod pa'o/ /da ni bsgom pa'i lam 'di la thod rgal gyi snyoms par 'jug pa bstan pa'i phyir gsungs pa/ 'gog dang</text></item>
<item><p>245a5</p><section></section><text>bcas pa'i snyoms 'jug dgur/ /rnam pa gnyis su song 'ongs nas/ /'dod par gtogs pa'i rnam par shes/ /mnyam gzhag min pas mtshams gzung ste/ /thod rgal du ni snyoms 'jug pa/ /gcig dang gnyis gsum bzhi dang lnga/ /drug dang bdun dang brgyad brgal nas/ /'gog pa'i</text></item>
<item><p>245a6</p><section></section><text>bar du mi 'drar 'gro/ /zhes pa ste/ 'dod par gtogs pa'i rnam par shes/ /mnyam gzhag min pas mtshams gzung ste/ /zhes pa ni 'dod pa'i khams rnams ni ngo bo nyid kyi rnam par g.yo ba yin pas rnam par rtog pa'i ye shes nas mtshams gzung ba byas pa'o/ /'gog dang bcas pa'i snyoms</text></item>
<item><p>245a7</p><section></section><text>'jug ces pa ni 'gog pa'i snyoms par 'jug pa mthar byas te/ /bsam gtan bzhi dang gzugs med pa bzhi'o/ /'gog pa'i snyoms par 'jug pa dang / /zhes pa ni snyoms par 'jug pa dgu'o/ /song 'ongs nas zhes pa ni bsam gtan dang po nas gzung nas go rims su bsgom pa'i</text></item>
<item><p>245b1</p><section></section><text>phyir 'gog pa'i bar du song ba'o/ /de nas yang 'gog pa nas brtsams te go rims las bzlog te bsgom pa'i phyir bsam gtan dang po'i bar du slar 'ongs pa'o/ /rnam pa gnyis su shes pa ni go rims las bzlog pa'i tshul gyis 'gro ba dang 'ong ba zhes bya ba'i don to/ /</text></item>
<item><p>245b2</p><section></section><text>'gog pa nas bsam gtan dang por 'ongs te slar yang gang gis gcig dang gnyis gsum bzhi dang lnga/ drug dang bdun dang brgyad du thod rgal du snyoms par 'jug go/ /'gog pa'i snyoms par 'jug pa ste ji srid der zhugs pa'o/ /de la rtogs pa'i go rims pa 'di ni mi 'dra</text></item>
<item><p>245b3</p><section></section><text>bar 'gro bas na mi 'dra ba ste/ thod rgal gyi snyoms par 'jug par brjod do/ /de nyid 'dir byang chub sems dpa'i bsgom pa'i lam du brjod do/ /bsgom pa'i lam gyis spang bar bya ba'i rtog pa sum cu rtsa drug yod pa de las thog mar gzung ba'i rnam rtog rnam pa dgu gsungs pa/ mdor</text></item>
<item><p>245b4</p><section></section><text>bsdus rgyas dang sangs rgyas kyi/ /bstang bas yongs su ma bzung dang / /dus gsum yon tan med pa dang / /legs pa'i lam ni rnam gsum la/ /gzung ba'i rnam rtog 'di gcig ste/ /sbyor ba'i rnam pa'i spyod yul can/ /zhes pa ste/ mdor bsdus zhes pa ni sems can gyi ngor chos</text></item>
<item><p>245b5</p><section></section><text>ston pa mdor bsdus pa ste/ mdor bsdus pa'i rnam par rtog pa'o/ /rgyas dang zhes pa ni de nyid la chos ston pa ste rgyas pa'i rnam par rtog pa'o/ /sangs rgyas kyi/ bstang bas yongs su ma bzung dang / /zhes pa ni sangs rgyas kyi bstang bas gang zhig yongs su ma bzung ba de ni med pa'i rnam</text></item>
<item><p>245b6</p><section></section><text>par rtog pa'o/ /dus gsum yon tan med pa dang / /zhes pa la yon tan ni rjes su bsngags pa ste/ de dag med pa'o/ /des cir 'gyur zhes pa la dus gsum te rab tu sbyor ba'i lam gyi dus su yon tan med pa'i rnam par rtog pa dang / mthong ba'i lam gyi dus su yon tan med pa'i rnam</text></item>
<item><p>245b7</p><section></section><text>par rtog pa dang / bsgom pa'i lam gyi dus su yon tan med pa'i rnam par rtog pa'o/ /legs pa'i lam ni rnam gsum la/ /zhes pa ni byang chub rnam pa gsum gyi lam ste/ rab tu sbyor ba'i lam gyi rnam par rtog pa dang / mthong ba'i lam gyi rnam par rtog pa dang / bsgom pa'i lam gyi rnam</text></item>
<item><p>246a1</p><section></section><text>par rtog pa'o/ /gzung ba'i rnam rtog 'di gcig ste/ /zhes bya ba ni gzung ba'i rnam rtog thog ma'i gcig po nyid rnam pa dgur phye ba'o/ /khyad par ji lta bu zhe na gsungs pa/ sbyor ba'i rnam pa'i spyod yul can de bsgom pa'i lam gyi sbyor ba gang gi rnam pa'i khyad par yin</text></item>
<item><p>246a2</p><section></section><text>pa de'i spyod yul ni gzhom bya nyid kyi yul te/ thog ma'i gzung rtog rnam pa dgu/ /zhes pa'o/ /gzung ba'i rnam par rtog pa gnyis pa'i yul gang zhig ces pa la gsungs pa/ gnyis pa sems dang sems byung rnams/ /'jug pa'i yul can yin bzhed de/ /sems mi skye dang byang</text></item>
<item><p>246a3</p><section></section><text>chub kyi/ /snying po yid la mi byed dang / /theg pa dman pa yid byed dang / /rdzogs pa'i byang chub yid mi byed/ /bsgom dang sgom pa med pa dang / /de dag las ni bzlog nyid dang / /ji bzhin don min rnam rtog pa/ /bsgom pa'i lam la shes par bya/ /zhes pa ste/ gnyis pa sems dang</text></item>
<item><p>246a4</p><section></section><text>sems byung rnams/ /'jug pa'i yul can yin bzhed de/ /zhes pa ni bsgom pa'i lam dang lhan cig tu spyod pa'i sems dang sems las byung ba rnams mi skye ba la sogs pa'i gnas skabs la gang zhig la lar 'jug pa'i yul can de ni gzung ba'i rnam rtog gnyis zhes pa'i don to/ /de</text></item>
<item><p>246a5</p><section></section><text>nas sems mi skye dang zhes pa la sogs pa 'di rnams nyid rnam rtog rnam pa dgu po'i yul du brjod do/ /sems mi skye dang zhes pa ni/ byang chub kyi sems mi skye ba'i rnam par rtog pa'o/ /byang chub kyi/ snying po yid la mi byed dang / /zhes pa la byang chub kyi snying po yid la mi byed pa ni byang chub kyi snying</text></item>
<item><p>246a6</p><section></section><text>po yid la mi byed pa'i rnam par rtog pa'o/ /theg pa dman pa yid byed dang / /zhes pa ni nyan thos kyi theg pa yid la byed pa'i rnam par rtog pa dang / rang sangs rgyas kyi theg pa yid la byed pa'i rnam par rtog pa'o/ /rdzogs pa'i byang chub yid mi byed/ /ces pa ni yang dag par rdzogs pa'i</text></item>
<item><p>246a7</p><section></section><text>byang chub yid la mi byed pa'i rnam par rtog pa'o/ /bsgom dang zhes pa ni bsgom pa'i rnam par rtog pa'o/ /sgom pa med pa dang zhes pa ni sgom pa med pa'i rnam par rtog pa'o/ /de dag las ni bzlog nyid dang / /zhes pa ni sgom pa yang min sgom pa min pa yang min pa'i rnam par rtog pa'o/ /ji bzhin don</text></item>
<item><p>246b1</p><section></section><text>min zhes pa ni yul med pa nyid kyis ji bzhin don min pa'i rnam par rtog pa'o/ /gzung ba'i rnam rtog gnyis pa'i dgu tshan no/ /'dzin pa'i rnam rtog dang po rnam pa dgur ji ltar 'gyur zhes pa la gsungs pa/ sems can btags pa'i spyod yul can/ /chos btags pa dang stong nyid min/ /</text></item>
<item><p>246b2</p><section></section><text>chags dang rab 'byed bdag nyid dang / /dngos por byed dang theg gsum dang / /yon ni dag pa ma yin dang / /spyod pa rnam par 'khrug pa la/ /'dzin par byed pa dang por de/ /shes par bya ba bsgrags pa yin/ /zhes pa ste/ sems can btags pa'i spyod yul can/ /zhes pa ni sems</text></item>
<item><p>246b3</p><section></section><text>can rnams rdzas su yod par ma grub pas sems can rnams ni btags pa'i rnam par rtog pa'o/ /chos btags pa zhes pa ni phung po la sogs pa'i chos rnams 'di rdzas su yod par ma grub pas chos rnams ni btags pa'i yod pa zhes pa chos btags pa'i rnam par rtog pa'o/ /stong</text></item>
<item><p>246b4</p><section></section><text>min nyid ces pa ni 'khor ba nas gzung ste btags pa'i chos rnams yongs su mi gtong bas stong pa nyid min pa'i rnam par rtog pa'o/ /chags dang zhes pa ni gzung ba dang 'dzin pa dag med kyang gzung ba dang 'dzin par so sor snang ba'i bsam pa'i rgyur yod pas chags par rnam par rtog</text></item>
<item><p>246b5</p><section></section><text>pa'o/ /rab 'byed bdag nyid ces pa 'di ni gzugs so zhes pa nas gzung ste/ ji srid du 'di ni rnam pa thams cad mkhyen pa'o zhes pa'i bar te chos rab tu 'byed pa'i rnam par rtog pa'o/ /dngos por byed ces pa la dngos por ni gzugs la sogs pa'o/ /byed pa ni gzugs la</text></item>
<item><p>246b6</p><section></section><text>sogs pa'i dngos po'i ched du bcom ldan 'das ma la kun du sbyor ba ste/ dngos po'i ched du rnam par rtog pa'o/ /theg gsum dang zhes pa ni nges par rtog pa la rnam par gnas pa'i theg pa gsum po ni theg pa gsum du rnam par rtog pa'o/ /yon ni dag pa ma yin dang / /zhes pa ni</text></item>
<item><p>246b7</p><section></section><text>gal te de bzhin gshegs pa rnams sprul pa lta bu yin na de la yon phul bas ji lta bur yang dag par 'gyur zhes pa ni yon dag pa ma yin pa'i rnam par rtog pa'o/ /spyod pa rnam par 'khrug pa la/ /zhes pa ni shes rab kyi pha rol tu phyin pa'i don du gzhung des yang dag par rjes su 'dzin pa ni spyod</text></item>
<item><p>247a1</p><section></section><text>pa rnam par 'khrug pa'i rnam par rtog pa ste/ 'dzin pa'i rnam rtog thog ma'i dgu tshan rnams so/ /'dzin pa'i rnam rtog gnyis pa rtogs par bya ba'i phyir gsungs pa/ sems can btags dang de rgyu yi/ /yul can bsgom pa'i lam 'brel ba/ /de la gnod par byed pa</text></item>
<item><p>247a2</p><section></section><text>yis/ /mi mthun phyogs gzhan rnam pa dgu/ /zhes pa ste/ sems can btags dang zhes pa ni sangs rgyas dang byang chub sems dpa' la sogs pa yang btags pa'o/ /de'i rgyu ni rnam pa thams cad mkhyen pa la sogs pa yang btags pa'o/ /de'i yul zhes pa ni sems can btags</text></item>
<item><p>247a3</p><section></section><text>pa de'i rgyu'i yul lo/ /gzhan zhes pa ni 'dzin pa'i rnam rtog gnyis pa'o/ /bsgom pa'i lam 'brel ba/ /mi mthun phyogs zhes pa ni bsgom pa'i lam gyi mi mthun pa'i phyogs so/ /de la gnod pa byed pa yis/ /zhes pa ni de la gnod pa byed pa nyid kyis na'o/ /'di rnam pa dgur ji ltar</text></item>
<item><p>247a4</p><section></section><text>'gyur snyam pa la gsungs pa/ thams cad mkhyen nyid gsum dag gi /bdag nyid ji bzhin sgrib rnam gsum/ /zhi lam de bzhin nyid sogs dang / /mtshungs par ldan dang mi ldan dang / /mi mnyam sdug bsngal la sogs dang / /nyon mongs rnams kyi rang bzhin dang / /gnyis su med</text></item>
<item><p>247a5</p><section></section><text>la kun rmongs la/ /rnam par rtog pa tha mar bzhed/ /ces pa ste/ 'dzin pa'i rnam rtog phyi ma'o/ /thams cad mkhyen nyid gsum dag gi /bdag nyid ji bzhin sgrib rnam gsum/ /zhes pa ni rnam pa thams cad mkhyen pa'i sgrib pa la gang zhig kun du rmongs pa der ni mtha' na yod pa'i kun</text></item>
<item><p>247a6</p><section></section><text>rmongs kyi tshig sbyar bar bya ste/ de ltar thams cad du gzhan rnams la yang kun rmongs kyi tshig sbyar bar bya'o/ /rnam pa thams cad mkhyen pa'i sgrib pa la kun du rmongs pa dang / lam mkhyen pa'i sgrib pa la kun du rmongs pa dang / thams cad shes pa'i sgrib pa la kun du rmongs pa'o/ /zhi lam zhes</text></item>
<item><p>247a7</p><section></section><text>pa ni nyan thos la sogs pa'i lam la kun du rmongs pa'o/ /de bzhin nyid sogs dang / mtshungs par ldan dang mi ldan dang / /zhes pa ni de bzhin nyid dang sogs pa'i sgras skad cig ma nyid la sogs pa ste/ 'dis chos thams cad dang mtshungs par ldan pa dang mi ldan par kun du rmongs pa'o/ /mi mnyam</text></item>
<item><p>247b1</p><section></section><text>zhes pa ni shes rab kyi pha rol tu phyin pa 'di chos dkon mchog yin pa nyid kyis 'dra ba la kun du rmongs pa'o/ /sdug bsngal la sogs zhes pa ni sdug bsngal gyi bde ba la sogs pa la kun du rmongs pa'o/ /nyon mongs rnams kyi rang bzhin dang / /zhes pa ni 'dod chags la sogs pa nyon</text></item>
<item><p>247b2</p><section></section><text>mongs pa rnams kyi rang bzhin la kun du rmongs pa'o/ /gnyis su med pa la zhes pa ni gzung ba dang 'dzin pa stong pa nyid la kun du rmongs pa'o/ /kun du rmongs pa'i tshig rkang dgu po rnams la rnam par rtog pa'i sgra yang kun du sbyor ro/ /'dzin pa'i rnam rtog gnyis pa rnam pa dgur</text></item>
<item><p>247b3</p><section></section><text>gsungs pa'o/ /'dir mthong ba'i lam la spang bar bya ba'i gzung ba'i rnam par rtog pa gnyis dang 'dzin pa'i rnam par rtog pa yang gnyis su gsungs so/ /'di nyid kyis na rnam par rtog pa rnam pa bzhi'o/ /de rnams so sor dgu dgu ste sum cu rtsa drug tu 'gyur ro/ /'di rnams nyid</text></item>
<item><p>247b4</p><section></section><text>yang 'dod pa dang gzugs dang gzugs med pa'i dbye bas rnam pa gsum du phye na rnam rtog brgya rtsa brgyad du 'gyur ro/ /de ltar bsgom pa'i lam gyi spang bar bya ba'i rnam par rtog pa yang brgya rtsa brgyad du rtogs par bya'o/ /'di rnams thams cad ni mi mthun pa'i phyogs yin pa nyid kyis</text></item>
<item><p>247b5</p><section></section><text>mthong ba'i lam dang bsgom pa'i lam gyi gnas skabs kyi khyad par gyi gnyen po'i phyogs kyis spang bar bya ba ni lung las gsal lo/ /gnyen po'i phyogs dang bcas pa'i mthong ba'i lam dang bsgom pa'i lam gyis spang bar bya ba'i rtog pa nyis brgya dang bcu drug tu bstan to/ /ji ltar</text></item>
<item><p>247b6</p><section></section><text>gsungs pa'i rnam par rtog pa de rnams zad nas byang chub sems dpa' cir 'gyur zhes pa la gsungs pa/ yams nad 'di rnams zad nas ni/ /yun ring lon nas dbugs 'byin ltar/ /rnam pa kun du 'gro ba yi/ /bde bsgrub yon tan phun tshogs kun/ /rgya mtsho che la chu bo</text></item>
<item><p>247b7</p><section></section><text>bzhin/ /'bras bu mchog gis spa ba yi/ /sems dpa' chen po de la ni/ /rnam pa kun du rten par byed/ /ces pa ni gsungs pa'i rnam par rtog pa rnams so/ /yams nad ni yon tan nye bar 'joms pa ste/ 'di rnams zad par gyur nas so/ /yun rings lon nas zhes</text></item>
<item><p>248a1</p><section></section><text>pa ni dus yun ring pos so/ /dbugs 'byin ltar zhes pa ni slar 'ongs pa'i srog lta bu'o/ /sems dpa' chen po zhes pa ni bsgom pa'i lam la gnas pa'i byang chub sems dpa'o/ /bsgom pa'i lam gyi de ma thag tu bar chad med pa'i lam zhes pas</text></item>
<item><p>248a2</p><section></section><text>na bar chad med pa'i ting nge 'dzin gsungs pa/ stong gsum skye bo nyan thos dang / /bse ru'i rtog pa phun tshogs dang / /byang chub sems dpa'i skyon med la/ /bkod pa'i dge rnams dper mdzad nas/ /bsod nams mang po nyid kyis ni/ /sangs rgyas nyid kyi bar med de/ /</text></item>
<item><p>248a3</p><section></section><text>bar chad med pa'i ting nge 'dzin/ /de ni rnam pa kun mkhyen nyid/ /ces pa ste/ stong gsum na gang zhig sems can gyi 'jig rten gnas pa de rnams nyan thos kyi byang chub dang / rang sangs rgyas kyi byang chub dang / byang chub sems dpa'i rtogs pa rnams la bkod pas dge ba</text></item>
<item><p>248a4</p><section></section><text>gang dag thob pa dper nye bar mtshon par byas te/ de bas kyang bsod nams ches mang zhing bsod nams gya nom pa'i rgyur gyur pas gang mtshon pa'i ting nge 'dzin gyi khyad par de ni bar chad med pa'i ting nge 'dzin lta bur gyur pa zhig snyam pa la gsungs pa/ sangs rgyas nyid kyi bar</text></item>
<item><p>248a5</p><section></section><text>med de/ /zhes pa ste/ bar chad med pa'i sangs rgyas nyid thob pa'i rgyu zhes pa'i don to/ /bar chad med pa'i ting nge 'dzin gyi rgyus thob pa'i sangs rgyas nyid ji lta bu zhes sems pa la gsungs pa/ de ni rnam pa kun mkhyen nyid/ /ces pa ste/ sangs rgyas nyid de ni rnam pa thams</text></item>
<item><p>248a6</p><section></section><text>cad mkhyen pa nyid yin gyi/ gzhan ni ma yin zhes pa'i don to/ 'o na sangs rgyas nyid kyi mtshan nyid rnam pa thams cad mkhyen par gsungs pa/ de'i dmigs pa ni gang zhig yin/ bdag po'i rgyu ni ci zhig yin/ rnam pa ni ji lta bu zhes shes par 'dod pa la bstan pa'i</text></item>
<item><p>248a7</p><section></section><text>phyir gsungs pa/ 'di yi dmigs pa dngos med de/ /bdag po dran pa yin par bzhed/ /rnam pa zhi nyid 'di la ni/ /rab tu smra rnams brgyud mar rgol/ /zhes pa ste/ 'di yi zhes pa ni rnam pa thams cad mkhyen pa'i 'o/ /de'i dmigs pa dngos po med pa ni chos thams cad</text></item>
<item><p>248b1</p><section></section><text>brtags pas stong pa nyid do/ /bdag po dran pa yin par bzhed/ /ces pa ni ting nge 'dzin nyid bskyed pa'i rgyur gyur pas so/ /rang bzhin gyis zhi ba ni rnam pa'o/ /'di la zhes pa ni gnas pa'o/ /rab tu sgra rnams brgyud mar rgol/ /zhes pa ni phyir rgol ba la sogs pa rnams yod pa'i don gang</text></item>
<item><p>248b2</p><section></section><text>zhig la phyir rgol ba rnams dang / phan tshun rtsod par 'gyur snyam pa la gsungs pa/ dmigs pa 'thad dang de yi ni/ /ngo bo nyid nges gzung ba dang / /rnam kun mkhyen nyid ye shes dang / /dam pa'i don dang kun rdzob dang / /sbyor dang dkon mchog gsum po dang / thabs mkhas</text></item>
<item><p>248b3</p><section></section><text>thug pa'i rtogs pa dang / /phyin ci log ni lam bcas dang / /gnyen po mi mthun phyogs dag dang / /mtshan nyid dang ni sgom pa la/ /smra ba rnams kyi log rtogs pa/ /rnam pa kun mkhyen nyid rten can/ /rnam pa bcu drug dag tu bzhed/ /ces pa ste/ dmigs pa 'thad dang zhes pa</text></item>
<item><p>248b4</p><section></section><text>ni gzugs la sogs pa med pa la ji ltar dmigs pa 'thad ces pa ste/ dmigs pa 'thad pa la rtsod pa'o/ /de'i ngo bo nyid ces pa ni gzugs la sogs pa la/ ji ltar de yi ngo bor 'dzin/ /zhes pa ste/ de'i ngo bo nyid nges par rgol ba'o/ /rnam kun mkhyen nyid ye shes dang / /zhes</text></item>
<item><p>248b5</p><section></section><text>pa ni dngos po thams cad med pas rnam pa thams cad mkhyen pa nyid kyang med na ji ltar de rtogs pa'i bdag nyid kyi ye shes yod ces pa ste/ rnam pa thams cad mkhyen pa'i ye shes la rgol ba'o/ /dam pa'i don zhes pa ni stong pa'i dngos po med pa la stong pa nyid don dam pa'i rang bzhin du med ces pa</text></item>
<item><p>248b6</p><section></section><text>ni don dam pa la rgol ba'o/ /kun rdzob ces pa ni bden pa la ltos nas brdzun pa yin la/ bden pa ma grub pas de yang mi 'grub ste/ de bas na gnyis ka yang ma grub ces pa ni bden pa gnyis la brgal ba'o/ /sbyor dang zhes pa ni sbyor ba la sogs pa mi dmigs pas ji ltar/ de rnams</text></item>
<item><p>248b7</p><section></section><text>nges shing kun tu spyod/ /ji ltar de dag nye bar dmigs/ /zhes pa ni sbyor ba la brgal ba'o/ /dkon mchog gsum po zhes pa ni rtogs bya la sogs pa med pas ji ltar chos thams cad kyi rang bzhin rtogs pa'i sangs rgyas yin zhes pa ni sangs rgyas dkon mchog la brgal ba'o/ /tshig tu ma</text></item>
<item><p>249a1</p><section></section><text>grub pas ji ltar de'i rgyun gyi bye brag rnams chos rnams yin zhes pas ni chos dkon mchog la brgal ba'o/ /chos ma grub na ji ltar de'i don rtogs pa'i dge 'dun yin zhes pa ni dge 'dun dkon mchog la brgal ba'o/ /thabs mkhas zhes pa ni sangs rgyas nyid</text></item>
<item><p>249a2</p><section></section><text>med na ji ltar de'i thabs la mkhas pa yin zhes pa ni thabs la mkhas pa la brgal ba'o/ /thub pa'i rtogs pa zhes pa ni de bzhin gshegs pa nyid med na ji ltar de'i rtogs pa'am bstan pa yin zhes pa ni rtogs pa la brgal ba'o/ /phyin ci log ces pa ni yod pa nyid dang / med pa</text></item>
<item><p>249a3</p><section></section><text>nyid dang / rtag pa nyid dang / mi rtag pa nyid la sogs pa du mar phyin ci log tu rtogs pa'i gnas skabs zhes pa ni phyin ci log la brgal ba'o/ /lam zhes pa ni nyan thos la sogs pa'i lam du mar gsungs na/ gang la yid brtan par bya zhes bya ba ni lam la brgal ba'o/ /</text></item>
<item><p>249a4</p><section></section><text>gnyen po mi mthun phyogs dag dang / /zhes pa ni dam bcas pa tsam nyid kyis gnyen po'i phyogs dang mi mthun pa'i phyogs su 'gyur ram zhes pa ni gnyen po dang mi mthun pa'i phyogs la brgal ba'o/ /mtshan nyid ces pa ni chos nyid med pa'i mtshan nyid ces pa ni chos kyi mtshan nyid la</text></item>
<item><p>249a5</p><section></section><text>brgal ba'o/ /bsgom pa la zhes pa ni rnam pa du mar gsungs pas gang la bsgom par bya zhes pa ni bsgom par bya ba la brgal ba'o/ /log rtog ces pa ni rnam pa bdun na'o/ /yul gang zhes pa la gsungs pa/ rnam pa kun mkhyen nyid rten can/ /zhes pa ste/ rnam pa thams cad</text></item>
<item><p>249a6</p><section></section><text>mkhyen pa nyid la log par rtog pa'o/ /drug dang bcu ni bcu drug zhes pa'i don to/ /'dir don dam pa'i bden pa la ltos nas brgal ba'o/ /kun rdzob kyi bden pa la ltos nas ni lan gdab par bya'o/ /kun rdzob kyi bden pa la ltos nas ni brgal ba'o/ /don dam pa'i bden</text></item>
<item><p>249a7</p><section></section><text>pa la ltos nas ni lan gdab par bya'o/ /mngon par rtogs pa'i rgyan gyi 'grel pa grags pa'i cha zhes bya ba las/ skabs lnga pa'i 'grel pa'o// //'khrugs par rtogs pa'i don rnams go rims bzhin bstan par bya ba'i phyir/ mthar gyis pa'i</text></item>
<item><p>249b1</p><section></section><text>mngon par rtogs pa gsungs pa/ sbyin pa shes rab bar dag dang / /sangs rgyas la sogs dran dang chos/ /dngos med ngo bo nyid kyis [(]ste[,]te[)]/ /mthar gyis pa yi bya bar bzhed/ /ces pa ste/ sbyin pa dang tshul khrims dang / bzod pa dang brtson 'grus dang ting nge 'dzin dang shes</text></item>
<item><p>249b2</p><section></section><text>rab kyi pha rol tu phyin pa rnams dang / sangs rgyas dang / chos dang / dge 'dun dang / tshul khrims dang / gtong ba dang / lha rnams rjes su dran pa dang / brtags pa'i chos thams cad ma grub pa dang zhes pa ni dngos po bcu gsum po rnams kyi mthar gyis pa'i mngon par rtogs</text></item>
<item><p>249b3</p><section></section><text>pa brjod do/ /mngon par rtogs pa'i rgyan gyi 'grel pa grags pa'i cha zhes bya ba las/ skabs drug pa'i 'grel pa'o// //mthar gyis pa'i mngon par rtogs pa'i de ma thag tu skad cig ma gcig la mngon par byang chub pa'o/ /de yang mtshan nyid kyis rnam pa bzhi</text></item>
<item><p>249b4</p><section></section><text>ste/ zag pa med pa'i chos thams cad skad cig ma gcig la mngon par byang chub pa dang / dkar po'i chos thams cad skad cig ma gcig la mngon par byang chub pa dang / mtshan nyid med pa'i chos thams cad skad cig ma gcig la mngon par byang chub pa dang / gnyis su med</text></item>
<item><p>249b5</p><section></section><text>pa'i chos thams cad skad cig ma gcig la mngon par byang chub pa'o/ /'di rnams la thog ma rtogs par bya ba'i phyir gsungs pa/ sbyin pa la sogs re res kyang / /zag med chos kun bsdus pa'i phyir/ /thub pa'i skad cig ma gcig pa'i/ /rtogs pa 'di ni shes par bya/ /zhes</text></item>
<item><p>249b6</p><section></section><text>pa ste/ zag med chos kun ni sangs rgyas kyi zag pa med pa'i chos sbyin pa la sogs pa'i pha rol tu phyin pa rnams dang / mtshan dang dpe byad rnams dang / sprul pa'i mdzad pa'i mthar thug pa'o/ /de rnams kyi nang nas sbyin pa la sogs pa re res kyang / zag pa med pa'i chos 'di rnams</text></item>
<item><p>249b7</p><section></section><text>yang dag par bsdus te/ sbyin pa la sogs pa'i sems gcig gis skad cig gi dus su zag pa med pa'i chos gzhan thams cad kyang rtogs pas na zag pa med pa'i chos thams cad skad cig ma gcig la mngon par byang chub pa zhes bya'o/ /de yang thub pa nyid kyi yin gyi nyan thos la</text></item>
<item><p>250a1</p><section></section><text>sogs pa rnams kyi ma yin no/ /byang chub sems dpa' ni lam gyi gnas skabs su brjod do/ /zag pa med pa'i chos gcig shes pa'i dus su zag pa med pa'i chos thams cad ji ltar shes zhes pa la 'jig rten pa'i dpes rtogs par bya ba'i phyir gsungs pa/ ji</text></item>
<item><p>250a2</p><section></section><text>ltar skyes bus zo chun rgyud/ /rdog thabs gcig gis bskyod pas na/ /thams cad cig car 'gul ba ltar/ /skad cig ye shes de bzhin no/ /zhes pa ste/ dper na skyes bus zo chu'i gdang bu gcig rdog thabs gcig gis bskyod par gyur na zo chun thams cad dus gcig la 'gul</text></item>
<item><p>250a3</p><section></section><text>bar 'gyur ro/ /de ltar sbyin pa la sogs pa'i sems gcig gi dus su yang zag pa med pa'i chos thams cad rab tu ldang zhing sngon goms par byas pa'i shugs nyid kyis thams cad dus gcig tu rtogs par 'gyur ro/ gnyis pa bstan pa'i phyir gsungs pa/ gang tshe chos dkar thams</text></item>
<item><p>250a4</p><section></section><text>cad kyi/ /rang bzhin shes rab pha rol phyin/ /rnam smin chos nyid gnas skabs skyes/ /de tshe skad cig gcig ye shes/ /zhes pa ste/ rnam smin chos nyid ces pa ni lhun gyis grub par rab tu gnas pa zhes pa ni rnam smin chos nyid kyi gnas skabs so/ /dkar po'i chos thams cad</text></item>
<item><p>250a5</p><section></section><text>bdag nyid ji lta bu zhes pa la dkar po'i chos thams cad kyi rang bzhin ni shes rab kyi pha rol tu phyin par rigs te/ 'di ltar ye shes bskyed pa skad cig gcig gi ye shes kyis dngos su dkar po'i chos thams cad rtogs pas so/ /gsum pa bstan par bya ba'i phyir gsungs pa/ sbyin</text></item>
<item><p>250a6</p><section></section><text>pa la sogs spyod pa yis/ /chos kun rmi lam 'drar gnas nas/ /chos rnams mtshan ma med pa nyid/ /skad cig ma ni gcig gis rtogs/ /zhes pa ste/ chos rnams zhes pa ni gzugs la sogs pa rnams so/ /gang dag gi mtshan nyid ni gzugs kyi thogs pa dang bcas pa'i</text></item>
<item><p>250a7</p><section></section><text>bdag nyid do zhes pa la sogs pa ste med pa'o/ /skad cig ma ni gcig gis rtogs/ /zhes pa ni mngon sum du byed pa thob pa zhes bya ba'i don to/ /bzhi pa rtogs par bya ba'i phyir gsungs pa/ rmi lam dang ni de mthong nyid/ /gnyis kyi tshul du mi mthong ltar/ /chos rnams gnyis</text></item>
<item><p>250b1</p><section></section><text>su med pa yi/ /de nyid skad cig gcig gis mthong / /zhes pa ste/ gnyid log pa'i gnas skabs su nye bar thob pa'i yul de rnams ni bdag nyid so sor rig pa nyid de/ /gzung bar bya ba'i yul med kyang des gzung bar logs shig tu shing dang ri dang rgya mtsho la sogs par nye bar</text></item>
<item><p>250b2</p><section></section><text>brtags te nam mkha'i khams kyi rnam par shes pa nyid kyis be+ems por chad pa ltar mngon no/ /de mthong zhes pa la rmi lam mthong ba'i skyes bu sems gsal ba'i bdag nyid des 'dzin pa po med kyang 'dzin pa por logs shig tu brtags pa lag pa dang rkang pa la sogs pa'i</text></item>
<item><p>250b3</p><section></section><text>rnam par 'khor lo'o/ /gnyis pa 'di ni brdzun pas nye bar gzhag pa ste/ gang zhig gzung ba dang 'dzin pa'i dbye bar mi lta bas des na chos kyi rnam pa gzugs brnyan lta bu dang gnyis su med pa'i sems rang gsal ba'i rgyun gyi bdag nyid do/ /gnyis su med pa ni brtags pa'i</text></item>
<item><p>250b4</p><section></section><text>gzung ba dang 'dzin pa la sogs nges par grol ba'i mtshan nyid de skad cig ma gcig gis mthong ba ste/ skad cig ma gcig la mngon par byang chub pa rnam pa bzhi'o/ /mngon par rtogs pa'i rgyan gyi 'grel pa grags pa'i cha zhes bya ba las skabs bdun pa'i 'grel pa'o// //</text></item>
<item><p>250b5</p><section></section><text>mngon par rtogs pa brgyad pa mngon du bstan pa gsungs pa/ ngo bo nyid longs rdzogs bcas dang / /de bzhin gzhan pa sprul pa ni/ /chos sku mdzad par bcas pa ste/ /rnam pa bzhir ni yang dag brjod/ /ces pa de'i don de ni 'di yin te/ chos kyi sku'i sgras chos kyi sku'i mngon par rtogs</text></item>
<item><p>250b6</p><section></section><text>pa bshad bya rjes su gzung ste/ des ni ngo bo nyid sku dang / longs spyod rdzogs pa'i sku dang / sprul pa'i sku dang / sku gsum gyi mdzad pa 'gro ba'i don byed pa'i bya ba dang bcas pas rnam pa bzhir yongs su gzung ba'o/ /dper na bu bcu drug tu dam bcas pa las grangs ma tshang bas tsha bo</text></item>
<item><p>250b7</p><section></section><text>bstan ste/ grangs khas blangs pa ltar mdor bstan pa'i tshig dang bcas pas sku bzhir khas blangs pa de rang dga' byed pa ste/ snying rje'i gnas yin no/ /theg pa gzhan du sku bzhi dang sku lnga dang rnam par gzhag pa theg pa gzhan gyi tshul yin la/ 'di ni pha rol tu phyin pa'i theg pa yin</text></item>
<item><p>251a1</p><section></section><text>pas so/ /pha rol tu phyin pa'i theg pa 'dir yang byang chub kyi phyogs la sogs pa'i yon tan gyi tshogs rnams ni longs spyod rdzogs pa'i phyogs nyid yin pas na sku gsum du rnam par gzhag pa nyid yin te/ gzhan du na bcom ldan 'das kyi gdung la</text></item>
<item><p>251a2</p><section></section><text>sogs pa yang sku logs shig par rnam par gzhag par thal bar 'gyur te/ de bas na sku gsum du bshad pa nyid ni rigs pa'o/ /de rnams las ngo bo nyid kyi sku bstan pa'i phyir gsungs pa/ thub pa'i ngo bo nyid sku ni/ /zag pa med chos rnam kun du/ /rnam par dag gyur</text></item>
<item><p>251a3</p><section></section><text>gang dag yin/ /de dag rang bzhin mtshan nyid can/ /zhes pa ste/ chos gang zhes pa ni longs spyod rdzogs pa'i sku dang / de'i bsten pa'i yid kyi yon tan gyi tshogs dang / sprul pa'i sku dang de dag gi mdzad pa'i mtshan nyid dang dngos po rnam pa bzhi pa'o/ /rnam pa kun rnam</text></item>
<item><p>251a4</p><section></section><text>par dag pa zad pa med pa gang zhig chos de rnams kyi rang bzhin de ni rnam par dag pa ste brtags pa'i gzung ba dang 'dzin pas stong pa nyid do/ /de ni sangs rgyas bcom ldan 'das rnams kyi ngo bo nyid kyi sku yin no/ /longs spyod rdzogs pa dang sprul pa dang / de dag gi mdzad pa rnams yongs su</text></item>
<item><p>251a5</p><section></section><text>ma dag pa med pa'i 'am zag pa dang bcas pa med de/ zag pa med chos rnam kun du/ /rnam par dag gyur yang dag yin/ /zhes pa'i tshig gis yang dag par gzung bar bya ba yin no/ /de la 'di ltar ldog par byas pa'i tha dad kyis yongs su brtags pa'i stong pa nyid kyi bdag nyid ni ngo bo</text></item>
<item><p>251a6</p><section></section><text>nyid kyi skur rtogs par bya'o/ /chos gang zhes pa la byang chub kyi phyogs dang longs spyod rdzogs pa dang / sprul pa dang / de dag gi mdzad pa'i mtshan nyid de/ gang rnams kyi rang bzhin ni ngo bo nyid kyi skur rtogs par bya ba de rnams rim pa ji lta ba bzhin du bstan pa'i phyir gsungs pa/</text></item>
<item><p>251a7</p><section></section><text>byang chub ces pa la sogs pa ste/ byang chub phyogs zhes pa lus dran pa nye bar gzhag pa dang / tshor ba dran pa nye bar gzhag pa dang / sems dran pa nye bar gzhag pa dang / chos dran pa nye bar gzhag pa bzhi po rnams so/ /mi dge ba'i chos ma skyes pa rnams mi bskyed pa dang / mi dge</text></item>
<item><p>251b1</p><section></section><text>ba'i chos skyes pa rnams phyir spong ba'i brtson pa dang / dge ba'i chos ma skyes pa rnams bskyed pa'i phyir brtson pa dang / dge ba'i chos skyes pa rnams 'phel bar byed pa'i phyir brtson pa ste/ yang dag par spong ba bzhi rnams so/ /'dun pa'i ting nge 'dzin dang / brtson 'grus</text></item>
<item><p>251b2</p><section></section><text>kyi ting nge 'dzin dang / sems pa'i ting nge 'dzin dang / dpyod pa'i ting nge 'dzin te/ rdzu 'phrul gyi rkang pa bzhi rnams so/ /dad pa'i dbang po dang / brtson 'grus kyi dbang po dang / dran pa'i dbang po dang / ting nge 'dzin gyi dbang po dang / shes rab kyi dbang po ste dbang po rnams so/ /</text></item>
<item><p>251b3</p><section></section><text>'di rnams nyid mi mthun pa'i phyogs nyid kyis zil gyis mnan par mi nus pas stobs su gyur pa ste/ dad pa'i stobs dang / brtson 'grus kyi stobs dang / dran pa'i stobs dang / ting nge 'dzin gyi stobs dang / shes rab kyi stobs te stobs rnam pa lnga'o/ /dran pa yang dag byang chub</text></item>
<item><p>251b4</p><section></section><text>kyi yan lag dang / chos rab tu rnam par 'byed pa yang dag byang chub kyi yan lag dang / brtson 'grus yang dag byang chub kyi yan lag dang / dga' ba yang dag byang chub kyi yan lag dang / shin tu sbyangs pa yang dag byang chub kyi yan lag dang / ting nge 'dzin yang dag byang chub kyi yan</text></item>
<item><p>251b5</p><section></section><text>lag dang / btang snyoms yang dag byang chub kyi yan lag ste rnam pa bdun no/ /yang dag pa'i lta ba dang / yang dag pa'i rtog pa dang / yang dag pa'i ngag dang / yang dag pa'i las kyi mtha' dang / yang dag pa'i 'tsho ba dang / yang dag pa'i rtsol ba dang / yang dag pa'i dran pa dang /</text></item>
<item><p>251b6</p><section></section><text>yang dag pa'i ting nge 'dzin te/ 'phags pa'i lam yan lag brgyad pa rnams [(]ste[,]te[)]/ byang chub kyi phyogs kyi chos sum cu rtsa bdun no/ /tshad med ces pa ni tshad gzung du med par sems can la dmigs pa nyid kyi ste/ byams pa dang snying rje dang dga' ba dang btang snyoms te tshad med pa</text></item>
<item><p>251b7</p><section></section><text>bzhi'o/ /rnam par thar pa dang zhes pa ni nang gzugs su 'du shes pas phyi rol gyi gzugs su lta ba ni gcig go/ /nang gzugs kyi mtshan ma med pa la phyi'i gzugs su lta ba ni gnyis pa'o/ /sdug pa'i rnam par thar pa lus kyi mngon sum du byas te gnas pa 'di ni gsum pa'o/ /</text></item>
<item><p>252a1</p><section></section><text>gzugs med pa bzhi rnams dang / 'du shes dang tshor ba 'gog pa ste rnam par thar pa brgyad do/ /mthar gyis gnas pa'i snyoms par 'jug pa dgu zhes pa ni bsam gtan bzhi rnams dang / gzugs med pa bzhi po rnams dang / 'du shes dang tshor ba 'gog pa ste/</text></item>
<item><p>252a2</p><section></section><text>mthar gyis gnas pa'i snyoms par 'jug pa dgu po rnams so/ /zad par bcu'i bdag nyid dang zhes pa ni zad par gyi skye mched ni zad par sa'i skye mched dang zad par chu dang zad par me dang zad par rlung dang / zad par sngon po dang zad par ser po dang zad par dmar po dang zad par dkar</text></item>
<item><p>252a3</p><section></section><text>po dang zad par nam mkha' dang / zad par rnam par shes pa ste zad par gyi skye mched bcu'o/ /zil gyis gnon pa'i skye mched ni rab tu dbye bas rnam pa brgyad ces pa ni/ nang gi gzugs la mtshan mar 'du shes shing phyi'i gzugs la ni bsdus pa'i nga rgyal can du lta ba ste/</text></item>
<item><p>252a4</p><section></section><text>de zil gyis gnon par shes pa ni phyi ste gcig go/ /nang gi gzugs la mtshan mar 'du shes shing phyi'i gzugs can la rgyas par lta ba ste/ de zil gyis gnon par shes pa ni gnyis pa'o/ /nang gi gzugs ni gzugs med par 'du shes la phyi'i gzugs la bsdus nas</text></item>
<item><p>252a5</p><section></section><text>lta ba de zil gyis gnon par shes pa ni gsum pa'o/ /nang gi gzugs la gzugs med par 'du shes shing phyi'i gzugs can la rgyas par lta ba ste zil gyis gnon par shes pa ni bzhi pa'o/ /nang gi gzugs la mtshan mar 'du shes shing phyi'i gzugs la sngon por lta ba ni lnga</text></item>
<item><p>252a6</p><section></section><text>pa'o/ /de ltar ser por mthong ba ni drug pa'o/ /dmar por mthong ba ni bdun pa'o/ /dkar por mthong ba ni brgyad pa ste zil gyis gnon pa'i skye mched rnam pa brgyad do/ /nyon mongs med dang zhes pa ni nyon mongs pa med pa zhes bya ba'i ting nge 'dzin to/ /gang zhig la snyoms par</text></item>
<item><p>252a7</p><section></section><text>zhugs nas gzhan gyi rgyud la bsten nas kyang nyon mongs pa rnam pa kun du 'byung bar mi 'gyur ba'o/ /smon nas mkhyen zhes pa ni dogs lapa thams cad las nges par grol nas the tshom ma lus pa sel ba'i shes pa ni smon nas mkhyen no/ /mngon shes zhes pa ni rdzu 'phrul gyi mngon par shes</text></item>
<item><p>252b1</p><section></section><text>pa dang / lha'i rna ba'i mngon par shes pa dang / gzhan gyi sems shes pa'i mngon par shes pa dang / sngon gyi gnas rjes su dran pa'i mngon par shes pa dang / lha'i mig gi mngon par shes pa dang / zag par zad pa'i mngon par shes pa ste mngon par shes pa drug go/ /so so yang</text></item>
<item><p>252b2</p><section></section><text>dag rig ces pa ni chos so so yang dag par rig pa dang / don so so yang dag par rig pa dang / nges pa'i tshig so so yang dag par rig pa dang / spobs pa so so yang dag par rig pa ste/ so so yang dag par shes pa rnam pa bzhi'o/ /rnam pa thams cad dag bzhi dang / /zhes pa ni rten</text></item>
<item><p>252b3</p><section></section><text>rnam par dag pa dang / dmigs pa rnam par dag pa dang / sems rnam par dag pa dang / ye shes rnam par dag pa ste/ dag pa rnam pa bzhi rnams so/ /dbang bcu zhes pa ni tshe la dbang ba dang / sems la dbang ba dang / yongs su shes pa la dbang ba dang / las la dbang ba dang / skye ba la dbang</text></item>
<item><p>252b4</p><section></section><text>ba dang / mos pa la dbang ba dang / smon lam la dbang ba dang / rdzu 'phrul la dbang ba dang / ye shes la dbang ba dang / chos la dbang ba ste dbang bcu'o/ /stobs bcu zhes pa ni gnas dang gnas ma yin pa mkhyen pa'i stobs dang / las kyi rnam par smin pa mkhyen pa'i stobs dang / khams</text></item>
<item><p>252b5</p><section></section><text>sna tshogs mkhyen pa'i stobs dang / mos pa sna tshogs mkhyen pa'i stobs dang / dbang po mchog dang mchog ma yin pa mkhyen pa'i stobs dang / thams cad du 'gro ba'i lam mkhyen pa'i stobs dang / kun nas nyon mongs pa dang rnam par byang ba mkhyen pa'i stobs dang / sngon gyi gnas rjes su</text></item>
<item><p>252b6</p><section></section><text>dran pa mkhyen pa'i stobs dang / 'chi 'pho dang skye ba mkhyen pa'i stobs dang / zag pa zad pa mkhyen pa'i stobs te de bzhin gshegs pa rnams kyi stobs bcu'o/ /mi 'jigs pa bzhi zhes pa ni mngon par byang chub pa la mi 'jigs pa dang / zag pa rnams zad pa la mi 'jigs pa dang / bar chad kyi</text></item>
<item><p>252b7</p><section></section><text>chos rnams kyis mi 'jigs pa dang / mya ngan las 'das pa'i chos la mi 'jigs pa ste mi 'jigs pa rnam pa bzhi'o/ /bsrung ba med pa rnam gsum dang / /zhes pa ni skyon med pa nyid kyi de bzhin gshegs pa la gzhan gyis yongs su 'jigs pa med de/ des na sku la bsrung ba med pa dang /</text></item>
<item><p>253a1</p><section></section><text>gsung la bsrung ba med pa dang / thugs la bsrung ba med pa ste/ bsrung ba med pa rnam pa gsum mo/ /dran pa nyer gzhag rnam gsum dang / /zhes pa ni chos rnams ston pa na nyan par 'dod pa dang / nyan par mi 'dod pa dang / gnyi gar 'dod pa la rim pa ji lta ba bzhin du rjes</text></item>
<item><p>253a2</p><section></section><text>su chags pa dang zhe sdang ba dang gnyi ga dag bral ba ste/ de ltar bcom ldan 'das dran pa dang ldan par gnas pa ni dran pa nye bar gzhag pa rnam pa gsum mo/ /bsnyel ba mi mnga'i chos nyid dang / /zhes pa ni sems can gyi don byed pa'i dus las ma 'das pa'i mtshan nyid ni bsnyel ba mi mnga' ba'i</text></item>
<item><p>253a3</p><section></section><text>chos nyid do/ /bag chags yang dag bcom pa dang / /zhes pa ni nyon mongs pa dang shes bya'i sgrib pa'i bag chags yang dag par bcom pa'o/ /skye la thugs rje chen po dang / /zhes pa ni sems can thams cad kyi sdug bsngal dang de'i rgyu rnams bsal bar bzhed pa'o/ /thub pa kho na'i ma 'dres</text></item>
<item><p>253a4</p><section></section><text>chos/ /bco brgyad bshad pa gang yin dang / /zhes pa ni sku la 'khrul pa mi mnga' ba dang / gsungs la ca co mi mnga' ba dang / dran pa nyams pa mi mnga' ba dang sems mnyam par ma bzhag pa mi mnga' ba dang / 'du shes sna tshogs mi mnga' ba dang / grangs so so la btang snyoms mi mnga' ba dang /</text></item>
<item><p>253a5</p><section></section><text>'dun pa yongs su nyams pa mi mnga' ba dang / brtson 'grus yongs su nyams pa mi mnga' ba dang / dran pa yongs su nyams pa mi mnga' ba dang / ting nge 'dzin yongs su nyams pa mi mnga' ba dang / shes rab yongs su nyams pa mi mnga' ba dang / rnam par grol ba yongs su nyams pa mi mnga' ba</text></item>
<item><p>253a6</p><section></section><text>dang / lus kyi las kyi sngon du ye shes 'gro ba dang / ngag gi las kyi sngon du ye shes 'gro ba dang / yid kyi las kyi sngon du ye shes 'gro ba dang / 'das pa rnams la ma chags shing ma thogs pa'i ye shes dang / ma 'ongs pa rnams la ma chags shing ma thogs pa'i ye shes dang / da ltar ba rnams la ma</text></item>
<item><p>253a7</p><section></section><text>chags shing ma thogs pa'i ye shes te/ sangs rgyas kyi chos ma 'dres pa bco brgyad ces bya'o/ /rnam pa thams cad mkhyen nyid dang / /zhes pa ni ji ltar gsungs pa'i rnam pa thams cad mkhyen pa'i bdag nyid kyi mngon par rtogs pa'o/ /de ltar de bzhin gshegs pa chos can la chos kyi phung por</text></item>
<item><p>253b1</p><section></section><text>mngon par brjod de ldog pas byas pa'i tha dad du yongs su brtags pa de bzhin gshegs pa'i thugs kyi yon tan gyi chos so/ /nyan thos la sogs pa'i nyon mongs pa med pa'i ting nge 'dzin las sangs rgyas kyi nyon mongs pa med pa'i ting nge 'dzin 'bras bu'i sgo nas bye brag tu bstan pa'i phyir</text></item>
<item><p>253b2</p><section></section><text>gsungs pa/ nyan thos nyon mongs med pa'i lta/ /mi yi nyon mongs yongs spang nyid/ /rgyal ba grong sogs de dag gi /nyon mongs rgyun gcod nyon mongs med/ /ces pa ste/ nyon mongs med ces pa ni nyon mongs pa rnams med pa dang gang zhig nyon mongs pa med pa'i ting nge 'dzin de ni nyon</text></item>
<item><p>253b3</p><section></section><text>mongs pa med pa'i ting nge 'dzin gyi bye brag ste/ nyan thos rnams gang zhig nyon mongs pa med pa'i ting nge 'dzin la snyoms par zhugs par gyur pa'i nyan thos de rnams kyis mthong na mi'i nyon mongs pa rnams 'byung bar mi 'gyur zhing mi skye'o/ /de bzhin gshegs pa nyon mongs pa med pa'i</text></item>
<item><p>253b4</p><section></section><text>ting nge 'dzin la snyoms par zhugs pas ni gang zhig mthong ba dang ma mthong ba rnams kyang rung ste grong khyer la sogs pa'i sems can gyi nyon mongs pa'i rgyun gcod pa ni bye brag go/ /nyan thos la sogs pa'i smon nas mkhyen pa bas de bzhin gshegs pa'i smon nas mkhyen pa khyad par du</text></item>
<item><p>253b5</p><section></section><text>'phags par bstan pa'i phyir gsungs pa/ sangs rgyas smon nas mkhyen pa ni/ /lhun gyis grub dang chags spangs dang / /thogs pa med dang rtag gnas dang / /dris la kun lan 'debs par bzhed/ /ces pa ste sangs rgyas kyi smon nas mkhyen pa lhun gyis grub pa ni rnam par rtog pa med pa nyid</text></item>
<item><p>253b6</p><section></section><text>kyis so/ /chags spangs ni ltos pa med pa nyid kyis so/ /thogs med ni thams cad du thogs pa med pas so/ /rtag gnas ni 'khor ba ma stongs kyi bar du kun du gnas pas na'o/ /dri ba kun lan 'debs par bzhed/ /ces pa ni so so yang dag par rig pa bzhi thos pas te/ nyan thos la sogs</text></item>
<item><p>253b7</p><section></section><text>pa rnams kyis ni 'di rnams las phyin ci log pa'o/ /'o na rtag par 'gro ba'i don byed pa'i nus pa yod pa ni yon tan thams cad kyi rang bzhin longs spyod rdzogs pa'i sku'i bdag nyid kyi de bzhin gshegs pa kun du gnas pa yin yang rtag par don mi byed pa ci ste zhes brgal ba'i lan</text></item>
<item><p>254a1</p><section></section><text>gdab pa'i phyir gsungs pa/ rgyu ni yongs su smin gyur nas/ /gang dang gang la gang dang ni/ /de tshe bya ba phan gyur pa/ /de dang de la der snang ngo / /zhes pa ste/ rgyu ni dge ba'i rtsa ba sngon du bskyed pa rnams so/ /yongs su smin pa ni gyur pa'o/ /sems can gang la dus gang chos</text></item>
<item><p>254a2</p><section></section><text>bstan pa la sogs pa'i bya ba ni phyis phan par 'gyur te/ des na de'i don byed pa gang yin pa de ni de bzhin gshegs par brjod de/ chos ston pa po la sogs par nye bar gnas pa nyid kyis so/ /'di rnams kyi rjes su mthun pa'i dpe bstan pa'i phyir gsungs pa/ lha yi rgyal pos char phab kyang / /</text></item>
<item><p>254a3</p><section></section><text>sa bon mi rung mi 'khrung ltar/ /sangs rgyas rnams ni byung gyur kyang / /skal ba med pas bzang mi myong / /zhes pa ste go sla'o/ /'o na yon tan thams cad kyi gnas longs spyod rdzogs pa'i sku ni sangs rgyas nyid de/ de yang dngos por gyur pa nyid kyis phyogs gcig nyid dang / skad cig ma'i rgyun gyis</text></item>
<item><p>254a4</p><section></section><text>bdag nyid yin na de ji ltar 'dis kun du khyab pa dang rtag pa nyid dag tu brjod ces sems pa la gsungs pa/ de ltar mdzad pa rgya che'i phyir/ /sangs rgyas khyab pa nges par brjod/ /de nyid zad pa med pa'i phyir/ /rtag pa zhes kyang brjod pa yin/ /zhes pa ste/ ji ltar rgyal po phyogs gcig pa yin</text></item>
<item><p>254a5</p><section></section><text>yang yul phyogs ji tsam du rgyal po'i bka' lung bzhin du bya ba byed pa'i yul de srid du ni rgyal pos khyab ces brjod do/ /de bzhin du bcom ldan 'das kyang nam mkha'i khams ji srid pa de snyed du gdul bya rnams la chos ston pa'i bya ba'i rnam 'phrul gyis khyab pas khyab pa zhes brjod do/ /ji ltar</text></item>
<item><p>254a6</p><section></section><text>chu bo gang gA rgyun mi 'chad par 'bab pas rtag pa zhes brjod do/ /de bzhin du bcom ldan 'das kyang 'og min gyi gnas stug po bkod pa'i zhing khams kyi gzhal yas khang nas longs spyod rdzogs pa'i sku'i bdag nyid rgyun mi 'chad par bzhugs pa la rtag pa zhes brjod do/ /chos kyi sku de ni de bzhin</text></item>
<item><p>254a7</p><section></section><text>gshegs pa las ldog pas byas pa'i tha dad du yongs su brtag pa'i yid kyi yon tan rin po che'i tshogs su brjod do/ /chos su gyur pa yid kyi yon tan rnams mngon par brjod nas chos can du gyur pa bems po la sogs pa'i longs spyod rdzogs pa'i sku bstan pa'i phyir gsungs pa/ mtshan ni</text></item>
<item><p>254b1</p><section></section><text>sum cu rtsa gnyis dang / /dpe byad brgyad cu'i bdag nyid 'di/ /theg chen nye bar longs spyod phyir/ /thub pa'i longs spyod rdzogs skur bzhed/ /ces pa ste/ ci zhig longs spyod pa zhes pa la gsungs pa/ theg chen nye bar longs spyod phyir/ /zhes pa ste/ theg pa chen po'i chos nyan pa la</text></item>
<item><p>254b2</p><section></section><text>sogs pa'i sgo nas shes pa'i don to/ /sa bcu'i dbang phyug rnams kyis theg pa chen po nye bar longs spyod pa'i phyir longs spyod rdzogs pa'i sku zhes bya'o/ /theg pa chen po'i gzhung la yang longs spyod rdzogs pa'i sku 'di bems po gzugs sku'i bdag ces zer ba ni cher 'khrul pa yin</text></item>
<item><p>254b3</p><section></section><text>te/ 'di bems po nyid du rtogs pa ni rmongs pa rnams kyis yongs su brtags pa'o/ /'di brdzun pa ni ma yin te/ bems po las log par rang rig pa'i mngon sum nyid kyis grub pas so/ /ldog pa byas pa'i tha dad tsam du ye shes kyi bdag nyid 'di gnas pa'o/ /mtshan sum cu rtsa gnyis po</text></item>
<item><p>254b4</p><section></section><text>de rnams kyang gang dag ces pa la tshigs bcad lngas gsungs pa/ phyag zhabs 'khor los mtshan dang rus sbal zhabs/ /phyag dang zhabs sor dra bas 'brel ba dang / /phyag ni zhabs bcas 'jam zhing gzhon sha chags/ /'di yi sku ni bdun dag mtho ba dang / /sor mo ring dang rting</text></item>
<item><p>254b5</p><section></section><text>yangs sku che drang / /zhabs long mi mngon spu ni gyen du phyogs/ /byin pa e na ya'i 'dra phyag rings mdzes/ /mdoms kyi sba ba [(]sbub [,]sbubs [)]su nub pa'i mchog /pags pa gser mdog pags pa srab pa dang / /spu ni re re nas g.yas legs 'khrungs dang / /zhal mdzod spus brgyan ro stod</text></item>
<item><p>254b6</p><section></section><text>seng ge'i 'dra/ /'di yi dpung pa mgo zlum thal gong rgyas/ /'di la ro mi zhim pa'ang ro mchog snang / /sku ni n+ya gro d+ha ltar chu zheng gab/ /gtsug tor yar 'phags ljags rings mdzes pa dang / /tshangs dbyangs 'gram pa seng ge'i 'dra dang tshems/ /shin tu dkar dang tshad mnyam thags</text></item>
<item><p>254b7</p><section></section><text>bzangs dang / /grangs ni bzhi bcu tham par tshang ba dang / /spyan ni mthon mthing spyan rdzi ba mchog gi /'dra ba 'di dag sum cu rtsa gnyis mtshan/ /zhes pa ste/ phyag zhabs 'khor los mtshan zhes pa ni phyag dang zhabs kyi mthil la 'khor los mtshan pa'o/ /rus sbal zhabs zhes</text></item>
<item><p>255a1</p><section></section><text>pa ni zhabs kyi mthil kun gyis sar reg pa ste/ rus sbal ltar sa mnyam par sa la kun gnon pa'o/ /phyag dang zhabs sor dra bas 'brel ba dang / /zhes pa ni phyag dang zhabs kyi sor mo'i bar rnams 'brel ba'o/ /phyag ni zhabs bcas 'jam zhing gzhon sha chags/ /</text></item>
<item><p>255a2</p><section></section><text>zhes pa ni phyag dang zhabs dag 'jam zhing gzhon sha dang ldan pa'o/ /'di yi sku ni bdun dag mtho ba dang / /zhes pa ni lag pa dang rkang pa dang dpung pa gnyis dang mgrin pa ste/ bdun po mtho ba 'dis sku mtshan pa ni bdun mtho ba'o/ /sor mo ring dang zhes pa ni sor mo rnams ring</text></item>
<item><p>255a3</p><section></section><text>ba'o/ /rting yangs zhes pa ni ji ltar mdzes par rgyas shing rting pa yangs pa'o/ /sku che drang zhes pa ni sku che zhing drang ba'o/ /zhabs long mi mngon zhes pa ni rje ngar dang rkang pa'i bar na gnas pa nyid kyis na long bu mi mngon pa'o/ /spu rnams gyen du phyogs zhes pa ni lus kyi spu</text></item>
<item><p>255a4</p><section></section><text>rnams gyen du phyogs pa'o/ /byin pa e na ya 'dra zhes pa la e na ya ni ri dwags kyi bye brag ste/ de'i byin pa tshigs med cing zlum la khad kyis phra ba ste/ de ltar gyur pas e na ya'i byin pa'o/ /phyag rings zhes pa ni phyag gis brlar slebs pa'o/ /mdoms kyi sba ba sbubs</text></item>
<item><p>255a5</p><section></section><text>su nub pa'i mchog /ces pa la mdoms ni gsang ba'i gnas so/ /sbubs ni pags pa'o/ /nub pa ni sbas pa'o/ /mchog ni khyad par 'phags pa ste/ mdoms kyi sba ba sbubs su nub pas na'o/ /pags pa gser mdog ces pa gser btso ma'i kha dog lta bu'o/ /pags</text></item>
<item><p>255a6</p><section></section><text>pa srab pa zhes pa ni pags pa shin tu srab pa'o/ /spu ni re re nas g.yas legs 'khrung dang / /zhes pa ni spu re re nas g.yas phyogs su 'khyil ba'o/ /zhal mdzod spus brgyan zhes pa ni mdzod spus mtshan pa'i zhal lo/ /ro stod seng ge'i 'dra zhes pa ni sku stod seng ge 'dra ba'o/ /'di'i</text></item>
<item><p>255a7</p><section></section><text>dpung mgo zlum zhes pa ni shin tu yang zlum pa'i dpung pa'o/ /thal gong rgyas zhes pa ni de dag mtho ba ni thal gong rgyas pa'o/ /'di la ro mi zhim pa'ang ro mchog snang / /zhes pa ni ro mi zhim pa dag kyang ro mchog tu snang zhes pa'o/ /sku ni n+ya gro d+ha ltar chu zheng gab/ /ces pa ni n+ya gro</text></item>
<item><p>255b1</p><section></section><text>d+ha ltar kun du tshad mnyam pa'o/ /gtsug tor yar 'phags pa ni spyi bor gtsug tor gyis mdzes pa'o/ /ljags ring mdzes zhes pa ni ljags rings zhing srabs la mdzes pa'o/ /tshangs dbyangs zhes pa ni tshangs pa'i dbyangs lta bu'o/ /'gram pa seng ge'i 'dra ba zhes pa ni 'gram pa seng</text></item>
<item><p>255b2</p><section></section><text>ge'i 'gram pa lta bu yin no/ /shin tu dkar zhes pa ni tshems rnams shin tu dkar ba'o/ /tshad mnyam zhes pa ni tshems rnams mnyam pa'o/ /thags bzangs zhes pa ni cal col ma yin pa'i tshems so/ /grangs ni bzhi bcu tham par tshang ba dang zhes pa ni ma chad cing ma lhag par grangs</text></item>
<item><p>255b3</p><section></section><text>bzhi bcu tham par gyur pa'o/ /des na tshems mnyam par grangs bzhi bcu'o/ /spyan ni mthon mthing zhes pa ni mngon par sngo ba'i spyan no/ /spyan rdzi ba mchog gi 'dra ba zhes pa ni ba mchog gi rdzi ma lta bu gang gi spyan la yod pa de ni rdzi ma ba mchog lta bu'o/ /'di rnams sum cu rtsa gnyis</text></item>
<item><p>255b4</p><section></section><text>mtshan/ /zhes pa ni skyes bu chen por mtshon par byed pas mtshan nyid de/ sangs rgyas bcom ldan 'das dang / byang chub sems dpa' rnams dang 'khor los sgyur ba'i rgyal po rnams kyi mtshan sum cu rtsa gnyis thun mong ma yin pa'o/ /mtshan bzang po 'di rnams kyang rang rang gi rgyu la</text></item>
<item><p>255b5</p><section></section><text>goms par byas par 'gyur ro zhes bstan pa'i phyir gsungs pa/ 'di yi mtshan ni gang gang gi /sgrub par byed pa'i rgyu gang yin/ /de dang de ni rab rdzogs pas/ /mtshan ni 'di rnams yang dag 'grub/ /ces pa ste/ 'di yi zhes pa ni longs spyod rdzogs pa'i sku yin no/ /mtshan</text></item>
<item><p>255b6</p><section></section><text>gang dang gang gi rgyu rnams la goms par byas shing bslabs pas mtshan de dang de rnams rab tu rdzogs par 'gyur ro/ /stobs dang mi 'jigs pa la sogs pa rnams ni thugs kyi yon tan yin pa nyid kyis shin tu yang mi mngon pas mtshan bzang po sum cu rtsa gnyis po de nyid kyis longs spyod</text></item>
<item><p>255b7</p><section></section><text>rdzogs pa'i skur nges zhes pa'i don to/ /mtshan rnams thob par byed pa'i rgyu gang dang gang gi zhes pa la gsungs pa/ bla ma skyel la sogs pa dang / /yang dag blangs pa bstan pa dang / /bsdu ba bsten dang gya nom pa'i/ /dngos po sbyin dang gsad bya ba/ /thar par byed dang dge ba ni/ /yang</text></item>
<item><p>256a1</p><section></section><text>dag blangs pa spel la sogs/ /sgrub byed rgyu yi mtshan nyid de/ /mdo las ji skad 'byung ba bzhin/ /zhes pa de'i don ni 'di yin te/ bla ma rnams skyel ba dang slar yang sngun bsu ba dang / chos rnams nyan pa dang / me tog gi phreng ba la sogs pa'i 'bul ba dang /</text></item>
<item><p>256a2</p><section></section><text>'khor g.yog 'bul ba dang / mchod rten la sogs pa la phyag la sogs pa byas pas phyag dang zhabs kyi mthil dag 'khor los mtshan pa'o/ /chos spyod kyi yi dam la brtan pas zhabs legs par gnas pa ste/ rus sbal zhabs so/ /sbyin pa dang snyan par smra ba dang don spyod pa</text></item>
<item><p>256a3</p><section></section><text>dang / don mthun pas phyag dang zhabs kyi sor mo rnams dra bas 'brel ba'o/ /mchog gi kha zas dang btung ba byin pas phyag dang zhabs dag 'jam zhing gzhon sha chags pa dang / sku'i bdun mtho ba yang 'di nyid kyis so/ /bcings pa rnams thar bar byas pas sor mo rnams</text></item>
<item><p>256a4</p><section></section><text>ring ba'o/ /srog rjes su bsrung ba byas pas zhabs kyi rting ba yangs pa'o/ /srog gcod pa las slar log pas sku che zhing drang ba'o/ /dge ba'i rtsa ba rnams la yi dam du byas pas zhabs kyi long bu mi mngon pa'o/ /dge ba yang dag par blang ba la yi dam du slob pas sku'i ba spu</text></item>
<item><p>256a5</p><section></section><text>gyen du phyogs pa'o/ /sogs pa'i sgras yang dag par bsdus pa brjod par bya ste/ mchod pa dang sgyu rtsal la sogs pa'i rigs pa sbyin pa byin pas byin pa ri dgas e na ya'i 'dra ba'o/ /nor yod cing slong ba po 'ongs pa'i dus su phyir ma log pas phyag ring ba'o/ /skye bo thams cad</text></item>
<item><p>256a6</p><section></section><text>tshangs par spyod pa la bkod pa dang / gsang bar gnyer gtad pa dag bsrungs pas mdoms kyi sba ba sbubs su nub pa'i mchog go/ /gya nom pa'i gding ba dag byin pas kha dog gser btso ma lta bu'o/ /gnas khang mchog dag sbyin par sbyin pas pags pa srabs pa'o/ /'du 'dzi'i</text></item>
<item><p>256a7</p><section></section><text>gnas la sogs pa yongs su spangs pas ba spu rnams re re nas g.yas phyogs su 'khrungs pa'o/ /bla ma'am gong ma rnams gnas ji lta bar 'jog pas zhal mdzod spus brgyan pa'o/ /thams cad du rtsub pa'i ngag rnam par spangs pas sku stod seng ge'i 'dra ba'o/ /snyan par smra ba dang mthun</text></item>
<item><p>256b1</p><section></section><text>par phebs par smra bas dpung pa zlum pa'o/ /sman la sogs pa'i sbyin pa byin pas thal gong rgyas pa'o/ /nad pa'i nad g.yog byas pas ro mi zhim pa yang ro mchog tu snang ba'o/ /nags tshal dang skyed mos tshal la sogs pa yid du 'ong ba sbyin pa byin pas sku n+ya gro d+ha ltar chu zheng gab pa'o/ /</text></item>
<item><p>256b2</p><section></section><text>lha khang la sogs pa khyad par du 'phags pa byin pa las dbu'i gtsug tor slar yang 'phags pa'o/ /'jam pa la sogs pa'i tshig smras pa las ljags ring zhing mdzes pa'o/ /'jig rten gyi khams thams cad kyi sems can rnams dam pa'i chos shes par byas pa las tshangs pa'i</text></item>
<item><p>256b3</p><section></section><text>dbyangs so/ /ngag kyal pa las rnam par log pa las seng ge'i 'gram pa'o/ /skye bo thams cad la yang dag par sems pa la sogs pas tshems shin tu dkar ba'o/ /'tsho ba yang dag par dag pa las tshems mnyam pa'o/ /bden pa'i ngag la kun du spyod pa las tshems thags</text></item>
<item><p>256b4</p><section></section><text>bzang ba'o/ /dbyen gyi tshig la goms par mi byed pas mnyam par grangs bzhi bcu them pa'o/ /sems can thams cad la bu gcig pa ltar lta bas spyan mthon mthing ngo / /zhe sdang la sogs pa las log par ston pas spyan gyi rdzi ma ba mchog gi lta bu ste/ skyes bu chen po'i mtshan</text></item>
<item><p>256b5</p><section></section><text>sum cu rtsa gnyis rgyu dang bcas pa bstan pa'o/ /da ni dpe byad bzang po brgyad cu bstan pa'i phyir gsungs pa/ thub pa'i sen mo zangs mdog dang / /mdog snum mtho dang sor mo rnams/ /zlum rgyas byin gyis phra ba dang / /rtsa mi mngon dang mdud pa med/ /long bu mi mngon zhabs mnyam dang / /</text></item>
<item><p>256b6</p><section></section><text>seng ge glang chen bya dang ni/ /khyu mchog stabs gshegs g.yas phyogs dang / /mdzes gshegs drangs dang 'khril bag chags/ /byi dor byas 'dra rim par 'tsham/ /gtsang dang 'jam dang dag pa'i sku/ /sku yi kho lag yangs shing bzang / /gom snyoms spyan ni dag pa dang / /shin tu gzhon</text></item>
<item><p>256b7</p><section></section><text>mdog bdag nyid can/ /sku zhum med dang rgyas pa dang / /shin tu grims pa'i sku nyid dang / /yan lag shin tu rnam 'byes dang / /gzigs pa mun med dag pa dang / /dku zlum skabs phyin ma rnyongs dang / /phyang nge ba dang lte ba ni/ /zab dang g.yas phyogs 'khyil ba dang / /kun nas lta na sdug</text></item>
<item><p>257a1</p><section></section><text>pa dang / /kun spyod gtsang dang sku la ni/ /sme ba gnag bag med pa dang / /phyag ni shing bal ltar 'jam dang / /phyag ris mdangs yod zab ring dang / /zhal ni ha cang mi ring dang / /mchu ni bim pa ltar dmar dang / /ljags mnyen pa dang srab pa dang / /dmar dang 'brug gi sgra nyid</text></item>
<item><p>257a2</p><section></section><text>dang / /gsung mnyen 'jam dang mche ba zlum/ /rno dang dkar dang mnyam pa dang / /byin gyis phra dang shangs mtho dang / /mchog tu dag pa dag dang ni/ /spyan yangs pa dang rdzi ma stug /pad+ma'i 'dab ma 'dra ba dang / /smin tshugs ring dang 'jam pa dang / /snum dang spu ni mnyam pa dang / /phyag ring rgyas</text></item>
<item><p>257a3</p><section></section><text>dang snyan mnyam dang / /nyams pa rnam par spangs pa dang / /dpral ba legs par 'byes pa dang / /dbyes che ba dang dbu rgyas dang / /dbu skra bung ba ltar gnag dang / /stug 'jam mi 'dzings ngo bo dang / /mi bshor skyes bu'i yid 'phrog dang / /dpal gyi be'u bkra shis ni/ /g.yung drung 'khyil</text></item>
<item><p>257a4</p><section></section><text>pas brgyan pa ste/ /sangs rgyas dpe byad bzang por bzhed/ /ces pa ste/ zangs mdog ces pa ni 'du byed thams cad la ma chags pas sen mo zangs kyi mdog lta bu'o/ /mdog snum zhes pa ni sems can thams cad la phan par mos pa nyid kyis mdog snum pa'o/ /mtho zhes pa ni gang</text></item>
<item><p>257a5</p><section></section><text>zhig rigs mtho bar skye bar byed pa'i las de nyid kyis sen mo mtho ba'o/ /sor mo rnams zlum zhes pa ni kha na ma tho ba med pa nyid kyis sor mo rnams zlum pa'o/ /rgyas zhes pa ni dge ba du ma nyid kyis sor mo rnams so/ /byin gyis phra ba zhes pa ni yang dag pa la go rims su 'jug pa nyid kyis sor</text></item>
<item><p>257a6</p><section></section><text>mo rnams byin gyis phra ba'o/ /rtsa mi mngon pa zhes pa ni lus la sogs pa'i las kyi mtha' shin tu mi mngon pas rtsa mi mngon pa'o/ /mdud pa med ces pa ni nyon mongs pa'i rnams bkral ba nyid kyis rtsa rnams mdud pa med pa'o/ /long bu mi mngon zhes pa ni chos shin tu gsang ba'i blo nyid kyis</text></item>
<item><p>257a7</p><section></section><text>long bu mi mngon pa'o/ /zhabs mnyam zhes pa ni ngan 'gro'i gnas thams cad las skye bo rnams kun du bsgral ba nyid kyis zhabs mi mnyam pa med pa'o/ /seng ge zhes pa ni srid pa zil gyis gnon pa'i dge ba nyid kyis seng ge'i stabs su gshegs pa'o/ /glang chen zhes pa ni 'dod</text></item>
<item><p>257b1</p><section></section><text>chags zil gyis gnon pa'i dge ba des klu'i stabs su gshegs pa'o/ /bya zhes pa ni nam mkha' la kun du 'gro ba'i dge ba des ngang pa'i stabs su gshegs pa'o/ /khyu mchog ces pa ni skyes bu dam pa'i dge ba des khyu mchog gi stabs su gshegs pa'o/ /g.yas</text></item>
<item><p>257b2</p><section></section><text>phyogs gshegs pa zhes pa ni rigs pa'i lam du gshegs pa'i dge ba des g.yas phyogs su gshegs pa'o/ /mdzes gshegs zhes pa ni dge ba la rab tu dang ba des mdzes par gshegs pa'o/ /drang dang zhes pa ni rtag par drang po'i sems kyi dge ba des drang por gshegs</text></item>
<item><p>257b3</p><section></section><text>pa'o/ /'khril bag chags zhes pa ni rnam par dag pa'i yon tan brjod pa des 'khril bag chags pa'o/ /byi dor byas 'dra zhes pa ni sdig pa'i chos byi dor byas pa des sku byi dor byas pa lta bu'o/ /rim par 'tsham zhes pa ni snod dang rjes su mthun par chos ston pa des sku rim par 'tsham</text></item>
<item><p>257b4</p><section></section><text>pa'o/ /gtsang dang zhes pa ni lus la sogs pa gtsang sbra'i spyod pa dang sku gtsang ba'o/ /'jam dang zhes pa ni sems 'jam pa nyid kyis sku 'jam pa'o/ /dag pa'i sku zhes pa ni sems rnam par dag pa nyid kyis sku rnam par dag pa'o/ /mtshan ni yongs su rdzogs pa dang / /zhes pa ni chos</text></item>
<item><p>257b5</p><section></section><text>thams cad yongs su rgyas par btul ba des mtshan yongs su rdzogs pa'o/ /sku'i kho lag ces pa ni yon tan mdzes shing che bar brjod pa des sku'i kho lag rgya che ba'o/ /gom snyoms pa ni thams cad la sems mnyam pa nyid kyis gom pa snyoms shing zhabs mnyam pa'o/ /spyan ni dag pa zhes</text></item>
<item><p>257b6</p><section></section><text>pa ni shin tu rgyas par dag pa'i chos bstan pa des spyan rnam par dag pa'o/ /shin tu gzhon mdog can zhes pa ni rtogs par sla ba'i chos bstan pas shin tu gzhon mdog can no/ /sku zhum med ces pa ni rtag par sems ma zhum pa nyid kyis na sku zhum pa med pa'o/ /rgyas pa dang zhes pa ni dge ba rnams</text></item>
<item><p>257b7</p><section></section><text>rgyas par gyur pa nyid kyis sku rgyas pa'o/ /shin tu grims pa'i sku nyid dang / /zhes pa ni yang srid par skye ba zad par byed pa'i las gang yin pa de nyid kyis sku ni shin tu grims pa'o/ /yan lag shin tu rnam 'byes zhes pa ni rten cing 'brel bar 'byung ba shin tu phye ste bstan pa de yang yan lag dang nying</text></item>
<item><p>258a1</p><section></section><text>lag rnams rnam par 'byes pa'o/ /gzigs pa mun med dag pa dang / /zhes pa ni shin tu rnam par dag pa'i dngos po ston pa po nyid kyis gzigs pa mun pa med cing dag pa'o/ /dku zlum zhing zhes pa ni slob ma phun sum tshogs par zlum pa'i las nyid kyis dku zlum pa'o/ /skabs phyin zhes</text></item>
<item><p>258a2</p><section></section><text>pa ni 'khor ba'i skyon gyis ma gos pas dku skabs phyin pa'o/ /ma rnyongs zhes pa ni nga rgyal gyi rwa bcag pa nyid kyis dku ma rnyongs pa'o/ /phyang nge ba dang zhes pa ni chos mi zad par gnas pa nyid kyis dku phyang nge ba'o/ /lte ba zab ces pa ni chos zab mo so sor rig pa nyid kyis lta ba zab pa'o/ /lte ba g.yas</text></item>
<item><p>258a3</p><section></section><text>phyogs 'khyil ba zhes pa ni slob ma rigs pas 'dzin pa'i las de nyid kyis lta ba g.yas phyogs su 'khyil ba'o/ /kun nas lta na sdug pa zhes pa ni 'khor rnams mchog tu gyur pa'i las gang yin pa de nyid kyis kun nas lta na sdug pa'o/ /kun spyod gtsang dang zhes pa ni sems gtsang ba nyid kyis kun spyod</text></item>
<item><p>258a4</p><section></section><text>gtsang ba'o/ /sku la ni/ sme ba gnag bag med pa dang / /zhes pa ni dus ma yin par chos kyis mi 'dul ba nyid kyis sku la sme ba gnag bag med pa'o/ /phyag ni shing bal ltar 'jam dang / /zhes pa ni lus la sogs pa 'jam pa thob par byed pa'i chos ston pa po nyid kyis shing bal ltar 'jam pa'i phyag go/ /</text></item>
<item><p>258a5</p><section></section><text>phyag ris mdangs yod ces pa ni mdangs dang ldan par thos pa chen po so sor thob pa nyid kyis phyag ris mdangs yod pa'o/ /zab ces pa ni chos nyid zab mo la kun du gnas pa nyid kyis phyag gi ri mo zab pa'o/ /ring zhes pa ni yang dag par rigs par yongs su dag pa'i chos ston pa nyid</text></item>
<item><p>258a6</p><section></section><text>kyis phyag gi ri mo ring ba'o/ /zhal ni ha cang mi ring dang / /zhes pa ni bslab pa'i gnas du ma ston pa po nyid kyis zhal ha cang mi ring ba'o/ /mchu ni bim pa ltar dmar dang / /zhes pa ni 'jig rten thams cad gzugs brnyan ltar rig pa nyid kyis bim pa ltar dmar ba'i mchu'o/ /ljags</text></item>
<item><p>258a7</p><section></section><text>mnyen zhes pa ni 'jam pa'i tshig gis 'dul ba nyid kyis ljags mnyen pa'o/ /srab ces pa ni yon tan du ma nye bar brjod pa nyid kyis ljags srab pa'o/ /dmar dang zhes pa ni byis pa'i skye bo rnams gting dpag dka' ba'i chos kyis 'dul bar bzhed pa nyid kyis ljags dmar ba'o/ /</text></item>
<item><p>258b1</p><section></section><text>'brug gi sgra nyid ces pa ni 'jigs pa thams cad las sel ba'i las nyid kyis 'brug gi sgra nyid do/ /gsung mnyen 'jam zhes pa ni 'jam pa la sogs par gsungs pas gsung mnyen zhing 'jam pa'o/ /mche ba zlum zhes pa ni srid par yang dag par sbyor ba las bzlog pa nyid kyis mche ba zlum</text></item>
<item><p>258b2</p><section></section><text>pa'o/ /rno zhes pa ni gdul dka' ba'i skye bo 'dul ba nyid kyis mche ba rno ba'o/ /dkar zhes pa ni dkar po'i chos kyis 'dul ba nyid kyis mche ba dkar ba'o/ /'jam zhes pa ni mnyam pa'i sa la rab tu gnas pa nyid kyis mche ba mnyam pa'o/ /byin gyis phra zhes pa ni mngon par</text></item>
<item><p>258b3</p><section></section><text>rtogs pa'i rim pa gsal bar byed pa po nyid kyis mche ba byin gyis phra ba'o/ /shangs mtho dang zhes pa ni shes rab gsal bar byed pa'i gnas pa nyid kyis shangs mtho ba'o/ /mchog tu dag pa zhes bya ba ni dag pa'i skye bo'i rigs su skye ba'i las gang yin pa de nyid kyis</text></item>
<item><p>258b4</p><section></section><text>shangs dag cing gtsang ba'o/ /spyan yangs zhes pa ni mchog tu rgya che ba'i chos bstan pa nyid kyis spyan yangs pa'o/ /rdzi ma stug ces pa ni sems can gyi tshogs rnams rigs pas bsdus pas spyan gyi rdzi ma stug pa'o/ /pad+ma'i 'dab ma 'dra ba dang / /zhes pa ni lang tsho</text></item>
<item><p>258b5</p><section></section><text>dang ldan pa'i skye bo thams cad kyis mngon par bsngags pa'i las gang yin pa de nyid kyis pad+ma'i 'dab ma 'dra ba'i spyan no/ /smin tshugs rings zhes pa ni rtag tu gzigs pa nyid kyis smin tshugs ring ba'o/ /'jam zhes pa ni 'jam par chos kyis 'dul ba'i dge ba nyid</text></item>
<item><p>258b6</p><section></section><text>kyis smin ma 'jam pa'o/ /snum zhes pa ni dge bas snum pa'i rgyud kyis shin tu snum pa'i smin ma'o/ /spu mnyam zhes pa ni skyon kun du lta ba nyid kyis smin ma'i spu rnams mnyam pa'o/ /phyag ring rgyas zhes pa ni gzhan gyi sdug bsngal sel ba nyid kyis phyag ring zhing rgyas</text></item>
<item><p>258b7</p><section></section><text>pa'o/ /snyan mnyam zhes pa ni 'dod chags la sogs pa'i g.yul las rnam par rgyal bas na snyan mnyam pa'o/ /nyams pa rnam par spangs pa dang / /zhes pa ni sems can thams cad la ma nyams pa'i rgyun nyid du byas pas snyan gyi dbang po ma nyams pa'o/ /dpral ba</text></item>
<item><p>259a1</p><section></section><text>legs par 'byes pa dang / /zhes pa ni lta ba gzhan thams cad las rnam par log pa nyid kyis dpral ba legs par 'byes pa'o/ /dbyes che ba zhes pa ni phyir rgol ba thams cad rab tu pham par byas pa nyid kyis dpral ba'i dbyes che ba'o/ /dbu rgyas zhes</text></item>
<item><p>259a2</p><section></section><text>pa ni smon lam mchog tu yongs su rgyas pa nyid kyis dbu rgyas pa'o/ /dbu skra bung ba ltar gnag dang / /zhes pa ni yul rnams la chags pa la sogs pa las log pa nyid kyis dbu skra bung ba ltar gnag pa'o/ /stug ces pa ni mthong ba dang bsgom pa'i lam gyi spang bar bya ba rnams zad par</text></item>
<item><p>259a3</p><section></section><text>byas pa nyid kyis dbu skra stug pa'o/ /'jam zhes pa ni 'jam pa'i blos yongs su shes pa nyid kyis dbu skra 'jam pa'o/ /mi 'dzings ngo bo zhes pa ni 'dod chags la sogs pas sems mi 'dzings pa nyid kyis dbu skra mi 'dzings pa'o/ /mi bshor zhes pa ni rtag par tshig rtsub pa ma yin</text></item>
<item><p>259a4</p><section></section><text>pa nyid kyis dbu skra mi bshor ba'o/ /skyes bu'i yid 'phrog ces pa ni byang chub kyi yan lag gi me tog gcal du bkram pa nyid kyis skyes bu'i yid 'phrog pa'i dbu skra'o/ /dpal gyi be'u dang bkra shis ni/ /zhes pa ni thams cad mdzes par gyur pa'i las gang yin pa de nyid kyis dpal gyi be'u</text></item>
<item><p>259a5</p><section></section><text>dang bkra shis la sogs pa'i ri mo phyag dang zhabs kyi mthil dag la yod pa'o/ /sangs rgyas bcom ldan 'das kyi dpe byad bzang po brgyad cu bstan pa'o/ /yon tan mtha' dag dang ldan pa longs spyod rdzogs pa'i sku bstan nas/ sprul pa'i sku bstan pa'i phyir gsungs pa/ gang gi 'khor</text></item>
<item><p>259a6</p><section></section><text>ba ji srid par/ /'gro la phan pa sna tshogs dag /mnyam du mdzad pa'i sku de ni/ /thub pa'i sprul sku rgyun mi 'chad/ /ces pa ni shAkya thub pa la sogs pa'i sprul pa'i sku gang dang gang gis 'jig rten gyi khams sna tshogs par sems can mtha' dag la yang dag par phan pa'i don mnyam par mdzad</text></item>
<item><p>259a7</p><section></section><text>cing 'di'i sku rgyun mi 'chad pa ni sangs rgyas bcom ldan 'das kyis sprul pa'i sku'o/ /de ltar ngo bo nyid kyi sku mngon sum du mdzad pa po stobs dang mi 'jigs pa la sogs pa'i yon tan gyi rang bzhin gyi dpal longs spyod rdzogs pa'i sku'i bdag nyid yang dag par rdzogs pa'i sangs rgyas bcom ldan 'das</text></item>
<item><p>259b1</p><section></section><text>kyis nam mkha'i khams mtha' dag tu dag pa sna tshogs pas khyab par mdzad nas/ ji srid nam mkha'i mthas gtugs par 'gro ba'i don rnams byed do/ /rnam pa nyi shu rtsa bdun gyis 'gro ba'i don byed pa ni 'di'i mdzad par bstan pa'i phyir gsungs pa/ de bzhin las kyang rgyun mi 'chad/ /</text></item>
<item><p>259b2</p><section></section><text>'di yi 'khor ba yin par bshad/ /'gro rnams zhi ba'i las dang ni/ /bsdu rnams bzhi la 'god pa dang / /kun nas nyon mongs bcas pa yi/ /rnam par byang ba rtogs pa dang / /sems can rnams don ji bzhin gyi/ /don dang pha rol phyin drug dang / /sangs rgyas lam dang</text></item>
<item><p>259b3</p><section></section><text>rang bzhin gyis/ /stong pa nyid dang gnyis zad dang / /brda dang dmigs pa med pa dang / /lus can rnams ni yongs smin dang / /byang chub sems dpa'i lam dang ni/ /mngon par zhen pa ldog pa dang / /byang chub thob dang sangs rgyas zhing / /rnam par dag dang nges pa dang / /</text></item>
<item><p>259b4</p><section></section><text>sems can don ni tshad med dang / /sangs rgyas bsten sogs yon tan dang / /byang chub yan lag las rnams ni/ /chud mi za dang bden mthong dang / /phyin ci log ni spangs pa dang / /de bzhin med pa'i tshul dang ni/ /rnam par byang dang tshogs dang ni/ /'dus byas 'dus ma</text></item>
<item><p>259b5</p><section></section><text>byas pa la/ /tha dad yongs su mi shes dang / /mya ngan 'das la 'god pa ste/ /chos kyi sku yi phrin las 'di/ /rnam pa nyi shu bdun du bzhed/ /ces pa ste/ 'gro rnams zhi ba'i las dang ni/ /zhes pa ni sems can rnams la chos bstan pa'i don du de rnams kyi ngan 'gro rab</text></item>
<item><p>259b6</p><section></section><text>tu zhi bar byed pa'i phrin las so/ /bsdu rnam bzhi la 'god pa dang / zhes pa ni bsdu ba'i dngos po bzhi la 'god pa'i phrin las so/ /kun nas nyon mongs bcas pa yi/ /rnam par byang ba rtogs pa dang / /zhes pa ni kun nas nyon mongs pa dang rnam par byang ba rtogs pa la</text></item>
<item><p>259b7</p><section></section><text>'god pa'i phrin las so/ /sems can rnams don ji bzhin gyi/ /don dang zhes pa ni sems can la don ji lta ba bzhin du ste/ phyin ci ma log pa'i rang bzhin la 'god pa'i phrin las so/ /pha rol phyin drug ces pa ni/ sbyin pa la sogs pa'i pha rol tu phyin pa drug la 'god pa'i</text></item>
<item><p>260a1</p><section></section><text>phrin las so/ /sangs rgyas lam zhes pa ni bsam pa ji lta ba bzhin du nyan thos dang / rang sangs rgyas dang / yang dag par rdzogs pa'i sangs rgyas kyi lam la 'god pa'i phrin las so/ /rang bzhin gyis stong pa nyid ces pa ni chos thams cad rang bzhin gyis</text></item>
<item><p>260a2</p><section></section><text>stong pa nyid la 'god pa'i phrin las so/ /gnyis zad ces pa ni sgros btags pa'i gzung ba dang 'dzin pa gnyis zad pa la 'god pa'i phrin las so/ /brda zhes pa ni sgra dang don dag de kho na nyid du 'brel ba med pas brjod bya dang rjod byed du brdar btags pa la 'god pa'i phrin las</text></item>
<item><p>260a3</p><section></section><text>so/ /dmigs pa med pa zhes pa ni chos thams cad mi dmigs pa la 'god pa'i phrin las so/ /lus can rnams ni yongs smin dang / /zhes pa ni sems can rnams yongs su smin pa la 'god pa'i phrin las so/ /byang chub sems dpa'i lam dang zhes pa ni byang chub sems dpa'i</text></item>
<item><p>260a4</p><section></section><text>lam la 'god pa'i phrin las so/ /mngon par zhen pa zlog pa dang / /zhes pa ni mngon par zhen pa thams cad zlog pa la 'god pa'i phrin las yin no/ /byang chub thob dang zhes pa ni rang rang gi byang chub la 'god pa'i phrin las so/ /sangs rgyas kyi zhing rnam par dag /ces</text></item>
<item><p>260a5</p><section></section><text>pa ni sangs rgyas kyi zhing yongs su dag pa la 'god pa'i phrin las so/ /nges pa dang zhes pa ni yang dag par rdzogs pa'i byang chub tu nges pa la 'god pa'i phrin las so/ /sems can don ni tshad med dang / /zhes pa ni sems can gyi don tshad med pa la 'god pa'i phrin las so/ /</text></item>
<item><p>260a6</p><section></section><text>sangs rgyas bsten sogs yon tan dang / /zhes pa ni sangs rgyas bsten pa la sogs pa'i yon tan la 'god pa'i phrin las so/ /byang chub yan lag ces pa ni/ byang chub kyi yan lag rnams la 'god pa'i phrin las so/ /las rnams ni/ chud mi za zhes pa ni las kyi</text></item>
<item><p>260a7</p><section></section><text>'bras bu chud mi za ba la 'god pa'i phrin las so/ /bden mthong zhes pa ni 'phags pa'i bden pa bzhi mthong ba la 'god pa'i phrin las so/ /phyin ci log ni spangs pa dang / /zhes pa ni thams cad du yul rnams la 'khrul pa spangs pa la 'god pa'i phrin las so/ /de bzhin</text></item>
<item><p>260b1</p><section></section><text>med pa'i tshul dang ni/ /zhes pa ni 'khrul pa'i gzhi med pa la 'god pa'i phrin las so/ /rnam par byang dang zhes pa ni dkar po'i chos thams cad la 'god pa'i phrin las so/ /tshogs shes pa ni bsod nams dang ye shes kyi tshogs rnams la 'god pa'i phrin las so/ /</text></item>
<item><p>260b2</p><section></section><text>'dus byas 'dus ma byas pa la/ /tha dad yongs su mi shes dang / /zhes pa ni 'dus byas dang 'dus ma byas dag tha dad du yongs su mi shes pa la 'god pa'i phrin las so/ /mya ngan 'das la 'god pa ste/ /zhes pa ni ji ltar rigs par phung po lhag bcas dang lhag med</text></item>
<item><p>260b3</p><section></section><text>kyi mya ngan las 'das pa la 'god pa'i phrin las so/ /chos kyi sku yi phrin las 'di/ /zhes pa ni longs spyod rdzogs pa'i sku'i bdag nyid kyi bcom ldan 'das la tha mi dad pa gang zhig ldog pas byas pa'i tha dad tsam yongs su brtags pa'i byang chub kyi phyogs dang / tshad med</text></item>
<item><p>260b4</p><section></section><text>pa la sogs pa yid kyi yon tan de rnams ni bsags pa'i phyir chos kyi sku zhes bya ba sku bzhi pa ni ma yin no/ /phrin las rnam pa nyi shu rtsa bdun du bstan pa'o/ /mngon par rtogs pa'i rgyan gyi 'grel pa grags pa'i cha zhes bya ba las skabs brgyad pa'i 'grel pa'o// //</text></item>
<item><p>260b5</p><section></section><text>de ltar re zhig shes rab kyi pha rol tu phyin pa rnam pa brgyad du bsdu ba gsungs nas/ gzhan yang rnam pa drug tu bstan pa'i phyir gsungs pa/ mtshan nyid de yi sbyor ba dang / /de rab de yi go rims dang / /de'i mtha' de yi rnam smin ni/ /mdor bsdus gzhan te rnam pa</text></item>
<item><p>260b6</p><section></section><text>drug /mtshan nyid ces pa ni/ sbyor ba'i gzhir mtshon par byed pas na mtshan nyid de kun mkhyen rnam pa gsum mo/ /mtshan nyid de'i sbyor ba ni rnam pa kun mngon par byang chub pa'i mngon par rtogs pa ni sbyor ba'o/ /rab gsal ba ni rtse mo'i mngon par</text></item>
<item><p>260b7</p><section></section><text>rtogs pa'o/ /sbyor ba'i go rims ni mthar gyis pa'i mngon par rtogs pa'o/ /sbyor ba'i mtha'i skad cig ma gcig la mngon par byang chub pa'o/ /sbyor ba'i 'bras bu la chos sku mngon par rtogs pa'o/ /slar yang 'di nyid don rnam pa gsum du gsungs te/</text></item>
<item><p>261a1</p><section></section><text>yul gyi rgyu ni gsum dag dang / /sbyor ba bzhi yi bdag nyid dang / /chos sku phrin las bdag nyid ni/ /mdor bsdus gzhan te rnam pa gsum/ /zhes pa ste/ 'di nyid don gzhan rnam pa gsum gyis bsdus te/ de la rgyu dang / sbyor ba dang / 'bras</text></item>
<item><p>261a2</p><section></section><text>bu'o/ /de la rgyu ni rnam pa gsum ste/ sbyor ba yul gyis kun mkhyen rnam pa gsum mo/ /sbyor ba bzhi'i bdag nyid rnam pa kun mngon par byang chub pa'i mngon par rtogs pa dang / rtse mo'i mngon par rtogs pa dang / mthar gyis pa'i mngon par rtogs pa dang / skad cig ma gcig</text></item>
<item><p>261a3</p><section></section><text>la mngon par byang chub pa'i mngon par rtogs pa'o/ /sbyor ba'i 'bras bu ni chos dang / longs spyod rdzogs pa'i sku dang / sprul pa'i sku dang / de'i mdzad pa'o/ /tshig don legs par 'byed pa'i 'grel pa/ gzhan dag med pas bshad mkhan la/ /blo ldan slob mas dris</text></item>
<item><p>261a4</p><section></section><text>nas skyes/ /de la brtse phyir ngas 'di byas/ /gal te gzhan gyis mthong ba'i lam/ /'bras thob bdag gi dge shing gis/ /bdag gi bla ma ye shes dpal/ /chos kyi grags pa'i gzhung la ni/ /shes rab 'byung gnas gnyis pa yin/ /bstan bcos ji snyed yod pa yi/ /</text></item>
<item><p>261a5</p><section></section><text>snying po'i don rnams rang gis rtogs/ /kun la gdams ngag ster ba'i blo/ /g.yo sgyu med cing bstan pa ru/ /byang chub sems dpa'i spyod pa can/ /sde snod rnam bzhi'i gleng bzhi pa/ /dbang po'i rgyal po chen po ste/ de yi slob mar gyur pa skyes don yod pa yi/ /dge slong rin</text></item>
<item><p>261a6</p><section></section><text>chen grags pa zhes bya nga rgyal med/ /rgol ba ngan pa'i tshogs kyi mun nag gtams pa la/ /nyi ma bcu gnyis bsdoms pa'i 'od zer 'dra ba yin/ /gzhan gyis gsol ba btab nas 'grel pa 'di byas pas/ /bsod nams gang zhig thob des 'gro kun grol gyur cig /mngon par rtogs</text></item>
<item><p>261a7</p><section></section><text>pa'i rgyan gyi 'grel pa grags pa'i cha zhes bya ba paN+Di ta chen po rat+na kIrtis mdzad pa rdzogs so// //rgya gar gyi paN+Di ta chen po rat+na kIrti dang / bod kyi lo tsA ba la chings yon tan 'bar gyis bsgyur zhing zhus te gtan la phab pa'o// //</text></item>
</text>
