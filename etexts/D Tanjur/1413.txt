[\[1a\]]
[\[1a.1\]{D3846}]@#/_/bstan bcos bzhi brgya pa zhes bya ba'i tshig le'ur byas pa bzhugs so/_/[#]
[\[1b\]]
[\[1b.1\]]@##/_/rgya gar skad du/_tsa tuHsha ta ka shAs+t+rA [#]kA ri kA nA ma/_bod skad du/_bstan bcos bzhi brgya pa zhes bya ba'i tshig le'ur byas pa/_'phags pa 'jam dpal la phyag 'tshal
[\[1b.2\]]lo/_/gang la 'jig rten gsum mnga' bdag_/rang nyid 'chi bdag byed po med/_/yong nges [#]rnal bzhin gnyid log na/_/de las ma rungs gzhan ci yod/_/'chi bar bya
[\[1b.3\]]phyir skyes gyur cing /_/gzhan dbang 'gro ba'i ngang can la/_/'chi ba bya ba ltar snang ste/_/gson pa bya ba min ltar ro/_/khyod kyis 'das dus thung ngu ltar/_/mthong zhing ma
[\[1b.4\]]'ongs gzhan du na/_/khyod mnyam mi mnyam ltar sems de[#]/_/gsal bar 'jigs pa'i 'o dod 'dra/_/gzhan dag la yang spyi mthun phyir/_/khyod la 'chi ba'i 'jigs med na/_/
[\[1b.5\]]gcig la gnod gang de phrag dog_/sgo nas sdug bsngal skyed [#]'gyur ram/_/nad bcos rga ba gso bya des/_/de dag la khyod mi 'jigs mod/_/chad pa phyi ma bcor med pas/_/
[\[2a\]]
[\[2a.1\]]khyod ches gsal bar de la 'jigs/_/gsad par bya ba'i phyugs rnams ltar/_/'chi ba kun gyi thun mong zhing /_/gzhan yang 'chi bar snang gyur [#]na/_/khyod la 'chi bdag 'jigs cis
[\[2a.2\]]med/_/dus la nges pa med pa'i phyir/_/bdag rtag snyam du sems na [#]ni/_/nam zhig dus na 'chi bdag gis/_/khyod la gnod pa byed par 'gyur/_/ma 'ongs pa yi don lta zhing /_/gson pa zad pa ma yin na/_/
[\[2a.3\]]bdag nyid 'tshong la bdag nyid ni/_/rnam dpyod ldan zhes [#]su zhig smra/_/bdag nyid gta' mar bzhag byas te/_/sdig las ci yi phyir na byed/_/nges par khyod ni mkhas rnams ltar/_/bdag la 'dod chags
[\[2a.4\]]bral bar zad/_/su la'ang gson pa zhes bya ba/_/sems kyi skad cig las gzhan med/_/skye bos de nges mi rig pa/_/des na bdag nyid shes pa dkon/_/khyod ring gson pa la dga' zhing /_/rgan
[\[2a.5\]]nyid la khyod mi dga' na/_/e ma khyod spyod skye bo ni/_/'dra la dam pa lta bur snang [#]/_/khyod rang 'chi la mya ngan na/_/bu sogs rnams phyir ci ste yin/_/rang nyid spyo bya smra po ni/_/ci lta bur na smad mi
[\[2b\]]
[\[2b.1\]]'gyur/_/gang tshe 'ga' zhig ma bcol bar/_/rang nyid bur gyur de yi tshe/_/ma dris nyid du de 'gro ba/_/rigs [#]par mi 'gyur ma yin no/_/gti mug phyir na bu yi ni/_/rnam par [#]rtog pa med par zad/_/'di yi 'gro bar spro ba nyid/_/rgas pas [#]
[\[2b.2\]]ston par byed par 'gyur/_/ji ltar pha la bu sdug pa/_/de ltar de la skye ma yin/_/'jig rten 'di ni 'og tu 'gro/_/de phyir mtho ris kyang rnyed dka'/_/gang tshe rjes su mi mthun pa/_/'ga' yang sdug ces bya yod min/_/de tshe chags pa 'tshong [#]dang
[\[2b.3\]]ni/_/'dra ba 'ba' zhig skye bar zad/_/bral bas bskyed pa'i sdug bsngal ni/_/mi rnams snying las myur ldog ste/_/chags la'ang sdug bsngal bral ba yis/_/mtshon pa'i mi brtan pa nyid ltos/_/gnod pas gzir ba [#]byas zin kyang /_/yon tan med
[\[2b.4\]]snyam shes bzhin du/_/khyod bdag nyid la phyi 'chos [#]'gyur/_/de yang bdag la mi rigs so/_/sdug bsngal rnam par 'ged lta bur[#]/_/'jig rten 'di ni yongs su 'khyam/_/sdug bsngal gyur pa'i skye bo la/_/sdug bsngal 'ged pas ci zhig bya/_/gang
[\[2b.5\]]gi [#]'du ba dga' yin de'i/_/'bral ba ci ltar dga' ma yin/_/'du ba dang ni 'bral ba dag_/lhan cig rgyu bar snang min nam/_/'das la thog ma yod min la/_/ma 'ongs tha ma yod min na/_/cis na khyod kyis 'du mthong zhing /_/ring por gyur
[\[2b.6\]]kyang bral [#]ba min/_/skad cig la sogs dus de rnams/_/nges par dgra dang 'drar 'gyur te/_/des na dgrar gyur de dag la/_/rnam kun khyod 'dod chags mi bya/_/blo ngan bral ba'i 'jigs pa yis/_/khyim nas nges par mi 'byung na/_/mkhas pa
[\[2b.7\]]su zhig nges par ni/_/bya dgos chad pas byed par 'gyur/_/khyod 'di byas nas gsal bar ni/_/nags su 'gro bya snyam sems na/_/gang zhig byas kyang gtang [#]bya ba/_/de byas yon tan ci zhig yod/_/bdag ni 'chi'o snyam sems pa/_/gang la nges par
[\[3a\]]
[\[3a.1\]]yod gyur pa/_/de ni chags pa yongs btang phyir/_/'chi bdag la yang ga la 'jigs/_/byang chub sems dpa'i rnal 'byor spyod pa bzhi brgya pa las rtag par 'dzin pa spang ba'i thabs bstan pa ste rab tu byed pa dang po'o//_//
[\[3a.2\]]lus ni dgra ltar mthong mod kyi/_/de lta na yang de bsrung bya[#]/_/khrims ldan yun ring 'tsho ba ni/_/de las bsod nams chen po byed/_/mi rnams sdug bsngal lus nyid las/_/skye zhing bde ba gzhan las na/_/sdug bsngal kun gyi snod gyur pa/_/khog
[\[3a.3\]]pa la khyod ci ste gus/_/gang tshe bde ba sdug bsngal ltar/_/shas cher mi la mi 'byung na/_/de ltar sdug bsngal chen po de/_/chung ngo snyam du sems byed dam/_/'jig rten bde la mngon phyogs shing /_/bde gyur dag kyang rnyed dka' ste/_/des na skye bo
[\[3a.4\]]'jig 'di la/_/sdug bsngal rjes su snyegs pa 'dra/_/sdug bsngal 'dod pas rnyed 'gyur gyi/_/'dod pas bde ba ga la yin/_/khyod cis dkon pa la gus shing /_/mod la ci ste khyod mi 'jigs/_/bde bar gyur pa'i lus po ni/_/sdug bsngal
[\[3a.5\]]snod du 'gyur ba de[#]/_/lus la gus dang dgra la gus/_/de dag gnyis ni mtshungs par snang /_/lus ni shin tu 'gor bas kyang /_/bde ba'i bdag tu mi 'gyur te/_/rang bzhin gzhan gyis zil gnon ces/_/bya ba [#]rigs pa ma yin no/_/mchog la yid
[\[3a.6\]]kyi sdug bsngal te/_/tha ma [#]rnams la lus skyes so/_/sdug bsngal gnyis kyis 'jig rten 'di/_/nyin re nyin re 'joms par byed/_/bde ba rtog pa'i dbang gyur cing /_/rtog pa sdug bsngal dbang gyur pa/_/de phyir kun na sdug bsngal las/_/shin tu
[\[3a.7\]]stobs ldan ci yang med/_/ji lta ji ltar dus 'gro ba/_/de lta de ltar sdug bsngal 'phel/_/de phyir bde ba lus 'di yi/_/gzhan po lta bur snang bar 'gyur/_/sdug bsngal gyi ni rgyu mang po/_/nad rnams dang gzhan snang gyur pa/_/de snyed [#]du ni mi rnams la/_/
[\[3b\]]
[\[3b.1\]]bde ba'i rgyu dag snang ma yin/_/'phel bzhin pa yi bde ba las[#]/_/ji ltar bzlog pa mthong gyur pa[#]/_/de ltar sdug bsngal 'phel bzhin las[#]/_/bzlog pa yod pa ma yin no/_/rkyen dang lhan cig bde ba las[#]/_/bzlog pa mthong gi [#]sdug bsngal la/_/
[\[3b.2\]]rkyen rnams nyid dang lhan cig tu/_/bzlog pa yod pa ma yin no/_/khyod 'chi bzhin la dus song zhing /_/'gro ba dang ni 'gror 'gyur na/_/'chi bzhin pa ni bde 'gyur zhes/_/rnam pa kun tu [#]rigs ma yin/_/lus can rnams la bkres sogs
[\[3b.3\]]kyi[#]/_/gnod pa rtag tu yod gyur [#]na/_/gnod bzhin pa ni bde'o zhes/_/rnam pa kun tu [#]rigs ma yin/_/nus pa med pas 'byung kun la/_/tshogs pa zhes bya skye 'gyur te/_/'gal ba rnams la bde'o zhes/_/rnam pa kun tu mi rigs so/_/
[\[3b.4\]]grang sogs rnams la phyir 'chos pa[#]/_/rtag tu yod pa ma yin na/_/brlag bzhin pa ni bde'o zhes/_/rnam pa kun tu [#]rigs ma yin/_/'bad stsol [#]med par spyod pa zhes/_/bya 'ga'ang sa stengs [#]yod min na/_/las byed bde ba yin no zhes/_/rnam
[\[3b.5\]]pa kun tu [#]mi rigs so/_/'di dang gzhan du bdag nyid ni/_/rtag tu sdig las bsrung bar bya/_/ngan 'gro yod na bde ba zhes/_/rnam pa kun tu rigs ma yin/_/gzhon [#]pa sogs la mi rnams kyi/_/bde ba rtag tu yod min te/_/dang por gang la rtsom med
[\[3b.6\]]pa/_/de la mthar 'phel ga la yod/_/gser gyi snod du skyug pa la[#]/_/ji ltar 'ga' zhig dgar [#]'gyur ba/_/de bzhin sdug bsngal phyir bcos pa[#]/_/bde'o snyam du sems par byed/_/brtsams [#]pas skyes pa ldog 'gyur na/_/sdug bsngal rtsom pa'ang [#]
[\[3b.7\]]bde ci yod/_/de phyir thub pas skye 'jig dag_/sdug bsngal yin zhes gsungs pa snyam/_/so so'i skye bos sdug bsngal ni/_/bde bas g.yogs ltar mi mthong na/_/gang gis sdug bsngal sgrib 'gyur ba/_/bde ba zhes bya ci yang med/_/khyod sdug chags
[\[4a\]]
[\[4a.1\]]bral med do zhes/_/so so'i skye bo bstan bya des/_/nges par de bzhin gshegs rnams kyis/_/gti mug kun gyi tha mar gsungs/_/mi rtag pa la nges par gnod/_/gang la gnod yod de bde min/_/de phyir mi rtag gang yin pa/_/thams
[\[4a.2\]]cad sdug bsngal zhes byar 'gyur/_/rnal 'byor spyod pa bzhi brgya pa las bde bar 'dzin pa spang ba'i thabs bstan pa ste rab tu byed pa gnyis pa'o//_//yun ni shin tu ring pos kyang /_/yul la mur thug yod min te/_/sman pa ngan ltar khyod yul [#]la/_/
[\[4a.3\]]ngal ba 'bras bu med pa 'byung /_/bsten par byed pa 'ga' zhig la/_/sa sred ldog pa med ji bzhin/_/bsten [#]bzhin pa yi mi rnams la/_/'dod re 'phel ba'ang [#]de bzhin no/_/bud med kun la 'khrig pa la/_/tha dad cung zad yod min zhing /_/gzugs gzhan gyi
[\[4a.4\]]yang longs spyod na/_/khyod la mo mchog gis ci byed/_/gang la gang yid 'ong 'gyur ba[#]/_/de ni de yis 'tshengs par rlom/_/khyi sogs rnams la'ang thun mong pas/_/blo gros ngan pa khyod ci [#]chags/_/khyed [#]la yan lag kun mdzes mo/_/gang de [#]sngar kun
[\[4a.5\]]thun mong na/_/de rnyed [#]khyod la ngo mtshar ltar/_/ji ltar yang ni 'gyur ba min/_/yon tan ldan pa sdug pa dang /_/bzlog pa la ni bzlog mthong nas[#]/_/rnam par gnas med snga ma'am/_/cig shos las ni gang zhig bden/_/blun po'i 'dod chags yon tan dang /_/
[\[4a.6\]]ldan pa 'ba' zhig la mi skye/_/rgyu med pa las [#]'jug rnams kyi/_/ldog pa rgyu las ga la zhig[# ]/ji srid gzhan shes ma gyur na[#]/_/de srid de ni khyo la sdug[# ]/nad ngan dang mtshungs bud med ni/_/rtag tu rkyen las bsrung bar bya/_/dar mar rang gis byas pa gang /_/
[\[4a.7\]]de ni rgan por [#]mi 'dod na/_/ji lta bur na grol ba rnams/_/de la shin tu gdung mi 'gyur/_/ma chags pa la bde med cing /_/de yang blun min la med na/_/gang yid rtag tu phyir phyogs pa/_/de yi bde ba ci 'dra zhig_/khyod la gus bzhin rtag par ni/_/mo dang lhan
[\[4b\]]
[\[4b.1\]]cig phrad pa med/_/'di nga [#]gzhan gyi ma yin zhes/_/yongs 'dzin 'di ko ci zhig yin/_/gal te 'dod chags bde yin na/_/bud med dag gis dgos med 'gyur/_/bde ba dor bya zhes bya bar/_/ji ltar yang ni ma [#]mthong ngo /_/bud med lhan cig sbyor na yang [#]/_/
[\[4b.2\]]bde ba gzhan las skye 'gyur na/_/de rgyu mdza' mo nyid yin zhes/_/blun po min pa su zhig 'dzin/_/mdze po 'phrug bzhin 'dod chags kyis/_/mdongs [#]pas 'dod pa'i skyon mi mthong /_/chags bral rnams la mdze po ltar/_/chags can sdug bsngal ldan par
[\[4b.3\]]snang /_/mgon med bkres pas nyen rnams la/_/mu ger bya ba gang 'byung [#]ba/_/de ni bud med phrad pa'i tshe/_/sems [#]can kun gyi [#]g.yo ba yin/_/dregs pa yis ni kha cig la/_/bshang khang la yang chags skye zhing /_/bud med la la la chags pa/_/'ga'
[\[4b.4\]]zhig 'ga' la phrag dog byed/_/mi gtsang ba la gti mug ni/_/'byung zhing khro ba 'byung rigs kyi/_/rnam pa kun tu 'dod chags ni/_/'byung bar rigs pa ma yin no/_/mi rnams ma gtogs mi gtsang ba'i/_/snod ni smad par 'byung 'gyur na/_/gang la [#]mi
[\[4b.5\]]gtsang 'byung 'gyur ba/_/de ni smad par cis mi sems/_/dngos po gtsang ba thams cad kyi/_/tha ma gang du dmigs gyur pa[#]/_/de la gtsang ba yod do zhes/_/blo ldan mi ni su [#]zhig smra/_/gang zhig bshang khang nang 'dug cing /_/de med par ni mi gnas par[#]/_/
[\[4b.6\]]mi gtsang ba yi srin de la/_/rmongs las dregs pa skye bar zad/_/thabs gang gis kyang lus kyi ni/_/nang phugs gtsang bar [#]mi 'gyur na/_/khyod ni nang la 'bad byed pa/_/de ltar phyi rol la ma yin/_/gal te mdze can bzhin de ltar/_/gcin can kun la
[\[4b.7\]]mtshungs min na/_/mdze can ji bzhin gcin can de/_/de ltar mi kun gyis spong 'gyur/_/yan lag nyams pa 'ga' zhig ni/_/sna yi tshab mas dag 'gyur [#]ltar/_/mi gtsang phyir 'chos [#]me tog la/_/sogs pa [#]'dod chags de bzhin 'dod/_/gang du 'dod
[\[5a\]]
[\[5a.1\]]chags bral skye ba/_/de gtsang zhes byar mi rigs la/_/nges par 'dod chags rgyur gyur pa'i/_/dngos de gang na'ang [#]yod ma yin/_/mdor na mi rtag mi gtsang dang /_/sdug bsngal ba dang bdag med ces/_/bya ba bzhi po thams cad ni/_/gcig
[\[5a.2\]]nyid la ni srid par 'gyur/_/byang chub sems dpa'i [#]rnal 'byor spyod pa bzhi brgya pa las gtsang bar 'dzin pa phyin ci log [#]spang ba'i thabs bstan pa ste rab tu byed pa gsum pa'o//_//bdag gam bdag gi [#]snyam dregs pa/_/srid par dam pa su la
[\[5a.3\]]'gyur/_/gang phyir lus can thams cad la/_/yul rnams thams cad mtshungs phyir ro/_/tshogs bran drug chos stabs [#]gyur pa/_/khyod kyi dregs pa ci zhig yin/_/gang ngam de ru bya ba ni/_/dbang du byas la [#]rag las 'gyur/_/ji ltar gso bya 'thob
[\[5a.4\]]thob pa/_/rje bo gtong por [#]sems de bzhin/_/rje bo sbyin bya byin byas nas/_/bdag ni gtong ba po snyam rlom/_/gzhan rnams kyis ni [#]sdug bsngal gnas/_/khyod la phyin ci log tu dran/_/gzhan gyi las kyis 'tsho khyod kyi/_/dga' ba gang gis bskyed
[\[5a.5\]]par 'gyur/_/'jig rten gyi ni bsrung po dang /_/bsrung byar sa bdag snang gyur na/_/ci ste gcig gis dregs yod cing /_/ci ste gzhan gyi dregs bral min/_/rigs kun nang nas rang las la/_/dga' bas 'tsho rnams rnyed pa dka'/_/gal te khyod la mi
[\[5a.6\]]dger 'gyur/_/des na khyod la 'gro bzang dkon/_/gzhan gyis bskul [#]te byed pa gang /_/de ni sa stengs [#]blun zhes bya/_/khyod dang mtshungs pa'i gzhan dbang gzhan/_/'ga' yang yod pa ma yin no/_/bsrung ba nga la rag las zhes/_/'jig rten la ni
[\[5a.7\]]gla [#]len zhing /_/rang nyid kyis kyang sdig byed na/_/de mtshungs brtse med su zhig yod/_/skye bo sdig to byed rnams la/_/gal te brtse ba bya min na/_/byis pa so so'i skye bo ni/_/thams cad bsrung byar mi 'gyur ro/_/bdag nyid dga' ba skyed [#]pa yi/_/rgyu ni
[\[5b\]]
[\[5b.1\]]gang du med [#]mi 'gyur/_/lung la sogs pa'i rgyu rnams kyis[#]/_/bsod nams min pa'ang [#]'jig yod min/_/yang dag srung [#]byed ces bya ba/_/gal te sa bdag chos yin na/_/nyon mongs gzo mkhan rnams la yang /_/ci ste chos su 'gyur ma yin/_/'jig
[\[5b.2\]]rten sa bdag rag las kyi/_/sa bdag de ni smad de dper/_/dam pas 'jig rten kun gyi ma/_/srid pa yi ni srid [#]pa bzhin/_/blun min rgyal srid mi thob la/_/blun la brtse ba yod min na/_/bsrung po yin yang mi yi bdag_/brtse ba med la [#]chos mi gnas/_/
[\[5b.3\]]drang srong rnams kyi spyod pa kun/_/mkhas pas byed pa ma yin te/_/gang gi phyir na de dag la/_/dman 'bring khyad 'phags yod phyir ro/_/sngar gyi sa bdag dge rnams kyis[#]/_/'jig rten bu ltar [#]bskyangs pa de/_/rtsod dus chos la brten rnams kyis[#]/_/deng
[\[5b.4\]]sang ri dgas dgon par byas/_/glags su bsnun [#]pa'i rgyal po la/_/gal te sdig pa yod min na/_/rkun po gzhan rnams la yang de/_/dang po nyid du yod ma yin/_/chang sogs dag la bdog pa kun/_/yongs gtong mchod pa ma yin na/_/g.yul
[\[5b.5\]]ngor bdag kyang yongs gtong ba[#]/_/mchod pa snyam du sems sam ci/_/rgyal po 'jig rten mgon khyod la/_/mgon 'ga' [#]yod pa ma yin na/_/mgon nyid de yis [#]bdag nyid ni[#]/_/ma btang su zhig dga' bar 'gyur/_/rgyal po shi bar gyur pa la'ang /_/
[\[5b.6\]]grags pas yon tan 'ga' mi 'byung /_/khyod yon med dang khyi 'tshed la/_/grags pa chen po ci ste med/_/gang tshe kun gyi dbang phyug nyid/_/bsod nams kyis bskyed de yi tshe/_/'di ni dbang phyug rten min zhes/_/brjod pa [#]rnyed pa ma yin no/_/'tsho ba'i
[\[5b.7\]]thabs so cog la yang /_/'jig rten na ni rigs zhes bsnyad/_/des na sems can thams cad la/_/rigs las [#]dbye ba yod ma yin/_/'das dus shin tu ring ba dang /_/mi mo rnams yid g.yo ba ste/_/de [#]phyir rgyal rigs zhes bya ba/_/rigs las 'ga'
[\[6a\]]
[\[6a.1\]]yang yod ma yin/_/gal te las kyis dmangs rigs kyang /_/rgyal rigs zhes byar 'gyur na ni/_/las kyis dmangs kyang bram zer ni/_/gang gis 'gyur ba min par sems/_/rgyal po [#]sdig la dbang phyug ltar/_/'geng ba [#]yod pa ma
[\[6a.2\]]yin na/_/gzhan gyi don du mkhas pa ni/_/su zhig phyi mar 'joms par byed/_/dbang phyug gis bskyed nga rgyal ni/_/mnyam dang khyad par 'phags pa yi/_/pha rol nus ldan blta bya ste/_/dam pa'i snying la mi gnas so/_/rnal 'byor spyod pa bzhi brgya pa las
[\[6a.3\]]bdag tu 'dzin pa spang ba'i thabs bstan pa ste rab tu byed pa bzhi pa'o//_//sangs rgyas rnams kyi g.yo ba ni/_/rgyu med 'ga' [#]yang yod min te/_/dbugs kyang sems can rnams la ni/_/sman slad kho nar yang dag 'byung /_/'jig rten kun la
[\[6a.4\]]'chi bdag sgra[#]/_/ji ltar 'jigs pa skyed [#]'gyur ba/_/de bzhin kun mkhyen sgra [#]'di ni/_/'chi bdag la yang 'jigs pa bskyed/_/thub la [#]mdzad dang mdzad min dang /_/gsung bya gsung bya min mnga' ba/_/des na kun mkhyen kun mkhyen ni/_/min zhes bya [#]
[\[6a.5\]]la rgyu ci yod/_/sems ma rtogs pa [#]'gro sogs la/_/gang phyir bsod nams la sogs pa[#]/_/ma mthong de phyir las kun la/_/yid ni don por bsgrub par bya/_/bsam pas byang chub sems dpa' la/_/dge [#]'am 'on te mi dge [#]rung /_/thams cad dge
[\[6a.6\]]legs nyid 'gyur te/_/gang phyir yid de'i dbang gyur phyir/_/byang chub sems dpa' sems dang po/_/sa stengs [#]skye bo thams cad ni/_/'khor los sgyur ba nyid 'gyur ba/_/de dag bsod nams las khyad 'phags/_/rin chen rang bzhin mchod rten ni/_/
[\[6a.7\]]'jig rten rnyed mtho 'gas byas pa/_/de bas sems bskyed bcug [#]'dul po/_/mchog tu bkrabs par brjod pa yin/_/de la phan 'dod bla ma yis/_/slob ma la ni sri [#]zhu bya/_/gang phyir nges [#]phan mi shes pa/_/de phyir slob ma zhes bya'o/_/khro yang
[\[6b\]]
[\[6b.1\]]'byung bos bzung ba la/_/sman pa 'khrug pa min pa ltar/_/thub pa nyon mongs dgrar gzigs kyi/_/nyon mongs dang 'brel gang zag min/_/gang zhig gang gang la dga' ba/_/de yis [#]de de sngar dpyad [#]bya/_/nyams par gyur pa dam chos kyi/_/snod ni cis
[\[6b.2\]]kyang ma yin no/_/ji ltar ma ni khyad par du/_/nad thebs bu la gdung 'gyur ba[#]/_/de bzhin byang chub sems dpa'i brtse/_/dam pa min la khyad par du'o/_/la la'i slob mar 'gyur ba [#]ste/_/la la yi ni bla mar 'gyur/_/thabs rig [#]sna tshogs thabs
[\[6b.3\]]kyis ni/_/ma rtogs sems can rtogs par byed/_/ji ltar sman pa mkhas gyur pas/_/nad pa sgrub [#]med dkon de bzhin/_/byang chub sems dpa'i [#]stobs rnyed nas/_/gdul bya ma yin shin tu dkon/_/byang chub sems dpa'i yul du ni/_/gal te
[\[6b.4\]]'ga' zhig ma bskul bas[#]/_/ngan song 'gro bar 'gyur na de/_/blo ldan gzhan gyi [#]smad byar 'gyur/_/gang zhig nyen pa gzhan dag la/_/snying brtse legs zhes mi 'dod pa/_/de rjes brtse bas mgon med pa/_/dag la ji ltar sbyin pa gtong /_/'gro
[\[6b.5\]]la phan phyir gang zhig la/_/'jig rten srid du gnas yod pa/_/de la sor gnas dag phung na/_/sdang la bsam thag [#]ci zhig yod/_/gang la skye ba thams cad du/_/mngon shes lnga char yang yod pa/_/de yi dman par [#]dman lta'i dngos/_/'di ni
[\[6b.6\]]shin tu bya dka' ba'o/_/thabs kyis kun tshe bsod nams gang /_/shin tu yun ring bsags pa de/_/thams cad mkhyen pa'i gzhal bya yang /_/min zhes de bzhin gshegs pas gsungs/_/'chi dang chos dang srid pa gzhan/_/sbyin pa'i sgra yis gsal
[\[6b.7\]]byed pa/_/de phyir byang chub sems dpa' la/_/sbyin pa'i sgra ni rtag tu snyan/_/'dir byin pa yi sbyin pa las/_/'bras bu chen po 'byung 'gyur zhes/_/len dang yongs su gtong ba ni/_/tshong spogs [#]bzhin du smad par 'gyur/_/gang la sngar byas sdig pa yang /_/
[\[7a\]]
[\[7a.1\]]yod nyid yod pa ma yin pa/_/dge ba'i las can de la ni/_/bsgrub min zhes bya yod ma yin/_/rlabs chen yid can de la ni/_/'di na'ang gnod pa yod min te/_/des na de la srid pa dang /_/mya ngan 'das la khyad par med/_/gang
[\[7a.2\]]la kun tshe sems dbang ni/_/nyid las [#]skye ba yod gyur pa/_/de ko rgyu cis 'jig rten ni/_/kun gyi mnga' bdag 'gyur ma yin/_/phul 'gro las ches phul 'gro ba/_/'ga' zhig 'jig rten 'dir yang snang /_/des na bsam mi khyab mthu yang /_/nges par
[\[7a.3\]]yod ces rtogs par gyis/_/blun la shin tu zab chos la/_/skrag pa skye ba ji lta ba/_/de bzhin zhan [#]la shin tu ni/_/rmad byung chos la skrag pa skye/_/rnal 'byor spyod pa bzhi brgya pa las byang chub sems dpa'i spyod pa bstan pa ste rab tu byed pa lnga pa'o//_//
[\[7a.4\]]bde bas 'dod chags 'phel 'gyur zhing /_/sdug pas khro ba 'phel 'gyur na/_/cis bde dka' thub can min zhing /_/sdug pa dka' thub can cis yin/_/'dod chags las ni sdud pa ste/_/khro ba'i las ni rtsod pa'o/_/'byung ba kun la rlung bzhin du/_/
[\[7a.5\]]gti mug las ni gsos 'debs so[#]/_/ma phrad pa las [#]'dod chags ni/_/sdug bsngal spungs med las khro sdug_/yongs mi shes las gti mug ste/_/de dag gis de dag mi rtogs[#]/_/ji ltar bad kan la mkhris dang /_/lhan cig phrad pa med mthong ba/_/de
[\[7a.6\]]bzhin khro la 'dod chags dang /_/lhan cig phrad pa med par mthong /_/'dod chags bran bzhin bkol bya ste/_/gang phyir mi phangs de'i sman phyir/_/khro la rje bo bzhin lta ste/_/de'i [#]sman phangs pa yin phyir ro/_/dang por gti mug yang dag 'byung /_/bar du
[\[7a.7\]]khro ba 'byung 'gyur [#]zhing /_/phyis ni 'dod chags 'byung ba ste/_/nyin la rim pa gsum du'o/_/'dod chags mdza' min mdza' 'dra ba/_/des de la khyod mi 'jigs te/_/mi phan mdza' bo khyad par du/_/skyes bus spang bar bya min nam/_/'dod chags
[\[7b\]]
[\[7b.1\]]rgyu las skye 'gyur zhing /_/rkyen las kyang ni skye ba ste/_/'dod chags rkyen las skye ba gang /_/de ni sgrub sla cig shos min/_/khro ba brtan [#]zhing nges par ni/_/mi dge nyes chen byed pa ste/_/de [#]ltar rnam kun dbye shes pas/_/nyon mongs rnam [#]mthar byed par 'gyur/_/
[\[7b.2\]]lus la lus dbang ji bzhin du/_/gti mug kun la gnas gyur te/_/de phyir nyon mongs thams cad kyang /_/gti mug bcom pas bcom par 'gyur/_/rten cing 'brel par 'byung ba ni/_/mthong na gti mug 'byung mi 'gyur/_/de phyir 'bad pas [#]kun
[\[7b.3\]]gyis 'dir/_/gtam de kho na [#]bsnyad par bya/_/rtag tu sa 'dzin sogs dga' la/_/gtong po za po gtsang zhing 'gyur/_/de 'dra la sogs mtshan nyid rnams/_/'dod chags can gyi mi la snang /_/sangs rgyas rnams kyis chags can la/_/zas dang
[\[7b.4\]]chos gos gtsug lag khang /_/dge legs spangs [#]pa thams cad dang /_/rtag tu bla ma'i thad gnas [#]gsungs/_/nus med la khros bdag nyid la/_/mdog mi sdug pa 'ba' zhig byed/_/nus pa gang la'ang brtse med pa[#]/_/de ni tha chad ces byar brjod/_/
[\[7b.5\]]yid du mi 'ong ba yi sgra/_/sngar byas sdig mthar byed par brjod/_/rmongs shing dam pa ma yin pa/_/bdag nyid rnam par dag mi 'dod/_/snyan pa yid du mi 'ong ba[#]/_/ngo bo nyid kyis gnod mi byed/_/de phyir rnam rtog las byung ba/_/gzhan las yin no snyam du
[\[7b.6\]]rlom/_/ji ltar gshe ba po la ni/_/chad par bya ba mngon brjod pa/_/de bzhin snyan par [#]smra po la/_/mchod par bya ba [#]cis mi 'gyur/_/khyod kyis smad bya ma smras kyang /_/gal te gzhan gyis shes na [#]ni/_/smra po la khro mi rigs na/_/yang dag min smra la ci smos/_/
[\[7b.7\]]dman las mi snyan zhes bya ba/_/nges par 'byung ba ma yin te/_/de phyir dman byung [#]mi snyan pa/_/yan gar nyung zad lta bur snang /_/gzhan gnod byas pas bdag la ni/_/yon tan cung zad kyang med na/_/khyod khro yon tan med pa la/_/gus pa zhen pa rkyang bar
[\[8a\]]
[\[8a.1\]]zad/_/gal te bzod pas 'bad med par/_/bsod nams chen po thob 'gyur na/_/gang zhig de la gegs byed pa/_/de mtshungs blun po su zhig yod/_/khro ba zhes bya khyad par du/_/stobs ldan dag la skye mi 'gyur/_/des na gzhan
[\[8a.2\]]'joms khro ba la/_/ci nas khyod gus gyur ta re/_/gang zhig khro gnas la bzod pa/_/de la bsgom pa skye bar 'gyur/_/yon tan gnas la 'jigs zhes pa/_/khyod kyi blun pa 'ba' zhig yin/_/su zhig khyad bsad mthar byas nas/_/'jig rten
[\[8a.3\]]pha rol 'gro ba yod/_/de phyir bdag ni [#]sdig pa bas/_/brnyas pa legs so snyam du sems/_/gang gis rnam shes gnas la sogs/_/yang dag tu na rnam shes pa/_/de yod na ni nyon mongs rnams/_/nam yang blo gros la mi gnas/_/rnal 'byor
[\[8a.4\]]spyod pa bzhi brgya pa las nyon mongs pa spang ba'i [#]thabs bstan pa ste rab tu byed pa drug pa'o//_//sdug bsngal rgya mtsho 'di la mtha'/_/rnam pa kun tu'ang [#]yod min na/_/byis khyod 'dir ni bying ba la/_/'jigs pa cis na skye mi 'gyur/_/lang
[\[8a.5\]]tsho rgyab tu byung gyur nas/_/slar yang mdun du 'byung bar 'gyur/_/gnas kyang 'jig rten 'di la ni/_/'gros kyis 'gram [#]pa lta bur mngon/_/srid par khyod la rang 'dod kyis[#]/_/'gro ba gzhar [#]yang yod min na/_/gzhan gyi dbang dang 'jigs med par/_/
[\[8a.6\]]blo dang ldan par [#]su zhig 'gyur/_/ma 'ongs tha ma yod min zhing /_/kun tshe'ang so so'i skye bo ste/_/khyod 'das ji ltar [#]de bzhin du/_/de yang mi 'gyur de ltar byos/_/nyan po mnyan bya 'chad po rnams/_/'byung ba shin tu rnyed dka' ste/_/des na mdor na
[\[8a.7\]]'khor ba ni/_/mthar [#]med ma yin mtha' bcas min/_/phal mo cher na [#]mi rnams ni/_/dam pa ma yin phyogs yongs 'dzin/_/des na so so'i [#]skye bo rnams/_/phal cher nges par ngan 'gror 'gro/_/sa stengs [#]sdig pa'i rnam smin ni/_/co 'dri kho na yin par
[\[8b\]]
[\[8b.1\]]mthong /_/des na srid pa gsod gnas [#]dang /_/mtshungs par dam pa rnams la snang /_/rnam shes gnas pa med pa las/_/gal te smyon par 'gyur na ni/_/srid gnas smyon pa ma yin zhes/_/mkhas pa su zhig smra bar 'gyur/_/'gro la sogs pa'i sdug bsngal
[\[8b.2\]]dag[# ]/bzlog la nyams pa mthong gyur [#]te/_/des na las kun zad pa la/_/blo gros ldan pas [#]blo bskyed do/_/gang tshe 'bras bu gcig gi [#]yang /_/thog ma'i rgyu ni snang min pa/_/de tshe gcig la yang rgyas par/_/mthong nas gang la 'jigs mi 'byung /_/'bras
[\[8b.3\]]bu thams cad nges par ni/_/'grub par 'gyur ba ma yin zhing /_/grub la nges par mthar 'gyur na/_/de yi don du ci ste 'joms/_/las ni 'bad pas byed 'gyur zhing /_/byas zin 'bad pa med par 'jig_/de ltar gyur kyang khyod la ko/_/las la chags
[\[8b.4\]]bral 'ga' yod min/_/'das la bde ba yod min zhing /_/ma 'ongs pa la'ang yod min la/_/da [#]byung ba'ang 'gro nyid de/_/khyod kyi ngal [#]'di gang phyir yin/_/mkhas pa rnams la mtho ris kyang /_/dmyal ba [#]dang mtshungs 'jigs skyed [#]'gyur/_/rnam pa
[\[8b.5\]]kun tu de rnams la/_/srid gang 'jigs pa mi skyed [#]dkon/_/gal te byis pa'ang rnam kun tu/_/'khor ba'i sdug bsngal shes gyur na/_/skad cig de la sems dang ni/_/lhan cig gtan tu 'jig par 'gyur/_/sems can rlom pa can min dkon/_/rlom
[\[8b.6\]]can snying rje ldan pa med/_/des na snang nas snang bar ni/_/'gro ba shin tu rnyed dkar gsungs/_/'di na yul log [#]gyur pa la/_/yul ni dmigs par grags gyur te/_/phyin ci log tu gyur pa'i chos/_/rgyu ci zhig gis yang dag 'dod/_/bsod nams 'bras
[\[8b.7\]]bu phrug pa ste/_/de gzhan las ye [#]bsrung bya na/_/rtag tu gzhan las bsrung bya gang /_/de ni ji ltar bdag gir 'gyur/_/'jig rten tshul lugs gang dang gang /_/de dang de la chos rjes 'jug_/de yi phyir na chos pas kyang /_/'jig rten stobs ldan lta bur
[\[9a\]]
[\[9a.1\]]snang /_/yul ni dge bas [#]yid 'ong na/_/yul de'ang ngan par brtsi ba yin/_/gang zhig btang ba shis gyur pa[#]/_/de grub pa yis [#]ci zhig dgos/_/gang la bka' lung dgos med pa/_/de la chos don med par 'gyur/_/gang yang bka'
[\[9a.2\]]lung don gnyer nyid/_/de ni skye nang blun zhes bya/_/ma 'ongs pa yi 'bras mthong nas/_/chos 'dod chags pas khyod chags na/_/ma 'ongs mtha' nyid mthong gyur na[#]/_/'jigs pa med dam ci zhig byed/_/gla ba lta bu'i [#]bsod nams ni/_/rnam kun rngan
[\[9a.3\]]pa dang mtshungs 'gyur[#]/_/gang dag dge ba'ang mi [#]'dod pa/_/de dag mi dge ji ltar byed/_/gang gis 'gro ba 'khrul 'khor gyi[#]/_/tshogs 'dra sgyu ma'i skyes bu ltar/_/mthong bar gyur pa de dag ches/_/gsal bar go 'phang dam par 'gro/_/gang dag
[\[9a.4\]]la ni 'khor ba na/_/yul rnams kyis kyang dga' med pa/_/de dag la 'dir [#]rnam kun tu/_/dga' ba 'thad pa ma yin nyid/_/rnal 'byor spyod pa bzhi brgya pa las mi nyid kyis 'dod pa'i [#]longs spyod la zhen pa spang ba'i thabs bstan pa ste rab tu byed pa bdun
[\[9a.5\]]pa'o//_//ji ltar mi mthun mi rnams la/_/mdza' ba yun ring mi gnas pa/_/de bzhin kun la skyon shes la/_/'dod chags yun ring mi gnas so/_/la la de nyid la chags te/_/la la de nyid la sdang zhing /_/la la de nyid la rmongs pa/_/de phyir
[\[9a.6\]]'dod pa don med pa'o/_/rtog pa med par 'dod chags la/_/sogs la yod nyid yod min na/_/yang dag don dang [#]rtog pa zhes/_/blo dang ldan pa su zhig 'dzin/_/'ga' la'ang gang dang lhan cig tu/_/bcings pa zhes bya yod min te/_/gzhan dang lhan
[\[9a.7\]]cig bcings pa la/_/bral bar rigs pa ma yin no/_/bsod nams chung ngu chos 'di la/_/the tshom za bar yang mi 'gyur/_/the tshom za ba tsam zhig gis/_/srid pa hrul por byas par 'gyur/_/chos gang zhig la thub pa yis[#]/_/thar ba'i bar du 'phel ba
[\[9b\]]
[\[9b.1\]]nyid/_/gsungs der gang la gus med pa/_/de ni gsal bar blo ldan min/_/bdag ni mya ngan 'da' 'gyur zhes/_/stong min [#]stong ltar mthong min te/_/log ltas mya ngan mi 'da' bar/_/de bzhin gshegs pa rnams gsung ngo /_/gang las [#]'jig rten bstan
[\[9b.2\]]'byung [#]ba/_/de las 'jug pa gsungs pa ste/_/gang las don dam bsnyad 'byung ba/_/de las ldog pa gsungs pa'o/_/kun yod ma yin ci bya zhes/_/khyod la 'jigs pa skye 'gyur grang /_/gal te bya ba yod na ni/_/chos 'di zlog byed mi 'gyur ro/_/khyod
[\[9b.3\]]la rang phyogs chags yod cing /_/gzhan gyi phyogs la mi dga' na/_/mya ngan 'das par mi 'gro ste/_/gnyis spyod zhi bar yod [#]mi 'gyur/_/byed med mya ngan 'da' 'gyur zhing /_/byed pas yang srid 'gyur te des/_/bsam khral [#]med pas mya ngan las/_/'das
[\[9b.4\]]pa thob sla cig shos min/_/gang la 'di [#]skyo yod min pa/_/de la zhi gus ga la yod/_/rang khyim las bzhin srid pa ni/_/'di nas 'byung ba'ang bya bar dka'/_/la la sdug bsngal zil mnan cing /_/'chi bar 'dod pa dag snang ste/_/de tshe de dag gti mug
[\[9b.5\]]phyir/_/go 'phang dam par mi 'gror zad/_/sbyin pa dman pa la gsungs shing /_/'bring la tshul khrims gsungs pa ste/_/mchog la zhi ba gsungs gyur pa/_/des na rtag tu mchog tu byos/_/bsod nams min pa dang por bzlog[# ]/bar du bdag ni bzlog [#]pa
[\[9b.6\]]dang /_/phyi nas lta ba [#]kun bzlog pa/_/gang gis shes de mkhas pa yin/_/dngos po gcig gi lta po gang /_/de ni kun gyi lta por bshad/_/gcig gi stong nyid gang yin pa/_/de ni [#]kun gyi stong pa nyid/_/chos chags de bzhin gshegs rnams kyis[#]/_/mtho
[\[9b.7\]]ris 'dod pa rnams la gsungs/_/thar pa 'dod rnams la de nyid/_/smad 'gyur [#]gzhan du smos ci dgos/_/bsod nams 'dod pas stong pa nyid/_/kun tshe brjod par bya min te/_/gnas min gnas la [#]sbyar ba'i sman/_/dug tu 'gyur ba ma yin nam/_/ji ltar
[\[10a\]]
[\[10a.1\]]kla klo skad gzhan gyis/_/gzung bar mi nus de bzhin du/_/'jig rten pa yi ma gtogs pa[#]/_/'jig rten gzung bar nus ma yin/_/yod dang med dang yod med dang /_/gnyi ga min zhes kyang bstan te/_/nad kyi dbang gis thams cad
[\[10a.2\]]kyang /_/sman zhes bya bar 'gyur min nam/_/yang dag mthong na gnas mchog la/_/cung zad mthong na bzang 'gro ste/_/de phyir nang bdag bsam pa la/_/mkhas pas [#]rtag tu blo gros bskyed/_/de nyid shes pas gal te 'dir/_/mya ngan 'das pa ma thob kyang /_/
[\[10a.3\]]skye ba phyi mar 'bad med par/_/nges par thob 'gyur las bzhin no/_/bsams [#]bzhin pa ni bya ba ni[#]/_/kun la grub pa shin tu dkon/_/'di na 'ang myang [#]'das med min gyi[#]/_/sbyor dang grol rnams rnyed par dka'/_/lus la yon tan med thos [#]nas/_/'dod
[\[10a.4\]]chags yun ring mi gnas te/_/lam de nyid kyis thams cad kyang /_/zad par 'gyur ba ma yin nam/_/ji ltar sa bon mtha' mthong zhing /_/de la thog ma yod min ltar/_/de bzhin rgyu ni ma tshang phyir/_/skye ba'ang 'byung bar mi 'gyur ro/_/rnal 'byor
[\[10a.5\]]spyod pa bzhi brgya pa las slob ma yongs su sbyang [#]ba ste rab tu byed pa brgyad pa'o//_//thams cad 'bras bu'i don skye ba/_/des na rtag yod min de'i phyir/_/thub pa ma gtogs ji lta'i dngos/_/de bzhin gshegs pa yod ma yin/_/gang zhig gang
[\[10a.6\]]na nam du yang /_/ma brten par ni yod nyid med/_/des na nam yang gang zhig tu'ang [#]/_/rtag pa 'ga' yang yod ma yin/_/rgyu med par ni dngos po med/_/rgyu ldan rtag pa yod min pa/_/des na rgyu med las grub ni/_/de nyid mkhyen pas grub min gsungs/_/
[\[10a.7\]]mi rtag byas par mthong gyur nas/_/ma byas gal te rtag na ni/_/byas la [#]yod pa nyid mthong nas/_/rtag pa yod nyid min par 'gyur/_/mkha' la sogs rnams rtag go zhes/_/so so'i skye bo dag gis rtog[# ]/mkhas pa rnams kyis de dag la/_/'jig rten
[\[10b\]]
[\[10b.1\]]pas kyang don ma mthong [#]/_/phyogs zhes bya ba phyogs can ni/_/kun la gnas pa ma yin te/_/de [#]phyir phyogs can la phyogs ni/_/gzhan yang shin tu gsal bar yod/_/gang zhig yod na dngos po la/_/'jug dang ldog pa'ang dmigs par 'gyur/_/
[\[10b.2\]]de ni gzhan gyi dbang 'gyur [#]te/_/des na 'bras bur yang 'gyur ro/_/'bras bu med par rgyu la ni/_/rgyu nyid yod pa ma yin te/_/de yi phyir na rgyu rnams kun/_/'bras bu nyid du thal bar 'gyur/_/rgyu ni rnam par 'gyur ba na/_/gzhan gyi rgyu ru 'gyur ba ste/_/
[\[10b.3\]]gang la rnam par 'gyur yod pa/_/de ni rtag ces byar yod min/_/rtag pa gang gi rgyu yin pa'i/_/dngos de [#]ma byung ba las skye/_/rang nyid 'byung bar gyur de la/_/rgyu ni log [#]par 'gyur ba ste/_/dngos po rtag pa las skyes pa/_/ci lta bur na mi rtag 'gyur/_/
[\[10b.4\]]nam yang rgyu dang 'bras bu gnyis/_/mtshan nyid mi mthun mthong ma yin/_/gang gi phyogs 'ga' rgyu yin zhing /_/phyogs 'ga' rgyu ma yin des na/_/de ni sna tshogs 'gyur na ko/_/sna tshogs rtag par mi rigs so/_/rgyu yi [#]zlum po gang yin pa/_/de ni
[\[10b.5\]]'bras bu la yod min/_/des na bdag nyid kun sbyor ba/_/rdul phran rnams la mi 'thad do/_/rdul phran gcig gi gnas gang [#]yin/_/de ni gzhan gyi [#]yang mi 'dod/_/de phyir rgyu dang 'bras bu gnyis/_/bong tshod mnyam par 'dod ma yin/_/gang la shar
[\[10b.6\]]gyi phyogs yod pa/_/de la shar gyi cha yang yod/_/gang gi rdul la phyogs yod na[#]/_/des rdul rdul phran min par bsnyad/_/mdun gyis len cing rgyab kyis ni/_/gtong bar gyur na de dag gnyis/_/gang la yod pa ma yin pa/_/de ni 'gro por yang mi 'gyur/_/
[\[10b.7\]]gang la dang po yod min zhing /_/gang zhig la dkyil yod min la/_/gang la tha ma yod min pa/_/mngon med de ni gang gis mthong /_/'bras bu yis [#]ni rgyu bshig pa/_/des na rgyu ni rtag ma yin/_/yang na gang na rgyu yod pa/_/de na 'bras bu yod ma yin[#]/_/
[\[11a\]]
[\[11a.1\]]thogs ldan dngos po rtag pa ni/_/gang du 'ang snang ba ma yin te/_/des na nam yang sangs rgyas rnams/_/rdul phran rtag pa nyid mi gsung [#]/_/'ching dang bcings dang thabs las gzhan/_/thar pa gal te yod na ni/_/de las ci
[\[11a.2\]]yang mi skye ste/_/des na de thar zhes mi brjod/_/mya ngan 'das la phung po rnams/_/yod min gang zag srid ma yin/_/gang du mya ngan 'das gyur pa/_/ma mthong der myang 'das gang zhig_/srid dang bral la thar pa'i tshe/_/shes yod yon tan ci zhig yod/_/
[\[11a.3\]]shes med pa yi yod pa yang /_/gsal bar yod pa min dang [#]mtshungs/_/thar par bdag gcig [#]yod na ni/_/shes yod sa bon srid pa yod/_/de med na ni srid pa la/_/bsam pa'ang yod pa ma yin no[#]/_/sdug bsngal las thar mi rnams la/_/gzhan la [#]
[\[11a.4\]]yod pa min par nges/_/de phyir rnam pa kun du 'ang bdag_/zad pa legs zhes bya bar brjod/_/'jig rten pa 'di nyid bla yi/_/don dam rnam kun ma yin te/_/'jig rten pa la cung zad yod/_/dam pa'i don la yod ma yin/_/rnal 'byor spyod pa bzhi
[\[11a.5\]]brgya pa las dngos po rtag pa dgag pa bsgom pa bstan pa ste rab tu byed pa dgu pa'o//_//gang tshe nad [#]bdag bud med min/_/skyes min ma ning ma yin pa/_/de tshe mi shes 'ba' zhig las/_/khyod bdag pho'o snyam du sems/_/gang tshe 'byung ba
[\[11a.6\]]thams cad la/_/pho mo ma ning yod min pa/_/de tshe ci ste de dag nyid/_/brten [#]nas pho mo ma ning yin/_/khyod kyi bdag gang nga'i bdag min/_/des de bdag [#]min ma nges phyir/_/dngos po mi rtag pa rnams la/_/rtog pa skye bar 'gyur min nam/_/skye dang skye bar
[\[11a.7\]]skyes bu ni/_/lus bzhin rnam par 'gyur bar 'gyur/_/khyod kyi de la lus las gzhan/_/nyid dang rtag nyid mi rigs so/_/reg dang mi ldan dngos po las[#]/_/bskul ba zhes bya mi skye ste/_/de phyir lus kyi g.yo ba la/_/srog ni byed pa por mi 'gyur/_/
[\[11b\]]
[\[11b.1\]]mi 'tshe ba dang bdag rtag pa/_/'di la rgyu ni ci yod snyam/_/rnam pa kun tu 'ang [#]shing srin las/_/rdo rje bsrung byar mi 'gyur ro/_/skye ba dran pa yod pa'i phyir/_/gal te khyod kyi bdag rtag na/_/sngon byas pa yi rma mthong nas/_/khyod kyi lus ko [#]cis
[\[11b.2\]]mi rtag_/sems pa can dang ldan bdag kyang /_/gal te shes po nyid yin na/_/de yis [#]sems pa can sems pa/_/min zhing [#]skyes bu'ang rtag mi 'gyur/_/bde ba la sogs dang ldan srog_/bde sogs bzhin du sna tshogs mthong /_/de phyir bde ba [#]
[\[11b.3\]]la sogs bzhin[#]/_/rtag pa nyid du'ang mi rung ngo /_/gal te shes pa yod rtag na/_/byed pa log par 'gyur ba ste/_/gal te me ni rtag 'byung [#]na/_/bud shing gis don yod mi 'gyur/_/rdzas ni bya ba ji bzhin du/_/'jig pa'i bar du g.yo ba med/_/
[\[11b.4\]]des na skyes bu yod shes pa/_/yod pa med ces byar mi rigs/_/gzhan du shes pa yod pa'i khams/_/mthong zhing gzhan du shes yod de/_/lcags kyi zhu nyid bzhin de'i phyir/_/skyes bu rnam par 'gyur bar 'gyur/_/shes yod yid tsam zhig la
[\[11b.5\]]ste/_/skyes bu nam mkha' bzhin du che/_/de phyir de yi ngo bo ni/_/shes pa yod nyid min ltar mthong /_/gal te kun la bdag yod na/_/gzhan gyis de cis ngar mi rtog_/de nyid kyis ni [#]de nyid la/_/sgrib ces bya bar mi 'thad do/_/gang gi yon tan
[\[11b.6\]]byed po dang /_/rnam kun shes yod ma yin pa/_/de dag dang ni smyon pa la/_/khyad par ci yang yod ma yin/_/yon tan rnams kyis rnam kun tu/_/khyim la sogs dag byed shes kyi/_/za ba rnam par mi shes pa/_/'di las mi rigs gzhan ci yod/_/
[\[11b.7\]]bya ba dang ldan rtag pa med/_/kun tu song la bya ba med/_/bya ba med pa med dang mtshungs/_/bdag med la khyod cis mi dga'/_/la lar kun tu song bar mthong /_/la lar skyes bu lus tsam zhig_/la lar rdul tsam zhig mthong ste[#]/_/shes rab can
[\[12a\]]
[\[12a.1\]]gyis med par mthong /_/rtag la gnod pa ga la yod/_/gnod med thar pa [#]ga la yod/_/des na gang gi bdag rtag pa/_/de la [#]thar pa [#]mi rigs so/_/gal te bdag ces bya yod na/_/bdag med snyam pa mi rigs shing /_/de nyid
[\[12a.2\]]rig pa nges pa las/_/mya ngan 'das 'gyur [#]zhes bya'ang brdzun/_/gal te grol ba yod [#]nyid na/_/de ni sngar yang med pa med[#]/_/mi ldan pa la gang mthong ba/_/de ni rang bzhin zhes byar [#]bshad/_/gal te mi rtag chad na ni/_/da dung rtswa sogs ci ste yod/_/
[\[12a.3\]]'di ni gal te bden 'gyur na/_/su la'ang gti mug kyang mi 'byung /_/bdag ni yod par gyur na'ang gzugs/_/gzhan las 'byung bar snang gyur la/_/gzhan las gnas par snang gyur zhing /_/gzhan las rnam par 'jig par [#]snang /_/ji ltar sa bon byas pa las/_/myu gu byas pa skye 'gyur
[\[12a.4\]]ba/_/de bzhin mi rtag thams cad ni/_/mi rtag dag las 'byung bar 'gyur/_/gang phyir dngos po 'jug 'gyur ba/_/des na chad par mi 'gyur zhing /_/gang phyir dngos po ldog 'gyur ba/_/des na rtag par mi 'gyur ro/_/rnal 'byor spyod pa bzhi brgya
[\[12a.5\]]pa las bdag dgag pa bsgom pa bstan pa ste rab tu byed pa bcu pa'o//_//ma 'ongs bum la da ltar ba'i/_/bum yod ma yin 'das pa med/_/gang phyir de gnyis ma 'ongs pa/_/de phyir ma 'ongs yod ma yin/_/gal te zhig pa ma 'ongs pa'i/_/
[\[12a.6\]]ngo bor ma 'ongs la yod na/_/ma 'ongs bdag nyid du yod gang /_/de ni ci [#]ltar 'das par 'gyur/_/gang gi phyir na ma 'ongs dngos/_/ma 'ongs bdag tu gnas 'gyur ba/_/de yi phyir na da ltar bar/_/'gyur te ma 'ongs nyid mi srid/_/ma 'ongs pa
[\[12a.7\]]yod 'das pa yod/_/da ltar ba yod ci zhig med/_/gang gi dus kun yod nyid pa/_/de yi mi rtag nyid gang [#]las/_/'das pa las ni 'das gyur pa/_/ci yi phyir na 'das par 'gyur/_/'das pa las ni ma 'das pa/_/ci yi phyir na 'das par 'gyur/_/
[\[12b\]]
[\[12b.1\]]gal te ma 'ongs skyes yod na/_/ji ltar da ltar bar mi 'gyur/_/ci ste de la skye [#]med na/_/ma 'ongs rtag par 'gyur ram ci/_/skye ba med kyang 'jig pa las/_/gal te ma 'ongs mi rtag na/_/'das la [#]'jig pa yod min te/_/de ni rtag par cis mi rtog_/'das
[\[12b.2\]]pa dang ni da ltar ba[#]/_/'di ni mi rtag 'gyur min la/_/de dag las gzhan rnam pa ni/_/gsum pa'ang de la yod ma yin/_/dngos po gang zhig phyis skye ba/_/de ni gal te sngar yod na/_/de yi phyir na phywa [#]smra ba/_/rnams kyi [#]phyogs ni log mi 'gyur/_/gang
[\[12b.3\]]zhig 'byung bar byed pa ste/_/sngar yod ces byar mi rigs te/_/gal te yod pa skye 'gyur na/_/skyes zin pa yang 'byung bar 'gyur/_/ma 'ongs pa yi dngos mthong na/_/dngos po med pa cis mi mthong /_/gang la ma 'ongs yod 'gyur ba[#]/_/de la ring
[\[12b.4\]]ba yod ma yin/_/gal te byas pa med kyang chos/_/yod na nges sdom don med 'gyur/_/ci ste cung zad byed na yang /_/'bras bu yod pa mi srid do/_/mi rtag yin na ji [#]lta bur/_/'bras bu yod ces bya bar 'gyur/_/gang la thog ma mtha' yod pa/_/
[\[12b.5\]]de ni 'jig rten mi rtag brjod/_/bsgrim pa med par thal [#]'gyur te/_/grol la ma 'ongs yod ma yin/_/de lta [#]yin na chags med par/_/'dod chags kyang ni 'byung bar 'gyur/_/'bras bu yod nyid gang 'dod dang /_/'bras bu med nyid gang 'dod la/_/
[\[12b.6\]]khyim gyi don du ka ba la/_/sogs pa'i rgyan ni don med 'gyur/_/dngos rnams yongs su 'gyur ba yang /_/yid kyis kyang ni 'dzin mi 'gyur/_/de lta na yang da ltar ba/_/yod par mi mkhas rnams kyis rtog_/gnas med dngos po ga la zhig_/mi
[\[12b.7\]]rtag pas gnas ga la yod/_/gal te dang por [#]gnas gyur na/_/tha mar rnyings par [#]mi 'gyur ro/_/ji ltar rnam shes gcig gis ni/_/don gnyis rnam par mi shes pa/_/de bzhin rnam shes gnyis kyis ni/_/don gcig rnam par mi shes so/_/gal te
[\[13a\]]
[\[13a.1\]]dus la gnas yod na/_/gnas pa dus su mi 'gyur ro/_/ci ste gnas med na gnas pa/_/med par mtha' yang yod ma yin/_/gal te mi rtag dngos gzhan na/_/dngos po mi rtag par mi 'gyur/_/gcig na mi rtag nyid gang yin/_/de
[\[13a.2\]]nyid dngos te ga la gnas/_/mi rtag nyid gar stobs chung der[#]/_/gnas pa stobs chung ma yin na/_/phyi nas de dag nges par go_/bzlog par ci yis mthong bar 'gyur/_/gal te mi rtag stobs chung min/_/dngos po kun la yod na ni/_/kun la gnas
[\[13a.3\]]pa med pa'am[#]/_/yang na thams cad mi rtag min/_/gal te rtag tu mi rtag nyid/_/yod na rtag tu gnas yod min/_/yang na rtag par gyur zin nas/_/phyi nas [#]mi rtag par 'gyur ro/_/gal te gnas pa mi rtag dang /_/lhan cig dngos po la yod na/_/mi
[\[13a.4\]]rtag log par 'gyur ba'am/_/yang na gnas pa brdzun par 'gyur/_/mthong zin dngos po mi snang zhing /_/slar yang sems skye [#]min des na/_/dran pa zhes bya log pa yi[#]/_/don la log pa kho na 'byung /_/rnal 'byor spyod pa bzhi brgya pa las dus dgag pa
[\[13a.5\]]bsgom pa bstan pa ste rab tu byed pa bcu gcig pa'o//_//gzur gnas blo ldan don gnyer ba'i/_/nyan po snod ces bya bar bshad/_/smra po [#]yon tan rnam [#]gzhan du/_/mi 'gyur nyan po la yang min/_/srid dang srid thabs zhi ba yi/_/
[\[13a.6\]]thabs dang de bzhin zhi gsungs te/_/'jig rten yongs su mi shes gang /_/de ni thub pa'i lta bur mngon/_/thams cad btang bas mya ngan las/_/'da' bar ya mtshan can kun 'dod/_/kun sun 'byin la de dag ni/_/mi dgar 'gyur ba rgyu ci zhig_/
[\[13a.7\]]gang zhig gtong thabs mi shes de/_/ci zhig gtong bar byed par 'gyur/_/des na nges par thub pa yis/_/gzhan du zhi ba med ces gsungs/_/sangs rgyas kyis gsungs lkog gyur la/_/gang zhig the tshom skye 'gyur ba/_/de yis [#]stong pa nyid bsten te/_/
[\[13b\]]
[\[13b.1\]]'di nyid kho nar yid ches bya/_/gang gis 'jig rten 'di mthong dka'[#]/_/de ni gzhan la [#]blun pa nyid/_/gang dag de rjes 'gro de dag_/shin tu yun rings [#]bslus par 'gyur/_/mya ngan 'das par rang 'gro gang /_/de ni shin tu bya dka' [#]byed/_/'dren
[\[13b.2\]]pa'i slad bzhin dam pa ni/_/ma yin yid 'gro spro ma yin/_/ma mthong skrag pa mi rtsom ste/_/mthong na rnam kun de ldog 'gyur/_/des na nges par cung zad cig_/shes la skrag pa brjod [#]par bya/_/byis [#]rnams nges pa [#]kho nar ni/_/'jug byed chos la goms
[\[13b.3\]]pa ste/_/de dag goms pa med pa yis[#]/_/ldog byed chos la 'jigs [#]par 'gyur/_/gang zhig gti mug 'ba' [#]zhig gis/_/bsgribs shing de nyid gegs byed pa/_/de la dge legs 'gro ba yang /_/med na thar pa ga la [#]yod/_/tshul khrims las ni
[\[13b.4\]]nyams bla yi/_/lta las cis kyang ma yin te/_/tshul khrims kyis ni mtho ris 'gro/_/lta bas go 'phang mchog tu 'gyur/_/dam pa min la bdag 'dzin mchog_/bdag med ston [#]pa ma yin te/_/gcig ni ngan 'gro nyid 'gro la[#]/_/tha mal ma yin zhi
[\[13b.5\]]nyid du'o/_/zhi sgo gnyis pa med pa dang /_/lta ba ngan rnams 'jig byed cing /_/sangs rgyas kun gyi yul 'gyur la/_/bdag med ces ni bya bar brjod/_/chos 'di yi ni ming las kyang /_/dam pa min pa 'jigs [#]pa skye/_/zhan la 'jigs pa mi skyed [#]pa'i/_/
[\[13b.6\]]stobs ldan zhes bya gang zhig mthong /_/chos 'di de bzhin gshegs rnams kyis[#]/_/rtsod pa'i ched du ma gsungs te/_/de lta'ang 'dis [#]ni gzhan smra rnams/_/sreg ste me [#]yis bud shing bzhin/_/chos 'di gang gis shes gyur pa/_/de ni gzhan la mi dga'
[\[13b.7\]]ste/_/des na bdag la chos 'di ni/_/'jigs [#]pa'i sgo dang 'dra bar snang /_/de nyid du bdag med snyam du/_/de ltar gang la dgongs gnas pa/_/de ni yod pas ga [#]la dga'/_/med pas 'jigs par ga la 'gyur/_/don min sa bon gyur pa yi/_/mu
[\[14a\]]
[\[14a.1\]]stegs can mang mthong nas ni/_/chos 'dod pa yi skye bo la/_/su zhig snying brtse skye mi 'gyur/_/shAkya gos med bram ze ste/_/gsum po rnams kyis [#]chos yid dang /_/mig dang rna ba yis 'dzin pa/_/de phyir thub pa'i gzhung lugs smra/_/
[\[14a.2\]]ji ltar bram ze rnams la chos/_/phal cher phyi 'chos brjod pa ltar/_/de bzhin gcer bu rnams la chos/_/phal cher blun pa brjod pa yin/_/ji ltar rigs [#]pa blangs pa las/_/bram zer [#]gus pa skye ba ltar/_/de bzhin nyon mongs blangs pa las/_/gcer bu
[\[14a.3\]]pa la brtse bar 'gyur/_/sdug bsngal las kyi rnam smin phyir/_/ji ltar chos su mi 'gyur ba/_/de bzhin skye ba las kyi ni/_/rnam smin yin phyir chos ma yin/_/chos ni mdor na mi 'tshe bar/_/de bzhin gshegs pa rnams kyis gsungs/_/stong nyid mya ngan
[\[14a.4\]]'das pa [#]ste/_/'dir ni de gnyis 'ba' zhig go/_/rang phyogs 'jig rten thams cad la/_/skyes sa bzhin du sdug 'gyur na/_/de yi ldog par byed pa'i rgyu/_/khyod la gang gis sdug par [#]'gyur/_/rigs pa'i don ni gzhan las kyang /_/blo ldan legs
[\[14a.5\]]pa 'dod pas blang /_/nyi ma sa stengs [#]mig ldan la/_/kun gyi spyi thun ma yin nam/_/rnal 'byor spyod pa bzhi brgya pa las lta ba dgag pa bsgom pa bstan pa ste rab tu byed pa bcu gnyis pa'o//_//gzugs mthong tshe na bum pa ni/_/thams cad kho
[\[14a.6\]]na mthong mi 'gyur/_/bum pa mngon sum zhes bya ba'ang /_/de nyid rig pa su zhig smra/_/rnam par dpyad pa 'di nyid kyis/_/blo mchog ldan pas dri zhim dang /_/mngar dang 'jam pa thams cad dag_/so sor dgag par bya ba yin/_/gal te gzugs mthong
[\[14a.7\]]ba yis de/_/thams cad mthong bar 'gyur na ni/_/ma mthong ba yis [#]gzugs mthong ba/_/mthong ba min par [#]cis mi 'gyur/_/gzugs ni 'ba' zhig kho na la/_/mngon sum nyid ni yod ma yin/_/gang phyir de la pha rol gyi/_/cha dang tshu rol dbus yod phyir/_/
[\[14b\]]
[\[14b.1\]]rdul la cha shas yod med ces/_/dpyad pa der yang 'jug par 'gyur/_/de phyir bsgrub par bya ba yis/_/bsgrub bya 'grub par [#]mi 'thad do/_/kun kyang yan lag tu gyur nas/_/slar yang yan lag can du 'gyur/_/de phyir yi ge brjod pa yang /_/'di la [#]
[\[14b.2\]]yod pa ma yin no/_/gal te mdog las dbyibs gzhan na/_/ji lta bur na dbyibs 'dzin 'gyur/_/'on te gzhan min na lus kyis/_/mdog kyang ci ste 'dzin mi 'gyur/_/gzugs ni lta [#]zhig ma gtogs par/_/gzugs kyi rgyu ni mi snang ngo /_/gal te de
[\[14b.3\]]ltar 'gyur na ni/_/gnyi ga yang ni mig nyid kyis/_/'dzin par ci yi phyir mi 'gyur/_/sa ni brtan [#]zhes bya bar mthong /_/de yang lus kyis 'dzin par 'gyur/_/des na rag pa 'ba' zhig ni/_/sa 'o zhes ni bya bar brjod/_/blta byar [#]skyes pas bum pa
[\[14b.4\]]ni/_/'di la yon tan 'gar [#]mi 'gyur/_/des na blta bya nyid skye ltar/_/yod pa'i ngo bo'ang yod ma yin/_/mig ni 'byung gyur [#]sna de bzhin/_/mig gis mthong gi [#]gzhan gyis min/_/des na nges par las rnam smin/_/thub pas bsam mi khyab par gsungs/_/
[\[14b.5\]]rkyen ma tshang phyir shes pa ni/_/lta [#]ba'i snga rol yod ma yin/_/'on te phyis na shes don med/_/gsum pa byed pa don med 'gyur/_/mig de 'gros dang ldan gyur [#]na/_/thag ring yun ring gis mthong 'gyur/_/ha cang nye dang ches ring du/_/gzugs de gsal
[\[14b.6\]]bar ci ste min/_/gal te gzugs mthong [#]mig 'gro na/_/song bas yon tan 'ga' yang med/_/yang na blta byar 'dod pa ni/_/nges zhes bya ba brdzun [#]par 'gyur/_/mig ma song bar 'dzin na ni/_/'gro ba 'di kun mthong 'gyur te/_/gang la 'gro ba
[\[14b.7\]]yod min pa/_/de la ring med bsgribs [#]pa'ang med/_/dngos po kun gyi rang bzhin ni/_/dang por [#]bdag la snang 'gyur na/_/mig ni mig nyid kyis 'dzin par/_/ci yi phyir na 'gyur ma yin/_/mig la rnam shes yod min zhing /_/rnam shes la yang lta [#]med
[\[15a\]]
[\[15a.1\]]la/_/gnyi ga gzugs la yod min na/_/de dag gis gzugs ji [#]ltar mthong /_/gal te smra zhing sgra 'gro na/_/gang gis smra ba por mi 'gyur/_/'on te mi smra bar 'gro na'ang /_/gang gis de la shes pa skyed[#]/_/gal te phrad de sgra 'dzin na/_/
[\[15a.2\]]sgra yi dang po gang gis 'dzin/_/sgra ni rkyang par mi 'ong na/_/reng bu ji ltar 'dzin par 'gyur/_/ji srid sgra thos ma gyur pa/_/de yi bar du sgrar mi 'gyur/_/sgra med pa yang mthar sgra nyid/_/'gyur na de ni mi rigs so/_/dbang po rnams dang [#]bral sems kyis[#]/_/
[\[15a.3\]]song ste'ang ci zhig byed par 'gyur/_/de lta yin dang srog 'di ni/_/rtag tu yid med ci ste min/_/sngar mthong ba yi don gang zhig_/yid kyis smig rgyu ltar 'dzin pa/_/de ni chos kun rnam gzhag la/_/'du shes phung po zhes bya'o/_/mig dang gzugs la
[\[15a.4\]]brten nas yid/_/sgyu ma bzhin du skye bar 'gyur/_/gang la yod pa nyid yod de/_/sgyu ma zhes byar mi rigs so/_/gang tshe mkhas pa sa stengs [#]na/_/ngo mtshar min pa 'ga' [#]med pa/_/de tshe dbang rtogs de 'dra la/_/ya mtshan zhes bya ci zhig yod/_/mgal
[\[15a.5\]]me'i 'khor lo sprul pa dang /_/rmi lam sgyu ma chu zla dang /_/khug rna nang gi brag ca dang /_/smig rgyu sprin dang srid pa mtshungs/_/rnal 'byor spyod pa bzhi brgya pa las dbang po dang don dgag pa bsgom pa bstan pa ste rab tu byed pa bcu gsum pa'o//_//dngos
[\[15a.6\]]po gang zhig gzhan 'ga' la'ang /_/rag las par ni mi 'gyur na/_/de yi bdag nyid 'grub 'gyur na/_/de ni gang na'ang yod ma yin/_/gzugs nyid bum zhes gcig ma yin/_/gzugs ldan bum gzhan yod min la/_/bum pa la gzugs yod min zhing /_/
[\[15a.7\]]gzugs la bum pa yod ma yin/_/gnyis mtshan mi mthun mthong nas ni/_/gal te dngos las bum gzhan na/_/ma yin de ltar dngos po yang /_/bum pa las gzhan cis mi 'gyur/_/gal te gcig bum mi 'dod na/_/bum pa'ang gcig pu [#]mi 'gyur ro/_/
[\[15b\]]
[\[15b.1\]]ldan 'di mtshungs pa'ang ma yin pa/_/des kyang gcig tu mi 'gyur ro/_/gang tshe rdzas ci tsam gzugs na/_/de tshe gzugs chen ci ste min/_/gal te phyir rgol gzhan min na/_/gzhung lugs bsnyad par bya bar 'gyur/_/mtshan nyid kyis kyang mtshan gzhi ni/_/
[\[15b.2\]]gang du grub pa yod min pa/_/der [#]ni grangs sogs tha dad par/_/dngos po yod pa ma yin no/_/mtshan nyid rnams dang so so ni/_/min phyir bum pa gcig ma yin/_/re re'i bum pa med na ni/_/mang nyid 'thad par mi 'gyur ro/_/reg ldan reg dang mi ldan dang /_/
[\[15b.3\]]lhan cig sbyor ba zhes bya med/_/de phyir gzugs sogs rnams sbyor ba[#]/_/rnam pa kun tu rigs ma yin/_/gzugs ni bum pa'i yan lag ste/_/des na re zhig de bum min/_/gang phyir yan lag can med pa/_/des na yan lag kyang yod min/_/gzugs rnams
[\[15b.4\]]kun la gzugs nyid ni/_/mtshan nyid mi mthun ma yin na/_/gcig la bum pa yod 'gyur zhing /_/gzhan dag la min rgyu ci zhig_/ro sogs dag las gzugs gzhan zhing /_/bum las min zhes khyod 'dod na/_/de rnams med par [#]rang med gang /_/de
[\[15b.5\]]gzugs las gzhan ji ltar min/_/bum pa la ni rgyu yod min/_/rang nyid 'bras bur mi 'gyur te/_/de phyir gzugs sogs las gzhan du/_/bum pa 'ga' yang yod ma yin/_/bum pa rgyu las grub [#]'gyur zhing /_/rgyu ni gzhan las grub 'gyur [#]na/_/gang la
[\[15b.6\]]rang las grub med pa/_/de yis gzhan po ji ltar skyed[#]/_/'phrod pa 'dus par gyur kyang gzugs/_/dri nyid du ni mi 'thad de/_/des na bum pa bzhin tshogs pa/_/gcig nyid du ni mi rigs so/_/ji ltar gzugs sogs ma gtogs par/_/bum pa yod
[\[15b.7\]]pa ma yin pa/_/de bzhin rlung la sogs pa ni/_/ma gtogs gzugs kyang yod ma yin/_/tsha ba me nyid du 'gyur te/_/tsha ba min pa ji ltar bsreg_/des na bud shing zhes bya ba/_/yod min de med me yod min/_/gal te zil mnan tsha ba yang /_/de yang ci ste
[\[16a\]]
[\[16a.1\]]mer mi 'gyur/_/'on te mi tsha na dngos gzhan/_/de [#]la yod ces byar mi rung /_/gal te rdul la shing med na/_/des na shing med me yod do/_/gal te de la [#]shing yod na/_/gcig gi bdag can rdul yod min/_/dngos po gang gang yongs btags [#]
[\[16a.2\]]pa/_/de dang de la gcig nyid med/_/gang gis gcig kyang yod min pa/_/des na du ma dag kyang med/_/gal te gang na [#]dngos de rnams/_/med der [#]gcig yod [#]ces 'dod na/_/gang gis kun la gsum nyid yod/_/des na gcig nyid yod ma yin/_/yod dang
[\[16a.3\]]med dang yod med dang /_/yod med min zhes bya ba'i tshul/_/'di ni mkhas pas gcig nyid sogs/_/dag la rtag tu sbyar bar bya/_/ji ltar rgyun la blta [#]nyes na/_/rtag pa yod ces byar 'gyur ba[#]/_/de bzhin tshogs la blta nyes pa[#]/_/dngos po yod ces bya
[\[16a.4\]]bar 'gyur/_/gang la brten nas 'byung yod pa/_/de ni rang dbang mi 'gyur ro/_/'di kun rang dbang med pa ste/_/des na bdag ni yod ma yin/_/'bras bu med par dngos po ni/_/kun la 'du ba yod ma yin/_/'bras bu'i don du 'du ba gang /_/de ni 'phags lam
[\[16a.5\]]'dus pa'o/_/srid pa'i sa bon rnam shes te/_/yul rnams de yi spyod yul lo/_/yul la bdag med mthong nas [#]ni/_/srid pa'i sa bon 'gag par 'gyur/_/rnal 'byor spyod pa bzhi brgya pa las mthar 'dzin pa dgag pa bsgom pa bstan pa ste rab tu byed pa bcu
[\[16a.6\]]bzhi pa'o//_//tha mar med pa skye bar 'gyur/_/des na med pa ga la skye/_/yod pa gdod nas skye [#]'gyur ba/_/des na yod pa ga la skye/_/'bras bu yis ni rgyu bshig pa/_/des na med pa skye mi 'gyur/_/grub pa las sgrub [#]yod ma yin/_/de phyir
[\[16a.7\]]yod pa [#]mi skye'o/_/de tshe skye ba yod min zhing /_/gzhan tshe skye ba yod ma yin/_/de tshe gzhan tshe mi skye na/_/nam zhig skye ba yod par 'gyur/_/de la de yi dngos po ru/_/ji ltar skye ba yod min ltar/_/de bzhin gzhan gyi dngos por yang /_/de la skye ba yod ma yin/_/
[\[16b\]]
[\[16b.1\]]thog ma bar dang tha ma rnams/_/skye ba'i snga rol srid ma yin/_/gnyis gnyis dag ni med pa ru/_/ji ltar re re rtsom par 'gyur/_/gzhan gyi dngos po med par ni/_/bdag gi dngos po 'byung ba med/_/de yi phyir na bdag gzhan ni/_/gnyis [#]las 'byung ba [#]yod
[\[16b.2\]]ma yin/_/sngon dang phyis dang cig car ces/_/brjod pa nyid du mi nus pa/_/de phyir skye dang bum pa la/_/cig car 'byung ba yod ma yin/_/sngar skyes pa yi phyir na ni/_/sngar skyes rnyings [#]par mi 'gyur zhing /_/phyi nas kun tu skyes pa yang /_/phyi nas skyes par mi
[\[16b.3\]]'gyur ro/_/da ltar ba yi dngos po ni/_/de nyid las 'byung ma yin zhing /_/ma 'ongs las 'byung yod min la/_/'das pa las kyang yod ma yin/_/skyes pa la ni 'ong ba dang /_/de bzhin 'gags [#]la 'gro ba med/_/de lta yin na ji [#]lta bur/_/srid pa sgyu ma 'dra ma
[\[16b.4\]]yin/_/skye dang gnas dang 'jig pa rnams/_/cig car 'byung ba yod min zhing /_/rims kyis [#]'byung ba'ang yod min na/_/nam zhig 'byung ba yod par 'gyur/_/skye la [#]sogs pa [#]thams cad la/_/slar yang thams cad 'byung ba ste/_/de phyir 'jig pa skye 'dra
[\[16b.5\]]zhing /_/gnas pa 'jig dang 'dra bar snang /_/mtshan las mtshan gzhi [#]gzhan zhe na/_/mtshan gzhi mi rtag nyid gang [#]las/_/yang na bzhi ka'ang yod pa yi/_/ngo bor gsal bar yod ma yin/_/dngos po dngos las mi skye ste/_/dngos po dngos med las mi skye/_/
[\[16b.6\]]dngos med dngos med mi skye ste/_/dngos med dngos las mi skye'o/_/dngos po dngos por mi 'gyur te/_/dngos med dngos por mi 'gyur ro/_/dngos med dngos med mi 'gyur te/_/dngos po dngos med mi 'gyur ro/_/skye bzhin pa ni byed [#]skyes phyir/_/skye bzhin pa
[\[16b.7\]]ni skye mi 'gyur/_/yang na thams cad skye bzhin pa/_/nyid ni yin par thal bar 'gyur/_/skye bzhin pa yi bdag nyid du/_/bya ba skye bzhin par mi 'gyur/_/skye bzhin pa yi bdag nyid du/_/mi bya'ang skye bzhin par mi 'gyur/_/gang gi gnyis po bar med par/_/
[\[17a\]]
[\[17a.1\]]srid pa yod pa ma yin pa/_/de la skye bzhin po [#]med de/_/gang phyir de la'ang bar yod phyir/_/gang gi phyir na skye bzhin pa/_/'gags pas [#]skyes pa skye 'gyur ba/_/de yi phyir na skye bzhin pa/_/gzhan yang yod pa'i ngo bor snang /_/gang
[\[17a.2\]]tshe skyes pa de yi tshe/_/skye bzhin pa la srid pa med/_/gang tshe skyes pa skye bzhin na/_/de tshe ci phyir skye bar 'gyur/_/skye bzhin pa ni ma skyes pa/_/kho na skye zhes bya bar grag[# ]/khyad par med phyir de yi tshe/_/bum pa med par cis mi rtog_/skye bzhin pa ni ma
[\[17a.3\]]rdzogs kyang /_/ma skyes pa las phyi rol gyur[#]/_/de lta'ang gang phyir skyes pa las/_/phyi rol gyur phyir ma skyes te[#]/_/skye bzhin pa sngar ma byung yang /_/phyi nas yod pa yin [#]par grag_/des kyang ma skyes pa skye ste/_/ma byung zhes bya skye ma yin/_/rdzogs
[\[17a.4\]]pa yod ces byar 'gyur la/_/ma byas pa ni med ces brjod/_/gang gi tshe na skye bzhin pa/_/med pa de tshe gang der brjod/_/gang tshe rgyu ni ma gtogs par/_/'bras bu yod pa ma yin pa/_/de yi tshe na 'jug pa dang /_/ldog pa 'thad pa nyid mi 'gyur/_/
[\[17a.5\]]rnal 'byor spyod pa bzhi brgya pa las 'dus byas kyi don [#]dgag pa bsgom pa bstan pa ste rab tu byed pa bco lnga pa'o//_//rgyu 'ga' zhig gis stong pa yang /_/stong pa min pa lta bur snang /_/rab tu byed pa thams cad kyis/_/'di [#]ni so sor 'gog par
[\[17a.6\]]byed/_/gang tshe smra po brjod bya na'ang /_/stong pa zhes byar mi rung ngo /_/gang zhig rten [#]nas kun 'byung ba/_/de ni gsum la'ang yod ma yin/_/gal te stong pa'i nyes pa yis/_/stong pa ma yin 'grub 'gyur na/_/mi stong nyes pas stong pa nyid/_/ci ste
[\[17a.7\]]'grub par 'gyur ma yin/_/gzhan gyi phyogs ni bzlog pa dang /_/rang gi phyogs ni bsgrub pa ste/_/gal te sun 'byin byed phyogs gcig_/dga' [#]na sgrub byed la cis min/_/gal te yongs su brtags pa na/_/med gang de phyogs mi 'gyur na/_/des na
[\[17b\]]
[\[17b.1\]]gcig nyid la sogs gsum/_/kun kyang phyogs ma yin par 'gyur/_/gang du mngon sum gyis bum der/_/stong pa'i gtan tshigs don med 'gyur/_/'di na [#]gzhung lugs las byung ba'i/_/gtan tshigs yod min gzhan du yod/_/mi stong med
[\[17b.2\]]par stong pa ni/_/gang las 'byung [#]ba nyid du 'gyur/_/ji lta bur na cig shos ni/_/med par gnyen po 'byung bar 'gyur/_/gal te phyogs nyid du 'gyur na/_/phyogs med phyogs kyi ngo bor 'gyur/_/de ltar phyogs med nyid med na/_/gang zhig mi
[\[17b.3\]]mthun phyogs su 'gyur/_/gal te dngos po yod min na/_/me ni tsha bar ci [#]ltar 'gyur/_/tsha ba me yang yod min zhes/_/gong nyid du ni bzlog par byas/_/dngos po mthong nas dngos po ni/_/med pa zhes bya bzlog 'gyur na/_/de ltar phyogs ni bzhi char
[\[17b.4\]]la/_/nyes pa spangs pa gang zhig mthong /_/rdul phran la yang yod pa'i dngos/_/gang du med der ji ltar 'byung /_/sangs rgyas rnams la med nyid kyang /_/de nyid phyir na ma 'brel pa'o/_/gal te kun la gnyis min na/_/gzhan gang zhig la yod dngos
[\[17b.5\]]yod/_/gal te khyod la'ang de rigs na/_/brgal ba gzhan po ci ste byed/_/dngos po kun gyi dngos med la/_/rnam par dbye ba mi rigs te/_/rdzas rnams kun la gang mthong ba/_/de ni rnam dbyer mi 'gyur ro/_/med phyir gzhan gyi phyogs la lan/_/
[\[17b.6\]]brjod pa min par grags na ni/_/gtan tshigs kyis bzlog rang phyogs kyang /_/ci yi phyir na sgrub mi 'gyur/_/sun 'byin byed pa'i gtan tshigs rnyed/_/sla [#]zhes 'jig rten brjod na yang /_/gzhan gyi phyogs la skyon brjod pa/_/nyid du ci yi phyir mi nus/_/
[\[17b.7\]]yod ces bya ba tsam zhig gis/_/gal te de nyid dngos yod na/_/med ces bya ba tsam zhig gis/_/med par yang ni cis mi 'gyur/_/gang phyir yod bdog ces ming btags/_/de phyir med par mi 'gyur na/_/gang phyir yod ces ming [#]byas pa/_/de phyir yod
[\[18a\]]
[\[18a.1\]]par mi 'gyur ro/_/gal te thams cad 'jig rten pas/_/brjod pas 'jig rten pa yod na/_/dngos gang de nyid du yod pa/_/de ni 'jig rten par cis 'gyur/_/gal te dngos kun med pa'i phyir/_/med pa nyid du 'gyur [#]na ni/_/
[\[18a.2\]]de lta yin dang phyogs rnams kun/_/dngos po med par mi rigs so/_/dngos po med phyir dngos med la/_/srid pa yod par mi 'gyur ro/_/dngos po med par dngos po ni/_/med par gang las 'grub par 'gyur/_/stong pa gtan tshigs las 'gyur ba/_/
[\[18a.3\]]de phyir stong par mi 'gyur na/_/dam bca' gtan tshigs las gzhan ni/_/ma yin des na gtan tshigs med/_/gang phyir stong pa'i dpe yod pa/_/des na stong par mi 'gyur na/_/bya rog ji lta de bzhin du/_/bdag kyang nag ces brjod nus sam/_/gal
[\[18a.4\]]te rang bzhin gyis dngos yod/_/stong mthong yon tan ci zhig yod/_/rtog [#]pas mthong ba 'ching ba ste/_/de ni 'di ru dgag par bya/_/gcig yod gcig med ces bya ba/_/de [#]min 'jig rten pa yang min/_/des na 'di yod 'di med ces/_/brjod pa
[\[18a.5\]]nyid du nus ma yin/_/yod dang med dang yod med ces/_/gang la phyogs ni yod min pa/_/de la yun ni ring po na'ang /_/glan [#]ka brjod par nus ma [#]yin/_/rnal 'byor spyod pa bzhi brgya pa las slob dpon dang slob ma rnam par gtan la dbab pa bstan pa ste
[\[18a.6\]]rab tu byed pa bcu drug pa'o//_//slob dpon 'phags pa lha'i zhal snga nas mdzad pa/_byang chub sems dpa'i rnal 'byor spyod pa bzhi brgya pa'i tshig le'ur byas pa rdzogs so//_//kha che'i grong khyer dpe med kyi dbung rin chen sbas pa'i
[\[18a.7\]]kun dga' ra bar/_rgya gar gyi mkhan po su smra dzA na dang /_bod kyi lots+tsha [#]ba pa tshab nyi ma grags kyis bsgyur cing zhus te gtan la phab pa[#]//_//sarba mang+ga laM//_//
[\[18b\]]
[\[18b.1\]]
[\[18b.2\]]
[\[18b.3\]]
[\[18b.4\]]
[\[18b.5\]]
[\[18b.6\]]
[\[18b.7\]]
[\[19a\]]
[\[19a.1\]]
[\[19a.2\]]
[\[19a.3\]]
[\[19a.4\]]
[\[19a.5\]]
[\[19a.6\]]
[\[19a.7\]]
[\[19b\]]
[\[19b.1\]{D3847}#]@##/_/rgya gar skad du/_sa kha li ta pra marda [#]na yuk+tA he tu sid+d+hi nA ma/_bod skad du/_'khrul pa bzlog pa'i rigs pa gtan tshigs [#]grub pa zhes bya ba/_'jam dpal gzhon nur gyur pa la phyag 'tshal lo/_/ston pa 'jig rten sgron ma dang /_/nyon mongs nad sel bdud rtsi'i chos/_/slob dang mi
[\[19b.2\]]slob la sogs la/_/sgo gsum dang bas phyag 'tshal te/_/snyigs ma lnga yi 'jig rten 'dir/_/'gro la phan phyir lam bshad pa/_/bdud dang bdud la phyogs pa dag_/lam la log par lta ba'i phyir/_/rang gi lta bas bden lam [#]nyams/_/nor ba'i lam la lam du 'dod/_/yang dag pa la log
[\[19b.3\]]rtsod pa/_/de dag bsal phyir bshad par bya/_/sdom ni/_yod la med par 'khrul dang mi rtag nyid la nges par 'khrul/_/med la yod par 'khrul dang rtag pa nyid du nges par 'khrul/_/'khrul las 'khrul pa slu zhing bslus pas 'khrul pa'i 'khrul pa sgrub[#]/_/'khrul pa'i dbang gis yang dag don la 'khrul
[\[19b.4\]]te rgyu la 'khrul/_/de 'khrul rkyen gyis 'bras bu ngan song gsum du rtag tu 'khrul/_/'khrul dang ma 'khrul shes pas 'khrul pa bsal phyir ma 'khrul te/_/'khrul pa dag la bstan phyir 'khrul pa med par bshad par bya/_/'khrul pa'i skyon dang ma 'khrul yon tan shes phyir 'khrul 'di brtag_/de la yod pa
[\[19b.5\]]la med par 'khrul pa ni kha cig na re/_ma shi bar du bde bar 'tsho/_/shi nas de yi spyod yul med/_/lus kyang thal ba bzhin song nas/_/slar 'tsho bar lta ga la 'gyur/_/de phyir snga phyi yod ma yin/_/tshe 'di nyid la bde ba'i phyir/_/lha mchod 'dre srin mnan byas na/_/btsan phyug mthu stobs 'grub par
[\[19b.6\]]'gyur/_/de la chos 'di pa na re/_nyi ma nyi ma nyi ma'i grangs/_/sa bon myu gu rgyu 'bras de/_/goms pa'i dbang gis nu zho'o/_/gcig 'gal skye ba dpag tu med/_/dpal dang gzi byin longs spyod phyir/_/lha klu gnod sbyin srin po bgegs/_/de dag mchod mnan phan na lha[#]/_/rang nyid 'dod
[\[19b.7\]]bzhin grub par rigs[#]/_/yang gzhan kha cig na re/_phyi nang skye mched chos rnams thams cad ni/_/ngo bo nyid las grub pa gzhan las min/_/sran zlum skyer tsher gzang [#]rings rno ba dang /_/rma bya'i mjug ma mgrin pa'i tshogs bkra dang /_/nyi shar chu rnams thur du 'bab pa rnams/_/ngo bo nyid las grub ste
[\[20a\]]
[\[20a.1\]]rgyu yod min/_/de la chos 'di pa na re/_gal te nam mkha' rten med la/_/sran dang cher sogs yod na ni/_/rgyu med ngo bo nyid mthong na/_/de dag sa sogs brten nas skye/_/chu yang gyen du thur 'bab cing /_/nyi ma phyogs bzhir 'drar shar na/_/rgyu med ngo bo nyid bden na/_/chu ni sa yi
[\[20a.2\]]shugs kyis 'bab/_/ri rab ji bzhin nyi ma 'khor/_/yang gzhan kha cig na re/_skye ba po ni shes pa yod min te/_/bdag gi bde sdug len la rang dbang med/_/dbang phyug gis ni yang na g.yang sa 'am/_/yang na mtho ris dag tu skye bar byed/_/'di la chos 'di pa na re/_sa gzhi bzang ngan mtho
[\[20a.3\]]ris ngan song gi_/sa bon dge sdig nas dang gro 'dra ba/_/byed pa dbang phyug 'dra ba'i mis btab na/_/skye bar 'dra yang gro nas so sor smin/_/de 'drar dbang phyug mi dbang dge sdig dbang /_yang kha cig na re/_dper na rdza ma be'u bzhin du/_/mtho ris ngan song gar 'gro ba/_/rig pa'i rgyal po
[\[20a.4\]]rang dbang che/_/rgyu rkyen gzhan la brten mi dgos/_/de la chos 'di pa na re/_bye'u bzhin rang dbang yod pa yang /_/yul la thogs pa med na lta/_/mtho ris ngan song bye'u bzhin na/_/de ni yul la thogs pa yod/_/de bzhin dge sdig yul gyis kyang /_/rig pa'i rgyal po rang dbang med/_/de phyir
[\[20a.5\]]mtho ris ngan song gi_/gar 'gro dge sdig gnyis kyi dbang /_/de la mi rtag pa nyid la nges par 'khrul pa ni kha cig na re/_'di na rgyan thogs bza' btung ldan pa dang /_/'khor dang bzhon pa gnas dang smra tshig dang /_/ci bsam ci sgrub de dag pha rol na/_/de bzhin byed de 'di dag thams cad rtag_/
[\[20a.6\]]de la chos 'di pa na re/_'di la ci byed pha rol na yang de bzhin rtag na ni/_/dper na dbyar dro dgun grang ston smin dpyid skye gcig tu rtag rigs na/_/'di ltar 'di dag mi rtag ci phyir gling bzhi'i nyi ma'i dbang gis 'gyur/_/de bzhin sems can 'di dag pha rol mi rtag las kyis bsgyur/_/yang [#]kha cig na re/_
[\[20a.7\]]pha bu spun dang chung ma gnyen rnams ni/_/'di na ji bzhin pha rol de bzhin te/_/nye mdza' 'di dag rtag tu 'grogs par nges/_/bram ze smra la mkhas pas de skad zer/_/de la chos 'di pa na re/_dper na sA lu'i snye ma la/_/lhan cig 'bras bu mang smin yang /_/la la sa bon la la btsos[#]/_/sa
[\[20b\]]
[\[20b.1\]]bon rnams kyang phyogs mtshams 'thor[#]/_/lhan cig smin pa gang yang med/_/de bzhin nye mdza' 'di dag kyang /_/pha bu chung ma spun ma nges/_/gzhan yang mtho ris ngan song du/_/nas [#]dang rigs kyang ma nges so/_/de la med pa la yod par 'khrul pa ni/_kha cig na re/_skyes bu kun gyi
[\[20b.2\]]byed pa po/_/bde sdug myong ba'i shes mthong ba/_/de yod des ni thams cad byed/_/rtag pa gcig pu shes pa'o/_/de la chos 'di pa na re/_dper na thag pa la ni [#]sbrul du [#]'khrul pa bzhin/_/chos 'di thag pa 'dral ba dag [#]tu mthong /_/de la sbrul med de bzhin chos la bdag med de/_/mthong
[\[20b.3\]]ba ma dag shes bzhin mu stegs bdag tu rmongs/_/yang kha cig na re/_sa chu me rlung 'byung ba'i dngos po 'di/_/rtag tu yod de 'di dag med mi srid/_/rang bzhin mi 'gyur mi tsha chu grang bzhin/_/sa sra rlung g.yo 'di dag rtag par nges/_/'di la chos 'di pa na re/_sa sogs 'byung ba bzhi po 'di dag ni/_/
[\[20b.4\]]phra rab rdul las grub pas rags pa min/_/phyogs cha drug gis phra rab de yang med/_/'jig pa gsum gyis dngos po 'di mi rtag_/yang kha cig na re/_dbang phyug tshangs pa khyab 'jug dang /_/phya dang srid pa rnams kyis bskos/_/tshe zad lus gzugs 'dug gnas dag_/byed pa pos byas phyir
[\[20b.5\]]mi drang /_/de la chos 'di pa na re/_dbang phyug la sogs byed pa pos/_/thams cad byed pa'i mthu yod na/_/gzhan dag de ltar byas pa bas/_/bdag nyid legs par bya ba'i 'os/_/byed pa po nyid mi rtag la/_/skye shi sdug bsngal dpag med na/_/des byas bden par ga la 'gyur/_/rgya mtsho'i
[\[20b.6\]]rin chen 'od snang la/_/byed pa'i mthu lta ga la yod/_/de la rtag pa nyid du 'khrul pa ni/_kha cig na re/_'gro ba rigs lnga'i rgyud la yang /_/'khor ba rtag pa bzhin du 'dod/_/lha ni lhar skye mi ni mir skye ste/_/bzhi po gzhan yang de bzhin skye/_/de la chos 'di pa na re/_'gro ba rigs lnga de ltar
[\[20b.7\]]so sor nges nas [#]ni/_/mang yang mang zhing nyung yang nyung rtag rigs 'os na/_/mang yang nyung zhing nyung yang mang ste mi rtag pas/_/dge sdig las kyi rkyen gyis so sor skye bar rigs/_/yang kha cig na re/_kha dog dkar po la sogs la/_/kha dog dkar po la sogs skye/_/dran pa gsal dang mi
[\[21a\]]
[\[21a.1\]]gsal dang /_/grum [#]po dag la'ang de bzhin skye/_/de la chos 'di pa na re/_dper na gser dang dngul sogs la/_/seng ge rta dang glang la sogs/_/mi mthun pa dag blugs byas na/_/lugs dpe mthun dang 'dra ba bzhin/_/sems rgyud dri za mi gcig kyang /_/'dod
[\[21a.2\]]pa chags pa'i rkyen gyis ni/_/kha dog lus gzugs dran shes dag_/lugs dpe bzhin du de mthun no/_/de la 'khrul pas 'khrul pa bslu ba ni kha cig na re/_tshangs par gyur na gzi brjid che/_/dbang phyug thob na mthu stobs che/_/brgya byin khyab 'jug de bzhin te/_/klu dang de bzhin sman
[\[21a.3\]]rnams bde/_/de phyir de dag thob pa'i thabs/_/gang dag sna tshogs yod pa dag_/bya ba sla ba cis [#]smos te/_/dka' ba dag kyang bya bar 'os/_/de la chos 'di pa na re/_dper na sgyu ma'i sprul pa la[#]/_/sgyu ma mi shes bden mthong nas/_/sgyu ma'i sprul pas de bslu zhing /_/'khrul pa yod med rtag
[\[21a.4\]]sogs la/_/sgyu ma bzhin du de 'khrul bas/_/skye bo rnams la thams cad bslus/_/lta ba ngan pa'i dbang song bas/_/yod med rtag chad mtha' la gnas/_/de la 'khrul pas 'khrul pa'i 'khrul pa bsgrub pa ni/_kha cig na re/_me lnga bsten pas tshangs pa 'grub/_/dbyug [#]gu gsum pas
[\[21a.5\]]dbang phyug che/_/bya yi dka' thub rtogs 'dod rigs/_/khyi yi brtul zhugs smin drug 'khor/_/nang par bsrung ba dus nges pa'o/_/de la chos 'di pa na re/_me dang dbyug [#]gu'i dka' thub ni/_/lta ba 'khrul pa'i dka' thub ste/_/dper na ri dwags kha skom zer/_/chu 'dod smig rgyu
[\[21a.6\]]snyeg pa 'dra/_/de la 'khrul pa'i dbang gis yang dag pa'i don la 'khrul pa ni/_thams cad rtag par rtog pa bzhi/_/kha cig rtag par rtog pa bzhi/_/rgyu med smra ba rnam pa gnyis/_/mtha' la rtog pa bzhi dang ni/_/lha mi spong bar rtog pa bzhi/_/bco brgyad de dag sngon gyi mtha'/_/'du shes
[\[21a.7\]]can rtog bcu drug dang /_/'du shes med par rtog pa brgyad/_/'du shes yod min med min brgyad/_/chad par lta bdun mthar lta lnga/_/bzhi bcu rtsa bzhi phyi ma'i mtha'/_/drug cu rtsa gnyis bden par lta/_/de dag bden pa'i don la 'khrul/_/de la rgyu la 'khrul pa ni/_kha cig na re/_dus kyis
[\[21b\]]
[\[21b.1\]]'byung ba rnam smin byed/_/dus kyis skye dgu rnams 'byin byed/_/dus kyis gnyid log sad par byed/_/dus kyis skye zhing dus kyis 'chi/_/dus las 'da' bar dka' ba'o/_/de la chos 'di pa na re/_dus kyis thams cad byed na go_/nam mkha' lta bur rten med la/_/sa bon 'bras bu skye
[\[21b.2\]]bar rigs/_/'gro ba rigs lnga'i 'khor ba yang /_/pha med ma la bu skye zhing /_/ma med pha la'ang de bzhin te/_/rgyu rkyen med na dus dbang nyams/_/kha cig na re/_ba ni ba sbra rnams kyi gzhi/_/chu shel chu rnams ji bzhin du/_/blag sha yal ga rnams ji bzhin/_/skyes bu lus can kun gyi
[\[21b.3\]]rgyu/_/de la chos 'di pa na re/_thag pa sbrul du 'khrul pa ltar/_/skyes bu 'khrul pas ming btags pa/_/rang ma grub pa gzhan gyi rgyu/_/skyes bu de yis ji ltar byed/_/yang kha cig na re/_de tsam nyi shu lnga shes shing /_/ral pa'am spyi bo gtsug phud [#]kyis/_/cha lugs gang du gnas pa ni/_/
[\[21b.4\]]grol 'gyur 'di la the tshom med/_/de la chos 'di pa na re/_de ltar grangs shes mtho ris 'gyur na ni/_/rdo shing bgrangs [#]pas gser sogs snang 'gyur 'os/_/grangs shes rdo shing 'dra la mtho ris gser bzhin te/_/kun rdzob rigs par 'gal na don du smos ci dgos/_/de ni bkres pas nga
[\[21b.5\]]bgrangs [#]zer ba 'dra/_/yang kha cig na re/_lus can 'di dag skyes pa ni/_/rgyu las ma byung rang skyes te/_/dper na spang kha'i sha mo la/_/sa bon rgyu ni med bzhin no/_/de la chos 'di pa na re/_de nyid dpe las bdag gis bzung /_/sa la brten nas rlan [#]gyis bskyed/_/rgyu med ma yin yod pa [#]bzhin/_/
[\[21b.6\]]rgyu rkyen las kyis bskyed par rigs/_/de la 'khrul pa'i rkyen gyis 'bras bu ngan song gsum du 'khrul pa ni/_'khrul pa'i dbang gis dben [#]ma mthong /_/rgyu 'bras mi bslu las ma shes/_/nyon mongs lnga la mngon zhen nas/_/skye gnas bzhi po'i gnas su skye/_/byol song mngal dang sgo nga dang /_/
[\[21b.7\]]drod gsher las skyes yi dwags ni/_/mngal skyes dmyal ba rdzus [#]te skye/_/kha dog rigs gzugs grangs med kyang /_/gnyis dang bzhi pa mang ba dang /_/rkang med rigs dang rnam bzhir bsdu/_/gcig la gcig gis 'tshe gyur pas/_/bsrung phyir gab dang snyog pa'i phyir/_/'bros dang bkol
[\[22a\]]
[\[22a.1\]]spyad brdeg btsog dang /_/bsad [#]dang gsod dang gsod 'gyur phyir/_/sdug bsngal dpag med myong ba yin/_/khab mig kha dang rta rnga'i mgrin/_/lto ba ri yi gtos tsam nyid/_/rkang lag thur ma bzhin du phra/_/shing rta 'khol [#]'dra dud pa 'thul/_/yid du 'ong ba'i zas
[\[22a.2\]]dang skom/_/bkod pa bltas nas lag bsnyabs [#]pas/_/rab 'jigs skyes bu go cha can/_/mtshon rnon dbyig pa thogs pa yis/_/rgyab nas rdul bzhin 'gyur mthong nas/_/len pa'i dbang med bkres gdungs 'gyur/_/la las bza' btung khar bcug na/_/me lcer 'bar zhing 'tshig
[\[22a.3\]]'gyur te/_/la lar rnag khrag dri nga yang /_/mi rnyed lus las btsags las [#]'don/_/la las bza' btung mi mthong zhing /_/mi thos phyogs bcur rgyug par 'gyur/_/mnar med rab tsha tsha ba dang /_/ngu 'bod che dang ngu 'bod nyid/_/bsdus 'joms thig nag yang sos brgyad/_/chu bur
[\[22a.4\]]can dang chu bur rdol/_/so thams a chu kyi hud zer/_/ut+pal lta bu pad+ma gnyis/_/lus dang sgra 'gyur ming btags brgyad/_/nyi tshe nye 'khor gcig bcu drug_/nyes spyad rnam smin ma zad par/_/de dag 'chi bar mi 'gyur te/_/bris mthong bshad thos klags [#]dran yang /_/'jigs skye nyams myong ci
[\[22a.5\]]zhig smos/_/'jig rten khams rnams sdug bsngal gang /_/mthong ba'i chos la yod do cog_/gcig tu bsdus pas dmyal ba yi/_/sdug bsngal gang chung 'bum gyi char[#]/_/mi phod cung zad de mi mtshungs/_/de kun ma rig lta las byung /_/de phyir ngan song gsum du 'khrul/_/de la 'khrul
[\[22a.6\]]pa med par bshad par bya ba ni/_rgyu rkyen yan lag bcu gnyis po/_/tshe gsum rigs gsum yan lag lnga/_/nyi ma ji bzhin 'gro bzhin te/_/shing rta'i 'phang lo bzhin du 'khor/_/nyes pa bcu gnyis srid rtsa rnams/_/dang po bkag pas kun bkag cing /_/rgyu 'bras yang dag bden shes
[\[22a.7\]]bya/_/yang dag gyur pa bcu gnyis rnyed/_/thar pa'i lam la de gnas phyir/_/yon tan dpag med thob pa yin/_/'di la dge ba gang yod des/_/lam lngar 'khor ba'i sems can rnams[#]/_/chos nyid shes nas nyes spangs te/_/bde ba'i lam lngar bgrod par shog_/'khrul pa bzlog
[\[22b\]]
[\[22b.1\]]pa'i rigs pa gtan tshigs grub pa zhes bya ba/_slob dpon 'phags pa lhas mdzad pa rdzogs so//_//rgya gar gyi mkhan po sarba dz+nyA de ba dang /_zhu chen gyi lo tsA ba ban+de dpal brtsegs kyis bsgyur cing zhus te gtan la phab pa'o//_//[#{D3848}]@##/_/rgya gar skad du/_
[\[22b.2\]]hastA b+ha ba pra ka ra Na kA ri kA/_bod skad du/_rab tu byed pa lag pa'i tshad kyi tshig le'ur byas pa/_bcom ldan 'das ngag gi dbang po la phyag 'tshal lo/_/thag pa la ni sbrul snyam 'dzin/_/thag par mthong na don med do/_/de'i cha mthong na de la yang /_/sbrul bzhin shes pa 'khrul pa yin/_/
[\[22b.3\]]brtags pa'i dngos po thams cad la/_/rang gi ngo bo brtags pa na/_/kun rdzob shes pa'i spyod yul ni/_/ji snyed yod pa gzhan las brtags/_/cha med brtag par bya min phyir/_/tha ma yang ni med par mtshungs/_/de phyir mkhas pas 'khrul pa tsam/_/yang dag don du min par
[\[22b.4\]]brtag_/'khrul na de yang ma dag phyir/_/ji ltar snang na de ltar med/_/don yod ma yin snang ba ni/_/ji ltar de yi bdag nyid 'gyur/_/gang zhig zhib mo'i blo yis ni/_/thams cad btags pa kho nar shes/_/blo ldan de ni chags la sogs/_/bde bar sbrul gyis skrag bzhin spong /_/
[\[22b.5\]]'jig rten pa yi don rtogs pas/_/'jig rten bzhin du bsgrub par bya/_/kun nas nyon mongs spong 'dod pas/_/dam pa'i don gyis btsal bar bya/_/rab tu byed pa lag pa'i tshad kyi tshig le'ur byas pa/_slob dpon 'phags pa lhas mdzad pa rdzogs so//_//
[\[22b.6\]{D3849}#]@##/_/rgya gar skad du/_hastA b+ha ba brat+ti[#]/_bod skad du/_lag pa'i tshad kyi 'grel pa/_'phags pa 'jam dpal ye shes sems dpa' la phyag 'tshal lo/_/khams gsum pa tha snyad tsam la yang dag pa'i don du kun tu rtog pa'i phyir de kho na nyid kyi don khong du ma chud pa'i sems
[\[22b.7\]]can rnams la/_dngos po'i rang bzhin rab tu rnam par dbye ba'i sgo nas phyin ci ma log pa'i sems yang dag par bsgrub pa'i phyir 'di brtsam mo/_/thag pa la ni sbrul snyam 'dzin/_/thag par mthong na don med do/_/'di na yul ha cang bskal pa ma yin pa'ang 'od tsam snang ba zhig na thag pa'i
[\[23a\]]
[\[23a.1\]]gzugs spyi'i chos tsam zhig dmigs pas 'khrul pas thag pa la 'di ni sbrul kho na'o zhes nges par 'dzin pa'i ngo bo'i shes pa skye ste/_khyad par gyi rang gi ngo bo khong du ma [#]chud pa'i phyir ro/_/de'i khyad par nges par 'dzin pa na ji lta ba bzhin du ma yin par kun tu rtog
[\[23a.2\]]pas rab tu spro ba nyid kyi phyir shes pa de yang 'khrul pa'i shes pa don med pa kho nar [#]'gyur ro/_/de yi cha mthong de la yang /_/sbrul bzhin shes pa 'khrul pa yin/_/thag pa de la yang cha shas su phye nas brtags pa na thag pa'i rang gi ngo bo mi dmigs te/_de ma dmigs na thag par
[\[23a.3\]]dmigs pa yang sbrul lo snyam pa'i blo bzhin du 'khrul pa tsam 'ba' zhig tu zad do/_/yang ji ltar thag pa'i shes pa 'khrul pa yin pa de bzhin du cha shas de yang dum bu dang nyag ma la sogs pa de dag la brtags na de'i rang gi ngo bo nges par mi zin to/_/de nges par ma zin pas de la
[\[23a.4\]]dmigs pa'i rnam pa can gyi blo yang thag pa'i blo bzhin du 'khrul pa tsam kho na'o/_/brtags [#]pa'i dngos po thams cad la/_/rang gi ngo bo brtags pa na/_/kun rdzob shes pa'i spyod yul ni/_/ji snyed yod pa gzhan las brtags[#]/_/ji ltar cha shas la sogs pa'i dbye bas tha dad pa'i
[\[23a.5\]]thag pa la sogs pa la brtags na rang gi ngo bo mi dmigs pas thag pa la sogs pa'i blo yang sbrul lo snyam pa'i blo bzhin du 'khrul pa tsam du zad pa de bzhin du rdza ma dang phor bu la sogs pa brtags [#]pa'i yod pa thams cad kyang ngos cha la sogs pa la ltos [#]pa yin pas tha snyad pa'i shes
[\[23a.6\]]pa'i yul bum pa la sogs pa rab tu dbye ba'i mthar thug pa dang bcas pa ji snyed pa 'di dag ni gzhan las tha snyad btags pa kho na yin gyi don dam par ni ma yin no/_/cha med brtag par bya med [#]phyir/_/tha ma yang ni med par mtshungs/_/gang yang brtags [#]pa'i dngos po thams cad kyi tha
[\[23a.7\]]ma rdul phra rab kyi rdzas cha med pa gcig pu de yang dmigs par bya bar mi nus pa'i phyir nam mkha'i me tog gi phreng ba dang /_ri bong gi rwa la sogs pa brtag par bya ba ma yin pa'i rang gi ngo bo dag dang mtshungs pas de yang dngos po med pa nyid du 'grub bo/_/ji ste yang ji ltar na brtag
[\[23b\]]
[\[23b.1\]]par bya ba ma yin pa'i mtshan nyid kyi gtan tshigs de [#]rdul phra rab kyi rdzas yod pa de nyid gcig tu med do zhes shes par nus she na/_gang gi phyir yod pa ni phyogs cha tha dad pa'i phyir/_dper na yod pa bum pa dang snam bu dang /_shing rta la sogs pa'i rdzas rnams ni shar dang nub dang byang
[\[23b.2\]]dang steng la sogs pa phyogs cha tha dad pa'i phyir cha shas [#]tha dad pa dag snang ba ltar rdul phra rab kyi rdzas kyang yod par 'gyur ba gdon mi za bar phyogs cha tha dad pa'i phyir/_shar dang nub dang steng la sogs pa'i cha shas tha dad par khas blang bar bya'o/_/cha shas tha dad pa yin na ni rdul
[\[23b.3\]]phra rab kyi rdzas gcig tu mi 'grub bo/_/rdzas kyi dbye ba mang po snang ba'i phyir gcig nyid yod pa ma yin na ni rdul phra rab mi dmigs pas rdul phra rab rdzas su smra ba 'di thong shig_/de phyir mkhas pas 'khrul pa tsam/_/yang dag don du min par brtag_/gang gi phyir de ltar khams
[\[23b.4\]]gsum pa 'khrul pa tsam yin pa de'i phyir mkhas pa legs pa thob par 'dod pas 'di la yang dag pa'i don du brtag par mi bya'o/_/gal te 'di snyam du bum pa la sogs pa phyi rol gyi dngos po de dag ni/_ngo bo nyid mi rtogs [#]pa'i phyir med pa las kun tu brtags [#]pa yin pa bden
[\[23b.5\]]no/_/de dag la dmigs pa'i rnam pa can 'khrul pa'i shes pa 'di ni yod de[#]/_dper na sgyu ma'i skyes bu dang dri za'i grong khyer la sogs pa med kyang de dag la dmigs pa'i rnam pa can gyi shes pa lta bu'o zhes bya ba 'dod do zhe na/_'khrul na de yang ma dag phyir/_/ji ltar snang ba de ltar
[\[23b.6\]]med/_/don yod ma yin snang ba ni/_/ji ltar de yi bdag nyid 'gyur/_/'khrul pa de yang rdzas kyi rang gi ngo bo gang yin pa de shes pa yin na rdzas de ni rang gi ngo bo nyid de lta bur yod pa ma yin te[#]/_'di ni bshad zin to/_/don [#]med na yang rang gi ngo bos ni nus pa med pas ma dag par
[\[23b.7\]]'gyur ro/_/ma dag pa'i phyir 'khrul pa'i ngo bo nyid de lta bur yod do zhes bya bar ji ltar shes/_'di ltar 'jig rten na yang sa bon la sogs pa skyed par byed pa med na/_bskyed par bya ba myu gu la sogs pa yod do zhes bya ba'i chos de lta bu yang ma mthong ngo /_/de nyid kyi phyir bdag ni sgyu
[\[24a\]]
[\[24a.1\]]ma'i skyes bu'i dpe yang ma grub par 'chad do/_/gang zhig zhib mo'i blo yis ni/_/thams cad [#]brtags pa kho nar shes/_/blo ldan des ni chags [#]la sogs/_/bde bar sbrul gyis skrag bzhin spong /_/'di skad bshad pa'i rnam pas brtags [#]pa tsam du yod
[\[24a.2\]]pa'i khams gsum pa 'di la gang zhig bum pa la sogs pa rags pa'i blo bsal te/_zhib mo'i blos rdzas su med pa tha snyad tsam yin par nges par 'dzin pa de ni ji ltar thag pa la sbrul lo snyam pa'i shes pas kun nas bslang ba'i 'jigs pas de'i khyad par rnam par dpyad nas
[\[24a.3\]]thag par nges pa ni[#]/_sbrul gyis skrag pa med pa bzhin du des kyang 'dod chags la sogs pa skyed par byed pa'i dngos po nyid dag la yongs su brtags pas/_'dod chags la sogs pa nyon mongs pa'i dra ba rnams bde bar dka' ba med par ring por mi thogs pa kho nar spong bar 'gyur
[\[24a.4\]]ro/_/'jig rten pa yi don rtogs pas/_/'jig rten bzhin du bsgrub [#]par bya/_/kun nas nyon mongs spong 'dod pas/_/dam pa'i don gyis btsal bar bya/_/ji ltar 'jig rten pa'i bum pa la sogs pa'i don la yod pa'i ngo bor rtog pas 'di ni bum pa'o/_/snam bu'o/_/shing
[\[24a.5\]]rta'o zhes tha snyad 'dogs pa de bzhin du sngon gyi sgrub pas tha snyad du bya'o[#]/_/de'i 'og tu 'dod chags la sogs pa nyon mongs pa spong bar 'dod pa rnams kyis/_ji skad bshad pa'i don dam pa'i mtshan nyid kyi [#]dngos po rnams la yongs su btsal bar bya ste/_de ltar dngos po rnams
[\[24a.6\]]la yongs su tshol ba na 'di'i 'dod chags la sogs pa'i nyon mongs pa'i dri ma phyis mi skye bar 'gyur ro/_/rab tu byed pa lag pa'i tshad kyi 'grel pa slob dpon 'phags pa'i lhas mdzad pa rdzogs so//_//rgya gar gyi mkhan po dA na shI la dang /_lo tsA ba [#]dge slong dpal
[\[24a.7\]]'byor snying pos bsgyur cing /_zhu chen gyi lo tsA ba dge slong dpal brtsegs rak+Shi tas zhus nas gtan la phab pa'o//[ {D3850}#]@##/_/rgya gar skad du/_b+h+ra ma g+ha tA ma d+h+yA [#]nA ma/_bod skad du/_dbu ma 'khrul pa 'joms pa zhes bya ba/_slob dpon 'phags
[\[24b\]]
[\[24b.1\]]pa klu sgrub la phyag 'tshal lo/_/gang gis de nyid [#]rab brtag min/_/rnam shes bya min gzhi ma yin/_/mtshon min brtag min rig bya min/_/skye 'jig med cing bde ba dang /_/rnam brtag ma yin snang ba med/_/mtshan ma med cing gsal byed med/_/gnyis min gnyis
[\[24b.2\]]med ma yin dang /_/zhi dang blo 'jug rnam spangs pa/_/yi ge med pa yi ge yis/_/thugs rje nyid kyis [#]ston mdzad pa'i/_/ston pa ma nor nyid gsung ba/_/de la gus par phyag 'tshal lo/_/gang gis bden gnyis mkhyen gyur cing /_/rmi lam lta bu'i kun rdzob la/_/thugs
[\[24b.3\]]rjes chags pa mi mnga' ba'i/_/klu sgrub la yang phyag 'tshal lo/_/bcom ldan 'das kyis theg pa chen po las/_gang ma mthong ba nyid de kho na nyid mthong ba'o zhes gsungs pa de'i don bshad par bya ste/_'di lta ste dper na/_rlung dang /_mkhris pa dang /_bad kan dang /_'dus
[\[24b.4\]]pa la sogs pa'i skyon mi mnyam pa shas chen pos/_rab rib mthug por gyur pa la skra shad dang /_sbrang ma dang /_sbrang bu la sogs pa yang dag pa ma yin pa dag rgyun du snang ngo /_/de sman pa mkhas pas rab rib sel ba'i mig sman reng bur legs par sbyar ba yang dag par bsten
[\[24b.5\]]pas/_skyon gyi [#]mthu nyams shing /_rab rib dang bral te mig rnam par dag cing dri ma med pa la/_sngar mthong ba'i skra shad la sogs pa dag mi snang ba de bzhin du/_rnal 'byor pa mkhas pa yang sngon thog ma med pa'i dus nas bsags pa'i skyon nyon mongs pa dang /_shes bya'i sgrib pas blo
[\[24b.6\]]gros kyi mig bsgribs pa'i tshe na/_rang gi rnam par rtog pas sgro btags pa gzugs la sogs pa'i dngos po'i ngo bo nyid dang /_mtshan nyid dang mtshan nyid kyi gzhi dang /_rgyu dang /_'bras bu dang /_gcig pa nyid dang /_tha dad pa nyid dang /_gnyi ga nyid dang /_yod pa dang /_med pa dang /_
[\[24b.7\]]rtag pa dang /_chad pa dang /_kun nas nyon mongs pa dang /_rnam par byang ba dang /_'khor ba dang /_mya ngan las 'das pa la sogs pa rtog pa'i rnam pa dpag tu med pa'i bye brag tha dad pas/_tha dad par gyur pa'i dngos po rnams rnam pa du mar snang ngo /_/des chos thams cad kyi ngo bo
[\[25a\]]
[\[25a.1\]]nyid dmigs su med pa'i bdag nyid stong pa nyid mthong ba'i mig sman yongs su bsten pas 'dod chags la sogs pa'i skyon shas chen po'i rab rab kyi ling thog zhi bar gyur cing /_rnam pa thams cad mkhyen pa nyid kyi ye shes rnam par mi rtog pa skad cig
[\[25a.2\]]gcig gis chos thams cad mkhyen pa skyes pa'i dus na ci yang mi gzigs te/_sangs rgyas kyi spyan bsgribs pa med cing thogs pa med pas shes bya thams cad lag mthil du skyu ru ra'i 'bras bu bzhag pa bzhin du/_skad cig gcig la gzigs te/_skad cig ma gcig gis mngon par
[\[25a.3\]]rdzogs par 'tshang rgya ba'i phyir ro/_/mngon sum du gzigs pa rnam par rtog pa dang /_phyin ci log mi mnga' ba brnyes pa'i phyir ro/_/gzhan yang dper na gnyid log pa'i rmi lam na med bzhin du yang gnyid kyi dbang gis bu mchog tu yid du 'ong ba/_zur phud mdzes pas mgo
[\[25a.4\]]brgyan pa gzhon zhing skad snyan pa des pa smra ba dag dang /_gzhan yang bud med skra mdog sngo zhing snum bag can gyis [#]mgo brgyan pa/_mig ut+pa la'i 'dab ma lta bu yid 'phrog pa dang ldan pa/_so'i 'od zer gsal bas bzhin mdangs dri ma med pa bzang po gsal bar snang ba[#]/_nu
[\[25a.5\]]ma zlum la 'bur ba zung gis brang gi nu [#]'jing legs par brgyan pa/_lus dang yan lag 'jam zhing mdzes la gzhon sha chags pa dag dang /_gzhal med khang pu shu nyams dga' ba yang thog mdzes pa/_gzhal med [#]khang khyer sdug pa gdung phyam pa snol mar btang ba/_ka
[\[25a.6\]]ba'i phreng bas khyams la sogs pa mdzes par byas pa/_gnas dang khang bzangs rgyud mo dang /_phyir stug por 'brel pa/_yang thog dang grong khyer du ldan pa dag dang /_de lta bu la sogs pa skyed mos tshal dang /_'bras bu dang /_me tog gi shing ljon pa'i tshogs sbrengs [#]
[\[25a.7\]]pa dag dang /_ri bo dag la ri dwags kyi rigs sna tshogs pa rnam par rgyu ba/_bya'i tshogs mtha' yas pa sgra skad snyan pa 'byin pa/_nags tshal gyi phreng ba mdzes pa stug po sbrengs pa/_spo mthon po dang ldan pa dang /_rgyal po la sogs pa dpung gi tshogs shing rta mang po dang /_
[\[25b\]]
[\[25b.1\]]glang po che dregs pa dang /_rta bzang po dang /_dmag mi rung ba bkrabs pa rgyal mtshan can mang po dkrigs pa dang ldan pa dang de lta bu la sogs pa'i dngos po dag rmi lam du mthong bar gyur pa na/_thams cad la yang dag pa'i 'du shes 'byung bar 'gyur ro/_/de nas
[\[25b.2\]]gnyid sad tsam na des ci yang mi mthong ste/_rmi lam na snang ba'i dngos po rnams ni yang dag pa ma yin pa'i phyir ro/_/de bzhin du rnal 'byor pa yang sngon mi shes pa'i gnyid kyis blo gros rnam par rmongs pa'i tshe na kun rdzob kyi dngos po kha dog dang /_dbyibs dang /_kha gdong dang /_
[\[25b.3\]]rkang pa dang /_lag pa dang /_spyod tshul dang /_cha lugs dpag tu med pa dang /_khams dang /_'gro ba dang /_skye gnas rnam pa sna tshogs tha dad pas tha dad par gyur pa/_sems can dang /_yul dang /_lha dang /_mi la sogs pa dag mthong ba dang /_thos pa dang /_bsnams pa dang /_
[\[25b.4\]]myangs pa dang /_reg pa dang /_bsams [#]pa rgyun mi 'chad par nye bar bsten [#]cing shes par byas pa dag gang gi tshe blo gros kyi mig bye bar gyur cing ma rig pa'i bag chags kyi gnyid dang bral bar gyur nas sad pa dang 'dra bar bde bar gshegs pa'i ye shes dri ma med pa shar bar gyur pa de'i tshe na ci
[\[25b.5\]]yang mi gzigs te/_dngos po'i ngo bo nyid mi dmigs pa'i phyir ro/_/yang dper na 'ga' zhig mtshan mo sprin stug po skar ma'i tshogs kyi snang ba'i cha yang bsgribs [#]pa'i mun khrod na 'jigs pas [#]kun nas bslang zhing /_mi bden pa'i rnam par rtog pa'i blos bsgrubs [#]pa'i 'byung po yang
[\[25b.6\]]dag pa ma yin pa [#]ral pa can mig dmar ser bgrad pa lta bu dang ldan pa/_lag sor gyi sen mo ring zhing rtsub pa'i lag pa brkyang zhing rdeg par gzo ba 'jigs su rung ba dag mthong ba las/_des nyi ma'i dkyil 'khor shar ba na mun pa ma lus par bsal te/_phyogs dang phyogs mtshams
[\[25b.7\]]gsal bar snang ba'i tshe na 'jigs shing skrag pa dang bral te yang dag pa ma yin pa'i 'byung po ci yang mi mthong ba de bzhin du/_'dir yang sems can srid pa'i mtshan mo ma rig pa'i mun pas shes pa'i snang ba bsgribs pa'i mun khrod na yang dag pa ma yin pa'i rnam par rtog pas blo gros
[\[26a\]]
[\[26a.1\]]dkrugs pa dag gis nang dang /_phyi rol gyi dngos po don dam pa ma yin pa yul dang /_yul can gyi ngo bo nyid du nges par gnas pa 'jigs su rung ba dag mthong ngo /_/de nyid kyis [#]stong pa nyid dang /_mtshan ma med pa dang /_smon pa med pa shes
[\[26a.2\]]pa'i yang dag pa'i ye shes kyi nyi ma shar nas/_mi shes pa'i bag chags dang mtshams sbyor ba'i nyon mongs pa [#]thams cad bsal ba'i tshe na sems dang sems las byung ba'i spyod yul dang bcas pa rnams dngos po dang ngo bo nyid du mi gzigs shing mi dmigs te/_bla na med
[\[26a.3\]]pa'i ye shes shar ba na/_dbugs phyin pa chen po thob pa'i phyir ro/_/de ltar rigs pas [#]kun rdzob tu chos thams cad rmi lam dang /_skra shad 'dzings pa dang /_mi [#]'phrul lta bur bstan la/_don dam par de dag dngos po med pa dang /_'od gsal ba dang /_snang ba med
[\[26a.4\]]pa dang /_spros pa dang bral bar bstan nas/_da ni lung gis kyang de lta bu ston te/_slob dpon gyi zhal nas/_rab rib bral bar gyur pa'i mig_/rnam dag dri ma med pa la[#]/_/skra dang sbrang bu zla gnyis dang /_/rma bya'i mdongs dag mi snang ltar/_/mkhas pa nyon mongs shes bya
[\[26a.5\]]yi/_/sgrib mun rab rib bral gyur cing /_/yang dag mkhyen spyan dri med la'ang /_/de bzhin ci yang snang ba med/_/dper na gnyid log gnyid dbang gis/_/bu dang bud med gzhal med khang /_/gnas la sogs pa mthong gyur pa/_/sad nas de yis mi mthong ltar/_/de bzhin
[\[26a.6\]]kun rdzob shes pa dag_/blo gros mig ni bye gyur cing /_/mi shes gnyid dang bral gyur nas/_/sad pa'i tshe na mi gzigs so/_/dper na mtshan mo mun khrod na/_/'byung po yang dag min mthong ba/_/nyi ma shar zhing mig bye'i tshe/_/snang bar gyur pa ma yin ltar/_/de bzhin mkhas
[\[26a.7\]]pas yang dag gi_/shes pa'i nyi mas mi shes pa'i/_/bag chags ma lus bcom pa'i tshe/_/sems dang sems byung yul mi gzigs/_/zhes gsal por gsungs so/_/de bas na mdo sde du ma nas lung bstan pa'i 'phags pa klu sgrub kyi rjes su 'brang bar bya'o/_/dngos 'dzin
[\[26b\]]
[\[26b.1\]]gdon gyis zin gyur cing /_/ma rig gnyid kyis ldongs pa yi/_/sems can rnams la 'phags pa lhas/_/bden pa gnyis po gsal bar bshad/_/dbu ma 'khrul pa 'joms pa zhes bya ba/_slob dpon chen po Ar+ya de bas mdzad pa rdzogs so//_//rgya gar gyi
[\[26b.2\]]mkhan po dI paM ka ra shrI dz+nyA na dang /_lo tsA ba dge slong tshul khrims rgyal bas bsgyur cing zhus pa/_'dzam bu'i gling gi rgyal po su kha tsar+yas nA len tra'i [#]gtsug lag khang chen por gsol ba btab nas mdzad do zhes thos so//_//[{D3851}#]@##/_/rgya gar skad du/_dz+nyA na sA ra sa
[\[26b.3\]]muts+tsha ya nA ma/_bod skad du/_ye shes snying po kun las btus pa zhes bya ba/_sangs rgyas la phyag 'tshal lo/_/dpal mgon bla ma la btud nas/_/byis rnams sdug bsngal zhi bya'i phyir/_/ye shes snying po kun las btus/_/'phags pa lha yis sbyar ba'o/_/dngos dang
[\[26b.4\]]dngos med las grol zhing /_/dngos dang dngos med rab ldan pa/_/'gyur ba med par [#]grol ba'i mchog_/yid kyi rang bzhin grol ba'i gnas/_/gang yin de la bsam gtan gyis/_/rtog sems 'khor lo 'dzin byed pa/_/'gro dang dngos po'i ngo bo rnams/_/rig pa'i ming du de
[\[26b.5\]]brjod do/_/dngos med stong pa mkha' 'dra ba/_/yod pa rnam par spangs pa ni/_/de nyid mchog de thar 'dod rnams/_/'khrul dang rmongs chen gnas yin no/_/re zhig dngos gang yod na ni/_/rnam par 'jig pa'i gnas la gnas/_/dngos po rnams ni med na yang /_/stong pa nyid
[\[26b.6\]]las skye bar 'gyur/_/de phyir phyogs ni gnyis po yang /_/skems shing yongs su skems pa ni/_/mkhas pa'i go 'phang mchog phra ba/_/bla ma'i zhal la gnas pa'o/_/gang yod de kun 'di rnams 'jig_/gang med de yang 'bras bu med/_/des na gnyis kyi dbus mi [#]gnas/_/rab phra
[\[26b.7\]]mkhas pa gang gis rtogs/_/de kho na nyid rin chen mchog_/dngos po med pa nyi tshe la/_/rmongs pa rnams ni nye bar gnas/_/khong myags dman pa'i gnas la ni/_/blun po de dag 'di na gnas/_/de nyid dam pa mkha' 'dra la/_/gang dag sems ni rab rmongs pa/_/de dag chos
[\[27a\]]
[\[27a.1\]]can nam mkha' la/_/mchog tu rmongs pa dag tu 'gyur/_/dngos po nyams su myong ba yang /_/zad gnas yin pas rten med de/_/cung zad dus kyi bde thob kyi/_/rnam par grol bar mi brjod do/_/de phyir dngos yod mi bya zhing /_/dngos po med pa'i yid
[\[27a.2\]]kyang spangs/_/kun mkhyen go 'phang 'dod rnams kyis/_/de bzhin bar du'ang gnas mi bya/_/dbang phyug la sogs yon tan 'dod/_/grangs can smra rnams yon tan med/_/tshangs pa 'dod pa bram ze rnams/_/'di rnams de nyid rnam gsum [#]gnas/_/ser skya rnams ni stong pa'i
[\[27a.3\]]tshul/_/dbang po thub rnams nam mkha'i tshul/_/zad byed rgyal ba'i gzugs brnyan rnams/_/dad pas 'bad de gzhol ba'o/_/dbang po lnga dang nyer ldan pa'i/_/bdag yod bram ze mchog rnams so/_/las med thar pa med kyang rung /_/gzhung ngan rgyang 'phen pa yi gzhung /_/
[\[27a.4\]]dbang phyug pa yi bstan pa la/_/lho byang nub tu gnas pa ste/_/de yang nus can mnyam sbyor bar/_/byed cing mig ni 'dzums [#]lta ba'o/_/zla ba'i grub mtha' pa rtag tu/_/'phrog po la ni gus gzhol ba/_/snying ga'i pad ma'i rlung gi [#]ni/_/rnal 'byor ldan pa'ang sgom par byed/_/rnal 'byor
[\[27a.5\]]ldan pa gzhan 'gas kyang /_/de kho na zhes rtogs shing gnas/_/bden pa gang yin de nyon zhes/_/sgrub po slob ma la smra ste/_/dbugs rgyu ba dang rab rtog med/_/yid ni gar shi bden pa'o/_/de nyid mchog de'ang gsungs pa ni/_/bdag ni [#]dngos la rjes rmongs pa/_/gal te ye shes
[\[27a.6\]]mi shes na/_/ye shes shin tu thal bar 'gyur/_/bden dang ting 'dzin lam 'di ni/_/srid gang yin par slar 'ching ngo /_/sangs rgyas chos ni rnam pa bzhir/_/yid 'dod rnams kyis sngon mthong de/_/bye brag smra la sogs pa'i lam/_/bshad pas de nyid sgrub [#]pa'o/_/nam mkha'
[\[27a.7\]]'gog pa gnyis dag ste[#]/_/'dus ma byas gsum po ni rtag_/'dus byas bdag gis kun stong la/_/byed pa po med skad cig ma/_/mig las skye blo rnam [#]med cing /_/mngon sum rig pa rdul gyi tshogs/_/blo ldan zhes bya kha che yi/_/bye brag smra ba'i gzhung du bshad/_/mthong ba
[\[27b\]]
[\[27b.1\]]dbang po'i yul min te/_/shes pa rnam pa bcas pa skye/_/nam mkha' mo gsham bu 'dra la/_/'gog pa nam mkha' dang 'dra'o/_/'dus byas bems po yod min la/_/dus gsum dag kyang khas mi len/_/bsags pa'i gzugs med min zhes pa/_/mdo sde pa ni
[\[27b.2\]]mkhas rnams so/_/cha shas can zhes bya med cing /_/phra rab rdul rnams med pa dang /_/so sor snang ba dmigs med dang /_/nyams su myong ba rmi lam 'dra/_/gzung dang 'dzin pa las grol ba'i/_/rnam shes dam pa'i don du yod/_/blo mtsho'i pha rol phyin pa yi/_/rnal 'byor
[\[27b.3\]]spyod pa'i gzhung du bsgrags/_/rnam shes dam pa'i don ldan pa/_/de yang brten [#]rnams mi 'dod de/_/gcig dang du ma'i rang bzhin dang /_/bral phyir nam mkha'i pad+ma bzhin/_/yod min med min yod med min/_/gnyis ka'i bdag nyid kyang min pas/_/mtha' bzhi las grol
[\[27b.4\]]dbu ma pa/_/mkhas pa rnams kyi de kho na'o/_/chos la 'bad pa med na ni/_/gang phyir de nyid mi 'grub pa/_/de phyir mkhas pas nan tan gyis/_/chos la legs par blta bar bya/_/'jig rten mgon gyis gsungs pa yang /_/mchog tu brtsam bya min pa la/_/phyag byas
[\[27b.5\]]nas ni brtsams la 'jug_/gang gang nyan pa gus pas so/_/bsregs bcad bdar ba'i gser bzhin du/_/dge slong dag gam mkhas rnams kyis/_/yongs su brtags la nga yi bka'/_/blang bar bya yi [#]gus phyir min/_/des na 'bad pas bla ma ni/_/yang dang yang du
[\[27b.6\]]mchod bya zhing /_/gang phyir sems ni brtan gyur pas/_/nye bar bstan pa yongs su dri/_/gang tshe sems ni sems med pa/_/rtog pa kun nas gsal byed pa/_/de tshe sems ni gar [#]song dang /_/gar gnas mthong bar mi 'gyur ro/_/sems ni yongs su shes pa las[#]/_/'gro ba
[\[27b.7\]]shes par 'gyur ba'ang yin/_/de phyir 'bad pa'i tshul rnams ni/_/sna tshogs pa yi sems goms bya/_/yid ni gang dang gar 'gro ba/_/de dag nyid du sbyar shes bya/_/gang du g.yo zhing 'gro byed pa/_/thams cad de yi rang bzhin no/_/'di ni bag chags bcas pa yis/_/
[\[28a\]]
[\[28a.1\]]bag chags kyis ni khrid cing khyer/_/sems kyi 'jug pa 'gog pa yis/_/bag chags las ni bkri zhing bkyer/_/gang dang gang gis mi rnams kyi/_/yid ni yang dag sbyor 'gyur ba/_/sna tshogs gzugs can nor bu bzhin/_/rang bzhin de dang der
[\[28a.2\]]'gyur ro/_/gzhung 'di byas pas bsod nams gang /_/bzang po bdag gis bskyed pa des/_/'jig rten ma lus sangs rgyas kyi/_/ye shes la ni gzhol bar shog_/ye shes snying po kun las btus pa zhes bya ba/_slob dpon chen po 'phags pa lha'i zhal snga nas kyis
[\[28a.3\]]mdzad pa rdzogs so//_//rgya gar gyi mkhan po kraSh+Na [#]pa dang /_lo tsA ba dge slong chos kyi shes rab kyis bsgyur cing zhus te gtan la phab pa'o//[ {D3852}]@##/_/rgya gar skad du/_dz+nyA na sA ra sa muts+tsha ya nA ma b+ha na da na/_bod skad du/_ye shes snying po kun las
[\[28a.4\]]btus pa zhes bya ba'i bshad sbyar/_sangs rgyas dang byang chub sems dpa' thams cad la phyag 'tshal lo/_/rgyal ba zhi bar gshegs nas 'dzam gling nyams dga' 'dir/_/rgyal ba'i rigs dang 'gro ba'i mig gcig dri med gang /_/'phags pa klu sgrub zhabs kyi slob ma
[\[28a.5\]]mchog_/'phags pa lha zhes bya la gus pas phyag 'tshal lo/_/rab tu bsdus pas rtogs dka' ye shes snying pos bsdus/_/cung zad dbye phyir bdag gis 'dir ni 'bad par bya/_/yang dag par rdzogs pa'i sangs rgyas shAkya thub pa'i zhal snga nas gzhan dang nyid kyi grub pa'i
[\[28a.6\]]mtha' rab tu mang po zhig sde snod gsum gyi tshul du bsdus te bstan zin mod kyi/_'on kyang blo dang mi ldan pa dag gis de dag khong du chud par ma nus pas de dag gi phyir slob dpon gyi zhal snga nas/_gzhung nyung ngus don ma lus par bsdus pa/_dpal mgon bla ma la btud nas/_/zhes
[\[28a.7\]]bya ba la sogs pa'i gzhung 'di brtsam pa mdzad de/_'dir tshigs su bcad pa dang pos ni phyag 'tshal ba dang /_gzhung gi ming don dang ldan pa dang /_gzhung brtsams pa'i dgos pa dang /_nyid kyi mtshan dag bstan to/_/de nas tshigs su bcad pa gnyis kyis ye shes snying po'i
[\[28b\]]
[\[28b.1\]]mchog de ji ltar bsgom pa yon tan dang bcas te bstan to/_/de nas tshigs su bcad pa gcig gis de rtogs par dka' ba bstan to/_/de nas tshigs su bcad pa gcig gis rtogs par dka' ba'i rgyu bstan to/_/de nas tshigs su bcad pa gcig gis rtogs par dka' ba
[\[28b.2\]]de bla ma'i man ngag gis rtogs par 'gyur ba bstan to/_/de nas rtsa ba lnga'i tshigs su bcad pa gcig gis de rtogs pa'i bdag nyid de'i che ba bstan to/_/de nas ni chad par lta ba'i nyes pa rtsa ba bzhi bstan to/_/de nas ni yang dngos por 'khrul pa'i nyes pa bstan pa'i tshigs
[\[28b.3\]]su bcad pa gnyis so/_/de nas ye shes snying po mchog gi rang bzhin bstan pa'i tshigs su bcad pa gcig go/_/de nas tshigs su bcad pa brgyad kyis gzhan gyi ye shes snying po bstan to/_/de nas tshigs su bcad pa dgus ni ye shes snying po mchog de ji ltar rgyud la bskyed pa
[\[28b.4\]]yon tan dang bcas pa bstan to/_/de nas dge ba yongs su bsngo ba'i tshigs su bcad pa gcig gis te/_'di ni gzhung 'di'i lugs so/_/da ni tshig gi don bstan te/_slob dpon gyi zhal snga nas dam pa'i spyod pa can du bdag nyid bstan pa dang /_bla ma la gus par bstan pa dang /_
[\[28b.5\]]gzhung sbyar ba yang nges par 'grub par bya ba'i phyir dang po/_dpal mgon bla ma la btud de/_/zhes bya ba smos so/_/'jig rten las 'das pa'i bsod nams dang /_ye shes kyi tshogs gnyis ni dpal te ldan pa zhes bya ba'i don to/_/dpal de dang ldan pa zhes ldan pa'i
[\[28b.6\]]rten bsdus pa'i ming ngo /_/yang na dpal ni skal ba bzang po ste/_de'i rang bzhin zhes bya ba'i don to/_/dam pa'i gnas su khrid par byed pa ni mgon te/_skad kyi dbyings la ltos pa'i tshe/_/skad kyi dbyings yang stobs ldan yang /_/nye bar sgyur bas zil gnon te/_/gang+gA'i chu
[\[28b.7\]]ni mngar mod kyi/_/rgya mtsho'i chu ni ji bzhin no/_/zhes 'don pas so/_/yang na mgon dang skyob pa dang skyabs dag gis phan 'dogs pa'i phyir de skad ces bya'o/_/bla ma zhes bya ba ni/_yon tan rin po che'i gter du gyur pas na bla ma zhes bya ste/_de la btud de zhes bya ba ni phyag
[\[29a\]]
[\[29a.1\]]byas te'o/_/de nas ni ye shes snying po kun las btus/_/'phags pa lha yis sbyar ba'o/_/zhes bya bar 'brel to/_/'dir bla ma'i khyad par nges par ma bzung ba'i phyir 'di gang gi yon tan du gzung bar bya zhe na/_'di ni 'phags pa klu sgrub kho na'i yon tan du
[\[29a.2\]]sbyar te/_yon tan 'di dag 'di la 'byor pa'i phyir dang /_de ni slob dpon 'di'i bla ma yin pa'i yang phyir ro/_/de ltar na sangs rgyas dang byang chub sems dpa' bdag nyid che ba slob dpon 'phags pa klu sgrub kyi yang phyag gi gnas dag yod pa ma yin nam/_ji ltar de dag la phyag
[\[29a.3\]]'tshal ba spangs te slob dpon 'di la gus par mdzad ce na/_'di ni yon tan can yin pa'i phyir dang /_phan 'dogs pa'i phyir dang /_bla ma la gus pa'i phyir te/_de la yon tan gyi zhing dam par gyur pa ni ji skad du 'phags pa rnga bo che chen po'i mdo dang /_'phags pa sprin chen po'i mdo
[\[29a.4\]]la sogs pa las bstan te/_'di ltar slob dpon 'di ni 'das pa'i bskal pa grangs med pa bskal pa yangs shing ches yangs pa de'i tshe bskal pa zhig la yang dag par rdzogs pa'i sangs rgyas sgra gcan zhes bya ba zhig byung ba de la slob dpon 'di 'khor los sgyur ba'i rgyal por
[\[29a.5\]]gyur pas byang chub tu thugs bskyed cing /_gang gi tshe bcom ldan 'das mar me mdzad byon pa'i dus de'i tshe yang slob dpon 'di 'khor los sgyur ba'i rgyal po'i sras su gyur pas dge ba'i rtsa ba bskyed pa na/_de bzhin gshegs pa des 'di skad du rigs kyi bu khyod ma 'ongs pa'i
[\[29a.6\]]dus bskal pa grangs med pa dag 'das te/_bskal pa bzang po zhes bya ba'i sangs rgyas stong yongs su mya ngan las 'das nas ngan 'gro'i bskal pa drug cu rtsa gnyis 'das te/_de nas yang rang rgyal ba 'bum mya ngan las 'das shing /_gzhan yang mgon po brgyad mya ngan las
[\[29a.7\]]'das pa nas zhing de nyid du de bzhin gshegs pa dgra bcom pa yang dag par rdzogs pa'i sangs rgyas ye shes 'byung gnas 'od ces bya bar 'gyur ro zhes lung bstan cing /_shAkya'i dbang po bzhugs pa'i tshe yang slob dpon 'di lits+tsha bI gzhon nu 'jig rten thams cad kyis mthong na
[\[29b\]]
[\[29b.1\]]dga' ba zhes bya bar gyur cing /_bcom ldan 'das kyis 'di skad du khye'u 'di ni nga yongs su mya ngan las 'das te lo brgyad cu lon pa na/_lho phyogs kyi rgyud du chu bo mu run de zhes bya ba la brten pa'i grong khyer dmag gis mi tshugs pa zhes bya ba dang nye ba'i grong khyer phreng ba chen po zhes
[\[29b.2\]]bya bar/_dkar po ri zhes bya ba'i rigs rgyud der skyes nas nga'i ming 'dzin pa'i dge slong zhig tu 'gyur te/_lo brgya'i bar du nga'i bstan pa rgyas par byas shing /_sa rab tu dga' ba bsgrubs nas phyis sa brgyad pa thob pa'i 'og tu tshe'i dus byas nas bde ba can gyi 'jig rten gyi
[\[29b.3\]]khams der skyes te/_rnam par smin pa'i lus der bzhag ste sprul pa'i lus kyis ni/_byang chub sems dpa' byams pa la chos nyan par byed do zhes lung bstan cing /_der 'dus pa'i 'khor rnams kyis kyang /_kye ma 'jig rten kun mthong dga'/_/brtan po dge slong
[\[29b.4\]]gzugs gyur nas/_/bstan pa ring zhig 'dzin byed cing /_/chos rnga chen po brdung bar 'gyur/_/de ni mya ngan yongs 'das nas/_/de 'og 'jig rten stongs 'gyur te/_/chos smra de ni 'das gyur nas/_/de 'dra gzhan ni 'ga' mi 'byung /_/dge slong de 'dra rnyed dka' ste/_/snang ba
[\[29b.5\]]rim gyis nyams par 'gyur/_/'di ltar de ni lho phyogs su/_/'byung ba'i tha ma gcig yin no/_/zhes bstod pa smras pa lta bu'o/_/de ni 'di'i yon tan gyi bdag nyid che ba'o/_/phan 'dogs nus pa ji lta bu zhe na/_slob dpon 'di ni gso ba rig pa la sogs pa rig pa'i gnas
[\[29b.6\]]lngas 'dul ba rnams legs par smin par byas shing /_khyad par du 'phags pa shes rab kyi pha rol tu phyin pa mun pa na gnas pa'i gser gyi gar bu lta bu dbu ma rtsa ba'i shes rab la sogs pas gsal por byas nas phan pa chen po byas te/_de bas na 'phags pa lang kar gshegs
[\[29b.7\]]pa las kyang /_bde gshegs mya ngan 'das 'og tu/_/tshul rnams 'dzin par 'gyur ba de/_/dus dag 'das nas 'byung ba ni/_/blo gros chen po khyod shes byos/_/lho phyogs b+he ta'i yul du ni/_/dge slong dpal ldan cher grags pa/_/de ming klu zhes bod pa ste/_/yod dang med
[\[30a\]]
[\[30a.1\]]pa'i phyogs 'jig pa/_/nga yi theg pa 'jig rten du/_/bla med theg chen rab bshad nas/_/rab tu dga' ba'i sa bsgrubs te/_/bde ba can du de 'gro'o/_/zhes gsungs te/_de ltar na sangs rgyas dang byang chub sems dpa' gzhan ni yon tan gyis
[\[30a.2\]]gtso bor gyur kyang phan 'dogs pas ni ma yin la/_slob dpon 'phags pa klu sgrub kyi zhal snga nas ni zhing dam par bzhag pa gnyi ga mnga' ba'i phyir 'di nyid la phyag 'tshal bar rigs shing /_bdag bde legs su 'dod pa dag gis 'di'i lugs la brten par rigs pas
[\[30a.3\]]na/_'phags pa klu sgrub zhabs kyi lam las ni/_/phyi rol gyur la zhi ba mngon mthong med/_/kun rdzob de nyid bden las de nyams te/_/de las nyams pas thar pa grub pa'ang med/_/ces bshad do/_/yang mkhas pa dag gis 'phags pa mi pham pa byang chub par gyur
[\[30a.4\]]pa'i tshe la sogs par slob dpon gyi zhal snga nas dang /_phrad par smon lam gus par btab pa dag ni nges par de lta bur 'gyur bar shes par bya ste/_chos rnams thams cad rkyen bzhin te/_/'dun pa'i rtsa la rab tu brten/_/gang gis smon lam ci btab pa/_/de dang 'dra ba'i
[\[30a.5\]]'bras bu 'thob/_/ces gsungs pa'i phyir ro/_/bla ma la gus pa'i phyir zhes bya ba ni/_rang gi dge ba'i bshes gnyen btang ste gzhan la phyag 'tshal ba ni de la ma gus pa'i char gtogs pa'i phyir de spang ba dang /_bla ma la gus pa'i byang chub sems dpa' ni/_nges par bla
[\[30a.6\]]ma dam pa las gud na gus par bya ba gzhan mi dmigs pa'i phyir ro zhes ngo bo nyid kyis 'phen pa'o/_/zhar la byung bas chog go/_/de ltar bla ma la btud nas gzhung sbyor ba'i don ci zhig gzigs she na/_de'i phyir/_byis rnams sdug bsngal zhi bya'i phyir/_/zhes smos te/_
[\[30a.7\]]gang dag grub pa'i mtha' rab 'byams khong du chud par bya ba'i mthu med pa de dag ni shes pa phra bas na byis pa ste/_dper na skra la phra bas na bal zhes brjod pa bzhin no/_/byis pa de rnams kyi sdug bsngal ni/_sdug bsngal gsum dang brgyad de/_sdug bsngal de las gzhan
[\[30b\]]
[\[30b.1\]]pa'i gnas su gyur pa'i phyir skye ba'i sdug bsngal dang /_na tshod 'gyur ba sdug bsngal ba'i phyir rga ba'i sdug bsngal dang /_khams rnams 'gyur ba sdug bsngal ba'i phyir na ba'i sdug bsngal dang /_srog 'gyur ba'i sdug bsngal ba nyid kyi phyir 'chi ba'i sdug bsngal dang /_phrad
[\[30b.2\]]pa sdug bsngal ba nyid kyi phyir mi sdug pa dang phrad pa'i sdug bsngal te/_lnga po 'di dag ni 'gyur ba'i sdug bsngal zhes bya'o/_/gnas ngan len sdug bsngal ba'i phyir mdor na nye bar len pa'i phung po lnga sdug bsngal zhes bya ba 'di ni 'du byed kyi sdug bsngal lo/_/bral ba sdug
[\[30b.3\]]bsngal ba'i phyir sdug pa dang bral ba'i sdug bsngal dang /_re ba 'bras bu med pa sdug bsngal ba'i phyir 'dod pa btsal te ma rnyed pa'i sdug bsngal dag ni sdug bsngal gyi sdug bsngal nyid do/_/'di la sdug bsngal dang po dang tha ma ni kun rdzob tu sdug bsngal ba yin la/_sdug bsngal bar
[\[30b.4\]]ma ni don dam par sdug bsngal ba'o/_/yang na sdug bsngal gyi sdug bsngal ni tshor ba sdug bsngal ba ste ngan song ba dag la shas che'o/_/'du byed kyi sdug bsngal ni skad cig re rer 'jig cing 'byung ba dang /_las kyis dub pa ste mi rnams la shas che'o/_/'gyur ba'i sdug bsngal ni
[\[30b.5\]]sdug pa dang bral ba'i rab tu gdung ba ste/_'di ni lha rnams la shas che bas na/_me tog rab tu rnyings shing lus rngul 'thon pa dang /_/gos rnyings sme shing nye du rnams la blta ba yis/_/lha rnams 'chi bas rab tu sdug bsngal gang yin pa/_/'tsho ba chu bur lta bur g.yo ba'i mi
[\[30b.6\]]la med/_/ces bshad do/_/de dag ni 'od sngar bas chung ba dang /_gos dang /_rgyan dag dman pa dang /_gos dang /_rgyan cha dag me tog dang /_'bras bu'i shing las mi 'byung ba dang /_lus la dri ma chags pa dang /_mig mi 'dzums pa ste nye ba'i 'chi ltas lnga dang /_
[\[30b.7\]]lus kyi kha dog mi sdug par 'gyur ba dang /_rang gi stan la 'dug mi tshugs pa dang /_me tog gi phreng ba rnyings pa dang /_gos la dri ma chags pa dang /_lus las rngul sngon med pa dag 'byung ste/_'chi ltas lnga mthong ba na rab tu bzod par dka' ba'i sdug bsngal lus bye ma tsha ba'i nang
[\[31a\]]
[\[31a.1\]]du mar sar 'ju ba ltar 'byung ba'i phyir ro/_/de ltar byis pa rnams kyi sdug bsngal de lta bu dag zhi bar bya ba'i phyir zhes bya ba ni slob pa'i dus phal pa'i tshe ni kha cig legs par bral ba dang /_kha cig bsrab par bya ba'i phyir dang /_byang chub kyi sems dang po mthong
[\[31a.2\]]nas ni/_legs par ma lus pa zhi bar bya ba'i phyir te/_de ltar na zhi bar bya ba'i phyir ni ci rigs su bral bar bya ba'i phyir ro/_/'dir slob dpon gyi zhal snga nas gzhung 'di sbyar bas sdug bsngal de dag zhi bar ji ltar 'gyur zhe na/_gzhung 'di'i rjes su 'brangs te lta ba ngan pa rnams
[\[31a.3\]]spangs nas rnam par mi rtog pa'i ye shes bskyed pas/_rnam par rtog pa'i dgra'i dpung bcom pas 'dod chags la sogs pa'i rang bzhin shes pas las dman pa mi rtsom la/_de'i bag chags spangs shing ma bsgoms pas/_nges par sdug bsngal de dag zhi bar 'gyur te/_
[\[31a.4\]]ji skad du/_chos rnams rab tu rnam 'byed med par nyon mongs rnams/_/gang phyir nye bar zhi bar bya ba'i thabs med la/_/nyon mongs pas kyang 'jig rten srid mtsho 'dir 'khyams te/_/de bas de phyir 'di ni ston pas gsungs zhes grag_/ces bshad la/_yang 'phags pa nA gArdzu
[\[31a.5\]]na'i zhal snga nas kyang /_kun rdzob nyon mongs las kyis bskyed/_/las ni sems las byung ba ste/_/sems kyang bag chags rnams kyis bsgos/_/bag chags bral bas bde ba'o/_/bde ba'i sems kyis zhi 'gyur zhing /_/zhi ba'i sems ni mi rmongs so/_/ma rmongs pas ni de
[\[31a.6\]]nyid rig_/de nyid rig pas thar pa thob/_/ces gsungs te/_de bas na 'dis ni brgyud pa'i dbang gis sdug bsngal zhi bar 'gyur te/_sangs rgyas rnams ni 'byung ba bde/_/zhes bya ba bzhin no/_/de ltar na rtsa ba gcig po 'dis ni bstan bcos 'di'i dgongs pa la sogs pa
[\[31a.7\]]bstan to/_/ji ltar sbyar ba'i gzhung bstan bcos su snang ba'i yid kyi rnam par shes pa 'khor dang bcas pa ni rjod par byed pa'o/_/des yang dag par bstan pa'i don rnams ni brjod par bya ba ste/_'di gnyis phan 'dogs par phan tshun gnas pa ni 'brel pa'o/_/'brel pa yod pas
[\[31b\]]
[\[31b.1\]]don dngos dang brgyud pa khong du chud pa ni dgos pa ste/_sngar bstan pa'i tshul gyis sdug bsngal dang bral zhing bde ba chen po'i mtha'i bar du thob nas 'khor ba ji srid du bzhugs pa'i sangs rgyas nyid ni dgos pa'i dgos pa'o/_/de ltar dgos pa'i dgos pa ni dngos po kho nar smos la/_
[\[31b.2\]]lhag ma rnams ni don gyi dbang gis bstan par bya ste/_des na phyir zhes bya ba ni dgos pa la sogs pa yod pa'i phyir sbyar ba'o zhes bya bar yang gnas so/_/ci zhig sbyar zhe na/_ye shes snying po kun las btus pa sbyar ro/_/ye shes ni rtog ge'i lta ba ji snyed pas te/_ji skad du/_sems
[\[31b.3\]]ni yul dang 'brel pa ste/_/rtog ge dag la ye shes 'jug_/snang ba med dang bye brag la/_/shes rab yang dag rab tu 'jug_/ces gsungs pa bzhin no/_/de lta na ya mtshan can dgu bcu rtsa drug dag las 'phros pa'i chos 'di pa la rtsod pa smra ba sum brgya drug cu rtsa gsum dag gi lta
[\[31b.4\]]ba dang /_chos 'di pa'i grub pa'i mtha' sde bzhi rnam pa bco brgyad du gyes pa la sogs pa thams cad 'dir ston tam zhe na/_de'i phyir snying po zhes smos te/_rang dang gzhan gyi lta ba las gang dang gang gces shing nges par khong du chud par bya dgos pa de dag tsam zhig 'dir ston zhes
[\[31b.5\]]pa ste/_de bas na kun las btus pa zhes smos kyi/_kun bkod pa zhes bya ba la sogs pa'i tshig ma gsungs so/_/gzhan dag las ni ye shes kun las btus pa'i snying po sbyar zhes 'don cing /_snying po ni don med pa'i bden pa gtan la phab pa'o zhes 'dod do/_/'di su zhig
[\[31b.6\]]gis sbyar zhe na/_de'i phyir 'phags pa lhas sbyar ba'o zhes smos te/_/'di sa brgyad pa mi g.yo ba brnyes pa'i phyir 'phags pa'o/_/de nyid rab tu mdzes pa'i phyir lha dang 'dra bas na lha ste/_gang gi tshe mchog sreg la sogs pa btul nas/_slar dpal gyi ri la bla ma'i spyan sngar
[\[31b.7\]]gshegs pa'i lam du skyes bu zhig slob dpon 'di'i spyan pad+ma'i 'dab ma gzhon nu lta bu la chags pas bstod pa na de'i sred pa zhi bar bya ba'i phyir ro/_/sor mo'i rtse mos spyan g.yas pa phyung nas de la gnang ste/_de nas 'phags pa klu sgrub la ji ltar gyur pa bsnyad pa na 'phags pa ma
[\[32a\]]
[\[32a.1\]]dgyes te/_khyod ni zhar ba glen pa'o zhes spyos te/_de nas bzung ste kA nA'i rigs zhes grags so zhes pa dang /_yul gyi bzang mo thams cad chags pa'i dbang gis rang rang gi bu slob dpon lta bu btsas so zhes grags pa'i phyir ro/_/sbyar ba'o zhes bya ba ni
[\[32a.2\]]bkod pa'o zhes bya ba'i don te/_rtsa ba 'dis ni dad pas rjes su 'brang ba rnams dga' ba'i phyir zhes bstan par 'gyur ro/_/bdag nyid chen po 'di lta bus 'og ma'i slob mar gnas pa ni ma 'ongs pa'i byang chub sems dpa' rnams bla ma la gus par brten par bya ba'i phyir dang /_gang
[\[32a.3\]]gi dang por yongs su smin par byas pa'i dge ba'i bshes gnyen de dag ni sangs rgyas kyi sa bas kyang /_so so'i skye bo'i sa pa dag la nyin lan gsum mtshan lan gsum du phyag btsal bar bya zhing bskor ba bya ba'i phyir ro/_/de la slob dpon 'phags pa klu sgrub kyi zhal snga nas gang
[\[32a.4\]]gi tshe rgyal po mthar 'gro zhon gyi bu'i phyir nyid kyi tshe yongs su gtang ba na/_slob dpon 'phags pa lha 'dis kyang de ltar btang ste/_dus gcig tu bde ba can du gshegs so/_/gzhung bkod pa gang zhe na/_dngos dang dngos med las grol zhing /_/dngos dang dngos med rab
[\[32a.5\]]ldan pa/_/'gyur ba med pa grol ba'i mchog_/yid kyi rang bzhin grol ba'i gnas/_/gang yin de la bsam gtan gyis/_/rtog sems 'khor lo 'dzin byed pa/_/'gro dang dngos po'i ngo bo rnams/_/rig pa'i ming du de brjod do/_/zhes bya ba la sogs pa gsungs te/_de la
[\[32a.6\]]dngos po las grol ba ni rtag par 'dod pa la sogs pa byis pas ji ltar brtags pas dben pa ste/_rigs kyi bu de la don dam pa ni gang la sems rgyu ba yang med na yi ge rnams lta smos kyang ci dgos zhes gsungs pas dngos po rnams bkag pa ste/_dngos po ni yod pa'i ming gzhan
[\[32a.7\]]yin pa'i phyir ro/_/dngos med las grol zhing zhes bya ba ni 'jig rten rgyang 'phen pa shin tu med par zhen pas las dang 'bras bu thal bar rlog pa la sogs pa'i lta ba dngos med de/_de las grol ba ni kun rdzob tu dngos po rnams sgyu ma tsam du mngon sum du gyur pa'i phyir med pa las grol ba nyid
[\[32b\]]
[\[32b.1\]]du grub ste/_grol ba ni des dben pa nyid do/_/de bas na dngos dang dngos med rab ldan pa/_/zhes bya ba 'di legs par grub ste/_kun rdzob tu dngos po dang rab tu ldan pa yin la/_don dam par ni dngos po med pa dang rab tu ldan pa ste/_don dam par dngos po med pa'i mtshan
[\[32b.2\]]nyid dang ldan par bstan pa 'di yang tha snyad du yin gyi yang dag par ni med par brtag tu yang med de/_skye ba la sogs bkag pa yang /_/yang dag pa dang mthun phyir 'dod/_/dgag bya yod pa ma yin pas/_/yang dag tu na bkag med bsal/_/zhes bshad la/_
[\[32b.3\]]yang de yang kun rdzob kyi bden pa la gnas nas don dam pa'i bden pa'i yul la dgag par bya ba yin gyi/_don dam pa nyid du ni brjod pa med pa'i phyir dgag pa'i tha snyad kyang med do zhes bstan pa lta bu'o/_/gal te don dam par yod pa dang /_med pa gnyis ka las dben na ci'i
[\[32b.4\]]phyir med pa kho nas de phal cher bstan ce na/_'di ni byis pa rnams thog ma med pa'i 'khor ba nas yod pa la mngon par zhen pas/_de bsal ba la ches 'bad pa'i phyir dgag pa gtso cher mdzad pas/_gang zhig yod pa ma yin de ni med ces bya/_/byis pa rnams kyis de brtags
[\[32b.5\]]yod dang med pa byed/_/yod dang med pa 'di gnyis med pa'i chos yin te/_/byang chub sems dpa' gang zhig 'di shes nges par 'byung /_/zhes bya ba la sogs pa med pa'i bsngags pa mdzad pas bstan to/_/de ltar yod pa'i mngon par zhen pa log pa na yang med pa'i mngon par
[\[32b.6\]]zhen par ji ltar mi 'gyur zhe na/_de ni ma yin te yod pa brdzun par shes pa de'i grogs ltos pas bzhag pa'i med pa brdzun pa yin par shes pa nges par 'byung ste/_/de ltar na/_gang tshe gang ni med do zhes/_/brtags pa'i dngos po mi dmigs pa/_/de tshe cung zad med do zhes/_/rtog
[\[32b.7\]]pa gnyis kyis spang bar 'gyur/_/zhes bshad pa nyid do/_/de ltar na rtsa ba gnyis po 'dis ni/_/'jig rten mkhyen pas gzhan la ma gsan par/_/bden pa gnyis po 'di dag nyid kyis gzigs/_/kun rdzob gang yin de bzhin don dam ste/_/bden pa gsum pa gzhan ni yod
[\[33a\]]
[\[33a.1\]]ma yin/_/zhes gsungs pas bden pa gnyis legs par bstan pas 'jug pa'i lam ma nor ba thog ma nyid du bstan pa mdzad par shes par bya ste/_ji skad du/_tshul gnyis shing rta zhon nas su/_/rigs pa'i srab skyogs 'jug byed pa/_/de dag de phyir
[\[33a.2\]]ji bzhin don/_/theg pa chen po pa nyid 'thob/_/ces bshad pa bzhin no/_/da ni bden pa gnyis kyi shing rta la zhon nas shes rab kyi mig rnam par dag pas don dam pa'i bden pa mthong bar bya ba'i phyir/_'gyur ba med pa grol ba'i mchog_/ces bya ba la sogs pa gsungs te/_rang
[\[33a.3\]]bzhin gyis 'od gsal ba'i sems ni don dam par 'phel 'grib mdzad pas na 'gyur ba med pa'o/_/de ltar rang gi sems 'gyur ba med pa de nyid mu stegs byed dang /_'phags pa nyan thos la sogs pa'i thar pa bas rgyu'i dus na dmigs pa la sogs pas dam pa yin la/_'bras
[\[33a.4\]]bu'i dus na yang dam par 'grub pa dang /_las chen por dam par 'gyur ba'i phyir/_grol ba'i mchog nyid de/_gsang ba'i bdag po de la byang chub gang zhe na/_rang gi sems yang dag pa ji lta ba bzhin shes pa ste/_de yang bla na med pa yang dag par rdzogs pa'i byang chub bo zhes
[\[33a.5\]]gsungs pa lta bu'o/_/ji ltar khong du chud par 'gyur zhe na/_de phyir yid kyi rang bzhin grol ba'i gnas/_/zhes bya ba la sogs pa smos te/_sems kyi rang bzhin kho na thar pa'i gnas yin par bstan te/_gnas kyi sgra ni rgyur blta bar bya ste/_'bras bu 'byung ba'i gnas zhes pa'o/_/de
[\[33a.6\]]ltar yang gsungs pa/_sems ni ye shes 'byung ba'i rgyu/_/sangs rgyas gzhan du mi blta'o/_/zhes pa dang /_yang gsungs pa/_gsang ba'i bdag po byang chub dang thams cad mkhyen pa nyid ni rang gi sems las yongs su btsal bar bya'o zhes bya ba lta bu'o/_/ji ltar rgyu yin zhe na/_
[\[33a.7\]]gang yin de la bsam gtan gyis/_/rtog sems 'khor lo 'dzin byed pa/_/de ni grol ba'i gnas so zhes khong nas dbyung ste/_sems kyi yang dag pa ji lta ba gang yin pa de la 'dzin par byed pa zhes kyang sbyar ro/_/gang gis gang nyid 'dzin ce na/_/bsam gtan gyis/_rtog
[\[33b\]]
[\[33b.1\]]sems 'khor lo 'dzin byed pa/_/zhes smos te/_bsam gtan ni ting nge 'dzin dang bcas pas te des 'dzin to/_/rtog pa'i rang bzhin gyi sems sam/_rtog pa dang bcas pa'i sems ni rtog sems te/_de nyid yang dang yang du yul la 'jug pa dang ldog par byed pas 'khor
[\[33b.2\]]lo ste/_de 'dzin par byed do/_/ji ltar 'dzin par ni 'og nas 'chad par byed do/_/de ni yon tan bstan pa'i phyir/_'gro dang dngos po'i ngo bo rnams/_/rigs pa'i ming du de brjod do/_/zhes smos te/_kun rdzob tu ni kye rgyal ba'i sras dag khams gsum po 'di dag ni sems tsam ste/_
[\[33b.3\]]dus gsum yang sems tsam mo zhes gsungs pas/_rang gi sems shes pas ma lus pa shes pa yin la/_don dam par ni/_dngos gcig dngos po kun gyi ngo bo nyid/_/dngos kun dngos po gcig gi ngo bo nyid/_/gang gis dngos gcig de bzhin nyid du mthong /_/de yis dngos
[\[33b.4\]]kun de bzhin nyid du mthong /_/zhes gsungs pas na 'di 'thad par 'gyur ro/_/'gro ba ni sems can no/_/dngos po ni snod kyi 'jig rten nyid de/_ngo bo rnams zhes bya ba ni gnyis ka la sbyar ro/_/rig pa ni rtogs pa ste/_de la rig par brjod par rigs kyi/_gzhan la ma yin pas na ming du
[\[33b.5\]]de kho na brjod do zhes dgongs so/_/da ni nan tan dang bral ba rnams la de rtogs par dka' ba ston pa/_dngos med stong pa mkha' 'dra ba/_/zhes bya ba la sogs pa smos te/_dngos po kun rdzob kyi bden pa yang dag pa dang /_yang dag pa ma yin pa dag med pa ni don dam pa ste/_
[\[33b.6\]]'dis ni don dam pa kun rdzob kyi bden pa las bzlog pa'i rang bzhin du ston to/_/de ltar na de ni stong pa'i rang bzhin du grub bo/_/da ni ri bong gi rwa la sogs pa ltar shin tu med par rtog pa dgag cing rang bzhin gyis 'od gsal ba'i ngo bo de bstan pa'i phyir mkha' 'dra ba/_yod pa rnam par
[\[33b.7\]]spangs pa ni zhes smos te/_mkha' ni nam mkha'o/_/de nyid ci zhig_/gang steng na sngon por snang ba'am zhe na/_de ni ma yin te/_de kha dog gi khyad par nyid kyi phyir dper mi rung ngo /_/'o na gang las bu ga nam mkha'i khams zhes bya/_snang dang mun pa dag yin lo/_/zhes smras
[\[34a\]]
[\[34a.1\]]pa'am zhe na/_'di yang mi 'dod de/_kha dog gi khyad par nyid la nam mkhar brtags pas dper mi byed do/_/de la nam mkha' zhes pa 'di gang zhe na/_'di rjes su dpag pa tsam gyis yid ches par bya ba go 'byed pa'i bdag nyid do/_/des na dngos po
[\[34a.2\]]yod pa yang ma yin la/_shin tu med pa yang ma yin pa ste/_gal te shin tu med na 'dis go 'byed pa'i nus pa yang med de/_med pa ni nus pa thams cad dang bral ba'i phyir ri bong gi rwa dang mtshungs so/_/gal te ri bong gi rwa med pa yang go 'byed pa nyid de/_rwa med pa'i phyogs mgo'i
[\[34a.3\]]rwa'i gnas su thur ma btsugs pa la sogs pa nus so zhe na/_de yang nam mkha' nyid kyis te/_/ri bong gi rwa med pa nyid yod pas go 'byed pa ni ma yin no/_/de bas na nam mkha' nyid go 'byed pa yin te/_gsang ba'i bdag po 'di lta ste/_dper na nam mkha'i khams ni sems can
[\[34a.4\]]yang ma yin/_srog kyang ma yin/_shed can yang ma yin/_shed las skyes pa yang ma yin/_byed pa po yang ma yin/_tshor ba po yang ma yin/_gzung ba yang ma yin/_'dzin pa yang ma yin zhing /_rtog pa dang rnam par rtog pa thams cad dang bral mod kyi/_'on kyang sems can
[\[34a.5\]]gyi khams ma lus pa rnams 'gro ba dang 'ong ba la sogs pa thams cad byed de/_'di la ni the tshom med do zhes gsungs pa lta bu'o/_/'di yang med pa yang ma yin la/_skye bo rnams kyis mngon sum gyis mi sod pas na rab tu zab pas/_ma brtags pa'i dus na yod pa dang med pa gang yin
[\[34a.6\]]pa nyid la yang dag par brtags pa'i tshe rnam par rtog pa gang gis kyang rig par mi nus pas don dam pa'i bden pa nyid de/_ji skad du/_'phags pa klu sgrub kyi zhal snga nas/_mtshan nyid med cing skye ba med/_/tshig gi lam min 'dus ma byas/_/byang chub sems dang nam mkha' dang /_/byang
[\[34a.7\]]chub rnams ni gnyis med nyid/_/ces bshad cing /_yang gzhan las/_gsang ba'i bdag po chos thams cad kyang mtshan nyid med pa 'di lta ste/_nam mkha'i mtshan nyid do zhes gsungs te/_'di ni dper brjod pa'i nam mkha' yin la/_de dang 'dra ba ni byis pa rnams la bstan pa'i phyir
[\[34b\]]
[\[34b.1\]]smos kyi/_rigs pa'i lam du zhugs pa rnams kyis ni ming tha dad mod kyi don 'dra ba'i ngo bo nyid gcig par ston pa'i sgra khong du chud par bya'o/_/des na sngar bstan pa'i tshul gyis kun rdzob tu yod pa rnam par spangs pa zhes bya ba 'di grub bo/_/don dam par ni med pa yang spangs la gnyis
[\[34b.2\]]ka ma yin pa yang spangs so/_/de ni de nyid mchog ste mu stegs byed kyi de kho na nyid nyi shu rtsa lngar bstan cing /_de nyid nyi shu lngar shes na/_/ral pa'am mgo reg gtsug phud kyis/_/bsti gnas gang du dga' ba der/_/grol 'gyur 'di la the tshom med/_/ces smra ba la sogs pa ste/_de
[\[34b.3\]]dag pas 'di mchog nyid de 'di ni mi bslu ba'i phyir ro/_/thar 'dod rnams zhes bya ba ni/_/phyi rol pa dang /_chos 'di pa 'khor ba las 'byung bar spro ba rnams so/_/'khrul dang rmongs chen gnas yin no/_/zhes bya ba la gang dang po nyid du blo rang bzhin dang 'gal bar skyes pa ni 'khrul
[\[34b.4\]]pa ste/_de'i 'og tu log pa la yang dag par 'dzin pa ni mngon par zhen pa ngan pa bstan par gyur pas na rmongs chen no/_/de dag gi rgyu ni gnas yin no zhes bya ba ste/_'dir 'khrul pa'i rgyu ni dngos por gyur pa gzhan byed pa po lta bu ci yang med de/_ji ltar nam mkha' go 'byed pa ma yin
[\[34b.5\]]pa 'byed pa po gzhan su yang med pa lta bu ste/_don 'di ni 'og nyid nas/_de nyid dam pa mkha' 'dra la/_/gang dag sems ni rab rmongs pa/_/de dag chos can nam mkha' la/_/mchog tu rmongs pa dag tu 'gyur/_/zhes smos pas gsal bar mdzad pa nyid do/_/da ni de ltar zab
[\[34b.6\]]cing rtogs par dka' ba de'i 'thad pa bstan pa'i phyir/_re zhig dngos gang yod na ni/_/rnam par 'jig pa'i gnas la gnas/_/zhes bya ba la sogs pa smos te/_'dis ni yod pa dang med pa gnyis ka rigs pas gnod pas na 'khrul pa rnams spong dgos so zhes ston par
[\[34b.7\]]mdzad do/_/re zhig ces bya ba ni don rim gyis ston pa'i tshig nyid de/_rim pa yang thog mar dngos po yod pa'i nyes pa bstan cing /_de nas med pa'i nyes pa ston la/_de nas dbu ma'i lta ba ston pa'o/_/dngos gang ni byis pas brtags pa kho na ltar ro/_/de ltar yod na ni ste yod
[\[35a\]]
[\[35a.1\]]par rtog na ni nyes pa 'di 'byung ste/_rnam par 'jig pa'i gnas skad cig re re la 'jig pa dang mthar rgyun chad pa'i gnas la de dag gnas par 'gyur ba ni mi rigs par 'gyur ro/_/gal te de na med do zhe na/_dngos po rnams ni med na yang /_/stong pa nyid las skye
[\[35a.2\]]bar 'gyur te/_de ltar na rtag tu yod pa'am med par 'gyur te/_rgyu la rag las pa med pa'i phyir ro/_/de ni bla ma'i lung gis 'khrul pa de sel bar ston pas de phyir zhes bya ba la sogs pa smos te/_bla ma'i lung gis log par 'dzin pa sun 'byin pa'i rigs pa shes par 'gyur ba de
[\[35a.3\]]phyir yod pa dang /_med pa'i phyogs gnyis las yod pa'i phyogs skems shing med pa'i phyogs kyang yongs su skems pa ni mkhas pa rnams kyis bgrod par bya ba'i go 'phang mchog tu phra ba'i lta ba de bla ma'i zhal na gnas pa'o/_/de'i phyir/_chos la 'bad pa med na ni/_/gang phyir de nyid mi
[\[35a.4\]]'grub pa/_/de phyir mkhas pas nan tan gyis/_/chos la legs par blta bar bya/_/'jig rten mgon gyis gsungs pa yang /_/mchog tu brtsam bya min pa la'ang /_/phyag byas nas ni brtsams la 'jug_/gang gang nyan pa gus pas so/_/bsregs bcad bdar ba'i
[\[35a.5\]]gser bzhin du/_/dge slong dag gam mkhas rnams kyis/_/yongs su brtags la nga yi bka'/_/blang bar bya yi gus phyir min/_/de bas 'bad pas bla ma ni/_/yang dang yang du mchod bya zhing /_/gang phyir sems ni brtan gyur pas/_/nye bar brtan pa yongs su dri/_/zhes
[\[35a.6\]]'chad par 'gyur ba yang sbyar ro/_/de ni ji lta ba nyid rtogs pa'i bdag nyid che ba ston te/_gang yod de kun 'di rnams 'jig_/gang med de yang 'bras bu med pas gnyis ka ltar mi 'thad cing /_des na gnyis kyi dbus na gnas te/_dbu ma'i lta ba/_rab phra mkhas pa gang gis rtogs/_/
[\[35a.7\]]de nyid de kho na nyid rin chen mchog ste/_'di yang kun rdzob tu yin gyi don dam par ni/_yod ces med ces gnyis ka mtha'/_/dag dang ma dag 'di yang mtha'/_/de bas mtha' gnyis rnams spangs te/_/mkhas pas dbus la'ang gnas mi byed/_/ces bstan pa'i phyir ro/_/de ni dbu ma'i
[\[35b\]]
[\[35b.1\]]bstan bcos rnams ni dgag pa gtso che ba'i phyir dgag pa la brten nas/_chos la sgra ji bzhin par 'dzin pa'i chos 'di pa dag dang /_'jig rten rgyang 'phen pa'i lta ba bsal ba'i phyir/_dngos po med pa nyi tshe la/_/rmongs pa rnams ni nye bar gnas/_/khong myags dman pa'i gnas la
[\[35b.2\]]ni/_/blun po de dag 'di na gnas/_/zhes smos te/_'dir dngos po med pa nyi tshe la nye bar gnas pa'i rmongs pa rnams ni gsum ste/_'jig rten pha rol dang skye ba snga ma sun 'byin pa'i 'jig rten rgyang 'phen pa dang /_sangs rgyas kyi sa kun tu bzang po la rnam par mi rtog pa'i ye shes kun rdzob tu
[\[35b.3\]]mi gnas par smra ba/_'bras bu la skur pa 'debs pa rnams dang /_don dam par rang bzhin med pa'i phyir kun rdzob nyid du yang sdig pa spyod pas gnod pa med do zhes chos la sgra ji bzhin du 'dzin pa'i lta ba can rnams so/_/de la dang po'i dbang du byas te/_de ni dngos po med pa skye ba dang /_
[\[35b.4\]]chad nas yang mi 'byung bar sgrub pa'i rjes su dpag pa med pa'i phyir dang /_rjes su dpag pa dang grags pas ni khyod la gnod par 'gyur ba'i phyir dang /_rtag par thams cad las thams cad skye bar thal ba'i phyir dang /_rtag tu yod pa'am med pa zhig tu 'gyur ba'i phyir zhes bya ba'i gnod pa
[\[35b.5\]]yod do/_/gnyis pa la yang /_nyon mongs zad pa'i dge slong gi_/'khor ba gal te rnam ldog na/_/rdzogs pa'i sangs rgyas rnams kyis kyang /_/ci phyir de yi rtsom mi bshad/_/rtsom pa yod na nges par yang /_/lta bar 'gyur ba yongs su 'dzin/_/zhes brjod pa'i nyes pa bteg ste
[\[35b.6\]]bzhag pa ltar gnas la/_gal te bdag gcig med par gyur pa ni/_/de yi spyod yul zhi ba stong pa med/_/rang byung rdul rnams shin tu bsal ba yi/_/bde gshegs rnams kyi sku yang ji ltar 'byung /_/zhes gsungs pa yang ji ltar dang /_'dir bdag ni rnam par mi rtog pa'i ye shes la
[\[35b.7\]]bya bar nges so/_/gsum pa la yang me la sogs pa don dam par rang bzhin med mod kyi/_kun rdzob tu tsha ba la sogs pa mngon sum du gyur pa sus bzlog par nus te de'i phyir/_ri rab tsam du gyur pa yi/_/bdag tu lta bas mi gnod kyi/_/stong nyid lta bas gnod pa ni/_/nga rgyal mi bden
[\[36a\]]
[\[36a.1\]]brtags pas so/_/zhes gsungs pa/_yang stong pa nyid la blta nyes na/_/shes rab chung ldan phung 'gyur te/_/ji ltar sbrul bzung nyes pa dang /_/rig sngags log par bsgrubs pa bzhin/_/zhes bstan to/_/de bzhin du theg pa chen po las byang chub
[\[36a.2\]]sems dpa' chos la sgra ji lta bar 'dzin pa la chad par lta ba nyi shu rtsa brgyad 'byung bar gsungs pa 'di lta ste/_mtshan mar 'dzin par lta ba dang /_lta ba la lta ba ma yin par lta ba dang /_tha snyad la skur pa 'debs pa'i lta ba dang /_kun nas nyon mongs pa la skur pa 'debs pa'i lta
[\[36a.3\]]ba dang /_de kho na nyid la skur pa 'debs pa'i lta ba dang /_sbyor ba sel ba'i lta ba dang /_yongs su 'dzin pa'i lta ba dang /_sgyur ba'i lta ba dang /_nges par 'byung ba ma yin pa'i lta ba dang /_kha na ma tho ba med par lta ba dang /_'byung bar lta ba dang /_sgrib pa'i lta ba dang /_brnyas pa'i lta ba
[\[36a.4\]]dang /_rab tu 'khrugs pa'i lta ba dang /_bsod nams ma yin pa 'phel ba'i lta ba dang /_log par lta ba dang /_ngal ba 'bras bu med pa'i lta ba dang /[ (]'phal [,]'phel [)]bar lta ba dang /_bslu ba'i lta ba dang /_khas mi len pa'i lta ba dang /_g.yo ba'i lta ba dang /_chad pas bcad pa'i lta ba dang /_
[\[36a.5\]]bkur sti byed pa'i lta ba dang /_bkur ba'i lta ba dang /_rmongs pa brtan pa'i lta ba dang /_mi smra ba'i lta ba dang /_rtsa ba'i lta ba dang /_lta ba chen po dang /_mngon pa'i nga rgyal gyi lta ba'o/_/de ltar chad par lta ba gsum po de dag ni sa bon rul ba dang 'dra bas na/_khong myags dman pa'i
[\[36a.6\]]gnas la ni/_/blun po rnam pa gsum po de dag 'di na gnas/_/zhes gsungs so/_/gang zag log par lta bas legs spyad kyang /_/thams cad rnam par smin pa mi zad ldan/_/zhes bshad pas na lta ba log pa de nyid dman pa'i gnas so/_/blun po ni rmongs pa'o/_/de lta na dngos po
[\[36a.7\]]yod par gzung ngam zhe na/_de nyid dam pa mkha' 'dra la/_/zhes bya ba la sogs pa smos te/_de nyid dam pa mkha' 'dra ba'i don ni bshad zin to/_/de la rnal 'byor pa gang dag gi sems rmongs pa ni rnal 'byor spyod pa pa'i bar du'o/_/de dag gi 'khrul pa'i gzhi ci zhe na/_chos can nam mkha'
[\[36b\]]
[\[36b.1\]]la zhes smos te/_'dir chos 'khrul pa'i shes pas brtags pa dang bcas pa'o/_/de dag gi chos can ni nam mkha' zhes sngar bstan pa nyid de/_de ltar na chos dang chos can 'di dag ni de'i bdag nyid kyi 'brel pa'o/_/chos can de la mchog tu rmongs pa dag tu 'gyur ba ni chos khong du ma
[\[36b.2\]]chud pas phyogs bslad pa'i mi ltar gyur pa'o/_/'dir rang bzhin brtsan par bya ste/_chos nyid de nyid chos can du brjod cing /_gzhan du mngon par zhen pa brtsan par bya ste bzlog par bstan to/_/de ltar mchog tu rmongs pa'i phyir na sbyin pa la sogs pa'i 'bras bu mtho ris la sogs
[\[36b.3\]]pa'i bde ba'i dngos po nyams su myong ba yang /_skye ba lnga brgya la sogs par spyad nas slar yang zad pa'i gnas yin pas na rtag pa'i rten med de/_des na 'khor ba tha ma med pa'i dbang du byas nas srid pa'i rtse mo'i tshe bskal pa brgyad khri bzhi stong thub pas/_'jig rten pa yi dge ba la/_/srid
[\[36b.4\]]rtse'i sems dpa' 'bras bu che/_/zhes bstan pa'i 'bras bu yang cung zad kyi dus su bde ba 'thob kyi/_nyon mongs pa'i rgyud las rnam par grol bar mi brjod do/_/de yang ji ltar 'phags pa klu sgrub kyi zhal snga nas/_brgya byin 'jig rten mchod 'os gyur nas ni/_/las kyi dbang gis
[\[36b.5\]]phyir yang sa stengs lhung /_/'khor los sgyur ba nyid du gyur nas ni/_/'khor ba nyid du yang bran nyid du 'gyur/_/mtho ris bu mo'i nu ma rked pa la/_/reg pa'i bde ba yun ring myong nas kyang /_/dmyal bar 'thag gcod dbad pa'i 'khrul 'khor gyi/_/reg pa shin tu mi bzad bsten 'tshal
[\[36b.6\]]lo/_/rkang pa'ang reg pas nems par bde bzod pa'i/_/lhun po'i spo la yun rings gnas nas ni/_/slar yang me mur ro myags rgyu ba yi/_/sdug bsngal mi bzad phog snyam bgyid 'tshal lo/_/mtho ris bu mos 'brengs shing dga' ba dang /_/rnam par mdzes tshal son pas rtses nas
[\[36b.7\]]slar/_/'dab ma ral gri 'dra tshal nags rnams kyis/_/rkang lag rna ba sna gcod thob par 'gyur/_/dal gyis 'bab par lha yi bu mo ni/_/gdong mdzes gser gyi pad+ma ldan zhugs nas/_/slar yang dmyal ba'i chu bo rab med pa/_/tsha sgo bzod blag chu bor 'jug 'tshal lo/_/lha yul
[\[37a\]]
[\[37a.1\]]'dod bde shin tu chen po dang /_/tshangs nyid chags bral bde ba thob nas slar/_/mnar med me yi bud shing gyur pa yis/_/sdug bsngal rgyun mi 'chad pa bsten 'tshal lo/_/nyi ma zla ba nyid thob rang lus kyi/_/'od kyis 'jig rten mtha' dag snang byas te/_/slar yang
[\[37a.2\]]mun nag smag tu phyin gyur nas/_/rang gi lag pa brkyang ba'ang mi mthong 'gyur/_/de ltar nongs par 'gyur 'tshal bsod nams kyi/_/mar me'i snang ba rnam gsum rab bzhes shig_/ces gsungs pa yin no/_/'o na ci zhig gis grol bar brjod ce na/_de'i phyir ye shes snying po mchog
[\[37a.3\]]gi rang bzhin 'di nyid grol bar bstan pa'i phyir de phyir zhes bya ba la sogs pa gsungs te/_sngar yod pa la sogs pa nyes pa chen por bstan pa de'i phyir rtag par 'dzin pa la sogs pa'i dngos po yod par mi bya zhing /_'jig rten rgyang 'phen pa la sogs pa ltar dngos po med pa'i yid kyang
[\[37a.4\]]spangs te/_de lta na bar du gnas par bya'o snyam pa la/_kun mkhyen te sangs rgyas kyi go 'phang thob par 'dod pa rnams kyis yod pa dang /_med pa la gnas par mi bya ba de bzhin du de gnyis kyi bar du yang gnas par mi bya ste/_mtha' las 'das pa stong pa nyid ces gsungs pa'i phyir
[\[37a.5\]]dbus ni mtha' la ltos pa yin la/_mtha' med par ni de mi srid pa'i phyir te/_de ltar na gang la yang mi gnas pa ni grol ba yin no/_/de ltar phyogs snga ma dang phyi ma'i tshul gyis ye shes snying po mchog de bstan nas/_da ni ye shes tha dad pa'i snying po kun las btus pa phyi rol pa'i lugs
[\[37a.6\]]ston par bzhed nas/_zhi ba la sogs yon tan 'dod/_/ces bya ba la sogs pa smos te/_gang dag lha chen po zhi ba la lhar 'dzin pa de dag ni zhi ba pa ste sangs rgyas bzhin no/_/sogs zhes bya ba ni dus rgyur 'dod pa la sogs pa ste/_de dag ni zhi ba la sogs pa'i yon tan sna
[\[37a.7\]]tshogs su snang bar 'dod de/_ji skad du/_dbang phyug rgyur smra ba dag gis dbang phyug gi yon tan/_phra ba dang /_yang ba dang /_mchod par bya ba dang /_bdag por gyur pa dang /_dbang du gyur pa dang /_gang yang phyin pa dang /_'dod dgur ldan pa dang /_dga' mgur gnas pa dag
[\[37b\]]
[\[37b.1\]]ston te/_gang zhig phrar gyur gcig pu skye gnas 'dug_/de yis 'di kun skye zhing 'jig par byed/_/de ni dbang ldan lha mchog lha mchod bya/_/yon tan byed pa shin tu zhi ba 'thob/_/skye ba po 'di shes pa yod min te/_/bdag gi bde sdug dag la rang dbang med/_/dbang phyug gis
[\[37b.2\]]btang yang na g.yang sa 'am/_/mtho ris dag tu 'gro ba kho nar 'gyur/_/zhes smra zhing /_lag pa dag dang rkang pa dang /_/mig dang gdong dang lus rnams kyis/_/mang po byed cing 'jig byed pas/_/des na phra rab brjod pa yin/_/mkha' dang rlung dang sa dang ni/_/chu dang me dag
[\[37b.3\]]gnas byed cing /_/sdud pa dang ni rgyas byed pas/_/des na yang bar brjod pa yin/_/'byung po kun la dbang byed cing /_/gnas pa dag dang rgyu ba dag_/gang dang gang 'dod de byed pas/_/des na bdag por gyur ces bya/_/bdag la rag lus rang dbang can/_/'ga' la'ang 'jigs
[\[37b.4\]]pa yod min te/_/thams cad dbang du gyur pas na/_/des na dbang du gyur ces bya/_/yul dang bza' ba bca' ba dang /_/gzhan yang yid kyis gang bsams pa/_/yid kyi nges 'gro mi sdud pas/_/des na gar yang phyin ces bya/_/'jig rten gsum na mchog ces shing /_/gnas pa
[\[37b.5\]]dag dang rgyu ba dang /_/'byung po kun gyis brjed pas na/_/des na mchod par bya ba yin/_/snying stobs rdul dang mun pa gsum/_/de dag gang la gnas gyur pa/_/mig phye tsam gyis byed 'gyur bas/_/des na 'dod dgur ldan zhes bya/_/thar pa'am yang na lha yi lus/_/gang du
[\[37b.6\]]bdag nyid 'dod pa dag_/thams cad 'dod pas thob 'gyur ba/_/des na dga' mgur gnas shes bya/_/zhes bya bas rnam par 'chad cing de ltar thams cad zhi bas byas par 'dod do/_/dus kyi yon tan smra ba dag kyang /_gang zhig zhang po nor lha ste/_/gang pha nor rgyal yin pa
[\[37b.7\]]de'i/_/'jigs med khro bo'ang bsad gyur pas/_/dus ni 'da' bar dka' ba yin/_/zhes bya ba dang /_yang smras pa/_'byung ba rnams ni dus kyis 'byin/_/skye dgu rnams sdud dus kyis byed/_/dus kyis gnyid log sad byed pas/_/dus ni 'da' bar dka' ba yin/_/zhes bya ba
[\[38a\]]
[\[38a.1\]]dang /_yang smras pa/_bsrung ba sum rtseg 'obs ni rgya mtsho dang /_/dmag mi srin po nor ni gnod sbyin sbyor/_/gang gi bstan bcos pa sangs tshad mnyam pa'i/_/sgra sgrogs bu de'ang dus kyi dbang gis nyams/_/zhes bya ba la sogs pa dus kho na'i yon tan du
[\[38a.2\]]thams cad smra'o/_/de bzhin du chu lha dang /_rnam thos kyi bu dang /_sred med kyi bu dang /_nyi ma dang /_zla ba la sogs pa'i yon tan du'ang smra bar byed do/_/grangs can smra rnams yon tan med/_/ces bya ba la/_'di dag dngos po 'byung ba'i rgyu grangs nges par smra bas na grangs
[\[38a.3\]]can te grangs kyis bcad pa'i rgyu las skye bar smra ba rnams so/_/de dag ni lha'i yon tan mi 'dod pas na yon tan med pa ste/_ma yin par dgag pa'o/_/ji lta zhe na/_grangs can dag na re/_rangs dang mgu dang kun dga' dang /_/bde zhing zhi ba'i sems nyid dag_/des dga' yang ni
[\[38a.4\]]snang 'gyur ba/_/de dag snying stobs yon tan no/_/mi dga' yongs su gdung ba dang /_/mya ngan 'dod dang mi bzod dag_/gang du snang ba'i gtan tshigs kyi/_/de dag rdul ni rtags su 'dod/_/rmongs dang de bzhin gti mug dang /_/bag med gnyid dang g.yel ba dag_/lan 'ga'
[\[38a.5\]]yang ni snang gyur pa/_/de dag mun pa'i yon tan 'dod/_/ces bya bas yon tan gsum khas blangs te/_de dag cha mnyam pa mi gsal zhing /_rtags med pa ni gtso ba'o/_/zhes bya la/_de las cung zad tsam dang /_'gyur ba tsam gyi ngo bo chen po skye'o/_/de las rab tu gsal ba'i nga rgyal skye ba
[\[38a.6\]]ni rnam par 'gyur ba las gyur pa dang /_rdul las gyur pa dang /_'byung ba las gyur pa'o/_/de la dang po ni snying stobs shas che ba ste/_de las mig dang /_rna ba dang /_sna dang /_lce dang /_lus dang /_yid dang /_ngag dang /_rkang pa dang /_lag pa dang /_'phongs dang /_mdoms kyi
[\[38a.7\]]dbang po ste bcu gcig skye la/_de dag kyang mig la sogs pa lnga ni blo'i dbang po'o/_/ngag la sogs pa lnga ni las kyi dbang po ste/_yid ni gnyis kar 'gyur ba'o/_/gnyis pa ni mun pa shas che ba ste/_de las ni sgra dang /_reg dang /_ro dang /_gzugs dang /_dri de tsam ste/_de tsam lnga
[\[38b\]]
[\[38b.1\]]skye'o/_/de tsam lnga las 'byung ba lnga skye'o/_/nga rgyal gsum pa rdul las gyur pa g.yo ba shas che ba ni snga ma gnyis ka'i bdag nyid do/_/de la chen po dang nga rgyal dang de tsam rnams ni gtso bo dang /_'gyur ba gnyis ka yin no/_/cha mnyam pa ni rtsa ba'i rang bzhin kho na yin te/_'gyur ba
[\[38b.2\]]ni ma yin no/_/rim pa des 'byung ba chen po lnga dang /_dbang po bcu gcig dang /_gtso bo dang /_chen po dang /_nga rgyal dang /_de tsam lnga skyes bu dang bcas pa ni de kho na nyid nyi shu rtsa lnga ste/_'di mi shes pa ni 'khor ba nyid yin la gang gis 'di shes par 'dod pas na sngar de nyid nyi shu rtsa lnga
[\[38b.3\]]shes pa zhes bya ba la sogs pa smras so/_/'di ni rang bzhin rgyur smra ba zhes kyang bya'o/_/tshangs pa 'dod pa bram ze rnams/_/zhes bya ba la bskal pa dang po'i tshe phyi rol du dga' ba thob pa'am/_tshangs pa'i bur khas len pa rnams ni bram ze ste/_de rnams thams cad tshangs pas sprul par
[\[38b.4\]]'dod pa ni ji skad du/_rig byed las/_dbang po shin tu mi rig pa'i/_/ye shes nyi ma pa yi gzhung /_/dga' ba tsam du rig pa ni/_/legs ldan smra ba sgrub pa po/_/nus can dang 'dus rab bskyod pa/_/nus can du bcas mtha' ma yi/_/bde ba gang de tshangs de nyid/_/bde ba de ni
[\[38b.5\]]tshangs par bshad/_/sdug bsngal rnams dang phrad med las/_/de las bde ba rgyun mi 'chad/_/dga' ba tshangs pa'i tshul yin te/_/de yang thar par mngon par brjod/_/gang gang cung zad ci snang ba/_/de de tshangs pa zhes bshad de/_/sems kyi tshangs pa nyid gnas kyi/_/de las
[\[38b.6\]]gzhan du 'gyur ba med/_/gang gis chags bcas sems kyis kyang /_/mya ngan 'das pa thob byed pa'i/_/dga' ba'i lta ba gcig pu las/_/lta ba gzhan gyis ci zhig bya/_/chos dang chos ma yin pa spangs/_/bden dang brdzun pa gnyis spangs nas/_/spang bya gang yin de spangs
[\[38b.7\]]pa'o/_/zhes bshad la/_yang rig byed las bshad pa/_bu gcig tshangs pa mchog tu bden/_/rig pa'i dbang phyug pha mtha' med/_/'ba' zhig yod pa nyid smra ba/_/de yang zhags par rab tu brjod/_/ces so/_/gzhan yang mu stegs byed bye brag pa gang dag 'di dag ces 'jig
[\[39a\]]
[\[39a.1\]]rten 'di zhig pa dang /_sa dang chu dang me dang rlung gi rdul phra rab rnams phyogs cha med cing rtag pa dag so so na 'khod pa las/_gang gi tshe dbang phyug chen po de sems can dang snod 'byin pa 'dod pa dang /_sems can gyi las kyi mthus dang po rdul phra rab gnyis sbyar te de ni rlung gi
[\[39a.2\]]rdul phra rab gnyis te/_de nas yang rdul phra rab gsum pa zhig de la 'byar bas na rdul phra rab gnyis kyi rdul phra mo zhes bya zhing /_de nas se gol gtogs pa tsam gyis rdul phra rab rnams phrad de tshogs nas/_rlung gi dkyil 'khor chen po rtsom pa grub ste/_rim pa des/_chu dang /_sa dang /_me'i
[\[39a.3\]]dkyil 'khor grub par gyur cing /_de'i dbus su tshangs pa'i sgo nga chen po 'od 'bar zhing gsal bas gnas pa de smin cing rdol ba las 'jig rten gyi mes po chen po pad+ma'i mngal nas byung ba pad+ma la 'dug pa/_gdong bzhi pa zhig byung ste/_des 'jig rten thams cad sprul pa'o zhes zer ba yang tshangs pa
[\[39a.4\]]'dod pa ste/_de dag ni 'di rnams so/_/de nyid rnam pa gsum du gnas pa ni/_/tshangs pa nyid na 'jig rten 'byin/_/skye dgu sdud pa drag po ste/_/skyes bu nyid na btang snyoms so/_/rang 'byung gnas skabs gsum du gnas/_/zhes bya ba'o/_/gzhan dag ni dang po dbang phyug gi yon tan brgyad
[\[39a.5\]]dang /_gnyis pa gtso bo'i yon tan gsum dang /_gsum pa rang 'byung gi gnas skabs gsum ni de nyid gsum zhes rtog cing /_yang gzhan dag ni ji ltar sangs rgyas kyi chos rnam pa bzhir 'chad pa ltar 'das ma thag pa 'di gsum gyis kyang /_phyi rol pa ma lus pa bsdus pa ni de nyid
[\[39a.6\]]gsum ste/_'og ma gsum ni 'das pa gsum las phye ba'o zhes rtog pa ni bdag gis khong du ma chud pas mkhas pa rnams kyis legs par brtag par rigs so/_/drang srong chen po ser skya'i slob ma ser skya pa rnams ni dngos po thams cad stong pa'i tshul las byung bar lta ste/_stong pa nyid byed pa po
[\[39a.7\]]gcig tu yod par rtog pa ni/_ji skad du/_gsang ba'i bdag po gzhan yang khyad par du rtogs pas ji skad du yongs su bsgrags pa'i khyad par de dang de dag pa khyad par du gnas pa rnams la 'ba' zhig pa nyid kyi don du blo skye zhing /_de yang yod do zhes stong pa nyid kho na la dngos por sems te/_
[\[39b\]]
[\[39b.1\]]gsang ba'i bdag po de dag gis ni stong pa nyid rab tu mi shes so zhes gsungs pa lta bu'o/_/gang dag yul gyis 'jigs pas dbang po'i sgo sdom pa de dag ni dbang po thub rnams te/_de dag ni dbang po thams cad nam mkha'i yon tan du 'dod pas na nam mkha'i tshul lo/_/'di dag ni bye brag
[\[39b.2\]]pa'i khyad par kha cig ste/_de dag gi sgra la sogs pa nam mkha'i yon tan du smras pas so/_/gang gang rang gi skra nyin gcig bzhin du zad par phyi bas thar pa thob par 'dod pa ni zad byed pa ste/_de dag ni lha chen po rgyal ba mnyes par byas pas kyang thar pa sbyin par 'dod pas na/_rgyal
[\[39b.3\]]ba'i gzugs brnyan rnams la mchod pa dang /_phyag la sogs pa bya ba'i phyir dang /_dad pas 'bad de gzhol ba'o/_/bram ze rnams la kho bo cag mchog go zhes smra ba ni bram ze mchog rnams te/_de dag ni dang por rig byed tshad mar byed de/_gang zhig rig byed las mi smra/_/gang zhig
[\[39b.4\]]rig byed las mi snang /_/thams cad med par brjod bya ste/_/rig byed 'dra ba'i thos pa med/_/ces bya ba la sogs pas so/_/de ltar tshad mar gyur pa'i rig byed las ni/_chen po gnyis mdog mun mdun gnas/_/skyes bu de ni kho bos rig_/de rtogs 'chi ba'i 'jigs med
[\[39b.5\]]de/_/thar phyir de las lam gzhan med/_/ces smras pas na de lta bu'i dbang po lnga dang nye bar ldan pa'i bdag yod pa dang /_gzhan yang skra rtse 'bum gyi cha tsam dang /_shel sgong dag pa lta bu'i bdag mthe bong gi cha dang po tsam mam/_yungs 'bru tsam mam/_ri rab tsam bstan par mi
[\[39b.6\]]nus pa thams cad du khyab pa'am/_lus med par rtog pa rnams kyang /_bdag yod par 'dod pa'o zhes bsdu bar bya'o/_/drang srong chen po 'jig rten mig ces bya bas chad par lta ba'i gzhung 'bum phrag byas te/_de'i rjes su 'brang ba rnams ni las med pa ste/_rgyu la skur pa 'debs shing
[\[39b.7\]]thar pa med pa ste/_'bras bu la skur pa 'debs pa'o/_/'dir thar pa ni mtho ris la yang bya ste/_ngan song las thar bas so/_/kyang rung zhes bya ba ni re res kyang log par lta bar 'gyur zhes dbye ba'i phyir ro/_/de dag ni grub pa'i mtha' ma lus pa'i nang nas smad pas na gzhung ngan te/_'jig
[\[40a\]]
[\[40a.1\]]rten pa'i yang dag pa'i lta ba las gud du song bas na rgyang pan pa ste/_a yo ti ni song ba dang bral ba dang 'gro ba'i don to/_/de dag gi grub pa'i mtha' ni gzhung ngo /_/yang 'dir 'jig rten rgyang pan pa ni rnam pa gsum ste/_rnam par rtog pa la spyod pa thams cad bsdus
[\[40a.2\]]pa'i dbang du byas te ni/_ji srid sems ni 'jug pa'i bar de srid 'jig rten rgyang pan pa zhes gsungs so/_/'jig rten gyi gsang tshig gi dbang du byas te ni/_ma 'ongs pa'i dus na dge slong dag 'khor gyi dbus na seng ge'i khri la 'dug ste/_'jig rten rgyang pan pa'i gzhung 'chad cing /_de'i
[\[40a.3\]]bsngags pa smra bar byed do zhes gsungs pa ste/_gzhung gang dag 'dod chags dang bral bar mi 'gyur/_yid 'byung bar mi 'gyur zhing /_nam yang dngos por 'dzin pa las mi 'bral ba gcig pu'i gsang tshig rnams te/_shA ri'i bu dge slong gang dag 'jig rten rgyang pan pa'i gtam lhur len pa
[\[40a.4\]]sangs rgyas kyi gsung spangs nas gzhan mu stegs can gyi gsang tshig smra ba de dag ni 'khor gyi nang du dong nas de dag chos kyi sgras 'khor dga' bar byed de/_skyes bu de dag dam pa ma yin pa de lta bu de dag ni dge slong rul ba zhes bya'o zhes gsungs pas bkag pas so/_/chad par lta ba'i dbang du
[\[40a.5\]]byas te 'dir brjod pa 'di nyid do/_/gang dag dbang phyug ste phyugs bdag chen po'i chos spyod pa de dag ni dbang phyug pa'i bstan pa la spyod pa ste/_dbang phyug gis sgra bsgrags pa'i rgyud la sogs pa la chos su 'du shes pa rnams so/_/de dag la ni lho dang byang dang nub tu kha bltas par gnas pa ste/_de
[\[40a.6\]]dag ni brtul zhugs so/_/de rnams ni gzhan yang yid du 'ong ba'i lha mo u ma la sogs pa chags pa skyed par nus pa can rnams dang gnyis kyis gnyis sprod pas mnyam par sbyor bar byed cing /_phan tshun steg par ji ltar na chung dag skyes pa yid du 'ong ba la/_steg pa'i mig cung zad 'dzums
[\[40a.7\]]par lta ba ltar mig gis cung zad 'dzums par blta ba'o/_/don 'di ni dbang phyug gis sgra bsgrags pa'i rgyud las gsal bar bstan te/_lha mo rin chen gnas 'di ni dbang phyug drag dang nus can mchog_/zung gyur de ni phan tshun las/_/lte bar chu ni son pa ste/_/mtshon bya mtshon byed las
[\[40b\]]
[\[40b.1\]]nges grol/_/tshig tu brjod pa spangs pa ste/_/dbang phyug nus can mnyam sbyor las/_/rmad du byung ba'i bde ba skye/_/gus pa'i tshul gyis bsgoms pa yis/_/yang dag tu na dngos po med/_/nus can yang ni stong nyid lta/_/sgro 'dogs thams cad 'joms pa'o/_/zhes so/_/yang
[\[40b.2\]]sme brtsegs zhes bya ba'i rgyud las kyang /_dbang phyug nus can mnyam sbyor bas/_/mchog tu bde ba gnyis med chos/_/rin chen nang du gnas pa las/_/dbang phyug med cing nus can med/_/ces bshad de/_'khrig pa grub pa ni thar pa yin la/_de bsgrub par nus pa'i lha mo shaka ti zhes
[\[40b.3\]]phyi rol pa'i sgra las grags so/_/gang dag bla ma zla ba'i grub mtha' 'dzin pa de dag ni zla ba'i grub mtha' pa ste/_de dag rtag tu lha chen po 'phrog pa la gus pas mchod pas mchod pa la sogs pa'i las la gzhol ba yang dbang po rtul te/_oM zhes brjod cing sred med kyi bu rjes su dran par byas nas mtho
[\[40b.4\]]ris 'thob ces zer te/_de ni lha'i gtso bor lta ste/_'di skad du/_nga ni sbyin byed za ba po/_/nga ni zas dang skye dgu'i bdag_/bram ze'i lus su nga gnas nas/_/za byed sbyin par byed pa po/_/zhes bya ba dang /_yang /_gang dag lha gzhan dad byed cing /_/dad ldan brtson par byed pa dag_/de
[\[40b.5\]]dag nga sngon 'gro byas nas/_/bsten par byed do kun ti'i bu/_/zhes de nyid kyis smras pa tshad mar byed do/_/gzhan dag ni 'dir 'phrog pa'i don dbang phyug la sbyar te/_phra zhing bsam gyis mi khyab rab srab byed pa 'dun byed kun rig pa/_/rnal 'byor goms pas thob pa'i blo can bsam gtan pa
[\[40b.6\]]yi bsam gtan yul/_/nyi ma zla ba sa chu me rlung phyogs dang nam mkha'i lus can te/_/zhi ba'i bde dga' 'grub par 'dod pa rnams kyis dbang phyug rtag tu bsgom/_/zhes smras pa sbyor ro/_/de ni de dag gi nang gi rnal 'byor bstan pa'i phyir/_snying ga'i pad+ma'i rlung gi ni/_/rnal 'byor ldan
[\[40b.7\]]pa'ang sgom par byed/_/ces smos te/_bdag nyid lha'i sbyor ba la gnas pa'i snying ga'i dbus su pad+ma rnam par bsams la/_de'i dbus nas byung ba'i rlung sna bug dang kha nas byung ba thur du rkang pa'i mthil nas dgang ba/_bum pa can zhes bya ba'i man ngag bsgoms pas dbugs dgag pa grub pas
[\[41a\]]
[\[41a.1\]]bskal pa'i bar du mi 'chi ba'i rlung gi rnal 'byor ldan pa'ang sgom par byed ces pa ste/_'di dag la ni dgag pa tsam las yan lag drug pa'i rlung gi ting nge 'dzin ni med do/_/de ltar rlung dgag par 'jug pa'i rnam par shes pa chad pa 'di la phyi rol pa dang /_chos 'di pa kha
[\[41a.2\]]cig las thos pa ma bskyed pa 'ga' kho nas yang dag pa'i ye shes su bzung ba srid pas de dag dgag pa'i phyir/_rnal 'byor ldan pa gzhan 'gas kyang /_/de kho na zhes rtogs shing gnas/_/bdag gis rtogs pa 'ba' zhig tu ma zad de/_gzhan yang lam der 'dren pa yi/_/bden
[\[41a.3\]]pa gang yin de yin nyon/_/zhes sgrub po slob ma la smras te/_bden pa de gang zhe na/_dbugs rgyu ba dang rab rtog med/_/yid ni gar shi bden pa'o/_/zhes smra ste/_shi ba ni rgyun chad pa'o/_/de dag gis bstan pa'i ye shes mchog de yang sun dbyung bar gsungs pa ni 'di lta ste/_bdag ni dngos la
[\[41a.4\]]rjes rmongs pas/_/gal te ye shes kyi mtshan nyid yul gang yin pa mi shes pa yin na/_de'i shing ni ye shes yin par thal bar 'gyur ba gnod pa can gyi tshad ma yod do/_/des na de dag gi bden pa dang ting nge 'dzin gyi lam 'di ni legs par grol ba ma yin te/_srid pa gang yin pa slar 'ching
[\[41a.5\]]ngo /_/de bas na thos pa chung ba'i ting nge 'dzin rnyed pa ni bdud kyi las so zhes gsungs pas slob dpon gyis kyang thos pa la nan tan du bya bar 'chad do/_/'di ltar yang dag par rdzogs pa'i sangs rgyas ko san ti'i dge slong bud+d+ha ma ti'i rjes su 'brangs nas/_bskal pa dang po'i tshe 'dzam bu'i gling lta ba'i lha
[\[41a.6\]]rnams la brten te/_skyes pa'i phyi rol pa'i lta ba 'di dag kyang khong du chud par byas la de bzlog par bya'i rnam par sdang bar bya ba ni ma yin te/_'phags pa sor mo'i phreng ba la phan pa zhes bya ba theg pa chen po'i mdo las/_'jam dpal de ltar 'jig rten pa'i tshul khrims dang spyod pa dang bya ba'i cho ga
[\[41a.7\]]thams cad kyang sangs rgyas kyi sprul pa'o zhes gsungs pa'i phyir dang /_de dag snying rje'i yul du gyur pa'i phyir te/_de phyir log par bstan pa yi/_/grub mtha' 'chal pa'i blo can la/_/de lugs rjes 'jug blo can rnams/_/snying rje nyid ni rab tu skye/_/zhes bshad pa'i phyir ro/_/da ni
[\[41b\]]
[\[41b.1\]]chos 'di pa'i ye shes snying po bstan pa'i phyir/_sangs rgyas chos ni rnam bzhir zhes bya ba la sogs pa smos te/_chos ni bstan pa'am/_sgrub pa'am/_yang na bstan pa'i chos so/_/lus dang ngag gis grol ba mi 'thad kyi grol ba dang /_'ching ba'i sems kyi dbang las so zhes 'dod pa
[\[41b.2\]]rnams ni yid 'dod rnams te/_de rnams kyis sngon sangs rgyas kyis gsungs pa dang /_yang dag par bsdus pa na rnam pa bzhir mthong ste/_bzhi gang zhe na/_'og nas 'chad pa bye brag tu smra ba la sogs pa'i lam ji skad du bshad pas/_rang rang gi 'bras bu de kho na nyid sgrub pa'o zhes tshig rnam par
[\[41b.3\]]sbyar ro/_/de ltar mdor bstan nas/_da ni rgyas par ston pa/_nam mkha' zhes bya ba la sogs pa smos te/_kha che bye brag tu smra ba gang dag nam mkha' la sogs pa/_'dus ma byas gsum du smra zhing de dag kyang rtag par 'dod de/_de dag ni/_zag med lam gyi bden pa dang /_/'dus ma byas rnams
[\[41b.4\]]gsum yang ste/_/nam mkha' dang ni 'gog pa gnyis/_/de la nam mkha' mi sgrib pa/_/so sor brtags pas 'gog pa gang /_/bral ba'o so so so so yin/_/skye la gtan du gegs byed pa/_/'gog gzhan so sor brtags min pas/_/zhes smra zhing de dag rtag par khas len pa'o/_/yul
[\[41b.5\]]dbus kyi bye brag tu smra ba dag ni 'dus ma byas bzhir 'dod pas/_gal te de lta yin na nyan thos bye brag tu smra ba kho bo cag gi phyogs la yang skye ba med pa la sogs pa'i khyad par dang ldan pa'i rten cing 'brel par 'byung ba 'dus ma byas nyid yod par grub ste/_'di ltar 'dus ma byas bzhi po dag ni kho bo
[\[41b.6\]]cag gi phyogs la yang rdzas su yod par 'dod pa'i phyir te/_bzhi gang zhe na/_nam mkha' dang /_so sor brtags pa ma yin pa'i 'gog pa dang /_so sor brtags pa'i 'gog pa dang /_de bzhin nyid do zhes rtsod pa smra ste/_'di dag gi de bzhin nyid ni ji lta ba yin mod kyi snying rje dang bral bar zad
[\[41b.7\]]do/_/'dus ma byas pa ni 'dus byas te/_'dus ma byas ma rtogs pa rgyu dang rkyen 'dus pa las byung ba 'bras bu lngar gtogs pa rnams so/_/de dag sngar bstan pa'i bdag gis kun tu stong la/_de'i phyir byed pa po las las ma gtogs pa med de/_las las 'jig rten sna tshogs skye/_/las ni sems
[\[42a\]]
[\[42a.1\]]pa dang des byas/_/sems pa yid kyi las yin no/_/des bskyed lus dang ngag gi las/_/zhes bstan to/_/yang 'dus byas de dag ni byed pa po med pa 'ba' zhig tu ma zad kyi rtag pa las dben pas skad cig ma'o/_/dngos po rnams skad cig mar sgrub pa ni mdo sde rgyan
[\[42a.2\]]las shes par bya'o/_/gzhan yang mig la sogs pa'i dbang po dag las skyes pa'i blo ste/_rnam par shes pa dag la rigs mi 'dra ba dang /_rdul phra rab kyi rnam pa med cing blo dang dbang po de dag gis mngon sum du rig pa gzugs la sogs pa ni rdul phra rab bskor ba'i tshogs su gnas par 'dod de/_'di
[\[42a.3\]]lta bu ni phyi rol pa la ltos te blo dang ldan pa zhes bya bar bgrang ba nub phyogs kha che'i yul na gnas pa'i bye brag tu smra ba'i gzhung du bshad de/_'di dag 'das pa dang ma 'ongs pa'i rgyur khas len cing dus gsum dag rdzas kyi bye brag tu smra ba'am/_bye brag tu bshad pa chen po'i gzhung dang mthun par smra bas na de
[\[42a.4\]]dag la de skad ces bya'o/_/grub pa'i mtha' phal cher 'dra bas na yul dbus kyi bye brag tu smra ba'i logs su gzhung ma bstan no/_/da ni mdo sde pa'i grub mtha' bstan par bzhed nas/_mthong ba dbang po'i yul min te/_/zhes bya ba la sogs pa smos te/_mig la sogs pas mngon sum du mthong ba'i gzugs
[\[42a.5\]]la sogs pa'i rnam par shes pas gzung ba yin gyi/_mig la sogs pa'i dbang po'i yul ni ma yin te/_ci'i phyir zhe na/_mig la sogs pa'i rnam par shes pa de dag nyid yul gyi rnam pa dang bcas par skye ba'i phyir te/_bems po snang du mi rung phyir/_/shes pa rnam pa bcas pa skye/_/zhes bstan pas
[\[42a.6\]]so/_/de ltar na mdo sde pa 'di dag ni shel dag pa'i drung gi tshon gyi kha dog tu gyur pa la skyes bu lta ba'i tshe shel dang tshon gang yin pa de gnyis de'i mig gis gzung ba na shel nyid ni mngon sum gyis gzung ba ma yin la/_tshon ni gzugs brnyan gyis gzung ba yin pas skyes bus gzung ba gnyis gzung ba ltar
[\[42a.7\]]mngon sum gyi snang ba 'di ni shes pa kho na'i rnam pa yin la/_shes pa kha dog dang dbyibs su snang ba'i gzhi ni logs nyid na rdul phra rab kyi tshogs par med pa ma reg pa dag gi ngo bor 'dod pas gzung ba gnyis su smra'o/_/nam mkha' mo gsham bu 'dra la/_/zhes bya ba la sogs pas ni 'dus ma byas
[\[42b\]]
[\[42b.1\]]brtags pa'i yod par bstan te/_brtags pa'i yod pa ni ming tsam ste/_ming yang sgra spyi'i rnam pa ste rang gi mtshan nyid ni ma yin no/_/de bzhin du 'di dag ni dus gsum dang ldan pa ma yin pa'i 'du byed rnams kyang brtags pa tsam du 'dod la/_dngos po rnams shes pa dang bems po 'dres par snang
[\[42b.2\]]gi_/re re zhig snang bar mi nus pas na/_'dus byas bems po yod min la/_/dus gsum dag kyang khas mi len/_/zhes smos so/_/bems po ni 'dus nas byas par mi 'thad de/_de dag la 'du ba'i rnam par rtog pa med pa'i phyir dper na rdul dang rdul lta bu'o zhes bya ba'i don to/_/gzhan yang
[\[42b.3\]]ci rigs su sbyar ro/_/shes pa rnam pa dang bcas par skye na de'i tshe rnal 'byor spyod pa pa dag dang khyad par ci zhig yod ce na/_de'i khyad par yang bsags pa'i gzugs med min zhes smos te/_rnam par shes pa las gud na rdul phra rab bsags pa gong bu'i gzugs med pa ni min no zhes 'dod pa ste/_'di
[\[42b.4\]]ni sgo drug pa dang /_'phags pa bzang po spyod pa la sogs pa'i mdo sde rnams sgra ji lta bar khas len cing /_mdo sde de dag gi rjes su 'jug pas na mdo sde pa ste/_ming gzhan dpes ston pa la mkhas pas na dpes ston pa'o/_/de dag ni bye brag tu smra ba la sogs pa bas blo zhib pas na mkhas rnams so zhes bya ba
[\[42b.5\]]ste/_'di ltar dge ba yang dag par rdzogs pa'i byang chub tu bsngo ba dang /_smon lam gyis mya ngan las 'da' ba'i nyan thos yin pas lo brgyad khris slar ldang ba'i phyir mkhas pa'o/_/bye brag tu smra ba dag ni zhi ba'i dbyings der bskal pa grangs med pa bye ba khrag khrig brgya phrag du mar 'da' bar byed de/_ting nge
[\[42b.6\]]'dzin gyi lus thob nas/_/bskal pa'i bar du de mi sad/_/ces gsungs pas so/_/de'i phyir 'di dag ni theg pa chen po pa zhes kyang brjod de/_lus dang snying rje chen po dag dang ldan pa'i phyir ro/_/da ni rnal 'byor spyod pa pa'i lta ba bstan pa'i phyir/_rdul phra rab bsags pa'i gong bu rdul phra rab kyi cha shas
[\[42b.7\]]can zhes bya ba med cing /_de bzhin du de'i rgyu de rtsom pa/_phra rab rdul rnams med pa dang /_/zhes smos te/_sems las gzhan na zhes bya ba ni tshig gi lhag ma'o/_/ci'i phyir na/_drug gis cig car sbyar ba na/_/phra rab rdul cha drug tu 'gyur/_/drug po dag ni go gcig na/_/gong bu rdul phran tsam du
[\[43a\]]
[\[43a.1\]]'gyur/_/zhes bya ba la sogs pa'i gnod pa yod pa'i phyir ro/_/gzhan yang mtshan nyid tha dad par brtags pa sra ba las gsher ba dang /_de las tsha ba la sogs pa so sor snang ba dag kyang rigs pas rnam par lta ba rnams la de ltar so sor dmigs su med de/_bud med kyi ni lus
[\[43a.2\]]gcig la/_/kun rgyu 'dod ldan khyi rnams kyis/_/ro dang 'dod bya bza' ba zhes/_/rnam pa gsum du rtog par byed/_/ces bya ba la sogs pas mtshan nyid ma nges pa'i gnod pa yod pa'i phyir ro/_/de lta na so sor snang ba mngon sum du nyams su myong ba 'di ji ltar brtag ce na/_de'i phyir nyams su myong
[\[43a.3\]]ba tsha ba dang gsher ba la sogs pa dag ni rmi lam 'dra zhes smos te/_rmi lam nyid na med par nges pa'i bud med khong du mid pa la sogs pa dang 'dra ste/_rnam par shes pa de nyid so sor snang ba'o/_/de lta na rmi lam ltar thams cad 'khrul pa'am zhe na/_ma yin te/_gzung dang 'dzin pa las grol ba'i/_/rnam
[\[43a.4\]]shes dam pa'i don du yod/_/ces smos te/_'dod ces bya ba khong nas dbyung ngo /_/de la gzung zhes bya ba ni rnam par shes pa las ma gtogs pa'i dbang phyug gis sprul pa nas rdul phra rab bsags pa'i bar ro/_/'dzin pa ni bems po'am/_'dres pa'i yul 'dzin par byed pa'i shes pa ste/_de dag
[\[43a.5\]]las grol ba'i rnam shes ni gzung ba sems kyi rnam pa 'ba' zhig tu 'dod cing 'dzin pa'ang gzung ba las tha mi dad pa ste/_de ltar na rang gi khyad par shes pa ni rnam par shes pa zhes ming yang rigs par 'gyur ro/_/rnam pa ni khyad par nyid du drang ngo /_/de dam pa'i don du yod par 'dod pa ni rang gi mngon par
[\[43a.6\]]zhen pas 'dir rigs pas gnod par mi nus pas na don rnams las 'di kho na dam pa'o zhes rtogs pa tsam snying por 'gyur gyi/_rang gi ngo bos ni ma yin no/_/de dag ni phyi rol gyi don la mngon par zhen pa ma lus pa bcom pas na blo mtsho pha rol phyin pa'i zhes smos te/_blo ni shes rab ste des shes bya'i rgya
[\[43a.7\]]mtsho'i pha rol tu phyin pa'am/_yang na blo nyid 'khrul pa'i 'jigs pa chu srin 'dzin khris dkrugs pa la sogs pa ltar nyam nga ba yin pa'i phyir mtsho lta bu yin la/_'di dag gis mdo sde pa'i bar gyi 'khrul pa'i 'jigs pa dang bcas pa mtsho'i pha rol tu phyin pas na pha rol tu phyin pa ste/_de dag nyid/_kye
[\[43b\]]
[\[43b.1\]]rgyal ba'i sras dag khams gsum pa 'di dag ni sems tsam ste/_dus gsum yang sems tsam mo zhes gsungs pa'i lung gi don dngos po dang mthun pa ltar/_tshul bzhin yid la byed pas spyod pas na rnal 'byor spyod pa ste/_yo ni sha ma na/_shi ka rang yo ga zhes bstan pa'o/_/de dag gi gzhung ni
[\[43b.2\]]grub pa'i mtha' ste bsgrags pa ni bstan pa'o/_/'dir rnal 'byor spyod pa ni rnam pa gnyis te/_rnam pa dang bcas pa dang /_rnam pa med pa'o/_/de la rnam pa dang bcas pa ni slob dpon phyogs kyi glang po la sogs pa dag gi 'dod pa ste/_rnam pa gzhan gyi dbang du ston pas ji skad du/_nang gi shes bya'i
[\[43b.3\]]ngo bo ni/_/phyi rol ltar snang gang yin de/_/don min zhes bya ba la sogs pa ste rnam par shes pa'i tshogs drug tu smra ba'o/_/rnam pa de med pa ni slob dpon 'phags pa thogs med la sogs pa ste/_de dag rnam pa kun tu brtags pa rab rib can gyis skra shad la sogs pa ltar smra bas/_don ni don du grub
[\[43b.4\]]'gyur na/_/mi rtog ye shes med par 'gyur/_/de med pas na sangs rgyas nyid/_/thob par 'thad pa ma yin no/_/de de bzhin du/_mi rtog ye shes rgyu ba la/_/don kun snang ba med phyir yang /_/don med khong du chud par bya/_/de med pas na rnam rig med/_/ces brjod cing rnam par shes pa'i
[\[43b.5\]]tshogs brgyad dang /_kha cig gcig pur smra ba ste/_/gcig pu nyid ni rnam pa dang bcas pa dag la yang kha cig go/_/da ni theg pa chen po dbu ma pa'i gzhung ston par bzhed nas/_rnam shes dam pa'i don ldan pa/_/zhes bya ba la sogs pa gsungs te/_sngar bstan pa ltar rnam par shes pa rigs pas
[\[43b.6\]]mi gnod pas dam pa'i don gyi mtshan nyid dang ldan pa de yang kho bo cag dbu ma pa shin tu zhi ba pa'i rigs pas 'jal ba la mkhas pa blo rab tu brtan pa rnams don dam par yod par mi 'dod de/_ci'i phyir zhe na/_shes pa de gcig dang du ma'i rang bzhin dang bral ba'i phyir dper na/_nam mkha'i pad+ma bzhin
[\[43b.7\]]te/_'dir rnam shes dam pa'i don ldan pa ni chos can no/_/don dam par mi 'dod pa ni bsgrub par bya ba'i chos so/_/gcig dang du ma bral ba'i phyir/_/zhes bya ba ni phyogs kyi chos te/_khyab par byed pa mi dmigs pa'i gtan tshigs so/_/nam mkha'i pad+ma bzhin zhes bya ba ni mthun pa'i dpe ste/_
[\[44a\]]
[\[44a.1\]]slob dpon gyi zhal snga nas rnal 'byor spyod pa la thug gi bar du sbyor ba'i tshig gis phyogs snga ma snga ma phyi ma phyi mas sun dbyung ba mdzad pa ni/_rta cang shes lta bur gyur pa'i dbu ma pa bcom ldan 'das kun tu bzang po'i dge 'dun du bgrang ba rnams ni dang por/_gang yod de
[\[44a.2\]]kun 'di rnams 'jig_/ces bya ba la sogs pa phyogs dang phyogs kyi chos tsam mam/_dpe'i chos tsam smos pas go ba la dgongs la/_de las gzhan pa dag gi phyir ni 'dir sbyor ba'i tshig bsdus pa mdzad par shes par bya'o/_/'o na dbu ma pa de dag ci zhig khas len zhe na/_ci yang khas len pa ma
[\[44a.3\]]yin te/_yod min med min yod med min/_/gnyis ka'i bdag nyid kyang min pas/_/mtha' bzhi las grol dbu ma pa/_/mkhas pa rnams kyi de kho na'o/_/zhes smos te/_rnal 'byor spyod pa pa'i mthar thug pa ni yod pa ste/_de yang 'dod pa min la/_'jig rten rgyang pan pa la sogs pa ni med pa ste de
[\[44a.4\]]yang 'dod pa min te/_gal te de dag gnyi ga dang bral ba'i bdag nyid do zhe na/_yod med min zhes smos te/_phung po gsum par 'gyur ba'i phyir ro/_/de ltar na gnyi ga gcig par khas len no zhe na/_gnyis ka'i bdag nyid kyang min pas zhes bya ba smos te/_nyes pa gnyis kar thal bar 'gyur ba'i phyir ro/_/
[\[44a.5\]]phyogs phyi ma gnyis ni rnam par rtog pa srid pa dgag pa ste/_ji ltar slob dpon b+ha bya'i zhal snga nas phyogs rnam par brtags su zin na yang mi rigs pa brjod par bya ba'i phyir de yongs su bzung bas nyes pa med do zhes brjod pa lta bu'o/_/de ltar na mtha' bzhi po ji skad bstan pa las grol te/_de dag
[\[44a.6\]]spangs pa ni mtha' rnams spangs pas kun rdzob kyi bden par dbu ma pa ste de dag ni/_yod dang med dang yod med ces/_/khas mi len pa gang yin pa/_/de la nan tan ldan pas kyang /_/cir yang klan ka bya mi nus/_/zhes bya ba'i tshul gyis grub pa'i mtha' smra ba sus kyang brjod du med pa'i blo dang ldan pas
[\[44a.7\]]na mkhas pa rnams te/_de rnams kyi de kho na'o zhes bya ba ni ji ltar bcal te/_gzhag par yang mi 'gyur zhing /_de 'jal ba yang phyin ci ma log pas na gnyi ga slu ba med pas de kho na grub kyi gzhan ni ma yin no/_/'dir dbu ma pa de dag kyang kun rdzob rnam par gzhag pa gnyis te/_snang ba la mi 'jal
[\[44b\]]
[\[44b.1\]]ba ni slob dpon b+ha bya ba la sogs pa dang /_snang ba'i dngos po ji lta ba ma yin gyi nang gi shes pa kho na sna tshogs su snang bar smra ba slob dpon zhi ba 'tsho la sogs pa'o/_/chos la zhes bya ba la sogs pa ni bslab pa la 'jug par bya ba ste/_sngar bstan pa ltar 'khrul pa'i gnas grub pa'i mtha' rab
[\[44b.2\]]'byam dag dang /_gzhan yang rtag par smra ba bzhi dang /_yang rtag par smra ba gzhan bzhi dang /_mthar smra ba bzhi dang /_kun 'byung ba rgyur smra ba gnyis dang /_tshig 'khrul pa bzhi dang /_'du shes su smra ba bcu drug dang /_'du shes yod pa ma yin par smra ba brgyad dang /_'du shes yod pa yang
[\[44b.3\]]ma yin med pa yang ma yin par smra ba brgyad dang /_mthong ba'i chos la yid 'byung bar smra ba lnga dang /_chad par smra ba bdun zhes bya ba 'jig tshogs la lta ba drug cu rtsa gnyis dag rtsod pa'i dus snyigs ma lnga dang ldan pa 'dir gnas la/_de dag kyang chos las thos pa la sogs pa'i 'bad pa med na ni/_
[\[44b.4\]]gang phyir de nyid mi 'grub pa/_/de phyir mkhas pas nan tan gyis/_/chos la legs par blta bar bya/_/zhes bya ba la sogs pa gsungs te go sla'o/_/bsreg pa la sogs pa slob dpon nyid kyi zhal snga nas/_gzhan du/_don gang lung dang rigs pa yis/_/legs par mngon par brjod pa dang /_/snga phyi
[\[44b.5\]]'gal ba med pa de/_/dam pa rnams kyis yongs su gzung /_/zhes bstan pa'o/_/kha cig ni mngon sum dang rjes su dpag pa dang lung gi tshad ma dag tu smra bar byed do/_/gus phyir min pa ni gang zag gi rjes su 'brang ba dgag pa'i phyir ro/_/bsreg pa la sogs pa yang tshong dpon gser spyod lta bu'i bla
[\[44b.6\]]ma la rag las pas na/_des na 'bad pa bla ma ni/_/zhes bya ba la sogs pa smras te/_gang zhig bden pa gnyis ji lta ba bzhin shes pas lta ba phyin ci ma log pa dang /_snying rje dang ldan pa dang /_thabs la mkhas pa dang /_le lo spangs pa ste chos bzhi dang ldan pa de ni bla ma'o/_/yongs
[\[44b.7\]]su dri ba ni sa bcu'i bar du de la rag las pas na chos nyid kho nas so/_/sems kyi yang dag pa ji lta ba shes pa ni de song ba dang gnas pa mi dmigs te/_de nyid sngar bstan pa ltar ma lus par shes pa yin pas bla ma'i lung gis sems shes pa'i tshul la rnam pa du mar goms par bya'o zhes bya ba
[\[45a\]]
[\[45a.1\]]ni gang tshe sems ni zhes bya ba la sogs pas bstan te/_ji ltar na goms par bya zhe na/_yid ni gang dang gar 'gro ba/_/zhes bya ba la sogs pa smos pas rtog sems 'khor lo de/_ji ltar gzung ba ston te/_ji ltar mthong dang thos pa kun/_/'di la dgag par bya min
[\[45a.2\]]gyi/_/gang phyir sdug bsngal rgyur gyur pa/_/bden pa nyid du rtog pa bzlog_/ces bstan pa dang /_yang dag lta bas phra rab kyi/_/ngo bo yang ni mi shes so/_/de phyir rang bzhin med smra ba'i/_/snang ba bsal phyir ma yin no/_/zhes bya ba la sogs pa'i tshul gyis dngos po kun rdzob pa rnams
[\[45a.3\]]thams cad spros pa med pa'i rang bzhin te/_de'i bdag nyid du shes par bya'i sa brgyad pa'i byang chub sems dpa' ltar ni thog ma nas mthong ba mi srid cing /_mthong ba na yang de dor te bden pa gnyis su dbyer med pa'i ngo bo khong du chud par bya ba'i phyir ro/_/de ltar na 'phags pa rnam par mi rtog pa
[\[45a.4\]]la 'jug pa'i gzungs las byang chub sems dpa' mnyam par gzhag pa'i ye shes pas ni/_chos thams cad nam mkha'i dkyil lta bur mthong bar gsungs pa de la thams cad du dmigs par ni rjes las thob pas sgyu ma la sogs pa ltar snang ba bstan to/_/da ni slob dpon gyi zhal snga nas
[\[45a.5\]]kun rdzob tu rnal 'byor spyod pa pa dag las/_rnam pa med pa dang /_rnam pa mthun par ston pa sems 'di ni bag chags dang bcas pas sna tshogs su snang la/_ji ltar snang ba nyid ni bag chags kyis ni sems can du bgrang ba la khrid cing de ma yin pa la khyer zhes bya ba la sogs pa gsungs te/_de ltar snang
[\[45a.6\]]ba la nyes pa med pa'i phyir sems kyi 'jug pa tha mal pa'i rnam par rtog pa 'gog pas sgyu ma ltar rtogs pas bag chags las ni bkri zhing bkyer gyi snang ba rnams kyis skrag ste de dag bsal bar ni mi bya'o/_/de ltar na sangs rgyas kyis la yang byin gyis brlabs pa'i snang ba rab 'byam 'byung gi rnal 'byor
[\[45a.7\]]spyod pa pa rnam pa med par smra ba ltar de spangs pas ci zhig bya/_de'i 'bras bu ni/_gang dang gang yin de dag gis/_/zhes bya ba la sogs pa gsungs te/_snang ba ma bsal ba'i mthu las zhes bya ba'i don to/_/sna tshogs gzugs can nor bu ni chu shel dag pa ste/_rkyen ji lta bu'i kha dog gi gzugs
[\[45b\]]
[\[45b.1\]]su snang du rung ba'i phyir ro/_/bsod nams ni sgrib pa dag par byed pa'i ye shes kyi tshogs dang phan pa'i bsam pa ste/_des na bzang po gang zhe na/_bsod nams kyi tshogs nyi tshe las khyad par du dbye ba'i phyir ro/_/sangs rgyas kyi ye shes ni ye shes rnam pa bzhi ste/_de dag thob par
[\[45b.2\]]bya ba'i phyir 'bad pas gzhol bar shog cig ces bya ba'i don to/_/gzhan phan 'dod pas bsdus pa phye/_/nyes smras de 'dir bdag gis 'khrul/_/de phyir 'phags pa la mi smad/_/bdag la mkhas rnams bzod par mdzod/_/'di yis dge ba dri med ston zla 'dra ba gang yin des/_/
[\[45b.3\]]bdag ni 'phags pa klu sgrub 'phags pa lha yi zhabs bcas dang /_/myur du legs phrad de dag gsung gi bdud rtsis ngoms byas te/_/rim gyis 'gro ba 'dren phyir gcig tu 'gro la phan phyir gyur/_/ye shes snying po kun las btus pa'i bshad sbyar slob dpon byang chub bzang po'i zhal
[\[45b.4\]]snga nas mdzad pa rdzogs so//_//rgya gar gyi mkhan po shAn+ti b+ha dra dang /_lo tsA ba dge slong chos kyi shes rab kyis bsgyur cing zhus te gtan la phab pa'o//[ {D3853}#]@##/_/rgya gar skad du/_pradz+nyA pra dI pa mU la ma d+h+yA mi [#]ka prat+ti/_bod skad du/_dbu ma'i
[\[45b.5\]]rtsa ba'i 'grel pa shes rab sgron ma/_bam po dang po/_/dkon mchog gsum la phyag 'tshal lo/_/'jam dpal gzhon nur gyur pa la phyag 'tshal lo/_/slob dpon 'phags pa klu sgrub la phyag 'tshal lo/_/slob dpon btsun pa legs ldan 'byed la phyag 'tshal lo/_/gang gis chos kyi
[\[45b.6\]]de nyid rnam rtog legs bral ba/_/spros pa kun zhi blo ngan rab rib kun 'joms can/_/tshig gi yul ma yin yang de nyid sgro btags nas/_/sa kun 'byor phyir bstan pa de la phyag 'tshal lo/_/slob dpon gyi zhal snga nas kyi [#]tshig le'ur byas pa dag kho nas rjes su dpag pa dang /_sun dbyung ba'i
[\[45b.7\]]gsal ba dang /_de kho na dag bstan pa dang /_lta ba ngan pa'i dra ba zhi bar byed pa dang ldan pa shes rab kyi pha rol tu phyin pa'i tshul bka' stsal mod kyi/_tshangs pa mtshungs par spyod pa rnams las kha cig gis mi rtogs pas/_de'i phyir de dag gis rtogs par bya bar 'dod nas lung ji lta ba bzhin du
[\[46a\]]
[\[46a.1\]]dbu ma'i bstan bcos bshad par bya'o/_/de la bstan bcos kyi 'grel pa [#]smras pa/_'di la bcom ldan 'das thugs rje dam pas spro ba rab tu bskyed pa'i blo gros mnga' ba/_bskal pa bye ba khrag khrig 'bum phrag dpag tu med par/_bsod nams dang ye shes kyi tshogs
[\[46a.2\]]gzhal du med pa'i khur bzhes par mdzad pa na gzhan la phan pa skye ba dang /_rjes su 'brel pa'i thugs rang gi srog dang 'bral ba'i sdug bsngal gyis kyang yongs su mi skyo ba mnga' bas 'jig rten skye ba dang /_'gag pa dang /_chad pa dang /_rtag pa dang /_'ong ba dang /_'gro ba dang /_tha dad pa dang /_
[\[46a.3\]]gcig pa la sogs pa spros pa'i dra ba thibs por 'khyams shing snang ba med pa la gzigs nas/_shes rab kyis shes bya'i rgya mtsho mngon par bsrubs te/_chos thams cad kyi de kho na'i bdud rtsi spros pa'i dra ba mtha' dag dang legs par bral ba/_gzhan gyi dring mi 'jog pa/_rnam par mi
[\[46a.4\]]rtog pa brnyes nas/_theg pa mchog gis 'gro ba rnams la rten cing 'brel par 'byung ba'i rin po che dam pa skye ba dang na tshod dang /_rigs dang /_yul dang /_dus las [#]'da' ba med pa/_mu stegs byed dang /_nyan thos dang /_rang sangs rgyas thams cad dang thun mong ma yin pa kun rdzob dang don
[\[46a.5\]]dam pa'i bden pa la brten nas/_skye ba dang skye ba med pa la sogs pa'i brjod pa dag gis bka' stsal to/_/slob dpon gyis kyang de bzhin gshegs pa'i tshul skye ba med pa la sogs pa'i tshig gis rab tu bstan pa ma nor bar de bzhin nyid thugs su chud nas dgyes pa'i shugs drag po yang
[\[46a.6\]]dag par skyes pas/_ji ltar thugs su chud pa'i tshul gyis bcom ldan 'das la mngon par bstod de/_bstan bcos mdzad par bzhed nas/_thugs rje nyid kyi chus brlan pa'i thugs [#]mnga' bas skye bo rjes su dpag pa gtsor 'dzin cing khong du chud par 'dod pas rtogs par bzhed nas/_gang
[\[46a.7\]]gis rten cing 'brel par 'byung /_/'gag pa med pa skye med pa/_/chad pa med pa rtag med pa/_/'ong ba med pa 'gro med pa/_/tha dad don min don gcig min/_/spros pa nyer zhi zhi bstan pa/_/rdzogs pa'i sangs rgyas smra rnams kyi/_/dam pa de la phyag 'tshal lo/_/zhes bya ba [#]gsungs so/_/
[\[46b\]]
[\[46b.1\]]gang gis zhes bya ba ni sgra spyi yin yang 'dis ni thun mong ma yin pa'i khyad par dang ldan pa'i rten cing 'brel par 'byung ba ston par mdzad pa nyid kyis brjod par bzhed pa'i phyir bcom ldan 'das kho na dang sbyar ro/_/rten cing 'brel par 'byung zhes bya ba ni gang gi [#]phyir/_khyad par bstan kyang khyad par gyi [#]
[\[46b.2\]]gzhi'i ming ma bstan na de mi rtogs pas de bstan pa yin no/_/rten cing 'brel par 'byung zhes bya ba la/_kha cig na re rten cing zhes bya ba'i tshig gi phrad ni zlos pa'i don yin pa'i phyir dang /_'brel par zhes bya ba ni phrad pa'i don yin pa'i phyir dang /_'byung ba zhes bya ba'i sgra ni skye ba'i don yin pa'i phyir rten cing
[\[46b.3\]]'brel par 'byung ba ste/_de dang de la rten cing phrad nas 'byung ba'o zhe'o/_/gzhan dag na re so so 'jig [#]pa dang ldan pa rnams kyi 'byung ba ni rten cing 'brel par 'byung ba'o zhe'o/_/gzhan ma yin pa ni de yang mi rung ste/_mig dang gzugs rnams la brten nas mig gi rnam par shes pa 'byung ngo zhes
[\[46b.4\]]gsungs pa 'di la don gnyi ga med pa'i phyir ro/_/'o na gang yin zhe na/_'di yod na 'di 'byung la 'di skyes pa'i phyir 'di skye ba ste zhes bya ba rkyen 'di dang ldan pa nyid kyi don ni/_rten cing 'brel par 'byung ba'i don to zhes zer ro/_/'dir kha cig na re/_gal te 'byung ba'i snga rol du 'bras bu rkyen dang phrad
[\[46b.5\]]nas phyis 'byung na ni de'i rten cing 'brel par 'byung ba zhes bya bar 'gyur ba zhig na/_'byung ba'i snga rol du 'bras bu rkyen dang mi 'phrad de med pa'i phyir ro/_/de lta bas na rten cing 'brel par 'byung ba'i sgra mi 'grub po/_/gal te rten cing 'brel par zhes bya ba dang /_'byung zhes bya ba gnyis dus
[\[46b.6\]]gcig tu khas len pas nyes pa med do zhe na yang rten cing 'brel par 'byung ba'i sgra la bya ba gnyis dus gcig na med de/_par zhes brjod pa'i phyir dper na khru [#]byas te bza' zhes bya ba bzhin no/_/byed pa po med par yang gzhi med pa'i bya ba mi rung ste/_med pa'i phyir mo gsham gyi bu 'gro ba bzhin no/_
[\[46b.7\]]zhes zer ro/_/de ni bzang po ma yin te/_'bras bu med pa 'byung ba'i mtshan nyid kyi bya ba khas len na ni/_rang la [#]ma nges pa'i phyir ro/_/yod pa las 'byung ba'i phyogs la yang yod pa'i gtan tshigs kyi don ma grub pa'i phyir ro/_/byed pa po gcig dang ldan pa'i bya ba gnyis dus gcig na yang yod de/_par
[\[47a\]]
[\[47a.1\]]zhes brjod pa'i phyir dper na kha gdangs te nyal zhes bya ba dang /_lam khyab par byas te 'gro'o zhes bya ba bzhin te/_ma nges pa'i phyir ro/_/byed pa po yod pa dang med pa la [#]yang ji skad smos pa'i skyon du 'gyur ba'i phyir ro/_/gzhan la yang grags pa'i gtan tshigs brjod na ni ha cang
[\[47a.2\]]thal bar 'gyur ba'i phyir ro/_/de bstan pa ni las yin te/_'gag pa med pa skye med pa/_/chad pa med pa rtag med pa/_/'ong ba med pa 'gro med pa/_/tha dad don min don gcig min/_/zhes bya ba yin no/_/de la tshig gi don rtogs pa med par ngag dang rab tu byed pa dang bstan bcos kyi don mi rtogs
[\[47a.3\]]pas de'i phyir dang po kho nar tshig gi don brjod par bya'o/_/kha cig na re tshig la sogs pa'i don rnams ni ngag la sogs pa'i don la phan pa byed pa nyid yin gyi tshig gi phyogs gcig ni [#]lam du 'gro ba bzhin no zhes so/_/gzhan ma yin pa ni tshig la sogs pa ni 'du byed bskyed pas bstan bcos kyi
[\[47a.4\]]don yan lag ma lus pa khong du chud pa la [#]phan pa byed pa nyid du rigs kyi sngar brtags pa [#]ni mi rigs so zhes zer ro/_/'gag pa zhes bya ba ni 'jig pa'o/_/skye zhes bya ba ni 'byung ba'o/_/chad pa zhes bya ba ni rgyun chad pa'o/_/rtag pa zhes bya ba ni dus thams cad du gnas pa'o/_/'ong ba zhes bya ba ni tshur
[\[47a.5\]]'ong ba'o/_/'gro zhes bya ba ni phar 'gro ba'o/_/tha dad [#]ces bya ba ni don tha dad pa'o/_/don gcig ces bya ba ni don tha mi dad pa ste/_gzhan ma yin pa zhes bya ba gang yin pa'o/_/de la 'gag pa med pa zhes bya ba ni 'di la 'gag pa yod pa ma yin pa'o/_/don gcig min zhes bya ba'i bar du yang 'di
[\[47a.6\]]la yang don gcig pa yod pa ma yin pa'o/_/de la kha cig na re 'gag pa dang skye ba dang tha dad pa nyid dang /_gcig pa nyid bkag pa ni don dam par ro/_/chad pa dang rtag pa bkag pa ni tha snyad du'o/_/'gro ba dang 'ong ba bkag pa ni gnyi gar ro zhe'o/_/gzhan ma yin pa ni 'dir thams cad don dam
[\[47a.7\]]par bkag ste/_nges par gzung ba'i phyir ro/_/gzhan du yang mi 'gal te/_khyad par gyi gzhi'i khyad par ji skad bstan pa la 'gal ba med pa'i phyir dang /_mdzad pa pos bstan pa nyid kyis bzhed pa mchog yin pa'i phyir ro zhes zer ro/_/spros pa nyer zhi zhes bya ba ni brjod pa'i bdag nyid mngon par zhen
[\[47b\]]
[\[47b.1\]]pa zhi ba'i phyir ro/_/zhi zhes bya ba ni gnod pa thams cad dang bral ba'i phyir ram/_ngo bo nyid kyis stong pa'i phyir ro/_/bstan pa zhes bya ba ni bka' stsal pa'o/_/rdzogs pa'i sangs rgyas zhes bya ba ni bcom ldan 'das te/_chos dang [#]gang zag bdag med pa nyid yang dag pa phyin ci ma log par thugs su chud pa'i
[\[47b.2\]]phyir ro/_/smra rnams kyi zhes bya ba ni smra ba nyan thos dang /_rang sangs rgyas dang /_byang chub sems dpa' rnams kyi ste/_rten cing 'brel par 'byung ba phyin ci ma log par ston par byed pa nyid kyis mtho ris dang byang grol thob par byed pa'i lam nye bar ston par byed pa'i phyir ro/_/dam pa zhes bya ba ni mchog
[\[47b.3\]]ste/_ji skad smos pa'i khyad par phyin ci ma log pa dang ldan pa'i rten cing 'brel par 'byung ba gsungs pa'i [#]phyir ro/_/de'i phyir de la phyag 'tshal lo zhes bya ba ni 'dud par bya ba'o/_/'dir kha cig na re/_gal te rten cing 'brel par 'byung na ni ji ltar skye ba med pa yin/_ji ste skye ba med na ni rten cing
[\[47b.4\]]'brel par 'byung zhes byar yang mi rung bas rang gi tshig dang 'gal zhing dam bcas pa'i skyon du 'gyur te/_de nyid kyis de'i don la skur pa btab pa'i phyir/_dper na smras pa thams cad brdzun pa [#]zhes bya ba lta bu'o zhes zer ro/_/de la gal te rten cing 'brel par 'byung ba thams cad skye ba med pa zhes
[\[47b.5\]]dam 'cha' bar byed na ni skyon der yang 'gyur ba zhig na[#]/_thams cad ces bya ba'i sgras kun rdzob pa'i rten cing 'brel par 'byung ba [#]khas ma blangs pa bsdus pa'i phyir dang /_don dam par [#]rten cing 'brel par 'byung ba yod par khas blangs nas/_de la skur pa gdab pa ma byas pas de'i phyir gtan tshigs
[\[47b.6\]]kyi don ma grub pa nyid do/_/dper na sbyin pa la sogs pa don dam par dge ba ma yin yang 'khor ba [#]sdud pa las dge ba rnams zhes brjod pa dang /_rnam par shes pa bdag tu khas blangs nas don dam par rnam par shes pa bdag ma yin no zhes dam bcas pa la dam bcas pa'i skyon du mi 'gyur ba lta bu
[\[47b.7\]]dang /_dper na sprul pa'i skyes bu skye ba la skyes bu'i ngo bo nyid du skye ba med pa de bzhin du/_sgyu ma dang smig rgyu lta bu'i nang gi skye mched kyi bdag nyid skye ba yang kun rdzob tu yin gyi don dam par ma yin pas nyes pa med do/_/gzhan dag na re skye ba'i 'og tu 'gag pa dgag [#]par rigs te/_de sngon du 'gro ba can yin pa'i
[\[48a\]]
[\[48a.1\]]phyir chad pa bzhin no zhes zer ro/_/'khor ba la thog ma med pa'i phyir 'gag pa sngon du 'gro ba can gyi skye ba yang phyis dgag par khas ma blangs pas gtan tshigs ma nges pa'i skyon yod do/_/'gag [#]pa ni skye ba'i rim pa la mi ltos [#]pa'i phyir dang /_don brtag pa yin pa'i phyir dang /_tshig
[\[48a.2\]]gzhan du byas na yang thal ba mtshungs par nye bar gnas pa'i phyir nyes pa med do/_/rang gi [#]sde pa dag las kha cig bstan bcos brtsam pa dgag par 'dod pa dag na re/_rten cing 'brel par 'byung ba skye ba med pa la sogs pa'i khyad par dang ldan pa ni 'dus ma byas yin pa'i phyir kho bo cag gi phyogs la yang
[\[48a.3\]]grub pas rten cing 'brel par 'byung ba ni/_nyan thos dang thun mong ma yin pa nyid ma yin te/_de'i phyir bstan bcos brtsam pa [#]rigs pa ma yin no zhes zer ro/_/rten cing 'brel par 'byung ba skye ba med pa la sogs pa'i khyad par dang ldan pa ni dgag pa'i tshul gyis ston pa'i phyir dang /_rten cing 'brel par 'byung
[\[48a.4\]]ba 'dus ma byas yod pa nyid du ston pa la ni rjes su dpag pa med pa'i phyir ro/_/rkyen nges pa las skye ba de 'dus ma byas nyid du rtog na skye ba bkag pa nyid kyi phyir de'i chos nyid mi srid pa'i phyir ro/_/skye ba ni 'dus ma byas min te/_rgyu dang ldan pa'i phyir gnas pa bzhin no/_/rjes su dpag pa las de med pas mi rigs
[\[48a.5\]]pa ma yin no/_/rang gi sde pa dag las gzhan dag 'di skad ces skye ba med pa ni de las gzhan skye ba med pa'i phyir te/_dbang phyug ma yin pa bzhin no/_/'gag pa med pa ni mu stegs byed kyis yongs su brtags pa'i 'gag pa med pa'i phyir te[#]/_bdag med pa bzhin no/_/chad pa med pa dang /_rtag pa med pa ni rgyu
[\[48a.6\]]la brten te 'bras bu skye zhing /_'bras bu skye ba na rgyu 'gag pa'i phyir ro/_/'ong ba med pa dang /_'gro ba med pa ni skyes pa'i yul nyid du 'jig pa'i phyir ro/_/don tha dad pa ma yin pa dang /_don gcig pa ma yin pa ni de nyid dang gzhan du brjod par bya ba nyid ma yin pa'i phyir te/_nor bu 'am bud
[\[48a.7\]]shing ngam nyi ma dang phrad pa las byung ba'i me bzhin no/_/de lta bu'i rten cing 'brel par 'byung ba ni gsung rab kyi tshul yin pas nyan thos dang thun mong ma yin pa nyid ma yin pa nyid de/_de'i phyir bstan bcos brtsam mi dgos so zhes zer ro/_/skye ba nyid skye ba med pa'i ngo bo nyid kho nar ston pas/_rten cing
[\[48b\]]
[\[48b.1\]]'brel par 'byung ba skye ba med pa la sogs pa'i khyad par dang ldan pa khas len pa'i phyir/_de ni khyad par shin tu che bas de'i phyir bstan bcos brtsam mi dgos pa ma yin no/_/slob dpon gyis [#]rten cing 'brel par 'byung ba skye ba med pa la sogs pa thun mong ma yin pa'i khyad par dang ldan pa de kho na ston par
[\[48b.2\]]mdzad pa nyid kyis bcom ldan 'das la mngon par bstod nas/_skye ba med pa bstan nas 'gag pa med pa la sogs pa khyad par bstan sla bar dgongs pa na skye ba med pa dang por bstan par bzhed nas/_gzhan gyis yongs su brtags [#]pa'i skye ba rnam par rtog pa mngon sum du mdzad de/_'di ltar skye bar
[\[48b.3\]]smra ba dag las kha cig ni dngos po rnams bdag las skye'o zhes zer/_gzhan dag ni gzhan las so zhes zer/_kha cig ni gnyis las so zhes zer/_gzhan dag ni rgyu med pa las so zhes zer ba dag rigs pa dang lung dag gis brtags pa na skye ba rnam pa thams cad du 'thad pa mi bzod par rang la nges pa'i dbang
[\[48b.4\]]gis[#]/_bdag las ma yin gzhan las min[#]/_/gnyis las ma yin rgyu med min/_/dngos po gang dag gang na yang /_/skyes pa nam yang yod ma yin/_/zhes bya ba gsungs te/_'di ni dam bcas pa'i spyi bkod pa yin no/_/de la re zhig bdag las ma yin zhes bya ba ci zhig ce na/_skyes pa
[\[48b.5\]]nam yang yod ma yin/_/zhes bya ba la sogs pa ste/_re re dang sbyar bar bya'o/_/bdag las zhes bya ba ni bdag nyid las zhes bya ba'i tha tshig go/_/dam bcas pa tsam gyis bsams [#]pa'i tshig gi don mi 'grub pas[#]/_'dir phyogs kyi chos ni yod pa nyid yin par gzung ste/_'di ltar bdag las zhes bya ba
[\[48b.6\]]ni bdag nyid yod pa la snyad gdags pa'i phyir ro/_/dpe ni bsgrub [#]par bya ba dang /_sgrub pa'i chos kyi dbang gis te bsgrub [#]par bya ba dang /_sgrub pa'i chos grags pa dang ldan pa'i chos can gyi dpe yin pa'i phyir ro/_/bdag las ma yin zhes bya ba'i dgag pa 'di ni med par dgag pa'i don du lta [#]bar bya ste/_
[\[48b.7\]]dgag pa gtso che ba'i phyir dang /_'di ltar rtogs [#]pa ma lus pa'i dra ba dgag [#]pas rnam par mi rtog pa'i ye shes shes bya'i yul ma lus pa dang ldan pa 'grub par dgongs pa'i phyir ro/_/ma yin par dgag pa yongs su bzung na ni de sgrub pa gtso che ba'i phyir chos rnams ma skyes so zhes sgrub pas skye ba
[\[49a\]]
[\[49a.1\]]med pa ston pa'i phyir mdzad pa'i mtha' dang bral bar 'gyur te/_lung las gzugs kyi skye ba med pa la spyod na shes rab kyi pha rol tu phyin pa la spyod pa ma yin no zhes 'byung ba'i phyir ro/_/'dir dngos po rnams bdag las skye ba med pa kho na'o zhes nges par gzung [#]bar bya'o/_/gzhan du
[\[49a.2\]]nges par gzung [#]na bdag kho na las skye ba med de[#]/_'o na ci zhe na/_bdag dang gzhan las skye'o zhes bya bar nges par 'gyur bas de yang mi bzhed de/_mdzad pa'i mtha' dang bral ba'i phyir ro/_/'dir sbyor ba'i tshig tu 'gyur ba ni don dam par nang gi skye mched rnams bdag las skye ba med par nges te/_yod pa'i
[\[49a.3\]]phyir dper na shes pa yod pa nyid bzhin no/_/gal te gtan tshigs yod pa nyid ni mi mthun pa'i phyogs las ldog pa ma bstan pas/_gtan tshigs nyid ma yin no zhe na/_med pa kho na'i phyir de la ldog pa med pas 'di dang thams cad la nyes pa med do/_/'dir grangs can dag las kha cig phyir zlog par byed
[\[49a.4\]]de/_dam bcas pa 'di'i don gang yin/_ci bdag las zhes bya ba 'bras bu'i bdag nyid las sam/_'on te rgyu'i bdag nyid las des cir 'gyur/_gal te 'bras bu'i bdag nyid las na ni grub pa bsgrub [#]bo/_/'on te rgyu'i bdag nyid las na ni don 'gal ba nyid de/_skye ba can thams cad ni rgyu'i bdag nyid du
[\[49a.5\]]yod pa kho na las skye ba'i phyir ro zhe na/_de ni bzang po ma yin te/_bdag las skye ba tsam dgag pa'i phyir ro/_/rgyu'i bdag nyid las na yang bdag dang gzhan du gyur pa las kyang skye ba sel ba'i phyir ro/_/shes pa yod pa nyid ni nus pa'i mtshan nyid dang ldan pa yongs su gzung [#]ba'i phyir yang nyes pa med do/_/'di las
[\[49a.6\]]gzhan ni dngos po rnams bdag gi bdag nyid las skye ba med de/_de dag gi skye ba don med pa nyid du 'gyur ba'i phyir dang /_skye ba thug pa med par 'gyur ba'i phyir ro zhes rnam par bshad par [#]byed do/_/de ni rigs pa ma yin te/_gtan tshigs dang dpe ma brjod pa'i phyir dang /_gzhan gyis smras pa'i nyes pa ma bsal
[\[49a.7\]]ba'i phyir dang [#]/_glags yod pa'i tshig yin pa'i phyir te/_skabs kyi don las bzlog pas bsgrub [#]par bya ba dang /_de'i chos bzlog pa'i don mngon pas dngos po rnams gzhan las skye bar 'gyur ba dang /_skye ba 'bras bu dang bcas pa nyid du 'gyur ba dang /_skye ba thug pa yod par 'gyur ba'i phyir mdzad
[\[49b\]]
[\[49b.1\]]pa'i mtha' dang 'gal bar 'gyur ro/_/gzhan dag na re dngos po rnams bdag las skye ba med pa zhes bya ba de rigs pa ma yin te/_phyogs snga ma rang dgar sbyar ba la sel ba'i phyir[#]/_ri bong gi rwa las 'jig rten gsum skye ba sel ba bzhin no zhes zer ro/_/nus pa dang gsal ba ni bdag nyid tha mi dad
[\[49b.2\]]pa'i phyir bdag gi bdag nyid bzhin te/_de las skye ba ni bdag las skye ba zhes bya ba yin pas phyogs snga ma grub bo/_/phyogs rnams [#]rnam par brtags su zin na yang mi rigs pa brjod par bya ba'i phyir de yongs su bzung bas nyes pa med do/_/de ltar na re zhig dngos po rnams bdag las skye ba med do/_/gzhan
[\[49b.3\]]las [#]min zhes bya ba yang ci zhig ce na/_dngos po gang dag gang na yang /_/skye ba [#]nam yang yod ma yin/_/zhes bya ba'i skabs yin no/_/gzhan las zhes bya ba ni pha rol las zhes bya ba'i tha tshig go/_/dgag pa'i don rgyas pa dang bcas pa ni snga ma bzhin no/_/'dir yang gzhan gyi bdag nyid chos nyid [#]
[\[49b.4\]]yin pas phyogs kyi chos mngon no/_/dpe ni de'i dbang gis so/_/'dir sbyor ba'i tshig ni don dam par nang gi skye mched rnams de dag gi rkyen gzhan dag las skye ba med de/_gzhan yin pa'i phyir/_dper na bum pa bzhin no/_/yang na don [#]dam par gzhan brjod par 'dod pa mig la sogs pa nang gi skye
[\[49b.5\]]mched 'grub par byed pa dag rkyen ma yin par nges te/_gzhan yin pa'i phyir dper na rgyu spun la sogs pa bzhin no/_/ji ste gzhan yin pa'i phyir zhes bya ba de gtan tshigs su mi rung ste/_dam bcas pa'i don gyi phyogs gcig yin pa'i phyir dper na sgra rtag ste/_sgra yin pa'i phyir ro zhes bya ba bzhin no zhe na/_de
[\[49b.6\]]ni bzang po ma yin te/_snyan tshig gi [#]sgra mi rtag ste/_sgra yin pa'i phyir dper na rnga bo che'i sgra bzhin no zhes bya bas dam bcas pa'i don gyi phyogs gcig gtan tshigs nyid du grub pa mthong bas gtan tshigs ma nges pa nyid do/_/bye brag dag las gzhan rdul phra rab [#]kho na las rdul phra mo gnyis la sogs pa'i rim
[\[49b.7\]]gyis sa dang /_chu dang me dang rlung gi rnam grangs cha shas can gyi rdzas skye ba 'grub pa mngon par 'dod pa dag gis phyir zlog par byed de/_gzhan yin pa'i phyir zhes bya ba'i [#]gtan tshigs kyi don yon tan yin par rtog na ni/_don rang la ma grub pa nyid do/_/de las gzhan pa'i don yin par rtog na ni grags
[\[50a\]]
[\[50a.1\]]pa'i gnod par 'gyur ro zhe'o/_/de ni bzang po ma yin te/_gzhan gyi blo'i rgyu spyi bo'i [#]chos grub pa kho na ste/_gtan tshigs nyid spyir brjod pa'i phyir dang /_de yon tan nyid dam gzhan nyid yin par sems pa yang sems pa gzhan yin pa'i phyir ro/_/grags pa'i gnod par
[\[50a.2\]]yang mi 'gyur te/_dam bcas pa khyad par can yin pa'i phyir ro/_/don dam par sa'i rdul phra rab dag sa zhes bya ba'i rdzas rtsom par byed pa ma yin te/_rdul phra rab yin pa'i phyir dper na me'i rdul phra rab dag bzhin no/_/de bzhin du me'i rdul phra rab dag kyang me'i rdzas rtsom par byed pa ma yin te zhes bya ba
[\[50a.3\]]la sogs pa yang brjod par bya'o/_/chos mngon pa la gzhan [#]dag na re/_gzhan nyid ces bya ba gal te 'bras bu'i nus pas stong pa nyid la bya na ni gtan tshigs kyi don ma [#]grub pa nyid do/_/gal te des mi stong pa nyid la bya na ni dpe sgrub pa'i chos dang mi ldan par 'gyur ro zhes zer ro/_/gzhi gzhan la ltos pa
[\[50a.4\]]gzhan nyid kyi blo bskyed pa spyi'i chos spyir brjod pa'i phyir/_ltag chod de ni ma grub pa ltar snang ba dang /_sgrub pa dang mi ldan pa ltar snang ba yin no/_/gzhan dag na re/_don dam par phyi dang nang gi skye mched rnams khas ma blangs pa'i phyir chos can ma grub pas gzhi ma grub pa'i phyir khyod kyi don ma grub pa [#]nyid kyi skyon du
[\[50a.5\]]'gyur ro zhes zer ro/_/tha snyad du de'i gzhi bum pa dang mig la sogs pa skye mched rnams dang /_gzhan [#]nyid khas blangs pa'i phyir ji skad smras pa'i skyon mi 'thad pas de ni rigs pa ma yin no/_/'di la gzhan ni dngos po rnams gzhan las kyang skye ba med pa ste/_ci'i phyir zhe na/_thams cad las thams cad skye
[\[50a.6\]]bar thal bar 'gyur ba'i phyir ro zhes rnam par bshad pa byed do/_/des na de la glags yod pa'i tshig yin pa'i phyir bsgrub par bya ba dang /_sgrub pa bzlog pa byas na dngos po rnams bdag gam gnyis sam rgyu med pa las skye bar 'gyur ba dang /_'ga' zhig las 'ga' zhig skye bar 'gyur ba'i phyir phyogs snga ma dang 'gal
[\[50a.7\]]bar 'gyur ro/_/gzhan du na yang thams cad las thams cad skye bar thal bar 'gyur ba'i phyir ro zhes bya ba de la sgrub pa dang sun dbyung ba gnyis [#]med pa'i phyir/_de ni don 'brel pa med pa yin te/_dper na/_gla sgang sle tres [#]skyu ru ra dag rims la phan/_/smad 'tshong rnams la snying du sdug pa 'ga' yang med/_/smyig [#]
[\[50b\]]
[\[50b.1\]]ma'i smyig [#]ma mde'u dag ni lci zhing kha bag yod/_/zla ba'i 'od zer dag ni tsha ba'i dus na bsil/_/zhes bya ba lta bur 'gyur ro/_/des na de ltar dngos po rnams gzhan las skye ba med do/_/grangs can dag ni byed rgyu rnam par phye ba dang /_rnam par ma phye bas [#]sa la sogs pa dang /_sa bon gyi mtshan nyid
[\[50b.2\]]dag las 'bras bu myu gu zhes bya ba skye'o zhes smra zhing gnyis las skye bar sems pas de'i phyir de dag la gnyis las ma yin zhes bya ba 'di bka' stsal te/_bdag dang gzhan gnyis las ma yin/_/zhes bya ba'i tha tshig go/_/dgag pa'i don ni snga ma bzhin no/_/ci zhig ce na/_dngos po gang dag gang na
[\[50b.3\]]yang /_/skyes pa nam yang yod ma yin/_/zhes bya ba'i skabs yin no/_/ci'i phyir zhe na/_phyogs gnyis kar bstan pa'i sgrub pa dag gis gtad khungs su chud par 'gyur ba'i phyir dang /_gnyis las skye bar ston pa'i rjes su dpag pa med pa'i phyir yang ngo zhes bya bar yang dgongs so/_/gcer bur rgyu
[\[50b.4\]]ba pa'i phyogs dgag pa'i phyir yang /_gnyis las ma yin zhes bya ba la sogs pa 'di bka' stsal te/_'di ltar de dag ni gser gyi sor gdub ni gser dang /_me la sogs pa las bdag dang gzhan las skye bar smra ba'i phyir ro/_/de'i phyir de ltar gnyis las ma yin no/_/da ni rgyu med min zhes bya ba brjod
[\[50b.5\]]par bya ste/_rgyu med par zhes bya ba'i tha tshig go/_/ci zhig ce na/_dngos po gang dag gang na yang /_/skyes pa nam yang yod ma yin/_/zhes bya ba'i skabs yin no/_/ci'i phyir zhe na/_de ston pa'i rjes su dpag pa med pa'i phyir dang /_rjes su dpag pa dang /_grags pa'i gnod par 'gyur ba'i skyon yod pa'i
[\[50b.6\]]phyir yang ngo zhes bya bar dgongs so/_/de la rjes su dpag pa'i gnod pa ni kun rdzob tu khas blangs pa nang gi skye mched kyi dngos po rnams rgyu med pa las skye ba med de/_spyi [#]dang khyad par nyid dang ldan pa'i phyir/_dper na myu gu bzhin no/_/grags pa'i gnod pa ni 'jig rten 'di na yod pa gang yin pa de ni rgyu las skye bar
[\[50b.7\]]grags te/_dper na rgyu spun dag las snam bu dang /_rtsi rkyang dag las sab ma skye ba la sogs pa bzhin no/_/yang na rgyu med ces [#]bya ba ni rgyu ngan pa ste/_chung ma med pa zhes bya ba la sogs pa bzhin no/_/rgyu ngan pa gang zhe na/_ngo bo nyid dang /_dbang phyug dang /_skyes bu dang /_gtso bo dang /_dus dang /_sred med
[\[51a\]]
[\[51a.1\]]kyi bu la sogs pa ste/_yang dag pa ma yin pa'i phyir ro/_/dngos po rnams rgyu med pa de las skye ba med de/_de las skye bar ston pa'i rjes su dpag pa med pa'i phyir dang /_rjes su dpag pa'i gnod par 'gyur ba'i phyir yang ngo zhes bya bar dgongs so/_/de la re zhig ngo bo nyid du smra ba dag na re/
[\[51a.2\]]nang gi skye mched rnams ngo bo nyid las skye bar dam bca' ste/_lus sna tshogs 'grub pa'i phyir dper na pad+ma dag gi kha dog dang /_dbyibs dang /_lo ma dang /_chu ba dang /_'dab ma dang /_ze ba dang /_snying po mdzes pa lta bu dang /_rma bya dag gi mgrin pa'i phyogs rin po che mthon ka chen po dang /_an da rnyil
[\[51a.3\]]ltar mthon mthing du 'dug la/_mjug sgro'i tshogs dag gi mdongs bkra zhing 'tsher bag yod pa bzhin no zhes zer ro/_/des na de la dam bcas pa'i don de gal te kun rdzob tu nang gi skye mched kun rdzob pa'i shes pa'i spyod yul rnams byed pa po rang dbang can gyi bya ba la mi ltos pa'i phyir dang /_sus kyang ma byas pa kho na'i
[\[51a.4\]]phyir/_rkyen nges pa las skye ba yin na ni grub pa la sgrub bo/_/ji ste don dam par na ni dpe med de/_don dam par pad+ma la sogs pa skye bar khas ma blangs pa'i phyir ro/_/rgyu med par smra ba dag kho bo'i phyogs ni thams cad rgyu med pa las 'grub par 'dod la/_bsgrub par bya ba ni gtan tshigs kyis 'grub par 'dod
[\[51a.5\]]na ni phyogs snga ma dang 'gal lo/_/ji ste rgyu yod par smra ba la gtan tshigs med par bstan par mi nus pas kla klo la kla klo'i skad bzhin te/_des na gtan tshigs sbyar kyang phyogs snga ma'i gnod pa med do zhe na/_skad gzhan du bsgyur kyang ji ltar rtogs pa'i rtags kho nas rtags can gyi don ston pa'i phyir dper na kla
[\[51a.6\]]klos phyogs 'di na du ba las me yod do zhes ston par byed pa de la rtags rtogs pa skye ba'i thabs tha dad pa bzhin pas de ni lan du mi rung ngo /_/'jug stobs can dag na re mer mer po dag dang myu gu la sogs pa ni rkyen med pa las skye la bum pa la sogs pa rkyen dang bcas pa las skye bas/_ngo bo nyid las skye ba ma yin
[\[51a.7\]]pa'i phyir dngos po thams cad ngo bo nyid las skye ba med do zhes bya ba'i grub pa la sgrub bo zhes zer ro/_/thams cad las thams cad skye ba bkag pa'i phyir de ni rigs pa ma yin no/_/de ltar re zhig ngo bo nyid las skye ba med do/_/dbang phyug rgyur 'dod pa dag na re/_gang zhig phrar gyur gcig pu skye gnas 'dug_/de yis [#]
[\[51b\]]
[\[51b.1\]]'di kun skye zhing 'jig par byed/_/de ni dbang dag [#]mchog sbyin lha mchod bya/_/yon tan byed pa shin tu zhi ba thob/_/skye ba po 'di shes pa yod min te/_/bdag gi bde sdug bdag la rang dbang med/_/dbang phyug gis btang yang na g.yang sa'am/_/mtho ris dag tu 'gro ba kho nar 'gyur/_/zhes zer ro/_/de
[\[51b.2\]]ni dam bcas pa tsam ste/_dbang phyug ni kun rdzob tu yang 'gro ba mtha' dag skye ba'i rgyu yin par mi rung ste/_la la'i dga' ba dang /_yongs su gdung ba'i rgyu yin pa'i phyir dper na ba lang rdzi bzhin no/_/yang na 'gro ba ni rgyu byed pa po dbang phyug ces bya ba gcig pu dang ldan pa ma yin par nges te/_gzhal bya yin pa'i
[\[51b.3\]]phyir dper na dbang phyug bzhin pas kun rdzob tu yang dngos po rnams de las skye ba med do/_/dbang phyug rgyu yin na yang 'bras bu bdag gi bdag nyid dam/_gzhan du gyur pa'am/_gnyi gar gyur pa zhig 'gyur grang na/_gang yang rung ba gcig tu rtog na yang dgag pa sngar smras pa'i phyir dang /_yod pa dang med pa
[\[51b.4\]]skye ba yang 'gog par 'gyur ba'i phyir don dam par dngos po rnams dbang phyug las skye ba med do/_/ji ste sems can dang snod du bgrang ba'i 'jig rten sna tshogs kyi rgyu'i las dbang phyug ces bya ste/_gnas pa dang /_'byung ba dang /_'jig pa dang /_bde ba dang /_sdug bsngal ba dang /_yar skye ba dang /_mar
[\[51b.5\]]'bri ba skyed par byed pa'i phyir ro zhe na yang tha snyad kyi phyogs la ni grub pa la sgrub pa yin no/_/don dam par ni ma yin te/_don dam par las kyi skye ba yang khas ma blangs pa'i phyir ro/_/skyes bu rgyur 'dod pa dag kyang skyes bu nyid 'gro ba mtha' dag skye ba'i rgyu yin no zhes dam bcas nas/_ba ni ba sgra [#]rnams kyi
[\[51b.6\]]bzhin/_/chu shel chu rnams kyi bzhin dang /_/blag sha yal ga rnams kyi bzhin/_/de ni lus can kun gyi rgyu/_/de bzhin du skyes bu nyid ni byung [#]ba gang yin pa dang /_'byung ba gang yin pa 'di thams cad kyi'o zhes bya ba la sogs pa dang /_de bzhin du de ni g.yo bar byed pa dang /_de ni g.yo bar mi byed pa
[\[51b.7\]]dang /_de ni thag ring ba dang /_de ni thag nye ba dang /_de ni bar ma dang /_de ni gnyi ga dang /_de ni phyi rol thams cad kyi'o zhes bya ba la sogs pa'o zhe na/_'dir dgag pa ni dbang phyug rgyur 'dod pa dag gi bzhin du bya'o/_/lhag par yang brjod par bya ste/_lhas byin gyi bdag ni lhas byin gyi lus dang /_dbang
[\[52a\]]
[\[52a.1\]]po'i rgyu ma yin te/_bdag yin pa'i phyir dper na mchod sbyin gyi bdag bzhin no/_/yang na mchod sbyin gyi lus dang /_dbang po'i tshogs kyi byed pa po ni mchod sbyin gyi bdag ma yin te/_bde ba dang /_sdug bsngal dang /_shes pa skye ba'i rgyu yin pa'i phyir dper na/_lhas byin gyi [#]lus dang dbang
[\[52a.2\]]po'i tshogs bzhin no/_/yang na bcings pa'i bdag ni/_kun gyi rgyu ma yin te/_bdag yin pa'i phyir grol ba'i bdag bzhin pas/_chos kyi rang gi ngo bo bsal bas rang gi dam bcas pa'i skyon du 'gyur ro/_/gal te gtan tshigs kyi don bdag yin pa'i phyir zhes bya ba dam bcas pa'i don gyi phyogs gcig yin
[\[52a.3\]]pa'i phyir ma grub bo zhe na/_lan btab zin pas nyes pa med do/_/gang dag 'di ltar kho bo cag gi bdag ni gcig pu kho na yin te/_de la bum pa la sogs pa'i nam mkha' tha dad par nye bar gdags pa bzhin du/_du ma nyid du nye bar brtags [#]pas des na/_dpe med pa'i phyir rjes su dpag pa'i gnod pa yang
[\[52a.4\]]med la/_dam bcas pa'i skyon du yang mi 'gyur ro zhes zer na/_de ni bzang po ma yin te/_nam mkha' ni ma skyes pas nam mkha'i me tog [#]bzhin du/_dngos po nyid med pa kho na'i phyir gcig pa nyid du grub pa ni tshig tsam du zad pa'i phyir dang /_tha snyad du yang spyir khas blangs pa'i bdag [#]gcig pa nyid du ston pa'i
[\[52a.5\]]rjes su dpag pa med pa'i phyir ro/_/ci ste bcings pa'i bdag ni grol ba'i bdag las gzhan ma yin te/_bdag yin pa'i phyir grol ba'i bdag bzhin no zhe na/_phung po'i lhag ma med pa'i mya ngan las 'das pa'i dbyings na grol ba'i bdag yod pa nyid dang /_gcig pa nyid ma grub pa'i phyir ji skad smras pa'i
[\[52a.6\]]skyon med par mi 'gyur ro/_/dpyad pa rgyas pa ni bdag brtag pa'i rab tu byed par mdzad par 'gyur ro/_/rang bzhin rgyur 'dod pa dag ni tshangs pa la sogs pa myu gu'i mthar thug pa can gyi gsal ba rnams skye ba'i rgyu rang bzhin yin par khas blangs nas/_de dag na re/_nang gi bye brag rnams kyi rgyu ni bde ba dang /_sdug
[\[52a.7\]]bsngal dang /_gti mug yin par nges te/_de dang ldan pa'i phyir 'di ltar 'jig rten na yang gang zhig gang dang ldan par gyur pa de ni de'i rgyu can yin par shes te/_dper na tsan dan gyi zhogs [#]ma dang /_gyo mo dang /_snod dang /_rgyan la sogs pa bzhin no/_/de bzhin du nang gi bye brag rnams kyang bde ba dang /_
[\[52b\]]
[\[52b.1\]]sdug bsngal dang /_gti mug dang ldan pas de'i phyir ji skad smras pa'i gtan tshigs kyis na nang gi bye brag rnams kyi rgyu ni bde ba dang /_sdug bsngal dang gti mug yin no/_/gzugs dang /_'du shes dang /_'du byed dang /_rnam par shes pa'i mtshan nyid kyi phung po rnams kyang bde ba dang /_sdug bsngal dang /_
[\[52b.2\]]gti mug gi ngo bo nyid yin par gzung [#]bar bya ste/_phung po yin pa'i phyir tshor ba'i phung po bzhin pas de'i phyir gtan tshigs kyi don ma grub pa yang ma yin no zhes zer ro/_/de la 'dir tsan dan la sogs pa don dam par ma grub pas dpe med do/_/tha snyad du yang gti mug ni 'du byed kyi phung por gtogs pas dpe ma
[\[52b.3\]]grub bo/_/bde ba dang /_sdug bsngal dag las gzhan pa shes pa yod pa nyid ma yin pa'i chos rnams ni bde ba dang /_sdug bsngal gyi ngo bo nyid ma yin par nges te/_gzhal bya yin pa'i phyir dper na shes pa bzhin pas de'i phyir de ni rjes su dpag pas kyang rigs pa ma yin no/_/shes pa spyir grub pa kho na
[\[52b.4\]]las dpe nyid blangs pas dpe med pa yang ma yin no/_/gtso bo ni chen po la sogs pa de kho na'i rgyu ma yin te/_mi gsal ba'i phyir dper na skyes bu bzhin pas rang bzhin rgyur 'dod pa dag gi rang gi rjes su dpag pa la gnod do/_/ji ste mi gsal ba'i phyir zhes bya ba gtan tshigs kyi don gal te gsal ba'i sngon
[\[52b.5\]]rol gyi gnas skabs la bya na ni dpe sgrub pa'i chos dang mi ldan pa'i skyon du 'gyur la/_gal te shes pa yod pa nyid la bya na ni gtan tshigs kyi don mi 'grub bo zhe na/_de ni bzang po ma yin te/_gtan tshigs spyir brjod pa'i phyir ram/_bye brag tu brjod na yang mjug sdud pa'i phyir [#]gcig tu byed pa'i phyir ltag chod de ni
[\[52b.6\]]ma grub pa ltar snang ba yin no/_/rang bzhin dang /_dus dang /_sred med kyi bu rgyur 'dod pa dag spyir dgag pa yang dbang phyug bzhin du blta bar bya'o/_/des na de ltar dngos po rnams rgyu med pa las kyang skye ba med do/_/grangs can dag las kha cig na re/_bdag las ma yin gzhan las min/_/gnyis las
[\[52b.7\]]ma yin rgyu med min/_/dngos po gang dag gang na yang /_/skyes pa nam yang yod ma yin/_/zhes bya ba la sogs pa smras pa gang yin pa de ma skyes pa ni bden mod kyi/_'on kyang gsal bar byed do zhes zer ro/_/de dag la 'di skad ces dri bar bya ste/_gang dag cig ji ltar gsal bar byed/_gal te dper na
[\[53a\]]
[\[53a.1\]]mar mes bum pa la sogs pa bzhin no zhe na/_bum pa la sogs pa ma skyes pa dag mar me ma skyes pas ji ltar gsal bar byed/_rta'i rwa ma skyes pa ni nam yang gsal bar byar mi rung ngo /_/tha snyad kyi bden pa'i lugs rnam par gzhag [#]pa'i phyir de dag yod par khas blangs
[\[53a.2\]]na yang smra bar bya ste/_mar mes bum pa la ci zhig byed/_gal te gzung bar byed na ni de [#]sngon med pas de nyid byed pa yin no/_/'on te mig gi rnam par shes pa'i gzung ba nyid du byed na ni mun pa dang bcas pa na sngon med pas de nyid byed pa yin no/_/ji ste bum pa bzung [#]ba la bar chad byed pa'i mun pa sel bar byed na
[\[53a.3\]]yang de nyid byed pa yin no/_/'on te gzung ba yin na ni de nyid snang ba yin pas yang mar mes ci zhig bya/_kho bo cag gi phyogs la bum pa zhes bya ba yang 'byung ba dang /_'byung ba las gyur pa'i tshogs yin te/_mar me byung ba na snang ba dang lhan cig tu skye bas de'i phyir tha snyad du yang dngos po [#]rang gi rgyu las rgyun gyis 'byung
[\[53a.4\]]ba'i byed pa'i rgyu nyid yin te/_snang ba dang lhan cig tu 'byung ba'i rgyu yin pa'i phyir gsal bar byed pa nyid yin par bsams so/_/don dam par ni skye ba dgag pa bzhin du gsal ba [#]dgag pa yang mtshungs te/_mi gsal ba ni gsal bar mi byed de/_chen po la sogs pa mi gsal ba'i phyir dper na nam mkha'i me
[\[53a.5\]]tog bzhin no/_/des na de ltar gsal ba yang bzang po ma yin no/_/'di la gzhan ni dngos po rnams rgyu med pa las kyang skye ba med de/_rtag tu thams cad las thams cad skye bar thal ba la sogs par 'gyur ba'i phyir ro zhes rnam par bshad pa byed do/_/de la yang glags yod pa'i tshig yin pa'i phyir gal te/_bsgrub
[\[53a.6\]]par bya ba dang /_sgrub pa bzlog [#]pa'i tshig gi don mngon par 'dod na des 'di skad bstan par 'gyur te/_dngos po rnams rgyu las skye bar 'gyur ba dang /_lan 'ga' kha cig las kha cig skye bar 'gyur ba dang /_rtsom pa 'bras bu dang bcas pa nyid du 'gyur ba'i phyir de ni mi rigs te/_sngar smras pa'i skyon
[\[53a.7\]]du 'gyur ba'i phyir ro/_/ji ste gzhan du na yang don 'brel pa med pa yin te/_snga ma bzhin no/_/des na de ltar rgyu med pa las kyang ma yin no/_/dngos po gang dag gang na yang /_/skyes pa [#]nam yang yod ma yin/_/zhes bya ba ni so sor sbyar bar bya'o[#]/_/gang dag ces bya ba ni kun nas nyon mongs pa dang /_rnam par byang ba'i
[\[53b\]]
[\[53b.1\]]dngos po dag go/_/gang na yang zhes bya ba [#]ni rang gi mdzad pa'i mtha' dang /_so so'i rgyud grub pa dag na yang ngo /_/nam yang zhes bya ba ni lan 'ga' yang ngo /_/de'i phyir rten cing 'brel par 'byung ba skye ba med pa la sogs pa mu stegs byed la sogs pa dang thun mong ma yin pa'i khyad par dang ldan pa 'grub bo/_/da
[\[53b.2\]]ni rang gi sde pa dag gis smras pa/_rkyen rnam [#]bzhi ste rgyu dang ni/_/dmigs pa dang ni de ma thag_/bdag po yang ni de bzhin te/_/ston pas mdo sde dang chos mngon pa'i bstan bcos las/_rang dang gzhan gyi gzhung lugs dang /_lha yul dang /_sa'i steng dag tu bka' stsal to/_/rkyen lnga pa ni yod [#]ma
[\[53b.3\]]yin/_/sde pa gzhan gyis [#]yongs su brtags pa'i rkyen mdun du skyes pa dang /_yod pa dang /_med pa rnams kyang 'di dag nyid du 'dus pa'i phyir ro/_/de la rgyu'i rkyen ni lhan cig 'byung ba dang /_skal ba mnyam pa dang mtshungs par ldan pa dang /_kun tu 'gro ba dang /_rnam par smin pa zhes bya ba
[\[53b.4\]]ni [#]rgyu lnga po dag go/_/dmigs pa'i rkyen ni chos thams cad do/_/de ma thag pa'i rkyen ni sems dang sems las byung ba skyes pa rnams las tha ma ma gtogs pa'o/_/bdag po'i rkyen ni byed pa'i rgyu ste/_bzhi po gzhan du gyur pa de dag kho na las skye bar 'dod do/_/de la bstan bcos byed pas dngos po
[\[53b.5\]]rnams gzhan las skye ba med de zhes dam bcas par [#]gyur pa gang yin pa de ni khas blangs pa la gnod par 'gyur ro/_/de'i phyir bshad pa/_dngos po rnams kyi rang bzhin ni/_/rkyen la sogs pa yod ma yin/_/zhes bya ba la sogs pa ste/_dngos po rnams kyi zhes bya ba ni mig la sogs pa rnams kyi'o/_/
[\[53b.6\]]rang bzhin ni zhes bya ba ni rang gi bdag nyid do/_/rkyen la sogs pa zhes bya ba ni khu chu dang khrag la sogs pa la'o/_/sogs pa zhes bya ba'i sgra'i sbyor bas ni tshogs dang dbang phyug la sogs pa gzhan yang bsdu'o/_/yod pa ma yin zhes bya ba na dgag pa'o/_/de med pa'i phyir rkyen de dag su'i gzhan du 'gyur/_de yod
[\[53b.7\]]du zin na yang de las skye ba med de/_rjes su dpag pa'i gnod pa smras zin pa'i phyir de la gnod par mi 'gyur ro/_/gang dag sgrub [#]pa'i don yang dag pa ma yin par tshod dpags su brtags nas kho bo cag ni dngos po rnams gzhan dag [#]las skye ba kho na yin no zhes ni nges par mi 'dzin gyi/_gang dag skye ba de dag ni
[\[54a\]]
[\[54a.1\]]gzhan kho na las yin gyi/_bdag las ma yin par nges par 'dzin pas des na rkyen ma yin pa dag [#]las gzhan nyid yod du zin kyang skye ba med do zhes zer na de las gal te tshig de bdag las skye ba dgag pa lhur len pa yin na ni 'dod pa sgrub pa yin no/_/'on te ma skyes pa rnams gzhan
[\[54a.2\]]las skye bar ston pa lhur len pa yin na ni/_de lta na yang brgal zhing brtag [#]pa mtshungs pa'i skyon du 'gyur ba'i phyir/_de yang mi rung ngo /_/ji ste [#]gzhan las skye ba med pa kho na'o zhes bya ba de las gzhan skye ba dgag pa yin na ni dpe sgrub pa yin no/_/de lta [#]na des ni mig la sogs pa khu chu dang khrag la sogs pa
[\[54a.3\]]rkyen rnams la med pa nyid dang /_mig la sogs pa'i rkyen rnams kyang de dag gis stong pa nyid kyi chos smras pa yin no/_/bdag gi dngos po yod min na/_/gzhan gyi dngos po yod ma yin/_/rkyen la sogs pa la bdag gi dngos po yod pa ma yin na'o/_/gzhan gyi dngos po ni gzhan dag las 'byung ngo /_/'byung
[\[54a.4\]]ba ni skye ba ste rkyen rnams la med do/_/des ni bsgrub par bya ba'i don bstan to/_/de ltar na 'dir yang snga ma bzhin du dpe mngon pas 'bras bu dang /_rkyen phyogs su byas pa las sbyor ba'i tshig gnyis su 'gyur te/_don dam par mig la sogs pa skye mched rnams khu chu dang khrag la sogs pa rkyen rnams las
[\[54a.5\]]skye ba med de/_de dag la med pa'i phyir dper na bum pa bzhin no/_/de bzhin du don dam par khu chu dang khrag la sogs pa'i rkyen rnams mig la sogs pa'i skye mched rnams skyed par byed pa ma yin te/_de dag gis stong pa'i phyir dper na thag bzangs la sogs pa bzhin no/_/de bas na bcom ldan
[\[54a.6\]]'das kyis don dam par dngos po rnams rgyu la sogs pa rkyen bzhi po dag las skye ba med par bka' stsal ba med [#]par shes par bya'o/_/rgyu med pa dang /_rgyu mi mthun par smra bas blo gros dkrugs pa'i skye bo la rjes su thugs brtse bas tha snyad kyi bden pa ji ltar gnas pa bstan pa'i phyir dang /_rgyu dang /_dmigs
[\[54a.7\]]pa dang /_de ma thag pa dang /_bdag po'i rkyen rnams bka' stsal par shes par bya ste/_de'i phyir khas blangs pa la gnod par mi 'gyur ro/_/yang na gzhan du rnam par brtag ste gang dag dngos po rnams gzhan las skye'o zhes ston par byed pa de dag gi phyir yang 'di dpyad par bya'o/_/'di la/_rkyen rnam bzhi
[\[54b\]]
[\[54b.1\]]ste rgyu dang ni/_/dmigs pa de [#]ni de ma thag_/bdag po yang ni de bzhin te/_/zhes bya ba de dag dngos po skyed par byed pa yin par 'dod pa dang /_sde pa gzhan dag gis yongs su brtags [#]pa dang /_bye brag pa la sogs pas yongs su brtags [#]pa/_ming tha dad pa gang dag yin pa de dag kyang mtshan
[\[54b.2\]]nyid kyis de dag nyid du 'dus pas de'i phyir/_rkyen lnga pa ni yod ma yin/_/zhes nges par bya ste brjod do/_/don dam par de dag gzhan nyid yin pa kho nar mi rigs so/_/ji lta [#]zhe na/_de'i phyir/_dngos po rnams kyi rang bzhin ni/_/rkyen la sogs pa yod ma yin/_/zhes bya ba gsungs te/_dngos
[\[54b.3\]]po rnams kyi zhes bya ba ni/_nang gi dang /_cha phra ba dang /_rags pa rnams kyi'o/_/rang bzhin ni zhes bya ba ni rang gi bdag nyid do/_/rkyen la sogs pa [#]la zhes bya ba ni re zhig rkyen so so dang 'dus pa dag la'o/_/sogs la zhes bya ba'i sgras ni rgyu dang byed rgyu thun mong dang /_thun mong ma yin pa tshogs pa dang gzhan
[\[54b.4\]]dag la yang ngo /_/yod pa [#]ma yin zhes bya ba ni yod pa ma yin no zhes bya ba'i tha tshig go/_/gang gi tshe ji ltar zhe na/_skye ba'i sngon rol na tha snyad dang don dam par ro/_/bdag gi dngos po yod min na/_/gzhan gyi dngos po yod ma yin/_/zhes bya ba ni bdag gi dngos po skye bar 'dod pa [#]na de nyid yod pa ma
[\[54b.5\]]yin na/_rkyen rnams la gzhan gyi dngos po gzhan nyid yod par ji ltar 'gyur bas gzhan nyid yod pa ma yin pa kho na ste/_gzhan gyi rgyu mtshan med pa'i phyir ro zhes bya bar dgongs so/_/ji ste dngos po skye bar 'dod pa blo la rnam par bzhag nas rkyen de dag gzhan du gyur pa yin te/_ltos pa'i dbang gis
[\[54b.6\]]so zhe'am/_gzhan nyid dang ldan pas so zhes tha snyad 'dogs na de ni tha snyad tsam du zad de/_de dag la gzhan gyi dngos po nyid med pas 'di la mngon par zhen par mi bya'o/_/tha snyad du gzhan nyid yod du zin kyang /_don dam par de las skye ba med par sngar bstan zin to/_/grangs can dag phyir zlog [#]par
[\[54b.7\]]byed de/_/dngos po'i ngo bo nyid ni rkyen rnams la cha phra ba'i bdag nyid du yod pa kho na yin la/_de yang phyis gsal bar byed par khas blangs pas/_'bras bu gsal bar ma gyur kyang rkyen rnams gzhan nyid du grub pa'i phyir de ni mi gnod do zhe na/_de ni bzang po ma yin te/_'jig rten na grags pa bum pa
[\[55a\]]
[\[55a.1\]]la sogs pa dag gi bdag nyid cha phra ba bstan dka' ba'i phyir dang /_gsal ba'i lan yang btab zin pa'i phyir ro/_/grangs can dag las gzhan dag na re gal te 'bras bu'i nus pas stong pa'i rkyen gzhan dag las 'bras bu skye ba med par sgrub pa la [#]sgrub bo/_/'on te skye ba med
[\[55a.2\]]pa kho na'o zhe na ni ther zug tu gnas par smra bar khas blangs pa'i phyir phyogs snga ma la gnod do zhes zer ro/_/de ni bzang po ma yin te/_rnam pa thams cad du skye ba 'gog pa'i phyir ro/_/ther zug tu gnas pa yang ma yin te/_dngos po ma skyes pa'i tha snyad du yang yod pa nyid du khas [#]blangs pa'i
[\[55a.3\]]phyir ro//_//[#]dbu ma [#]rtsa ba'i 'grel pa shes rab sgron ma/[ #]bam po gnyis pa/_gzhan dag na re/_rkyen rnams kho nas 'bras bu skyed par byed pa ma yin te/_'di ltar rnam par shes pa skye ba'i bya ba mig dang /_gzugs dang /_snang ba dang /_nam mkha' dang /_yid la
[\[55a.4\]]byed pa'i rkyen rnams kyis rkyen dang ldan pas de skyed par 'dod do/_/kho bo cag gis de yang yod par smra bar nus te/_don dam par rnam par shes pa skye ba'i bya ba rang gi 'bras bu skyed par byed pa yin te/_rkyen dang ldan pa'i phyir dper na 'bras chan btso ba'i bya ba phru ba dang /_chu dang /_'bras thug po che
[\[55a.5\]]dang /_me dang /_bud shing gi rkyen dang ldan pa bzhin no/_/des na rjes su dpag pa sngar smras pa rnams la rtog ge phyi mas gnod par 'gyur ro zhes zer ro/_/'dir bshad pa/_bya ba rkyen dang ldan ma yin/_/gang gi phyir ji skad smras pa'i dpe'i rtog ge phyi mas de la gnod par 'gyur ba 'bras chan btso
[\[55a.6\]]ba'i bya ba kho bo cag don dam par khas mi len pas pha rol po'i sgrub pa dpe ma tshang ba'i skyon du 'gyur ro/_/yang na/_bya ba rkyen dang ldan ma yin/_/zhes bya ba ni [#]don dam par rnam par shes pa skyed pa'i bya ba rkyen dang ldan pa ma yin te/_'bras bu yod pa dang /_med pa skye ba phyis 'gog par 'gyur ba'i phyir
[\[55a.7\]]ro/_/don dam par de skad brjod na ni bya ba ma skyes pa'i phyir/_gtan tshigs kyi don ma grub pa nyid do/_/spyir de skad brjod na yang don 'gal ba nyid de/_rnam par shes pa'i bdag nyid skye ba'i bya ba rkyen dang ldan pa nyid ni kun rdzob tu shes pa'i yul yin te/_med na mi 'byung ba'i phyir ro/_/'di la
[\[55b\]]
[\[55b.1\]]gzhan ni gzhan gyi [#]dngos po rnams bdag dang /_gzhan la sogs pa las skye'o zhes bya ba 'dis kho bo cag la ci bya ste/_'di ltar mig la sogs pa ni mig gi rnam par shes pa skye ba'i bya ba'i rkyen yin te/_dper na phru ba la sogs pa btso ba'i bya ba'i rkyen yin pa bzhin no zhes dngos po skye bar bstan pa
[\[55b.2\]]de dgag pa'i phyir/_bya ba rkyen dang ldan ma yin/_/zhes bya ba 'di gsungs te/_rnam par shes pa skyes pa dang ma skyes pa dang /_skye bzhin pa la rnam par shes pa skyed [#]pa'i bya ba mi 'thad pa'i phyir ro zhes rnam par bshad par byed do/_/de ni rigs pa ma yin te/_phyogs snga ma dang phyi ma gnyis ka dam bcas
[\[55b.3\]]pa tsam du zad pa'i phyir ro/_/'dir sun phyung ba'i don sgro btags nas smras pa/_gal te bya ba ma skyes pa'i phyir bya ba rkyen dang ldan pa med pas dpe med du zin kyang re zhig bya ba ni yod pas de'i phyir ji ltar rjes su 'gro ba yod pa de ltar rjes su dpag pa smra bar bya ste/_rnam par shes pa skyed pa'i bya ba ni rang gi
[\[55b.4\]]'bras bu skyed par byed pa yin te/_bya ba yin pa'i phyir dper na 'bras chan btso ba'i bya ba bzhin no/_/'dir bshad pa/_rkyen dang mi ldan bya ba med/_/rkyen dang mi [#]ldan pa nyid kyis khyad par can du ma byas pa'i bya ba 'ba' zhig kyang med de/_snga ma bzhin pas smras ma thag pa'i skyon de nyid du 'gyur ro/_/gzhan
[\[55b.5\]]dag ni tshigs su bcad pa'i don gzhan du smra ste/_gang gi phyogs la skye ba'i bya ba rnam par shes pa'i bdag nyid du gyur pa yin pa de'i phyir/_bya ba rkyen dang ldan ma yin/_/zhes bya ba 'di gsungs te/_rnam par shes pa skye ba'i bya ba ni rnam par shes pa bzhin du med pa'i phyir med pa la ldan pa'i don gyi rkyen
[\[55b.6\]]kyang mi rigs pa'i phyir ro/_/gang gi phyogs la bdag nyid du gyur pa ma yin pa ngo bo nyid kyis grub pa de'i phyir ni/_rkyen dang mi ldan bya ba med/_/ces bya ba gsungs te/_rkyen dang mi ldan pas rang nyid med pa'i phyir ro zhes zer ro/_/kha cig na re rkyen rnams gcig la gcig phan 'dogs pas/_de ma thag
[\[55b.7\]]pa'i skad cig la 'bras bu bskyed nus pa'i bya ba bdag nyid thob pa'i skad cig gis dngos po skye bar 'dod pa skyed pa tha snyad du ma btang bas med pa nyid ma yin la/_ldan pa'i don gyi rkyen kyang mi rigs pa ma yin pa dang /_dam bcas pa tsam gyis gzhan gyi phyogs dam bcas pa tsam sun 'byin par byed pas de ni
[\[56a\]]
[\[56a.1\]]don ma yin no zhe'o/_/skye bar smra ba gzhan dag gzhan gyis phyir zlog par byed de/_mig la sogs pa ni mig gi rnam par shes pa skyed par byed pa kho na yin te/_bya ba dang ldan pa'i phyir dper na sa bon dang /_sa dang /_chu dang /_me dang /_rlung la sogs pa myu gu skyed par
[\[56a.2\]]byed pa bzhin no/_/des na rjes su dpag pa sngar smras pa rnams la rtog ge phyi mas gnod par mi [#]'gyur ro zhes zer ro/_/'dir bshad pa/_bya ba mi ldan rkyen ma yin/_/'di la don dam par skye ba bkag pa'i phyir bya ba med pas sa bon la sogs pa rkyen rnams de dang ldan pa ma yin la/_bya ba dang
[\[56a.3\]]mi ldan pa rnams ni rkyen du mi rung bas de dag rkyen nyid du ma grub [#]pa'i phyir dpe ma tshang bas rtog ge phyi mas gnod par mi 'gyur ro/_/'dir smras pa/_don dam par 'bru la sogs pa la bya ba dang ldan pa nyid yod pa kho na yin te/_kun rdzob tu de ltar khas blangs pa'i phyir gang kun rdzob tu ji ltar khas len pa de
[\[56a.4\]]ni don dam par yang de bzhin te/_dper na ri bong gi rwa med pa bzhin no/_/khyed kyang kun rdzob tu 'bru la sogs pa la bya ba dang ldan pa nyid khas len pas de'i phyir dpe grub pas 'dod pa grub bo/_/'dir bshad pa/_bya ba ldan nam 'on te na/_/ma yin zhes bya ba'i skabs yin no/_/de lta na yang rkyen
[\[56a.5\]]rnams bya ba dang ldan par mi 'grub ste/_tha snyad du yang ri bong gi rwa la bya ba dang ldan pa nyid ma grub pa'i phyir ro/_/don dam par ri bong gi rwa yang med pa nyid du ma grub pa'i phyir/_ji skad smras pa'i skyon med pa ma yin no/_/ci ste yang grangs can dag phyir zlog [#]par byed de/_ri bong gi rwa'i med pa ni
[\[56a.6\]]dngos po yod pa kho na yin te [#]zhes bstan pa'i phyir dang /_khyad par gyi gzhi yin pa'i phyir/_gzugs dang ut+pa la sngon po bzhin no zhe na/_de ni bzang po ma yin te/_don dam par gzugs dang ut+pa la sngon po gnyis kyi yod pa nyid dang /_khyad par gyi gzhi nyid ma grub pas dpe ma tshang ba'i phyir ro/_/
[\[56a.7\]]ci ste kho bo cag gis khyed la gzugs la sogs pa yod par ston mi nus pa de bzhin du/_khyed kyis kyang kho bo cag la gzugs la sogs pa med par ston mi nus par 'dra bas skyon mtshungs so zhe na/_de lta ma yin te/_skye ba bkag pa kho nas skye ba med pa dang ldan pas dngos po nyid bkag pa'i phyir dang /_dngos
[\[56b\]]
[\[56b.1\]]po med par lta ba spangs par [#]'dod pa yang ston par mi byed pa'i phyir dngos po dang dngos po med par lta ba'i mtha' gnyis su ma lhung ba rnams dngos po dang dngos po med par lta ba'i mtha' gnyis su lhung ba rnams dang mi 'dra bas skyon mtshungs par thal bar ga la 'gyur/_dngos po dang dngos po med par ston
[\[56b.2\]]pa'i rjes su dpag pa med pa kho na'i phyir de bsgrub [#]par mi 'dod pas kho bo cag gi 'dod pa kho na 'grub par 'gyur gyi/_rang gi phyogs sgrub pa ni ma yin no/_/yang na skye bar smra ba dag la dri bar bya ste/_'bras bu skye ba'i sngon rol na rkyen rnams bya ba dang mi ldan pa nyid yin nam bya ba dang ldan pa nyid yin de la gal te
[\[56b.3\]]brtag pa snga ma ltar 'dod na/_'dir bshad pa/_bya ba mi ldan rkyen ma yin/_/'bras bu skyed par byed pa yi/_/zhes bya ba'i tshig gi lhag ma'o/_/bya ba mi ldan zhes bya ba ni brjod par 'dod pa'i 'bras bu bskyed pa'i bya bas stong pa'o/_/gang dag ji skad bstan pa de dag ni de skyed par byed pa ma yin
[\[56b.4\]]te/_des stong pa'i phyir dper na de las gzhan pa bzhin no zhes de bstan zin to/_/'on te bya ba dang ldan pa nyid yin no zhe na/_'dir bshad pa/_bya ba ldan nam 'on te na/_/ma yin zhes bya ba'i skabs yin no/_/'on te na zhes bya ba'i sgra ni rnam par brtag pa'i don to/_/'di la rkyen rnams bya ba
[\[56b.5\]]dang ldan pa nyid du ni 'bras bu skyed [#]pas bstan pa yin na/_de yang 'bras bu skye ba la mngon du phyogs par ma gyur pa la ni mi 'dod pas de'i phyir gtan tshigs kyi don ma grub pa nyid do/_/mdo sde pa dag na re/_'bras bu skye ba'i dus kho na rkyen bya ba dang ldan pa rnams gcig la gcig phan 'dogs pas rkyen
[\[56b.6\]]nyid du khas blangs pa'i phyir/_gtan tshigs kyi don ma grub pa yang ma yin la/_rtog ge phyi ma med pa yang ma yin no zhes zer ro/_/'dir bshad pa/_'di dag la brten skye bas na/_/de phyir 'di dag rkyen zhes grag_/'bras bu [#]la sogs pa 'di dag la brten nas 'bras bu skye bas na [#]de'i phyir 'bras
[\[56b.7\]]bu [#]la sogs pa 'di dag khyed don dam par rkyen yin par 'dod ces grag go/_/grag ces bya ba'i sgra'i sbyor ba ni 'dir slob dpon mi bzhed par ston pa yin no/_/de'i phyir/_ji srid mi skye de srid du/_/'di dag rkyen min ji ltar min/_/'bras bu ji srid du mi skye ba de srid du 'bras bu [#]la sogs pa 'di dag
[\[57a\]]
[\[57a.1\]]rkyen ma yin par yang ji ltar mi 'gyur te/_'di dag la rkyen nyid med do zhes bya ba'i tshig gi don to/_/dper na ji srid du mi klog pa de srid du mkhas pa ma yin par ji ltar mi 'gyur zhes bya ba bzhin no/_/ji ste 'di skad ces kho bo cag 'bras bu skye ba'i sngon rol na rkyen rnams
[\[57a.2\]]rkyen nyid du khas mi len pas de'i phyir de mi gnod do zhe na/_mi gnod pa ma yin te/_gang gi phyir 'dir rkyen rnams 'bras bu skye ba'i sngon rol du rkyen ma yin pa nyid du bstan pas 'bras bu skye ba'i dus na yang rkyen ma yin pa nyid du bstan bcos mdzad pa ston par bzhed do/_/ji lta zhe na/_don dam
[\[57a.3\]]par 'bras bu [#]la sogs pa ni myu gu skye ba'i dus na rkyen gyi ngo bo nyid ma yin te/_de nyid dang gzhan nyid du brjod par bya ba ma yin pa'i phyir dper na skad cig snga ma la de dag nyid bzhin no/_/'dis ni dngos po rnams bdag dang gzhan dang gnyis las skye ba med do zhes bya ba de la gang dag 'di skad ces
[\[57a.4\]]de ni grub pa la sgrub pa yin te/_'bras bu dang rgyu gnyis kyang de nyid dang gzhan nyid du brjod par bya ba ma yin pa'i phyir te/_brjod par bya ba ma yin du zin kyang de dag 'bras bu skyed par byed pa kho na yin no zhes zer ba de dag kyang de bzhin du dgag par bya'o/_/skye bar smra ba dag yang phyir zlog [#]par
[\[57a.5\]]byed do/_/don dam par de dag gi rkyen rnams ni nang gi skye mched rnams skyed par byed pa kho na yin te/_rkyen yin pa'i phyir dper na 'bras bu [#]la sogs pas myu gu skyed par byed pa bzhin no/_/gang skyed par byed pa ma yin pa de la ni rkyen nyid med de/_dper na ri bong gi rwa bzhin no zhes zer ro/_/'dir
[\[57a.6\]]bshad pa/_'di la gal te don dam par rkyen zhig yin par gyur na/_yod pa'am med pa zhig yin grang /_de dag gnyi ga'i yin par yang rigs pas mi rung ste/_de'i phyir/_med dam yod pa'i don la yang /_/rkyen ni rung ba ma yin te/_/zhes bya ba gsungs te/_'di ni dam bcas pa gnyis
[\[57a.7\]]bstan pa yin no/_/de la med pa'i rkyen du ji ltar mi rung ba de ston pa ni/_med na gang gis [#]rkyen du 'gyur/_/zhes bya ba yin te/_'di na nam mkha' [#]me tog la sogs pa med pa gang gi rkyen ma lu ta'i lcug ma dag yin par shes par bya ste/_de dag ni nam mkha'i me tog dang ri bong [#]gi rwa gang gi rkyen kyang ma yin no zhes
[\[57b\]]
[\[57b.1\]]bya ba'i tshig gi don to/_/de ni chos mthun pa'i dper [#]bstan pa yin no/_/'bras bu med na rkyen gyi chos ni 'bras bu med pa nyid yin la/_'bras bu'i chos kyang med pa nyid yin no/_/de'i phyir rjes su dpag pa ni don dam par 'bras bu [#]la sogs pa la rkyen gyi ngo bo nyid med de/_de dag gi 'bras bu med pa'i
[\[57b.2\]]phyir/_dper na nam mkha'i me tog med pa'i phyir nam mkha' bzhin no/_/de bzhin du don dam par 'bras bu [#]la sogs pa [#]yang myu gu'i rkyen ma yin te/_med pa'i phyir dper na nam mkha'i me tog bzhin no/_/yang na gang dag 'di skad ces med pa skye bar ni mi 'dod kyi [#]skye ba can ni skye bar 'dod de/_snga na
[\[57b.3\]]med pa'i phyir ro zhes zer ba de dag gi phyir/_med na gang gi rkyen du 'gyur/_/zhes gsungs te/_skye ba'i sngon rol na med pa'i mtshan nyid kyi bum pa dang snam bu dang /_sab ma la sogs pa med pa nyid yin na yang med pa gang gi rkyen du 'bras bu [#]la sogs pa 'dod de/_gang gi phyir [#]yang mi 'gyur ro
[\[57b.4\]]zhes bya ba'i tshig gi don to/_/de'i phyir yang [#]de khong du chud pa kho nar byed nus te/_don dam par [#]'bras bu la sogs pa ni myu gu'i rkyen ma yin te/_skye ba'i sngon rol na med pa'i phyir dper na bum pa la sogs pa bzhin no/_/phyogs gnyis pa la yang /_yod na rkyen gyis ci zhig bya/_/zhes
[\[57b.5\]]bya ba yin te/_yod na yang myu gu rang gi bdag nyid kyis yod pa la ni tha snyad du yang 'bras bu [#]la sogs pa rkyen yin par mi 'dod de/_skyed pa'i byed pa [#]la mi ltos pa'i phyir dper na skyes pa de nyid dam bum pa la sogs pa gzhan bzhin no zhes bya bar dgongs so/_/de'i phyir gtan tshigs kyi don ma
[\[57b.6\]]grub pa nyid do/_/grangs can dag las gang dag yod pa de ni rkyen rnams kyis [#]gsal bar byed pa'i phyir dang /_rags pa nyid du byed pa'i phyir/_/yod na rkyen gyis ci zhig bya/_/zhes bya ba de mi rigs so zhes zer na/_de dag gi gsal ba yang bsal zin pa'i phyir dang /_rags pa nyid kyang yod pa
[\[57b.7\]]dang /_/med pa nyid la ji skad bstan pa'i skyon du 'gyur ba'i phyir de ni gyi na'o/_/mdo sde pa dag na re/_med dam yod pa'i don la yang /_/rkyen ni rung ba ma yin te/_/zhes bya ba ni bden na/_'on kyang 'bras bu skye ba la mngon du phyogs pa'i tshe na/_rkyen rnams gcig la gcig phan 'dogs pa la
[\[58a\]]
[\[58a.1\]]brten nas 'bras bu bskyed nus pa'i bdag nyid thos [#]pa dag don dam par rkyen nyid du khas len pas de'i tshe na 'bras bu skye bzhin pa'i phyir ni med pa ma yin la/_ma skyes pa'i phyir ni yod pa ma yin pas de'i phyir kho bo cag gi phyogs la ji skad smras pa'i bsgrub pa'i gnod pa med do
[\[58a.2\]]zhes zer ro/_/'dir bshad pa/_brtag pa de la yang /_med dam yod pa'i don la yang /_/rkyen ni rung ba ma yin te/_/zhes bya ba yin te/_yod pa dang med pa nyid du brjod par bya ba ma yin pa ni rnam pa gnyis ka ma yin pa'i phyir/_de las gzhan pa bzhin no zhes bya bar dgongs so/_/'di
[\[58a.3\]]la yod pa dang med pa nyid du brjod par bya ba ma yin par 'dod pa gang yin pa de ni med pa yang ma yin/_yod pa yang ma yin pas/_don dam par mig la sogs par de dag mig gi rnam par shes pa dang /_myu gu de dag gi rkyen ma yin par shes par bya ste/_de dag gi 'bras bu yod pa dang med
[\[58a.4\]]pa nyid du brjod par bya ba ma yin pa'i phyir/_dper na de las gzhan pa bzhin pas de ni lan ma yin no/_/tha snyad du yod pa la sogs pa'i ngo bo nyid dang bral ba'i dngos po skye ba [#]yang 'grub bo/_/ji ste yang rnam pa gnyis su smra ba dag 'bras bu yod pa dang med pa'i rkyen nyid du khas len
[\[58a.5\]]pa'i phyir ji skad smras pa'i skyon med do zhes zer na de dag kyang phyogs gnyis kar bstan pa'i sgrub pas rnam pa gnyis su smra ba bstsal [#]ba'i phyir dbugs mi phyin to/_/de ltar re zhig rkyen rnams spyir dgag pa bstan nas/_de dag khyad par du dgag pa'i rnam pa [#]'dod pas 'di bshad do/_/re zhig
[\[58a.6\]]rgyu'i rkyen gyi dbang du byas nas/_'di la rkyen rnams spyi yin yang bskyed [#]par bya ba skyed pa'i rkyen gang yin pa de rkyen du 'dod do/_/'o na bskyed par bya ba skye ba ni tshogs pa la rag las pa'i phyir bskyed [#]pa nyid ni gcig pu ma yin no zhe na skye ba dgag [#]pa'i phyir de mi 'thad pa ni 'dod mod kyi/_'on kyang tha snyad pa'i rgyu
[\[58a.7\]]rnam par gzhag [#]pa khas blangs nas don dam pa'i rgyu'i rgyu nyid ji ltar mi 'thad pa de ltar bshad par bya'o/_/'di la rgyu ni 'di yin te/_/yod pa'am med pa'am/_yod med cig sgrub pa yin [#]par 'dod grang na/_de yang /_gang tshe chos ni yod pa dang /_/med dang yod med mi sgrub pa/_/de yi
[\[58b\]]
[\[58b.1\]]tshe na don dam par/_/ji ltar sgrub byed rgyu zhes bya/_/de ni sgrub par byed pa ma yin pa kho na ste/_yod pa'i phyir dang /_med pa'i phyir bdag dang /_gzhan bzhin du rjes su dpag pa'i gnod par 'gyur ba'i phyir dang /_phyogs gnyi ga'i skyon du 'gyur ba'i phyir ro zhes bya bar dgongs so/_/de
[\[58b.2\]]ltar rgyu'i rgyu nyid mi 'thad pa'i phyir de yang mi [#]'thad do/_/rgyu'i [#]rgyu nyid ni bskyed par bya ba mngon par bsgrub pas bstan pa yin na/_yod pa la sogs pa'i mtshan nyid kyi bdag nyid kyis mngon par sgrub par mi byed pa'i phyir rgyu can rgyu las skye ba ni/_tha snyad pa yin la[#]/_rgyu yang de dang 'dra ba kho nar 'gyur
[\[58b.3\]]bas grub bo/_/yang na rang gi sde pa dag yang phyir zlog [#]par byed de/_nang gi skye mched rnams skyed par byed pa rgyu la sogs pa ni yod pa kho na yin te/_de ltar de bzhin gshegs pas gsungs pa'i phyir dang [#]gang de bzhin gshegs pas ji skad gsungs pa de ni de bzhin te/_dper na mya ngan las
[\[58b.4\]]'das pa ni zhi ba'o zhes bya ba bzhin no/_/de ltar yang bcom ldan 'das kyis rgyu ni sgrub par byed pa'o/_/dmigs pa ni sems dang sems las byung ba rnams kyi dmigs pa'o/_/de ma thag pa ni sems dang sems las byung ba 'gags ma thag pa rnams las tha ma ma gtogs pa'o/_/bdag po ni gang yod na gang
[\[58b.5\]]'byung ba de yin no zhes gsungs pas/_de ltar rgyu la sogs pa rkyen rnams rkyen gyi ngo bo nyid du yod pa'i phyir/_gtan tshigs grub pas 'dod pa'i don nyams par mi 'gyur ro zhes zer ro/_/'dir bshad pa/_kun rdzob tu de ltar khas blangs pa'i phyir dang /_dpe'i skyon brjod pas lan btab zin pa'i phyir de ni [#]rigs pa ma yin no/_/yang
[\[58b.6\]]brgal zhing brtag par bya ste/_'dir khyod kyi gtan tshigs kyi don du 'dod pa gang yin/_de bzhin gshegs pas kun rdzob tu de skad gsungs pa'i phyir ram/_'on te don dam par gsungs pa'i phyir gal te kun rdzob tu na ni rang la [#]don ma grub pa nyid do/_/'on te don dam par na ni/_/gang tshe
[\[58b.7\]]chos ni yod pa dang /_/med dang yod med mi bsgrub pa/_/de'i tshe 'bras bu yod pa dang med pa dang /_gnyi ga'i bdag nyid kyi rkyen bstsal ba'i phyir/_ji ltar sgrub byed rgyu zhes bya/_/de lta yin na mi rigs so/_/de ni sgrub par byed pa'i rgyu ma yin pa kho na'o zhes bya ba'i tshig gi don to/_/de'i phyir
[\[59a\]]
[\[59a.1\]]don dam par bsgrub [#]par bya ba dang /_sgrub par byed pa nyid ma grub pa'i phyir gtan tshigs kyi don ma grub pa nyid dang /_don 'gal ba nyid do/_/gzhan dag na re/_dbu ma'i bstan bcos la gzhung mi gzugs pa'i rnam pa yongs su bzung bas ngo bo nyid med pa nyid bstan par bya
[\[59a.2\]]ba yin pas de la dgag par bya ba ni gnyis te/_rjod [#]pa la mngon par zhen pa dang /_brjod par bya ba la mngon par zhen pa'o/_/de la skye ba bkag pas ni brjod par bya ba la mngon par zhen pa bkag go/_/rjod pa la mngon par zhen pa dgag pa'i rnam pa 'dod pas/_gang tshe chos ni yod pa dang /_/
[\[59a.3\]]med dang yod med mi bsgrub pa/_/ji ltar sgrub byed rgyu zhes bya/_/de lta yin na mi rigs so/_/zhes bya ba 'di gsungs so/_/'di la bsdus pa'i don ni sgrub par byed pa'i phyir rgyur 'dod na/_de yang 'bras bu yod pa dang med pa dang /_gnyi ga'i bdag nyid la yang mi srid pas rgyur brjod pa la 'jug
[\[59a.4\]]pa'i byed rgyu med pa'i phyir/_rgyu'i rgyu nyid mi rigs pas dngos po rnams skye ba kho na yin te/_rgyu yod pa'i phyir ro zhes smras pa gang yin pa de ma grub bo zhes zer ro/_/gzhan dag na re don dam par dngos po rnams skye ba kho na yin te/_rgyu yod pa'i phyir ro zhes smras pa ni dngos po yod pa dang /_med pa dang /_
[\[59a.5\]]gnyi ga'i bdag nyid mngon par sgrub par mi byed pa'i phyir rgyu'i mtshan nyid mi 'thad pas gtan tshigs kyi don ma grub pa nyid do zhes zer ro/_/de ni bzang po ma yin te/_lan btab zin pa'i phyir ro/_/de ltar re zhig rgyu'i rkyen gyi rkyen nyid mi rigs so/_/de ni dmigs pa'i rkyen gyi rkyen nyid kyang ji ltar
[\[59a.6\]]ma rigs pa de ltar dpyad par bya ste/_yin pa'i chos 'di dmigs pa ni/_/med pa kho nar nye bar bstan/_/zhes bya ba la/_yin pa'i zhes bya ba ni gyur pa'i zhes bya ba'i tha tshig go/_/chos zhes bya ba ni rang gi mtshan nyid 'dzin pa'i phyir ro/_/'di zhes bya ba ni mig gi rnam par shes pa la sogs
[\[59a.7\]]pa blo la bzhag pa bstan pa'o/_/dmigs pa zhes bya ba ni de dag dmigs par bya ba yin pa ste[#]/_dmigs pa ni gzung ba zhes bya ba'i don gang yin pa'o/_/dmigs pa med pa kho na zhes bya ba ni/_dmigs pa med pa nyid du'o/_/ji ltar dmigs pa med ce na/_don dam par de dag skye ba bkag pa'i phyir ro/_/
[\[59b\]]
[\[59b.1\]]skye bzhin pa la yang dmigs pa med de/_skye bzhin pa'i phyir gzugs bzhin no/_/de'i phyir de ltar yin pa'i chos 'di dmigs pa med pa kho nar nye bar bstan to/_/dmigs pa dang bcas pa zhes bya ba ni tha snyad kyi bden pa'i lugs rnam par gzhag [#]pa'i phyir te/_dmigs pa gang gis skye ba na/_/der
[\[59b.2\]]snang ba skye ba'i phyir dmigs pa dang bcas pa zhes bya'i/_nor can bzhin du dus gcig kho nar 'brel pa'i phyir ni ma yin no/_/de'i phyir/_de ltar chos ni dmigs med na/_/zhes bya ba ni don dam par dmigs par byed pa med pa'i phyir ro/_/'ga' zhig gis dmigs par byed pa ma yin pa'i dmigs
[\[59b.3\]]pa nyid yongs su brtags pa yang mi 'thad pa'i phyir/_dmigs pa yod par ga la 'gyur/_/'di la dmigs pa med pa kho na yin no zhes bya ba'i tshig gi don te/_dper na mtshams med pa byed pa la mngon par rtogs pa yod par ga la 'gyur zhes bya ba bzhin no/_/de lta na yang gtan tshigs de nyid kyi
[\[59b.4\]]don ma grub pa nyid dang /_don 'gal ba nyid do/_/gzhan dag yang rnam par brtag pa mtshungs par ltag chod sbyor bar byed de/_gzugs ni dmigs pa med pa yin te/_gzugs kyi phung por gtogs pa'i phyir ro zhes bya ba gang yin pa ni bstan bcos las kyang dmigs pa med pa'i chos rnams gang zhe
[\[59b.5\]]na/_gzugs dang mya ngan las 'das pa'o zhes 'byung bar rigs na sems dang sems las byung ba rnams la dmigs pa med pa nyid du khas len pa gang yin pas [#]ni dmigs pa dang bcas pa'i chos rnams gang zhe na/_'di lta ste/_sems dang sems las byung ba rnams so zhes 'byung ba de khas len pas mi
[\[59b.6\]]rigs so zhe na/_de ni rigs pa ma yin te/_dpe bsgrub [#]pa'i phyir ro/_/'byung ba las gyur pa ma yin pa nyid gtan tshigs su brjod na yang dpe med pa'i phyir ro/_/gal te gzung [#]ba ni dmigs pa'o zhes de dag gi don la rtog na yang sems dang sems las byung ba'i gzung [#]ba nyid 'gog par 'gyur ba'i
[\[59b.7\]]phyir te/_ji [#]skad gsungs pa'i tshul nyid kyis don dam par rnam par shes pa dmigs par byed pa nyid du khas ma blangs pa'i phyir ro/_/bcom ldan 'das kyis kyang rab kyi rtsal gyis rnam par gnon pa gzhan yang byang chub sems dpa' de ltar spyod na gzugs la mi dmigs so/_/byang chub dang ldan pa'i
[\[60a\]]
[\[60a.1\]]bar la mi dmigs so/_/de ci'i phyir zhe na/_rab kyi rtsal gyis rnam par gnon pa chos thams cad ni dmigs pa med de/_gang la 'di dag gi dmigs par 'gyur ba'i gzung ba'i [#]chos rnams la cung zad kyang med pa'i phyir ro/_/rab kyi rtsal gyis rnam par gnon pa 'di
[\[60a.2\]]ltar gzugs ni gzugs kyi spyod yul ma yin la rnam par shes pa'i bar yang rnam par shes pa'i spyod yul ma yin no/_/rab kyi rtsal gyis rnam par gnon pa spyod yul ma yin pa'i phyir gzugs kyis gzugs mi shes mi mthong ngo /_/rnam par shes pa'i bar gyis kyang rnam par shes pa mi shes mi mthong
[\[60a.3\]]ngo /_/gzugs dang /_tshor ba dang /_'du shes dang /_'du byed dang /_rnam par shes pa rnams mi shes mi mthong ba gang yin pa 'di ni shes rab kyi pha rol tu phyin pa'o zhes gsungs so/_/de ltar dmigs pa'i rkyen kyang brtags zin to/_/da ni de ma thag pa'i rkyen gyi skabs su bab pas de brtag par
[\[60a.4\]]bya'o/_/'di la don dam par chos thams cad rnam pa thams cad du bkag pa'i phyir chos rnams ma skyes so zhes de bstan zin pas [#]de'i phyir/_chos rnams skyes pa ma yin na/_/'gag pa 'thad par mi 'gyur ro/_/ma skyes pa'i phyir mgo gnyis pa dgag pa bzhin no/_/des cir 'gyur zhe na/_de
[\[60a.5\]]phyir de ma thag mi rigs/_/don dam par te/[# ]de nyid [#]don dam par ma grub pa nyid dang don [#]'gal ba nyid do/_/yang na spyir skye ba khas blangs na yang bshad par bya ste/_'di la de ma thag pa ni 'di yin te/_sems dang sems las byung ba'i tshogs 'gag pa de de ma thag pa'i rkyen yin par 'dod na de
[\[60a.6\]]yang tshogs skye bar 'dod pa'i rkyen nyid du mi rigs te/_'gag pa'i phyir rnam par shes pa 'gags nas yun ring du lon pa bzhin nam/_gzugs bzhin no/_/de la ni/_'gags [#]na rkyen yang gang zhig yin/_/de ni rkyen du mi srid pa kho na yin te/_'gags pas ni dngos po skye bar 'dod pa la phan
[\[60a.7\]]'dogs par mi nus pa'i phyir ro zhes bya bar dgongs so/_/kyang zhes bya ba'i sgra ni de ma thag pa'i rkyen nyid ma yin pa dang /_spyi'i rkyen kyang ma yin no zhes dgag pa bsdu ba'i phyir ro/_/ci ste rgyu dang rkyen so sor nges pa'i dbang gis dngos po skye bzhin pa na 'gag bzhin pas go skabs 'byed pas
[\[60b\]]
[\[60b.1\]]phan 'dogs pa'i phyir dang /_gal te de las gzhan pa 'das pa'i skad cig dag gis bar du ma chod pa'i phyir de ma thag pa'i rkyen nyid 'grub pas nyes pa med do zhe na/_gzugs can ma yin pa rnams yul na mi gnas pa'i phyir dang /_drug po 'das ma thag pa yi/_/rnam shes gang yin
[\[60b.2\]]de yid de[#]/_/zhes bya bas 'gags [#]ma thag pa'i yid [#]rkyen nyid yin pa'i phyir lan du mi rung ngo /_/'gag bzhin pa rkyen nyid du rtog na yang kha cig na re/_dus mnyam pa'i phyir de ma thag pa'i rkyen du mi rung ngo zhe'o/_/gzhan dag ni tshigs su bcad pa'i phyed 'og ma/_de phyir de ma thag mi rigs/_/
[\[60b.3\]]'gags [#]na rkyen kyang gang zhig yin/_/zhes bya ba ni ma skyes pa la yang bya ste/_kyang zhes bya ba'i sgra ni 'dir ma skyes pa la ltos par blta bar bya'o/_/sa bon dang myu gu zhig pa dang /_ma skyes pa gnyis ni med pa'i phyir sa bon dang myu gu 'gags [#]pa dang skye ba gnyis rgyu med par thal bar 'gyur ro zhes rnam
[\[60b.4\]]par bshad pa byed do/_/de ni bzang po ma yin te/_gal te don de 'dod na 'gags [#]pa'i 'gag pa la rgyu med pas rnam par mi gnas pa de las skye bar 'dod pa skye bar rtog na 'gag pa dang skye ba gnyis la rgyu med pa nyid du 'gyur la/_bzlog pa las ni ji skad smras pa'i skyon med do/_/de'i tshe glags yod pa'i
[\[60b.5\]]tshig yin pa'i phyir bsgrub [#]par bya ba dang /_sgrub pa bzlog pa'i tshig gi don mngon pas [#]cir 'gyur zhe na/_'gags [#]pa ni rkyen ma yin te/_rgyu can yin pa'i phyir ro/_/skye ba yang sems dang sems las byung ba'i tshogs ma zhig pa'i rgyu dang ldan pa yin te/_rgyu can yin pa'i phyir ro/_/de yang rigs pa
[\[60b.6\]]ma yin te/_snga ma la ni gtan tshigs mi 'grub pa'i phyir ro/_/phyi ma la ni phyogs snga ma dang 'gal ba'i phyir te/_thams cad las skye ba bkag pa'i phyir ro/_/de ltar na tshigs su bcad pa des kyang de ma thag pa'i rkyen bstsal ba'i phyir gtan tshigs de nyid don ma grub pa nyid kyi skyon nam/_don 'gal ba nyid
[\[60b.7\]]kyi skyon du 'gyur ro/_/de ltar de ma thag pa'i rkyen kyang dpyad zin to/_/da ni bdag po'i rkyen gyi [#]skabs su bab pas de dpyad par bya'o/_/khyed ni gang yod na gang 'byung ba de bdag por 'dod do/_/'dir kho bo cag gi phyogs la ni don dam par skye ba med par bstan pas dngos po rnams rang gi bdag nyid ma thob cing /_sgyu ma
[\[61a\]]
[\[61a.1\]]bzhin du ngo bo nyid kyis stong pa de'i phyir 'di ltar/_dngos po rang bzhin med rnams kyi/_/yod pa gang phyir yod min na/_/yod pa nyid ma yin na'o/_/don dam pa [#]'ba' zhig tu yang ma zad kyi/_ji ltar 'jig rten gyi tha snyad du yang ste/_rgyu nyi tshe yod du zin kyang 'bras bu skye bar khas
[\[61a.2\]]ma blangs pa'i phyir/_'di yod pas ni 'di 'byung zhes/_/bya ba de ni 'thad ma yin/_/de'i phyir khyed la gtan tshigs kyi skyon de nyid rjes su 'brang ngo /_/gang dag de dag yod par ston pa na kun rdzob tu de ltar khas blangs pa'i phyir dper na mya ngan las 'das pa ni zhi ba'o zhes bya ba lta bu'o zhe na/_de dag
[\[61a.3\]]gi dpe'i skyon snga ma bzhin no/_/'dus byas mi rtag pa la sogs pa'i nyes pas skyon chags pa las 'dun pa bzlog nas/_de la nye bar 'dun par bya ba'i phyir mya ngan las 'das pa ni zhi bar bstan pa yang tha snyad kyi bden par gtogs pa yin gyi/_don dam par de yod pa ni ma yin no/_/bcom ldan
[\[61a.4\]]'das kyis kyang rnam par rtog pas sgro btags nas/_gdul ba'i skye bo chos zab mo la mos pa rnams yang dag par dbugs dbyung ba'i phyir zhi ba la sogs pa'i yon tan dag gis mya ngan las 'das pa yang dag par bsngags pa mdzad pa yang tha snyad kyi bden pa khas blangs pa'i phyir ro/_/don dam par
[\[61a.5\]]ni mya ngan las 'das pa yang yod pa nyid la sogs pa'i ngo bo nyid kyis stong pa'i phyir dpe med pas gtan tshigs ma grub ste/_de med pas 'dod pa'i don mi 'grub bo/_/de ltar rkyen nyid bkag tu zin kyang /_yang gzhan dag phyir zlog [#]par byed de/_don dam par mig la sogs pa nang gi skye mched
[\[61a.6\]]dag sgrub par byed pa'i rkyen rnams yod pa kho na yin te/_de rnams kyi 'bras bu skye ba'i phyir dper na myu gu sgrub [#]par byed pa'i rkyen 'bras bu [#]la sogs pa bzhin no/_/gang med pa de la ni rkyen yang med de/_dper na rus sbal gyi spu'i gos bzhin no zhe na/_de dag la 'di skad ces dri bar bya ste/_ci khyed kyi rkyen
[\[61a.7\]]so so ba dang 'dus pa dag la [#]'bras bu'i bdag nyid kyis yod dam/_'on te med/_de las [#]cir 'gyur/_gal te yod na phyogs de'i lan [#]ni/_yod na rkyen gyis ci zhig bya/_/zhes lan [#]btab zin to/_/ji ste med na de'i lan yang /_/med na [#]gang gis [#]rkyen du 'gyur/_/zhes lan [#]btab zin to/_/'on
[\[61b\]]
[\[61b.1\]]kyang yang bshad par bya ste/_gang gi tshe/_rkyen rnams so so 'dus pa la/_/'bras bu de ni med pa nyid/_/de'i tshe/_rkyen rnams la ni gang med pa/_/de ni rkyen las ji ltar skye/_/don dam par 'bras bu skye ba med pa kho na ste/_rkyen rnams la med do zhes bya ba'i tshig gi don to/_/rgyu spun dag las zho ji
[\[61b.2\]]ltar 'byung ste de dag la zho med pa'i phyir ro/_/ji ste 'bras bu [#]la sogs pa las myu gu la sogs pa med bzhin du yang skye ba tha snyad kyi yan lag tu gyur pa byis pa'i blo can spyi'i spyod yul du gyur pa mthong nas don dam par yang mig la sogs pa nang gi skye mched rnams skye bar 'dod do zhe na de'i phyir bshad
[\[61b.3\]]pa/_ji ste de ni med par yang /_/rkyen de dag las skye 'gyur na/_/'o na lta/_rkyen min las kyang 'bras bu ni/_/ci yi phyir na skye mi 'gyur/_/des na 'di la glags yod pa'i tshig yin pa'i phyir rkyen ma yin pa dag las 'bras bu med pa mi skye ba bzhin du/_rkyen rnams las kyang mi skye bar nges te/_
[\[61b.4\]]dper na gal te sgra byas pa rtag na bum pa byas pa yang ci'i phyir mi rtag ces bya ba lta bu'o/_/de skad smras na sgra ni mi rtag ste/_/byas pa'i phyir bum pa bzhin no zhes bya ba'i don de rtogs par 'gyur ro/_/des na 'dir sbyor ba'i tshig ni don dam par myu gus stong pa'i 'bras bu [#]la sogs pa las de skye bar mi 'thad
[\[61b.5\]]de/_'bras bu yin pa'i phyir dper na zho bzhin no/_/de'i phyir ji skad smras pa'i skyon med pa ma yin no/_/'dir smras pa/_don dam par nang gi dngos po rnams kyi rkyen rnams yod pa kho nar bzung ste/_de dag las byung ba'i phyir dper na bum pa bzhin no zhes bya ba ni [#]de dag las gyur pa'i [#]phyir zhes bya [#]ba'i tha
[\[61b.6\]]tshig go/_/gyur pa la byung ba zhes brjod pa'i phyir dper na bum pa ni 'jim pa las byung ba'o zhes bya ba bzhin no/_/'dir bshad pa/_'bras bu rkyen las byung yin na/_/rkyen las gyur pa yin na'o/_/rkyen rnams rang las byung ma yin/_/rkyen gyi ngo bo nyid ma yin no zhes bya ba'i tha tshig go/_/ngo bo
[\[61b.7\]]nyid la byung ba zhes brjod pa'i phyir dper na bram ze'i snying ni mar las byung ba bzhin no zhes bya ba lta bu'o/_/rkyen rnams ji ltar rkyen gyi ngo bo nyid ma yin pa de ltar ni sngar bstan zin pa [#]de'i phyir/_rang byung min las 'bras bu gang /_/de ni ji ltar rkyen las byung /_/don dam par 'bras bu rkyen las byung ba
[\[62a\]]
[\[62a.1\]]ma yin no zhes bya ba'i tshig gi don to/_/dper na gal te [#]ba rA ta gzhon nu nas tshangs par spyod pa yin na b+ha ba ra ta ji ltar de'i bu yin zhes zer ba lta bu ste/_sgyu ma mkhan gyis [#]sprul pa'i 'jim pa'i gong bu de'i ngo bo nyid kyis stong pa las skyes pa'i bum pa ni mkhas pa rnams
[\[62a.2\]]kyis tha snyad du yang /_de las gyur pa yin no zhes rtogs par mi bzod pas/_de phyir rkyen las byung ma yin/_/de'i phyir 'bras bu rkyen las byung ba ma yin no/_/des na dpe med de/_bsgrub par bya ba dang /_sgrub [#]pa'i chos ma tshang ba'i phyir snga ma bzhin du gtan tshigs kyi don ma grub pa nyid dam/_
[\[62a.3\]]don 'gal ba nyid du 'gyur ro/_/'dir gzhan gyis [#]sun phyung ba'i don sgro btags nas smras pa/_gal te 'bras bu rkyen las byung ba med pas rjes su dpag pa med par bstan du zin kyang /_'bras bu ni 'bras bu'i ngo bo nyid mi 'dor bas de ma bkag pa'i phyir gzhan gyis kyang brjod par nus te/_
[\[62a.4\]]don dam par nang gi skye mched rnams kyi rkyen rnams yod pa kho na yin te/_'bras bu yin pa'i phyir dper na myu gu la sogs pa bzhin no/_/'dir bshad pa/_rkyen min las byung 'bras bu ni/_/yod min[#]/_rkyen ma yin pa las gyur pa'i 'bras bu ni tha snyad du yang rtogs [#]par mi nus na/_don dam par
[\[62a.5\]]lta smos kyang ci dgos/_'dir smras pa/_gal te don dam par rkyen rnams rkyen gyi ngo bo nyid kyis stong na/_'o na ni rkyen rnams rkyen ma yin pa'i ngo bo nyid kyis mi stong par khas blangs pa yin pas des na rkyen ma yin pa grub pas 'dod pa 'grub bo/_/de ni bzang po ma yin te/_kho bo cag gis rkyen ma yin te
[\[62a.6\]]zhes bya ba ni rkyen gyi ngo bo nyid dgag pa tsam bstan pa yin te/_med par dgag pa'i don gyi dgag pa yongs su bzung ba'i phyir rkyen ma yin pa'i ngo bo nyid ni mi ston to/_/sbyor ba rnam par dbye ba byas nas rkyen min zhes bya ba dang /_rkyen du ga la 'gyur zhes bya ba bshad de/_rkyen ma yin pa rnams rkyen gyi ngo bo nyid du
[\[62a.7\]]mi 'gyur ro zhes bya ba'i tshig gi don to/_/yang na ji skad bstan pa'i tshul gyis 'bras bu yod pa dang /_med pa skye ba bstsal bas/_de'i phyir 'bras bu med pas na/_/rkyen min rkyen du ga la 'gyur/_/de'i bdag nyid ma yin pa'i rkyen 'thad pa med pa rnams rkyen du ga la 'gyur te/_mi 'gyur ba kho na yin no
[\[62b\]]
[\[62b.1\]]zhes bya ba'i tshig gi don to/_/de'i blo dang sgra 'jug pa'i rgyu mtshan [#]can de dag gi 'bras bu med pa kho na'i phyir ro zhes bya bar dgongs so/_/'dir/_rkyen rnam bzhi ste rgyu dang ni/_/dmigs pa dang ni de ma thag_/bdag po yang ni de bzhin te/_/zhes bya ba man chad gzhan gyis smras pa'i rkyen rnams kyi ngo
[\[62b.2\]]bo nyid dang /_bye brag bstsal ba'i dbang gis de mjug bsdus te/_'dir rab tu byed pa'i don ni skye ba med pa bstan pa yin pas/_de'i phyir rten cing 'brel par 'byung ba skye ba med pa'i khung [#]/_gang zhig rkyen las skye ba de ma skyes/_/de la ngo bo nyid kyis skye ba med/_/gang zhig rkyen la ltos pa de stong
[\[62b.3\]]gsungs/_/gang gis stong nyid shes te bag yod yin/_/zhes bya ba dang /_de bzhin du/_gang la cung zad skye med cing /_/'gag pa'ang cung zad yod min pa/_/'gro ba dben mthong de la ni/_/yod pa nyid dang med nyid med/_/ces bya ba dang /_de bzhin du/_de bzhin gshegs pa rtag
[\[62b.4\]]tu skye med chos/_/chos rnams thams cad bde bar gshegs dang 'dra/_/zhes bya ba dang /_de bzhin du 'jam dpal de'i phyir/_khyod kyis rnam grangs des kyang 'di ltar rig par bya ste/_skye ba med pa dang 'gag pa med pa zhes bya ba de ni de bzhin gshegs pa'i tshig bla dgas yin no zhes bya
[\[62b.5\]]ba dang /_de bzhin du gang du sred pa thams cad 'gag pa de ni skye ba med pa'o/_/gang skye ba med pa de ni byang chub bo/_/'jig rten ni skye ba la mngon par zhen te/_'di la sangs rgyas 'byung ba yang med la/_mya ngan las 'das pa yang med do zhes bya ba dang /_de bzhin du/_gang gis phung po skye med cing /_/
[\[62b.6\]]'byung ba med par yongs shes pa/_/de dag 'jig rten spyod 'gyur yang /_/'jig rten 'di na gnas pa min/_/zhes bya ba la sogs pa gsungs pa de dag grub pa yin no/_/slob dpon legs ldan byed kyis nye bar sbyar ba/_dbu ma'i rtsa ba'i 'grel pa shes rab sgron ma las/_rkyen brtag pa zhes bya
[\[62b.7\]]ba ste rab tu byed pa dang po'o//_//da ni rten cing 'brel par 'byung ba 'ong ba med pa dang /_'gro ba med pa'i khyad par dang ldan pa bstan par byed pa'am/_rab tu byed pa dang por dngos po thams cad skye ba med par bstan pa'i mi mthun pa'i phyogs bstsal bar byed [#]pa'i dbang gis rab tu byed pa
[\[63a\]]
[\[63a.1\]]gnyis pa brtsam mo/_/gzhan dag ni slob ma skye ba med pa'i rigs pa thob pas dad pa skyes pa 'jig rten la grags pa'i 'gro ba dang 'ong ba dgag pa nyan 'dod pa'i don du rab tu byed pa gnyis pa brtsam mo zhes rjod [#]par byed do/_/gzhan ma yin pa na re de ni rigs pa ma yin te/_tshad ma
[\[63a.2\]]ltar snang bas sems phyin ci log tu gyur pa ni de skad 'dri bar mi rigs pa'i phyir te/_de ni 'gro ba yod par bstan pa'i phyir dang /_skye ba yod par bstan pa'i phyir/_rjes su dpag pa smra bar 'gyur ba'i rigs so/_/tshad ma ltar snang bas sems rmongs par gyur pa yang don dam par 'gro ba med pa zhes
[\[63a.3\]]bya ba de ji ltar rigs te/_'dri ba tshul dang mthun pa ma yin pa'i phyir ro/_/mi shes pa'i 'dri ba yin par brtags [#]na ni bstan bcos phal pa'i spyod yul yin par 'gyur ba'i phyir ro zhe'o/_/'jig rten na [#]ni phal cher bya ba mang po'i tha snyad kyi dbang gis bya ba'i dngos po la mngon par
[\[63a.4\]]zhen pas mngon par zhen pa'i zug rngu de bsal ba'i phyir 'gro ba'i mtshan nyid kyi bya ba gcig bstsal na/_bya ba lhag ma dag bstsal pa yang sla bas/_de'i phyir phyogs snga ma nye bar gzhag go/_/'di la skabs kyi don gyi mi mthun pa'i phyogs su gyur pa snang ste/_nang gi dngos po rnams skyes pa kho na yin te/_de dag gi
[\[63a.5\]]yul dang ldan pa'i tha snyad byed pa'i phyir ro/_/'di la gang mi skye ba ni de dag gi yul dang ldan pa'i tha snyad mi byed de/_dper na mo gsham gyi bu 'gro bar mi byed pa bzhin no/_/lhas byin dang khyab 'jug bshes gnyen ni de ltar 'gro bar [#]byed pa ma yin pas/_de'i phyir [#]nang gi dngos po rnams skye ba kho na
[\[63a.6\]]yin no/_/phyogs snga ma nye bar bzhag pa bstsal ba'i phyir 'di bshad de/_gal te sbyin pa dang /_tshul khrims dang /_bsam gtan la sogs pa'i sgrub par gyur pa skye ba dang /_'gro ba dang 'ong ba 'jig rten la grags pa dag sgrub na ni grub pa la sgrub pa yin no/_/'on te don dam par rnal 'byor pa mnyam
[\[63a.7\]]par gzhag [#]pa shes rab kyi mig gis dngos po rnams kyi yang dag pa ji lta ba bzhin nyid mthong ba'i skye ba dang 'gro ba dang /_'ong ba dag yod par sgrub na ni de dag gi yul dang ldan pa'i tha snyad byed pa'i phyir ro zhes bya ba'i gtan tshigs kyi don ma grub pa nyid de/_'gro ba yang skye ba dgag pa kho na bzhin du dgag
[\[63b\]]
[\[63b.1\]]pas 'gro ba bkag pa'i phyir ro/_/spyi'i rnam pa gnyis ka'i phyogs la grags pa gtan tshigs su rtogs [#]na yang rjes su 'gro ba med pa'i phyir dang /_mi mthun pa'i phyogs 'ba' zhig la de [#]rjes su 'gro ba'i phyir gtan tshigs kyi don 'gal ba nyid do/_/yang bshad pa/_'di la gal te don dam par 'gro ba
[\[63b.2\]]yod par gyur na de song ba'am ma song ba'am/_bsgom [#]pa la yod par 'gyur [#]grang na/_de la yang /_re zhig song la 'gro med de/_/de la 'gro ba'i bya ba 'das zin pa'i phyir ro/_/don de ni gzhan dag la yang [#]grags pas bsgrub par mi bya'o/_/de smos pa ni gzhan 'dod pa'i dpe nyid du bzhed pa'i phyir
[\[63b.3\]]ro/_/de'i chos ni lam nyid yin la/_ma song ba'i yang de dang 'dra bas/_de'i phyir/_ma song ba la'ang 'gro ba med[#]/_/lam yin pa'i phyir song ba'i lam bzhin no zhes bya bar dgongs so/_/yang na ma song ba zhes bya ba ni 'gro ba'i bya ba ma brtsams pa ste de'i chos ni ma song ba nyid yin no/_/dpe ni bsgrub [#]
[\[63b.4\]]par bya ba dang /_sgrub pa'i chos kyi dbang gis te/_/gnyi ga la grags pa'i chos dang ldan pa'i chos can 'gro bar mi 'dod pa'i lam yin no/_/'dir rjes su dpag pa ni ma song ba la 'gro ba med de ma song ba yin pa'i phyir dper na de las gzhan pa 'gro bar mi 'dod pa'i lam bzhin no/_/'di la 'ug
[\[63b.5\]]pa pa dag na re/_ci ma song ba de [#]la lhas byin 'gro ba'i bya ba ma skyes pas 'gro ba med par ston tam/_'on te 'gro ba'i bya ba skyes pas 'gro ba med par ston/_des cir 'gyur/_gal te brtag pa snga ma ltar 'dod na ni grub pa la sgrub pa yin no/_/'on te brtag pa phyi ma ltar 'dod na ni gtan
[\[63b.6\]]tshigs kyi don 'gal ba nyid yin pas des na gtan tshigs snga ma'i don ma grub pa nyid ma yin no/_/gal te rdzas las gzhan pa'i 'gro ba ma grub pas de rigs pa ma yin no zhe na/_lhas byin 'gro ba dang ldan pa yin no snyam pa'i blo gros kyi yul ni lhas byin gyi bdag nyid las gzhan pa'i tshig gi don dang
[\[63b.7\]]ldan pa yin te/_des pa skye ba'i phyir dper na lhas byin dbyug pa dang ldan pa yin no snyam pa'i blo gros kyi yul bzhin no zhes zer ro/_/de la [#]'dir gal te lhas byin khyad par gang yang rung ba [#]dang ldan pa la blo gros kyi yul nyid lhas byin gyi bdag nyid las gzhan pa'i tshig gi don dang ldan pa yin par ston na ni/_tha
[\[64a\]]
[\[64a.1\]]snyad du sgrub [#]pa la bsgrub [#]pa yin te/_'di ltar lhas byin zhes bya ba 'du byed kyi tshogs yul gzhan du skye ba'i mtshan nyid kyi khyad par dang ldan pa la 'di 'gro ba dang ldan no snyam pa'i blo gros 'di khas blangs pa'i phyir ro/_/ji ste lhas byin 'gro ba zhes bya ba'i tshig gi don dang ldan pa yin no zhe
[\[64a.2\]]na ni dpe med par 'gyur ro/_/ji ste gzhan du na yang tha snyad du yang don 'gal ba nyid yin na don dam par lta smos kyang ci dgos te/_de'i phyir ji skad smras pa'i skyon ldog pa med do/_/rang gi sde pa dag las kha cig na re/_'dun pa'i rgyu las byung ba'i rtsol bas bskyed [#]pa'i rlung gi khams las 'byung ba dang /_
[\[64a.3\]]'byung ba las [#]gyur pa'i tshogs lus zhes bya ba yul gzhan du bar chad med par skye ba byung ba las 'gro ba zhes bya'o/_/de'i phyir 'gro ba don gzhan du gyur pa med de/_skye ba'i yul nyid du skye bar byed pa 'jig pa'i phyir me lce la sogs pa bzhin du 'gro ba 'khrul pa yin pas 'gro ba don gzhan du khas mi len
[\[64a.4\]]to/_/don dam par yang 'gro ba med pas don dam par yang [#]'gro ba 'gog pa ni grub pa la sgrub pa yin no zhes zer ro/_/skye ba bkag pas ji skad smras pa'i sgrub pa mi 'grub pa'i phyir dang /_me lce la sogs pa bzhin du 'gro ba 'khrul pa yin no zhes bya ba'i shes pa de yang 'khrul pa yin pa'i phyir dang /_
[\[64a.5\]]'gro ba po dang /_'gro ba gnyis gzhan nyid ma yin pa yang 'gog par 'gyur ba'i phyir de yang skye bo mkhas pa'i yid mgu bar byed pa ma yin no/_/grangs can dag na re/_ma song ba la rdul shas che zhing bya ba byed pa la 'jug pa gsal bar gyur pa na 'gro'o zhes zer ro/_/de dag gi yang gsal ba
[\[64a.6\]]bkag pa'i phyir 'gro ba mi 'grub pas rtog pa tsam du zad do/_/ci ste yang 'gro ba smra ba dag ji skad bshad pa'i skyon gyis 'jigs pas bsgom [#]pa la 'gro ba yod par dam bcas na/_ji skad bshad pa'i skyon med do snyam na slob dpon gyis don de nges par mdzad nas song ba dang /_ma song ba dag dang [#]
[\[64a.7\]]gtogs par bgom pa med pa nyid kyis bshad pa/_song dang ma song ma gtogs par/_/bgom pa shes par mi 'gyur ro/_/gzung du med do zhes bya ba'i tha tshig go/_/ji ltar de med ce na/_'di la bgom pa de ni song ba'am/_ma song ba'am gang cung zad song dang ma song ba gnyi ga zhig yin grang na
[\[64b\]]
[\[64b.1\]]phyogs gnyi gar bstan pa'i rjes su dpag pa'i gnod par 'gyur ba'i phyir ro/_/'dir smras pa/_bgom pa med pa ma yin te/_/'di ltar/_gang na g.yo ba de na 'gro/_/de yang gang gis bgom pa la/_/g.yo ba song min ma song min/_/de phyir bgom la 'gro ba yod/_/de la phyogs gang na rkang
[\[64b.2\]]pa 'degs pa dang /_'jog pa'i mtshan nyid kyi g.yo ba snang ba de na 'gro ba yod de/_g.yo ba de yang gang gi phyir bgom pa la snang gi_/g.yo ba de song ba la yang mi snang /_ma song ba la yang mi snang ba de'i phyir bgom pa la 'gro ba yod do/_/des na de ltar bgom pa yod pas 'gro ba 'grub pa'i phyir 'dod
[\[64b.3\]]pa grub bo/_/de'i phyir de ltar ji skad smras pa'i tshul gyis na bgom pa shes par mi 'gyur ro zhes bshad pa/_gang yin pa de rigs pa ma yin zhing /_phyogs gnyi gar bstan pa'i rjes su dpag pa'i gnod par yang mi 'gyur ro zhe'o/_/gzhan dag ni gang gi zhes bya ba 'gro ba'o [#]zhes zer ro/_/kha cig na re/_de ni
[\[64b.4\]]rigs pa ma yin te/_de'i phyir zhes bya ba'i sgra'i zla med pa'i phyir dang /_bya ba'i gzhi 'khrul pa med pa'i phyir dang /_song ba dang ma song ba'i 'gro ba po'i 'gro ba dgag pa bstan pa'i phyir ro zhe'o/_/'dir bshad pa/_bgom la 'gro ba yod par ni/_/ji lta bur na 'thad par 'gyur/_/gang gi tshe dmigs
[\[64b.5\]]kyis [#]bsal ba dang /_ma bsal ba'i ngo bo nyid khas blangs su zin kyang de la 'gro ba yod par mi 'thad de/_lam yin pa'i phyir dper na song ba'i lam bzhin no zhes bya bar dgongs so/_/yang na/_bgom la 'gro ba yod par ni/_/ji lta bur na 'thad par 'gyur/_/zhes bya ba ni brgal zhing brtag pa
[\[64b.6\]]mtshungs pa'i phyir ro zhes bya bar dgongs te/_bgom pa la 'gro ba yod par brtag na brgal zhing brtag pa mtshungs pa [#]'dir 'gyur te/_g.yo ba song ba'am/_ma song ba'am/_de gnyis dang mi 'dra ba'i chos gang la yod ce na/_de la yang skyon bshad zin to/_/yang na/_bgom la 'gro ba yod par
[\[64b.7\]]ni/_/ji lta bur na 'thad par 'gyur/_/zhes bya ba ni/_don dam pa'i [#]'gro ba yod par ston pa'i rjes su dpag pa med pa'i phyir/_gang tshe 'gro ba med pa yi/_/bgom pa 'thad pa med phyir ro/_/rta bcing ba dang mthun pa'i phyir ro zhes bya bar yang dgongs te/_'di la ji ltar rta bcing ba dang mthun pa [#]
[\[65a\]]
[\[65a.1\]]nyid yin zhe na/_bgom pa gang yin/_g.yo ba gang na ba'o[#]/_/g.yo ba gang na/_bgom pa [#]na'o zhes bya bas gang yang rung ba dmigs kyis ma bsal ba'i phyir ro/_/ci ste thog ma med pa nas tha snyad du grags pa'i bgom pa khas blangs nas de la don dam pa [#]pa'i 'gro ba yod par
[\[65a.2\]]'dod na/_de lta na yang 'di la 'gro ba'i bya ba gcig pu zhig yod pa de ni bgom pa zhes bya ba de la nye bar sbyar ba'i mthu can yin pas bgom pa la 'gro ba yod do zhes bya ba'i 'gro ba gzhan de gang zhig yod/_de la pha rol pos nang gi dngos po rnams skyes pa kho na yin te/_de dag gi yul dang ldan pa'i tha
[\[65a.3\]]snyad byed pa'i phyir ro zhes smras pa gang yin pa de ma grub ste/_gtan tshigs kyi don ma grub pa'i phyir ro/_/dpe yang ma grub ste/_don dam par lhas byin ma grub pa'i phyir ro/_/ci ste 'gro ba'i bya ba ni bgom pa zhes bya ba de la yongs su rdzogs pa nyid ma yin la/_'di ltar de ni kho bo cag 'gro ba'i sgrar brjod
[\[65a.4\]]pas des na de yod pa'i phyir/_gtan tshigs kyi don ma grub pa nyid ma yin no zhe na/_'dir bshad pa/_gang gis [#]bgom la 'gro yod pa/_/de yi bgom la 'gro med par/_/thal bar 'gyur te gang gi phyir/_/bgom pa khong du chud phyir ro/_/smras pa [#]gang gi bgom pa la 'gro ba yod pa de'i phyogs
[\[65a.5\]]la 'gro ba la [#]'gro ba yod kyang bgom pa la 'gro ba med par thal bar 'gyur te/_ci'i phyir zhe [#]na/_gang gi phyir bgom pa zhes bya ba/_de la 'gro ba'i byed pa [#]yongs su ma rdzogs shing /_ma zhugs par khong du chud cing shes par 'gyur ba'i phyir ro/_/de ni mi 'dod de bgom pa zhes bya ba de 'gro ba dang
[\[65a.6\]]bcas par 'dod pas des na 'gro ba'i byed pas [#]de la don byas zin pa'i phyir 'gro ba gzhan mi 'thad pas ji skad bshad pa'i skyon ldog pa med do/_/ci ste ji skad bshad pa'i skyon gyi nyen yongs su spang bar 'dod pas bgom pa 'gro ba dang ldan par 'dod cing /_'gro ba nyid 'gro ba yin no zhe na/_de lta na
[\[65a.7\]]yang /_bgom la 'gro ba yod na ni/_/'gro ba gnyis su thal 'gyur te/_/gang gis bgom pa de dang ni/_/de la 'gro ba gang yin pa'o/_/don dam pa [#]pa'i 'gro ba dang ldan pa'i bgom pa la 'gro ba yod par rtog na ni 'gro ba gnyis su thal bar 'gyur te/_'gro ba gang gis bgom pa de bgom pa
[\[65b\]]
[\[65b.1\]]zhes bya bar [#]'gyur ba dang /_'gro ba gang gis bgom pa de la tha snyad pa'i 'gro ba yod par 'gyur ba gang yin pa'o/_/de ltar na/_'gro ba gnyis su thal 'gyur na/_/'gro ba po yang gnyis su 'gyur/_/ci'i phyir zhe na/_gang phyir 'gro po med par ni/_/'gro ba 'thad par mi 'gyur phyir/_/
[\[65b.2\]]zhes bya ba'i tshig gi lhag ma'o/_/de yang mi 'dod pas/_de'i phyir ji skad bshad pa'i skyon gyi dri ma nges par bsal bar 'dod pas tha snyad pa'i 'gro ba gcig kho na khas len cing de la ltos pas 'gro ba po dang bgom pa 'grub tu zin kyang /_don dam pa pa'i 'gro ba yang mi 'thad pas de dag gi yul
[\[65b.3\]]dang ldan pa'i tha snyad byed pa'i phyir ro zhes bya ba gtan tshigs kyi don ma grub pa nyid kyi phyir dang /_dpe med pa'i phyir nang gi dngos po rnams skyes pa kho na yin te zhes bya ba mi 'grub cing /_rten cing 'brel par 'byung ba 'ong ba med pa dang /_'gro ba med pa'i khyad par dang ldan pa grub bo/_/sgra pa dag na re
[\[65b.4\]]'gro ba ni gcig tu zad de/_de nyid kho bo cag rang [#]rang gi ngo bo nyid kyis [#]'gro bar brjod cing /_de gzhi gang na yod pa de ni bgom pa yin la/_'gro ba po gang yin pa de ni byed pa po yin pas de'i phyir 'gro ba po dang 'gro ba gnyis su thal bar mi 'gyur ro zhes zer ro/_/de ni rigs pa ma yin te/_don
[\[65b.5\]]dam par 'gro ba'i skye ba bkag pa'i phyir dang /_bgom pa med pas 'gro ba med pa'i phyir dang /_'du byed kyi tshogs yul gzhan du skyes pa la 'gro ba po nyid du tha snyad 'dogs pa'i phyir dang /_bgom pa yang brtags zin pa'i phyir ro//_//[#]dbu ma'i rtsa ba'i 'grel pa shes rab sgron ma/_
[\[65b.6\]]bam po gsum pa/_gzhan dag na re 'gro ba yod pa kho nar shes par bya ste/_de'i gzhi yod pa'i phyir ro/_/'di na gang la gzhi med pa de ni yod pa ma yin te/_dper na mo gsham gyi bu'i 'gyel ba dang /_'gro ba la sogs pa bzhin no/_/'gro ba'i gzhi 'gro ba po de shar ma [#]yod pas de ltar
[\[65b.7\]]gzhi yod pa'i phyir 'gro ba yod pas gtan tshigs grub pa'i phyir/_nang gi skye mched rnams skye ba kho na yin zhing 'gro ba dang 'ong ba la sogs pa yang 'grub bo zhes zer ro/_/'dir bshad pa/_gal te 'gro po med gyur na/_/'gro ba 'thad par mi 'gyur te/_/'gro ba med na 'gro ba po/_/yod pa nyid
[\[66a\]]
[\[66a.1\]]du ga la 'gyur/_/gtan tshigs brjod pa med na 'gro ba mi 'grub pas ji skad bshad pa'i skyon med par mi 'gyur ro snyam nas 'gro ba po med na 'gro ba yod pa ma yin pas/_'gro ba'i gzhi 'gro ba po la brten nas gzhi yod pa'i phyir ro zhes gtan tshigs brjod par gyur na de lta na/_gal
[\[66a.2\]]te 'gro po med gyur na/_/'gro ba 'thad par mi 'gyur te/_/zhes bya ba ma yin nam/_'gro ba de yang mi 'thad do zhes dpyad zin to/_/de'i phyir/_'gro ba med na 'gro ba po/_/yod pa nyid du ga la 'gyur/_/'gro ba po nyid kyi rgyu med pa'i phyir ro zhes bya bar dgongs so/_/gal zhes bya ba'i sgra ni yid
[\[66a.3\]]mi ches pa ste/_'gro ba po med do zhes bya ba'i tshig gi don to/_/rgyas par ni snga ma bzhin no/_/'gro ba po ma grub pas gzhi yod pa'i phyir ro zhes bya ba'i gtan tshigs kyi don ma grub nyid dam/_don 'gal ba nyid do/_/'dir smras pa/_'o na 'gro ba grub par bya ba'i rjes su dpag pa gzhan 'di nyon
[\[66a.4\]]cig_/'gro ba yod pa kho nar nges te/_des de dang ldan pa'i tha snyad yod pa'i phyir ro/_/'di na gang med pa la ni des de dang ldan par mi ston te/_dper na ri bong rwa can zhes mi ston pa bzhin no/_/lhas byin 'gro ba [#]po zhes 'gro bas de dang ldan pa'i tha snyad 'di yod pas des [#]na 'gro ba yod pa'i phyir bsams [#]
[\[66a.5\]]pa'i don 'grub bo/_/'dir bshad pa/_'di la lhas byin 'gro ba [#]po zhes bya ba'i tha snyad 'di don dam par 'gro ba po'i yin par 'dod dam/_'gro ba po ma yin pa'i yin par 'dod/_de la re zhig 'gro ba [#]po mi 'gro ste/_re zhig ces bya ba'i sgra ni rim pa la ltos pa'o/_/'gro ba [#]po mi 'gro ste zhes bya
[\[66a.6\]]ba ni/_dam bca' ba nye bar gzhag [#]pa'o/_/bdag gi tshig tu bstan pa ni 'di ltar gang dag sgra tsam gyi rjes su 'brang ba/_chos rab tu 'byed pa la mi mkhas pa/_lta ba ngan pas blo gros nyams par gyur pa/_tshul khrims dang /_bsam gtan dang /_shes rab la [#]rgyab kyis phyogs pa[#]/_rang yang
[\[66a.7\]]lam gol bar zhugs shing /_gzhan dag kyang /_gsang tshig sgra dang yig 'brus nyams gyur na/_/log par sbyar bas de yi don mi ston/_/rdo rje'i tshig des mchod sbyin byed brlag ste/_/dbang po'i dgra bo sgra yis brlag pa bzhin/_/zhes bya ba dang /_lha ma yin de dag gis he la yo he la ya zhes smras pa
[\[66b\]]
[\[66b.1\]]na za'i gyis non par gyur pa dang /_mi bsgrub [#]pa tshig zur chag smras nas tshig ldan ma'i sgrub mchod sbyong sel can spyod par byed pa la sogs pa dang /_sgra gcig legs par sbyar na yang legs pa [#]byed pa rnams kyi 'jig rten du 'gro bar byed do zhes bya ba dang /_'di skad ces gzhan gyi [#]tshig can dang /_bdag gi
[\[66b.2\]]tshig can dang /_gnyi ga'i tshig can gyi skad kyi byings nges par gnas pa'i rang gi ngo bo rnams ni rjes su smra ba kho nar zad pas bdag gi tshig can nyid kyi brdar gdags su mi rung ngo zhes zer bas der 'dzud par byed pa dag de la mngon par zhen pa spang ba'i phyir ro/_/de dag la 'di skad ces brjod par bya ste/_gzhan gyi
[\[66b.3\]]tshig can gyi skad kyi byings dag ni/_gzhan gyi tshig can gyi ngo bo nyid dag ma yin te/_gnyi ga'i tshig can nyid ma yin pa dang /_skad kyi byings yin pa'i phyir bdag gi tshig can bzhin no/_/bdag gi tshig can gyi skad kyi byings dag la yang de skad brjod par bya'o/_/de bzhin du gnyi ga'i tshig can gyi skad kyi byings dag
[\[66b.4\]]kyang gnyi ga'i tshig can gyi ngo bo nyid dag ma [#]yin te/_skad kyi byings yin pa'i phyir de las gzhan bzhin no/_/nges par smra ba dag la ni khyad par can gyis [#]sbyar ba'i sgra'i rjes su smra ba'i phyir dang /_sbyor ba rnam par dbye ba la sogs pa'i rim gyis 'gro ba dag gis [#]tshig can nyid [#]du 'grub pas kun rdzob tu gnod pa med
[\[66b.5\]]do zhes brjod par bya'o/_/'gro ba [#]po mi 'gro ste zhes bya ba 'di la/_'gro ba po ni [#]bya ba dang ldan pa'i phyir de'i chos ni bya ba dang ldan pa nyid yin no/_/dpe ni bsgrub par bya ba dang /_sgrub [#]pa'i chos kyi dbang gis te/_de las gzhan pa yin no/_/'dir sbyor ba'i tshig ni don dam par 'gro ba po mi 'gro ste/_bya
[\[66b.6\]]ba dang ldan pa'i phyir sdod pa po [#]bzhin te/_de ltar re zhig 'gro ba po mi 'gro'o/_/gzhan dag na re/_'gro ba po ma yin pa 'gro bas kho bo cag la sgrub pa des mi gnod do zhes zer ro/_/'dir bshad pa/_'gro ba po min 'gro ba min/_/gang gi tshe [#]tha snyad du 'gro ba dang ldan par grags pa'i 'gro ba po yang 'gro bar
[\[66b.7\]]mi 'thad pa de'i tshe/_'gro ba po ma yin pa 'gro bas stong pa ni mi 'gro ba kho na yin te/_'gro ba dang bral ba'i phyir ro zhes bya bar dgongs so/_/gal te 'gro ba po ma yin na ni ji ltar 'gro/_'on te 'gro na ni 'gro ba po ma yin pa zhes byar mi rung ngo /_/yang na/_'gro ba po min 'gro ba min/_/zhes bya ba ni/_chos mthun [#]
[\[67a\]]
[\[67a.1\]]pa'i dpe nye bar gzhag pa yin no/_/'di la 'gro ba dang mi ldan pa nyid kyis 'gro ba po ma yin pa ni bsgrub par bya ba yin par shes par bya ste/_'gro ba po min 'gro ba min/_/zhes bya ba'i dbang du byas pa'i phyir ro/_/'gro ba po ma yin pa'i chos ni/_'gro ba dang bral ba nyid yin pas sgrub pa'i chos
[\[67a.2\]]mngon no/_/de'i phyir sbyor ba'i tshig ni don dam par 'gro ba po ma yin pa yang mi 'gro ste/_'gro ba dang bral ba'i phyir de las gzhan pa bzhin no/_/gzigs zan pa'i phyogs dag dang /_rang gi sde pa dag la yang de bzhin du brjod par bya'o/_/grangs can dag grub pa la sgrub pa'i skyon nye bar 'dogs pa [#]dag
[\[67a.3\]]la brgal zhing brtag par bya ste/_'gro ba po ma yin pa de gang yin/_gal te 'gro ba mi gsal ba'o zhe na ni[#]/_rjes su dpag pa'i gnod pa ji skad bshad pa nyid brjod par bya'o/_/gal te 'gro ba po'i sngon rol gyi gnas skabs so zhe na ni rang gi rjes su dpag pa la gnod de/_'gro ba po'i sngon rol gyi gnas
[\[67a.4\]]skabs na sdod pa po la sogs pa'i gzugs 'chang ba rnams kyang 'gro ba po ma yin pa'i phyir ro/_/gal te 'gro ba po med pa'o zhe na ni phyogs snga ma la gnod de/_'gro ba po ma yin pa'i sgras 'gro ba po med par khas ma blangs pa'i phyir ro/_/gzhan dag na re rnam grangs las 'gro ba po dang /_'gro ba po ma yin pa'i
[\[67a.5\]]'gro ba khas blangs pa la ji skad bshad pa'i skyon ldog go zhes zer ro/_/'dir bshad pa slob dpon gyis 'gro ba po dang /_'gro ba po ma yin pa 'chol ba'i rang bzhin gzhan ni 'gro ba'i bya ba dang mi ldan zhing med pa nyid kyis bshad pa/_'gro po 'gro po min las gzhan/_/gsum pa gang zhig 'gro bar 'gyur/_/
[\[67a.6\]]de lta bu de ni med pa kho na yin no zhes bya bar dgongs te/_'gro ba po yin par yang 'gyur la/_'gro ba po ma yin par yang 'gyur ba de ni bstan par dka' ba'i phyir ro/_/'di la rnam grangs kyi tshul gyi tham lag dag gis dgag pa mi mthun pa'i skyon du 'gyur bas[#]/_gdon mi za bar 'ga' zhig la ltos nas 'gro
[\[67a.7\]]ba por 'gyur la/_'ga' zhig la ltos nas 'gro ba po ma yin par 'gyur ro zhes rnam gnyis su smra ba yongs su gzung bar bya ba yin no/_/de'i tshe yang 'gro ba po dang /_'gro ba po ma yin pa'i phyogs su bstan pa'i rjes su dpag pa'i gnod par 'gyur bas 'dod pa'i don mi 'grub bo/_/ci ste bya ba dang ldan pa nyid ces
[\[67b\]]
[\[67b.1\]]bya ba ni mthun pa'i phyogs la khyab pa ma yin pa'i phyir gtan tshigs kyi don ma grub pa nyid do zhe na/_de ni bzang po ma yin te/_bya ba dang ldan pa nyid ni mi 'gro ba kho na'o zhes nges par gzung ba'i phyir te/_dper na brtsal [#]ma thag tu 'byung ba nyid ni mi rtag pa kho na'o zhes nges par bzung bas khyab pa ma yin yang phyogs
[\[67b.2\]]kyi chos gtan tshigs nyid du 'dod pa'i phyir ro/_/bya ba dang ldan pa nyid la yang 'gro ba dgag pa'i phyir gtan tshigs kyi don ma grub pa nyid ma yin no/_/'dis 'gro ba dang bral ba nyid gtan tshigs yin par yang lan btab pa yin no/_/ci ste sdod pa po ni 'gro ba po ma yin par yang 'gyur la/_'gro ba por yang
[\[67b.3\]]'gyur bas sdod pa po [#]khas blangs pas dpe med de/_bsgrub par bya ba chos kyi phyogs gcig dang mi ldan pa'i phyir ro zhe na/_bsgrub par bya ba'i cha gnyi ga la grags pas sdod pa po dper rung ba'i phyir skyon med do/_/de'i phyir gal te de lta na 'di la 'gro zhes bya ba'i tha snyad 'ga' yang mi 'thad pas des na de dang ldan
[\[67b.4\]]pa'i tha snyad yod pa'i phyir ro zhes bya ba'i gtan tshigs kyi don ma grub pa nyid do/_/dpe yang med de bsgrub par bya ba chos dang mi ldan pa'i phyir ro/_/gtan tshigs kyi don 'gal ba nyid kyang yin no/_/'dir smras pa/_'gro ba po 'gro'o zhes brjod pa mthong ste/_mthong ba las ches lhag pa gzhan med pas gtan
[\[67b.5\]]tshigs la sogs pa ma grub pa ma yin no/_/'dir bshad pa/_bden mod kyi de ni tha snyad du gtogs pa'i blo gros kyis [#]mthong ba yin no/_/de nyid don dam [#]par brtag par bya ste/_ci mthong ba de ji ltar mthong ba de bzhin nam/_'on te gzhan zhig yin/_de la re zhig de bzhin no zhe na ni/_shes par byar
[\[67b.6\]]mi nus te/_ji lta zhe na/_re zhig 'gro po 'gro'o zhes/_/ji ltar 'thad pa nyid du 'gyur/_/mi 'thad pa nyid do zhes bya ba'i tshig gi don te dper na g.yul ngor 'bros pa la gzhol ba ji ltar dpa' bo yin zhes bya ba bzhin no/_/ji ltar mi 'thad ce na/_de ston par byed pa ni/_'gro ba med na 'gro ba po/_/[#]nam
[\[67b.7\]]yang 'thad par mi 'gyur ro/_/'gro ba ji ltar med pa de ltar ni dang po kho nar/_re zhig song la 'gro med de/_/zhes bya ba la sogs pa dang /_'gro ba skye ba dgag pa der bstan zin to/_/yang na/_re zhig 'gro po mi 'gro ste/_/zhes bya ba ni dam bcas pa nye bar bzhag pa yin la/_re zhig 'gro po
[\[68a\]]
[\[68a.1\]]'gro'o zhes/_/ji ltar 'thad pa nyid du 'gyur/_/zhes bya ba la sogs pa ni de ston par byed pa yin te/_ji skad bshad pa bzhin du rnam par bshad par bya'o/_/de'i phyir de ltar don dam par 'gro ba med pa [#]bzhin du 'gro ba po yang dag pa [#]ma yin yang sgro btags nas 'gro ba po [#]'gro'o zhe na/_
[\[68a.2\]]gang gi phyogs la 'gro ba po/_/'gro ba de la 'gro med pa'i/_/'gro po yin par thal 'gyur te/_/'gro po 'gro bar 'dod phyir ro/_/smra ba gang gi phyogs la 'gro ba po 'gro bar 'dod pa de la 'gro ba med pa'i 'gro ba po yin par thal bar 'gyur te/_ci'i phyir zhe na/_'di ltar 'gro ba po 'gro bar 'dod
[\[68a.3\]]pa'i phyir te/_'di ltar 'gro ba med na 'gro ba po la 'gro ba de dang ldan [#]pa'i phyir ro zhes bya bar dgongs so/_/yang na 'gro ba gcig pu zhig yod pa de dag [#]ni 'gro'o zhes bya ba de la yongs su rdzogs par byas pa'i phyir ro/_/ci ste skyon de yongs su spang bar 'dod pas 'gro ba po don dam pa [#]pa'i 'gro ba dang ldan
[\[68a.4\]]par 'dod na de lta na yang /_gal te 'gro po 'gro gyur na/_/'gro ba gnyis su thal 'gyur te/_/gang gis 'gro por mngon pa dang /_/'gro por gyur nas gang 'gro ba'o/_/gal te 'gro ba po gang [#]'gro ba dang ldan par gyur na 'gro ba gnyis su thal bar 'gyur te/_ji lta [#]zhe na/_'gro ba gang gis 'gro ba
[\[68a.5\]]po zhes bya bar mngon pa dang 'gro ba por gyur nas 'gro ba'i 'gro ba gang yin pa'o/_/de lta na/_'gro ba gnyis su thal 'gyur na/_/'gro ba po yang gnyis su 'gyur/_/gang phyir 'gro po med par ni/_/'gro ba 'thad par mi 'gyur phyir/_/zhes bya ba'i skyon 'di yang yod de/_bya ba ni gzhi la rag las
[\[68a.6\]]pa'i phyir ro zhes bya bar dgongs so/_/'gro ba med pa'i 'gro ba po nyid dang /_'gro ba gnyis dang /_'gro ba po gnyis su 'gyur ba de yang mi 'dod de/_ji ltar 'dod ce na/_'gro ba po la 'gro ba yod pa dang /_'gro ba yang gcig kho na dang 'gro ba po yang gcig kho nar 'dod do/_/de yang kun rdzob tu
[\[68a.7\]]'grub kyang don dam par mi 'grub pas dpe med pa'i phyir pha rol pos smras pa'i sgrub pa mi 'grub bo/_/phyir rgol ba dag 'gro ba ni yod pa kho na yin te/_de'i rtsom pa yod pa'i phyir ro/_/'di na gang med pa de la ni rtsom pa med de/_dper na nam mkha'i me tog gi phreng ba la [#]rtsom pa med pa bzhin no/_/sdod
[\[68b\]]
[\[68b.1\]]par gyur pa la ni [#]rab tu g.yo ba'i mtshan nyid kyi 'gro ba rtsom pa yod pas/_de'i phyir 'gro ba yod pa kho na'o zhe na/_'dir bya gag tshon sna tshogs dang ldan pa nyid kha dog gzhan du bsgyur te/_nye bar 'jog pa bzhin du/_sngar lan btab zin pa nyid tshig gzhan gyis nye bar bzhag pas 'di lta ste/_slob
[\[68b.2\]]dpon gyis 'dir 'gro ba'i rtsom pa de nyid ci song ba'am/_ma song ba'am/_'on te bgom pa la yod ces khyod la brgal zhing brtags na snga ma bzhin du rnam pa thams cad mi 'thad par bstan par bzhed pas [#]bshad pa/_song la 'gro ba'i rtsom med de/_/de la 'gro ba'i bya ba 'das zin pa'i phyir ro/_/ma song
[\[68b.3\]]ba la'ang 'gro rtsom med/_/ma song ba 'gro bas stong pa la 'gro ba med pa'i phyir ro/_/bgom la [#]rtsom pa yod ma yin/_/song ba dang ma song ba ma gtogs par bgom pa rtag [#]tu med pa'i phyir ro/_/gang du 'gro ba rtsom par byed/_/'o na gang gis ji skad smras pa'i gtan tshigs 'grub pas 'dod pa'i don 'grub
[\[68b.4\]]par 'gyur ba de da smros shig_/des na 'dir song ba dang /_ma song ba dang /_bgom pa dag la rtsom pa med par bstan to zhes bya ba'i tshig gi don to/_/de ltar na 'dir sbyor ba'i tshig dag tu 'gyur ba ni song ba la 'gro ba'i rtsom pa med de/_lam yin pa'i phyir dper na ma song ba'i lam bzhin no/_/yang na ma
[\[68b.5\]]song ba la 'gro ba'i rtsom pa med de/_ma song ba'i phyir dper na 'gro bar 'dod pa las gzhan pa'i ma song ba bzhin no/_/de bzhin du bgom pa la yang 'gro ba'i rtsom pa mi 'thad de/_lam yin pa'i phyir dper na/_de las gzhan pa bzhin no/_/de'i phyir de ltar rtsom pa med pas/_rtsom pa'i gtan tshigs kyi
[\[68b.6\]]don ma grub pa nyid dang /_thun mong ma yin pa nyid do/_/rgyas par ni snga ma bzhin no/_/'dir smras pa/_'o na 'gro ba rnam pa gzhan gyis yod par shes par bya ste/_rang gi gnas skabs las gzhan du 'gyur ba [#]dang ldan pa'i dngos po la brjod pa khyad par can 'jug pa'i rgyu yod pa'i phyir ro/_/'di na gang
[\[68b.7\]]med pa de la ni rang gi gnas skabs las gzhan du gyur pa dang ldan pa'i dngos po la brjod pa khyad par can 'jug pa'i rgyu med de/_dper na/_dmus long mig gi rnam par shes pa dang bral ba la dmus long gis mthong ngo /_/dmus long lta'o/_/lta bar 'gyur ro zhes brjod pa khyad par can 'jug pa'i rgyu
[\[69a\]]
[\[69a.1\]]med pa bzhin no/_/'gro ba rang gi gnas skabs las gzhan du gyur pa dang ldan pa'i dngos po la ni brjod pa khyad par can 'jug pa'i rgyu nyid yod de/_gang du de zhugs zin pa de ni song ba yin la/_gang du de 'jug pa de ni bgom pa yin/_gang du de ma zhugs pa de ni ma song ba yin pas
[\[69a.2\]]de'i phyir ji skad smras pa'i gtan tshigs kyi mthu nyid kyis 'gro ba yod pa kho na yin pas skabs kyi don 'grub bo/_/'dir bshad pa/_gang gi phyir 'gro ba'i skye ba yod par gyur na ni gang du de zhugs zin pa de ni song ba yin la/_gang du de 'jug pa de ni bgom pa yin/_gang du de ma zhugs pa de ni ma song ba yin
[\[69a.3\]]no zhes bya bar yang 'gyur ba zhig na 'gro ba [#]yang med do zhes bstan zin to/_/'gro ba yod par gyur na yang /_/'gro ba rtsom pa'i snga rol na/_/gang du 'gro ba rtsom 'gyur ba/_/bgom pa med cing song ba med/_/ma song 'gro ba ga la yod/_/'gro ba rtsom pa'i snga rol na/_/gang du 'gro ba rtsom par 'gyur
[\[69a.4\]]ba'i bgom pa med cing 'gro bas stong ngo /_/song ba yang med de/_'gro ba dang mi ldan pa la de mi [#]'thad do zhes bya bar dgongs so/_/de ltar 'gro bas stong na 'gro ba mi 'thad par ston pa'i rjes su dpag pa sngar bstan pa dag yod pas dam bcas pa la rjes su dpag pas gnod pa'i phyir ma song ba la 'gro ba ga la
[\[69a.5\]]yod de 'gro ba med do zhes bya ba'i tha tshig go/_/de'i phyir de ltar gang gi tshe don dam par 'gro ba'i rnam par rtog pa ji ltar yang mi srid pa de'i tshe/_'gro rtsom [#]rnam pa thams cad du/_/snang ba med pa nyid yin na/_/song ba ci zhig bgom pa ci/_/ma song ci zhes rnam par brtag_/nyid yin na zhes bya ba'i sgra ni
[\[69a.6\]]nges par gzung ba'i don te/_'dir snang ba med pa nyid yin na zhes bya bar blta bar bya'o/_/gzhan du na 'gro ba nyid kyi yin gyi/_gzhan gyi ma yin par shes par 'gyur ro/_/rab rib can skra dang sbrang bu dang /_sbrang bu mchu rings la sogs pa yang dag pa ma yin pa la rnam par rtog pa dang 'dra'o/_/'gro ba
[\[69a.7\]]med pa'i phyir bum skra 'greng gi mdung thung bzhin du khyod la skyon de nyid rjes su 'brang ngo /_/gzhan dag na re don dam par 'gro ba yod pa kho na yin te/_mi mthun pa yod pa'i phyir ro/_/'di na gang dang gang la mi mthun pa yod pa de dang de yod par snang ste/_dper na snang ba'i mi mthun pa mun pa yod pa bzhin no/_/'gro
[\[69b\]]
[\[69b.1\]]ba la yang mi mthun pa sdod pa yod pas de'i phyir 'gro ba yod pa kho na'o zhes zer ro/_/'dir bshad pa/_de yang khyod la brgal zhing brtag pa yod de khyod sdod pa su'i yin par sems ci 'gro ba po'i yin nam 'on te 'gro ba po ma yin pa'i yin/_de la gal te 'gro ba po'i yin [#]snyam na/_re zhig 'gro ba po mi sdod
[\[69b.2\]]de/_re zhig ces bya ba'i sgra ni rim pa la ltos pa'o/_/'gro ba [#]po mi sdod de zhes bya ba ni dam bca' [#]ba nye bar gzhag [#]pa'o/_/'gro ba po'i chos ni bya ba dang ldan pa nyid yin pas/_phyogs kyi chos mngon no/_/dpe ni de'i dbang gis te/_'gro ba po 'gro ba ma nyams pa yin no/_/'dir rjes su dpag
[\[69b.3\]]pa ni don dam par 'gro ba po sdod par mi 'thad de/_'gro ba'i bya ba dang ldan pa'i phyir lhas byin 'gro ba ma nyams pa bzhin no/_/ci ste 'gro ba po ma yin pa'i yin no snyam na/_'gro ba po min sdod pa min/_/'gro ba dang bral ba la ni tha snyad du yang 'gro ba ldog pa mi 'thad pas de mi srid pa'i phyir ro zhes bya bar dgongs
[\[69b.4\]]so/_/ci ste legs par ma zin pa'i gdon gyis brlams pa'i dbang gis gzhan zhig sdod par sems na grogs so[#]/_/'gro po 'gro po min las gzhan/_/gsum pa gang zhig sdod par 'gyur/_/de da smros shig 'ga' yang sdod par mi 'thad do zhes bya ba'i tshig gi don to/_/yang na/_re zhig 'gro po sdod do zhes/_/ji
[\[69b.5\]]ltar 'thad pa nyid du 'gyur/_/'gro ba med na 'gro ba po/_/nam yang 'thad par mi 'gyur ro/_/bya ba gnyis dus gcig tu 'gal bas mi srid pa'i phyir ro zhes bya bar dgongs so/_/de ltar na tshig des ni sdod pa po 'gro ba dang bral ba nyid du bstan pas 'gro ba po sdod do zhes bya ba'i tha snyad mi srid par bstan to/_/gal te
[\[69b.6\]]rdza mkhan bzhin du dus gsum gyi nus pa'i gnas skabs yod pa'i phyir 'gro ba dang bral ba yang 'gro ba po nyid du 'grub pas skyon med do zhe na/_nye bar gdags pa khas blangs pa'i phyir khas blangs pa nyams pas des na snga ma bzhin du gtan tshigs dang dpe'i skyon yod par thal bar 'gyur ro/_/yang na sun dbyung ba'i lam
[\[69b.7\]]gzhan yang yod de/_'di la sdod pa de song ba las sam/_ma song ba las sam/_bgom pa las ldog pa la brtag grang na/_de la/_bgom las sdod par mi 'gyur te/_/song dang ma song las kyang min/_/bgom pa las sdod par mi 'gyur te[#]/_rjes su dpag pa sngar bstan pas 'gro ba dang ldan pa la sdod
[\[70a\]]
[\[70a.1\]]pa mi 'thad pa'i phyir ro/_/gal te song ba las de 'grub bo zhe na/_song ba las kyang de 'grub pa mi rigs te/_song ba 'gro ba med pa la 'gro ba ldog pa'i sdod pa med pa'i phyir ro/_/'o na ma song ba las sdod pa 'grub par 'gyur ro snyam na/_de yang mi 'thad de/_'gro ba med pa la ldog
[\[70a.2\]]pa mi srid pa'i phyir ro/_/de lta bas na ma song ba las kyang sdod par mi 'gyur ro/_/de lta na gtan tshigs kyi don ma grub pa nyid dang /_rjes su 'gro ba yang med de/_don dam par snang ba dang mun pa gnyis mi mthun pa nyid yin par khas ma blangs pa'i phyir ro/_/yang na don 'gal ba nyid kyang yin no/_/gang dag
[\[70a.3\]]sdod pa ni yod pa kho na yin te/_mi mthun pa yod pa'i phyir dang /_rtsom pa yod pa'i phyir dang /_de las ldog pas dngos po skye ba'i phyir ro zhes zer ba de dag la/_'gro ba dang ni 'jug pa dang /_/ldog pa yang ni 'gro dang mtshungs/_/zhes brjod par bya ste/_ji ltar 'gro ba'i mi mthun pa 'gro ba po
[\[70a.4\]]dang /_'gro ba po ma yin pa dang /_de las gzhan pa la mi 'thad pa dang /_'gro ba'i rtsom pa yang song ba dang /_ma song ba dang /_bgom pa la mi 'thad pa dang 'gro ba'i ldog pa yang song ba dang ma song ba dang bgom pa la mi mthun [#]pa de bzhin du sdod pa'i mi mthun pa yang sdod pa po dang /_sdod pa po ma yin pa dang /_
[\[70a.5\]]de las gzhan pa la mi 'thad pa dang /_sdod pa'i 'jug pa yang bsdad pa dang /_ma bsdad pa dang /_sdod pa la mi 'thad pa dang /_sdod pa'i ldog pa yang bsdad pa dang /_ma bsdad pa dang /_sdod pa la mi 'thad pa de ltar rjes su dpag pa rgyas par bya'o/_/tshig mangs kyis dogs pa'i phyir dang /_don bshad zin pa'i phyir
[\[70a.6\]]spros pa'i sgo nas ma bshad de/_'on kyang phyogs tsam zhig bshad par bya'o/_/sdod pa po mi 'gro ste/_'gro ba dang bral ba'i phyir sdod pa ma nyams pa'i sdod pa po gzhan bzhin no/_/bsdad pa la sdod pa'i 'jug pa med de/_bsdad zin pa'i phyir dper na bsdad nas yun ring du lon pa bzhin no/_/bsdad
[\[70a.7\]]pa las sdod pa mi ldog ste/_'gro ba med pa'i phyir/_dper na/_sdod pa ma nyams pa gzhan bzhin no/_/de bzhin du lhag ma rnams la yang rjes su dpag pa'i sbyor ba ci rigs par bya'o/_/de'i phyir de ltar sdod pa ma grub pa'i phyir ji skad bshad pa'i skyon las nges par thar pa med do/_/'dir smras pa/_khyed na
[\[70b\]]
[\[70b.1\]]re/_'gro ba po yang med la 'gro ba yang med do zhes zer bas tsai tra 'gro'o 'gro'o [#]zhes 'jig rten la grags pa sel bar byed pa'i phyir grags pa'i gnod par 'gyur te/_dper na/_'jig rten la ri bong can zla ba nyid du grags bzhin du zla ba ma yin pa sel bar byed pa bzhin no/_/bshad pa/_'dir gtan
[\[70b.2\]]tshigs kyi don gang yin/_ci 'jig rten la grags pa sel bar byed pa'i phyir ram/_'on te bstan bcos la grags pa sel bar byed pa'i phyir/_des cir 'gyur/_'jig rten la grags pa sel bar byed pa'i phyir ro zhe na ni gtan tshigs kyi don ma grub pa nyid de/_don dam par ro zhes dam bcas pa'i khyad
[\[70b.3\]]par nye bar blangs pa kho na'i phyir/_'jig rten la grags pa'i 'gro ba po dang /_'gro ba'i tha snyad ma spangs pa'i phyir ro/_/gal te rang gi bstan bcos la grags pa sel bar byed pa'i phyir de grags pa'i gnod par 'gyur ro zhe na ni/_khas blangs pa la gnod par 'gyur ro zhes brjod par bya ba'i rigs te/_de
[\[70b.4\]]yang kho bo cag la gnas mi rnyed de/_don dam par 'gro ba po dang /_'gro ba gnyis yod par khas ma blangs pa'i phyir dang /_de dag mi 'thad par yang sngar bstan zin pa'i phyir ro/_/yang bshad pa/_don dam par 'gro ba po dang 'gro ba grub par gyur na/_nges par gcig pa nyid dang /_gzhan pa nyid
[\[70b.5\]]du 'gyur grang na de yang mi 'thad do/_/ji lta [#]zhe na/_de nyid brtag par bya ste/_'gro ba de dang 'gro ba po/_/de nyid ces kyang byar mi rung /_/'gro ba dang ni 'gro ba po/_/gzhan nyid ces kyang byar mi rung /_/de ni dam bca' ba gnyis nye bar gzhag pa'o/_/ji ltar mi rung zhe na/_gal te 'gro ba gang yin pa/_/de
[\[70b.6\]]nyid 'gro po yin gyur na/_/byed pa po dang las nyid kyang /_/gcig pa nyid du thal bar 'gyur/_/de ltar na 'dir glags yod pa'i tshig yin pa'i phyir/_skabs kyi don dgag pa nus shing bzlog pa'i don gsal ba'i tshig gi don to/_/dper na gal te sgra rtag na bum pa yang rtag [#]pa nyid du thal bar 'gyur te bum pa
[\[70b.7\]]byas pa mi rtag pa ni rtag pa nyid du mi 'dod de/_de'i phyir sgra ni mi rtag ste/_byas pa'i phyir dper na bum pa bzhin no zhes bya ba lta bu'o/_/de'i phyir 'dir tshig gi don gyi dbang gis sbyor ba'i tshig ni [#]don dam par 'gro ba po dang 'gro ba gcig pa nyid ma yin te/_byed pa po dang las yin pa'i phyir dper na gcod pa po dang gcad [#]
[\[71a\]]
[\[71a.1\]]pa bzhin no/_/'gro ba po dang 'gro ba gcig pa nyid ma yin no zhes bshad kyang de gnyis gzhan pa nyid du bstan pa ma yin no/_/gzhan dag ni dam bcas pa'i don rnam par brtags na gcig la gcig nus pas [#]stong pa nyid kyi mtshan nyid kyi gzhan pa nyid gcod pa po dang /_bcad pa la med
[\[71a.2\]]pa'i phyir dpe med do zhes zer ro/_/de ni bzang po ma yin te/_gcig pa nyid tsam dgag pa'i phyir dang /_de yang gcod pa po dang bcad pa'i gsal ba tha dad pa'i phyir grags pa kho na'o/_/gcig la gcig nus pas stong pa nyid kyi mtshan nyid kyang dam bcas pa'i don khas blangs nas rtogs par bya ba dang /_
[\[71a.3\]]rtogs par byed pa kun rdzob tu gcig la gcig nus pas stong pa'i phyir [#]grub pa dag kho na dpe nyid du 'dod pa'i phyir dpe med pa ma yin no/_/ci ste yang don dam par gcod pa po dang /_bcad pa gzhan pa nyid ma yin te/_dpag tu yod pa'i phyir bcad pa'i rang gi bdag nyid [#]bzhin pas de'i phyir 'gal ba 'khrul pa
[\[71a.4\]]med pa'i gnod par 'gyur ro zhe na/_de yang rigs pa ma yin te/_bcad pa'i rang gi bdag nyid gzhan pa nyid ma yin par ma grub pa'i phyir 'gal ba 'khrul pa med pa'i gnod par mi 'gyur ba'i phyir ro/_/'gal ba 'khrul pa med pa'i gnod pa yod du zin na yang gcig pa nyid dang tha dad pa nyid kyi mtha' gnyis la
[\[71a.5\]]mi 'chol bas don dam par ni sgrub [#]pa ston par 'dod pa'i phyir 'dod pa 'grub bo/_/tha snyad du gcig pa nyid sgrub [#]na ni grags pa'i gnod par 'gyur ro/_/ci ste yang dam bca' ba'i [#]don sgro btags nas 'gro ba po dang /_'gro ba gcig pa nyid ma yin no zhes bshad pas/_'gro ba po dang 'gro ba gzhan pa nyid du
[\[71a.6\]]bstan pa yin pas khas blangs pa la gnod par 'gyur ro zhes rgol na de yang de nyid kyis lan btab zin to/_/gang dag ji skad bshad pa'i skyon yongs su spang bar 'dod pas gzhan pa nyid kyi phyogs la brten pa de dgag pa'i phyir dam bca' ba nye bar bzhag pa gnyis pa rab tu bsgrub pa bstan par bya ste/_'du byed kyi
[\[71a.7\]]tshogs dang rgyu rkyen so sor nges pa yod na 'byung ba ngo bo nyid tha dad du [#]bya ba'i gzhir gyur pa thog ma med pa'i dus nas 'jug pa'i spros pa'i bag chags dang /_sa bon dang /_rgyu las byung ba yang dag pa ma yin pa kun rtog pa'i dbang gis yul gzhan du bar chad med par skye ba la/_gal te 'gro dang 'gro ba po/_/
[\[71b\]]
[\[71b.1\]]gzhan pa nyid du rnam brtag na/_/rnam par rtog pa byed na [#]ni/_/'ga' yang bzlog par bya ba ma yin te/_mi 'dod pa thob pa nyid kyis gnod par 'gyur ro/_/ci [#]ltar zhe na 'di la 'gro ba dang 'gro ba po gzhan pa nyid du khas len na/_'gro po med pa'i 'gro ba dang /_/'gro ba med pa'i 'gro bar 'gyur/_/
[\[71b.2\]]gzhan yin pa'i phyir/_dper na/_bum pa dang /_snam bu rten dang brten pa'i dngos pos rten [#]pa med pa lta bur 'gyur bar dgongs so/_/gzhan pa nyid du smra ba yang 'gro ba po med pa'i 'gro ba dang /_'gro ba med pa'i 'gro ba po mi 'dod do/_/glags yod pa'i sgo des phyogs kyi chos ni 'gro ba po dang /_
[\[71b.3\]]'gro ba ltos pa dang bcas pa nyid yin la bsgrub par bya ba chos ni gzhan pa [#]ma yin pa nyid yin/_dpe ni de'i dbang gis bsgrub par bya ba dang /_sgrub [#]pa'i chos grags pa dang ldan pa'i chos can yin par bstan to/_/'dir sbyor ba'i tshig ni don dam par 'gro ba po las 'gro ba gzhan pa nyid ma yin par shes
[\[71b.4\]]par bya ste/_brjod pa khyad par can 'jug pa'i ltos pa dang bcas pa'i phyir dper na/_'gro ba rang gi bdag nyid bzhin no/_/de bzhin du don dam par 'gro ba las kyang 'gro ba po gzhan pa nyid ma yin par nges par gzung bar bya ste/_brjod pa khyad par can 'jug pa'i ltos pa dang bcas pa'i phyir dper na 'gro
[\[71b.5\]]ba po'i rang gi bdag nyid bzhin no/_/mi mthun pa'i phyogs las ldog pa ma bstan pa ni de med pa'i phyir/_de las ldog pa 'grub pa'i phyir ro/_/gal te rten dang brten par bcas pa'i 'brel pa rab tu ma grub pa dag la ltos pa dang bcas pa nyid ma grub pa'i phyir phyogs kyi phyogs gcig la ma khyab pa nyid yin no zhe
[\[71b.6\]]na/_de dag la yang tha na 'di ni gzhan no/_/'di yang gzhan no zhes brjod pa khyad par can 'jug pa gdon mi za bar yod pas ltos pa dang bcas pa nyid yin pa'i phyir/_skyon med do/_/gang dag la gzhan ma yin pa rnam par bcad pas sam gzhan nyid dang ldan pa'i phyir gzhan nyid yin pa de dag [#]la yang /_de la
[\[71b.7\]]ltos nas 'di ni gzhan no/_/'di yang gzhan no zhes brjod pa khyad par can 'jug pa gdon mi za bar yod pas ltos pa dang bcas pa nyid yin pa'i phyir/_gtan tshigs kyi don ma grub pa nyid med do/_/rjes su dpag pa ji skad bstan pa nyid kyis gzhan nyid ma grub pa'i phyir mi mthun pa'i phyogs med pas ma nges pa
[\[72a\]]
[\[72a.1\]]nyid kyang ma yin no/_/grags pa'i gnod pa yang med de/_/de kho na dpyad pa ni shing rta mkhan la sogs pa blo ma sbyangs pa dag gi dbang du ma byas pa'i phyir dang /_sngar bstan zin pa'i phyir ro/_/ci ste yang 'gro ba las 'gro ba po gzhan pa nyid yin te/_tha snyad yod pa'i phyir
[\[72a.2\]]dper na lhas byin gyi rta zhes bya ba bzhin no snyam na/_de yang bzang po ma yin te/_'gro ba po'i rang gi bdag nyid ces bya ba/_'gro ba po la grub pas phyogs kyi phyogs gcig la ma grub pa'i phyir dang /_'gro ba po'i rang gi bdag nyid kyis rang la yang ma nges pa nyid yin pa'i phyir ro/_/lhas byin dang /_
[\[72a.3\]]rta yang gzhan pa nyid du ma grub pa'i phyir dpe yang med pa'i phyir ro/_/des blo tha dad pa'i phyir zhes bya ba la sogs pa'i gtan tshigs dag gi lan kyang btab pa yin no/_/ci ste yang blo rnon po'i [#]blo la 'gro ba po lhas byin zhes bya ba'i sgra gang yin pa de ni rang gi bdag nyid las/_gzhan pa'i tshig gi don dang 'brel
[\[72a.4\]]pa'i yul yin te/_'jug pa dang ldog pa yod pa'i phyir dper na la ba sngon po zhes bya ba'i sgra bzhin no/_/sgra gang la ji skad smos pa'i rnam pa med pa de la ni 'jug pa dang ldog pa med de/_dper na yod pa nyid kyi sgra ji [#]bzhin no snyam du sems na de las [#]gzhan pa nyid yin par rjes su dpog [#]na rten dang /_brten par
[\[72a.5\]]'brel pa med [#]pas 'gro ba po dang /_'gro ba'i 'brel pa bsal ba'i phyir [#]rjes su dpag pa la gnod do/_/mi mthun pa rang gi bdag nyid las gzhan pa'i tshig gi don dang ma 'brel pa gzhan dag la yang lhas byin lhas byin zhes bya ba'i sgra 'jug pa dang ldog pa yod pas gtan tshigs ma nges pa nyid yin no/_/khyad
[\[72a.6\]]par du smos na yang gtan tshigs kyi don ma grub pa nyid yin no/_/la ba sngon po zhes bya ba'i sgra ji skad smos pa'i yul yin pa yang don dam par ma grub pa'i phyir ro/_/des 'gro ba las 'gro ba po gzhan pa nyid yin no snyam pa'i blo'i phyogs la yang gtan tshigs dang dpe'i skyon gyis lan btab pa yin no/_/ci ste
[\[72a.7\]]gcig pa nyid dgag pa'i phyir rjes su dpag pa bstan pas gzhan pa nyid dgag pa'i rjes su dpag pa bstan pa rnams bsal ba'i phyir gzhan pa nyid dgag pa yang mi 'grub bo snyam na gnyi ga dgag pa'i rjes su dpag pa bstan pa'i mthus gcig pa nyid dang /_gzhan pa nyid dgag pas de'i yul can gyi blos [#]skye ba
[\[72b\]]
[\[72b.1\]]med pa [#]bstan par 'dod pa'i phyir skyon med do/_/de'i phyir de ltar 'gro ba las 'gro ba po gzhan pa nyid ma yin par bstan pa la/_pha rol pos gzhan ma yin pa nyid yin no zhes dam bcas pa'i don log par brtags nas khas blangs pa la gnod pa nye bar brtags pa'i gnod pa med do/_/ci ste yang gzhan
[\[72b.2\]]zhig rtog pa zhib mos 'gro ba po'i rang gi bdag nyid rang las gzhan pa nyid ma yin par ma grub pa'i phyir dpe med par ston par byed na de yang bzang po ma yin te/_'gro ba po'i rang gi bdag nyid gzhan pa nyid kyi ngo bo nyid kyis [#]stong par rab tu grub pa nyid kyis dpe nyid du brjod pas skyon med do/_/de'i phyir de ltar
[\[72b.3\]]gzigs zan [#]dag gis rang gi grub pa'i mtha'i skyon sba bar 'dod pas/_sgrub pa sbyar ba ni kho bo cag la mi gnod do/_/'dir gzhan dag na re/_'gro ba med do zhes bya ba'i skabs bor nas 'gro ba po dang 'gro ba gcig pa nyid dang /_gzhan pa nyid ma yin no zhes dam 'cha' [#]bar byed pa de ni skabs
[\[72b.4\]]bor ba dang /_ltag chod yin no zhes zer ro/_/'dir bshad pa/_gang dag dngos po gcig pa dang /_/dngos po gzhan pa nyid du ni/_/'gro ba po dang 'gro ba gcig pa nyid dang /_gzhan pa nyid du grub par gyur na de gnyis yod pa nyid du shes par 'gyur ba zhig na/_gang gi tshe ji skad bshad pa'i rnam pas
[\[72b.5\]]gcig pa nyid dang /_gzhan pa nyid du/_grub par gyur pa yod min pa/_/de gnyis [#]grub pa ji ltar yod/_/de'i [#]phyir de ltar de'i dngos po nyid dgag par 'dod pa'i phyir skabs bor ba yang ma yin la/_gcig pa nyid la sogs par yongs su rtog pa nyid bkag pa'i phyir ltag chod kyang ma yin no/_/gzhan dag na re
[\[72b.6\]]gcig pa nyid dang /_gzhan pa nyid du nges par bzung bar mi nus su zin kyang 'gro ba po dang /_'gro ba 'grub pas ji skad bshad pa'i skyon med do zhes zer ro/_/de la yang lan de nyid yin te/_gang dag dngos po gcig pa dang /_/dngos po gzhan pa nyid du ni/_/de gnyis tha snyad du ni yod pa nyid du shes par nus
[\[72b.7\]]kyi khyed ni don dam par 'dod pas gal te gcig pa nyid dang /_gzhan pa nyid du/_grub par gyur pa yod min pa/_/de gnyis grub pa ji ltar yod/_/med pa nyid de gcig pa nyid dang /_gzhan pa nyid du med pa la ni yod pa nyid du ston pa'i rjes su dpag pa med pa'i phyir ro zhes bya bar dgongs so/_/mkhas par rlom
[\[73a\]]
[\[73a.1\]]pa gzhan dag ni don dam par 'gro ba po mi 'gro ste/_bya ba dang ldan pa'i phyir sdod pa po bzhin te zhes bya ba dang /_de bzhin du don dam par 'gro ba po sdod par mi 'thad de/_'gro ba'i bya ba dang ldan pa'i phyir lhas byin 'gro ba ma nyams pa bzhin no zhes rjes su dpag pa sngar bstan pa dag la
[\[73a.2\]]skyon 'dogs par byed de/_spyi'i [#]don gang yin/_bya ba dang ldan pas bya ba gzhan mi byed dam/_'on te bya ba gang dang ldan pa de mi byed pa yin/_de la gal te brtag pa snga ma ltar 'dod na ni dpe med de/_de las gzhan pa'i bya ba byed pa'i phyir ro/_/'on te brtag pa phyi ma ltar 'dod na ni/_de lta na
[\[73a.3\]]yang don 'gal ba nyid yin te/_smra ba po tshig smra bar byed cing /_gcod pa po shing gcod par byed pa dang /_de dang ldan pa nyid kyis de byed pa'i phyir ro zhe na/_de la 'dir dpe med pa ma yin te/_de las gzhan pa'i bya ba'i byed pa po 'gro ba'i byed pa po nyid du ma grub pa sdod pa po la sogs pa dpe nyid du
[\[73a.4\]]'dod pa'i phyir ji skad bshad pa'i skyon ldog pa med do/_/don 'gal ba nyid kyang ma yin te/_'di ltar/_'gro ba gang gis 'gro por mngon/_/'gro ba des ni de 'gro min/_/'gro ba gang gis 'gro ba po/_/zhes bya bar mngon pa'i 'gro ba po de ni 'gro ba po de 'gro bar byed pa ma yin no zhes bya ba'i
[\[73a.5\]]tha tshig go/_/don dam par gzhan pa nyid ma yin pa'i phyir/_rang gi bdag nyid bzhin pas rang gi rjes su dpag pa la gnod do/_/gzhan pa nyid ma yin par smra ba rnams la grags pa'i gnod par yang 'gyur te/_gang zhig gang du 'gro bar 'gyur/_/rang gi bdag nyid las tha dad par gyur pa'o zhes
[\[73a.6\]]'jig rten la [#]grags pa'i phyir ro/_/yang na/_'gro ba gang gis 'gro por mngon/_/'gro ba de ni de 'gro min/_/ji lta [#]zhe na/_gang phyir 'gro ba'i snga rol med/_/'gro ba'i snga rol ni 'gro ba'i sngon rol na ste/_'gro ba skye ba'i snga rol na/_/zhes bya ba'i tha tshig go/_/'gro ba po gang rang gi bdag nyid kyis
[\[73a.7\]]gnas pa 'gro ba'i rgyur gyur pa'am 'gro bar byed cing 'gro po zhes bya ba'i [#]tha snyad gdags pa la brten par 'gyur ba 'ga' yang med do/_/'di ltar tha snyad du ni 'dun pa'i rgyu las byung ba'i rtsol bas bskyed pa'i rlung gi khams kyi dbang gis [#]'du byed kyi tshogs yul gzhan du dus tha dad pa med par skye ba byung ba ni 'gro ba po
[\[73b\]]
[\[73b.1\]]yin la/_de skad cig snga ma las mtshan nyid mi 'dra ba 'byung ba gang yin pa de ni 'gro ba yin no/_/yang dag par ni rgyu la byed pa po'i [#]tha snyad 'dogs pa las de byed pa po nyid du yang mi 'dod de/_'di ltar/_gang zhig gang du 'gro bar 'gyur/_/rang gi bdag nyid la ma yin te/_rang gi bdag nyid la
[\[73b.2\]]byed pa nyid mi 'thad pa'i phyir ro/_/de ltar re zhig rang gi sde pa dag la/_'gro ba gang gis 'gro por [#]mngon/_/'gro ba de ni de 'gro min/_/zhes bya ba yin no/_/grangs can gyi phyogs la yang sa la sogs pa lus kyi rnam par gnas pa'i khyad par can dag la rdul shas che bar gyur pa ni 'gro ba yin la/_de dang
[\[73b.3\]]ldan zhing de'i bdag nyid du gyur pa bya ba byed pa'i gnas kyi tshogs ni 'gro ba po yin no zhe na/_de yang /_gang phyir 'gro ba'i snga rol med/_/'gro ba'i snga rol na de'i bdag nyid med pa yin te/_sdod pa na yang 'gro'o zhes bya bar thal bar gyur na mi rung ba'i phyir ro/_/gang gi tshe 'gro ba snang bar gyur pa de'i tshe na de'i rgyu
[\[73b.4\]]yin par yang mi rung ste/_gang zhig gang du 'gro bar 'gyur/_/de nyid kyis de mi byed do/_/zhes bya bar dgongs so/_/gang la skye ba'i khyad par skyed par byed pa la myu gu skye'o/_/bdag nyid mkhas par byed do zhes brjod pa de yang rtog pas sgro btags pa ste/_ma skyes pa la bya ba mi srid pa'i phyir ro/_/ji ltar
[\[73b.5\]]'gro ba'i [#]bdag nyid du gyur pa 'gro ba mi 'thad pa de bzhin du smra ba po tshig smra bar byed cing /_gcod pa po shing gcod par byed pa zhes bya ba de la yang rang gi bdag nyid la bya ba byed par mi 'thad de/_gang gi phyir 'dir yang 'dun pa'i rgyu las byung ba'i rtsol bas bskyed pa'i gnas dang byung ba'i rgyu las ngag gi 'du
[\[73b.6\]]byed kyi tshogs yi ge dang ngag dang [#]tshig ces bya ba smra ba po las rang bzhin tha mi dad pa skad cig snga ma las mtshan nyid mi 'dra ba khyad par gang gis smra ba po zhes brjod pa [#]'byung zhing /_de'i rgyu ni smra ba po yin pas smra ba po tshig smra bar byed do zhe na/_de yang mi rung ste/_gang phyir smra ba'i snga rol med/_/gang zhig ci
[\[73b.7\]]zhig smra bar 'gyur/_/des gcod pa po shing gcod par byed pa zhes bya ba'i lan kyang btab pa yin no/_/de'i phyir de ltar dpe yang dngos bzhin du ma grub pas don 'gal ba nyid kyi skyon gyi [#]gnas med par mi 'gyur bar rigs so/_/gzhan dag ni/_gang phyir 'gro ba'i sngon rol med/_/ces bya ba de la 'gro
[\[74a\]]
[\[74a.1\]]ba skye ba'i snga rol na 'gro ba po 'gro ba dang bral ba ni 'gro ba po nyid du mi 'thad pa'i phyir 'gro ba po 'gro'o zhes bya ba'i tha snyad mi srid pas 'gro ba po 'gro'o [#]zhes bya bar mi rigs so zhes zer ro/_/de ni rigs pa ma yin te/_'gro ba po mi 'gro'o zhes bya ba des don bstan zin pa'i phyir ro/_/bye
[\[74a.2\]]brag pa dag gis smras pa/_'gro ba gang gis 'gro por mngon/_/'gro ba de ni de 'gro min/_/zhes bya ba ni bden mod kyi/_'on kyang de las de gzhan pa nyid yin pas kho bo cag la ji skad bshad pa'i rnam pa'i gnod pas gnod par mi 'gyur ro/_/kho bo cag ni rdzas kyi blo dang /_las kyi blo gzhan pa nyid du
[\[74a.3\]]grub [#]ste/_yul tha dad pa'i phyir dper na ba lang gi blo dang ba men gyi blo gzhan pa nyid bzhin no/_/gang gzhan pa nyid ma yin pa de la ni yul tha dad pa med de/_dper na ba lang gi blo rang las gzhan pa nyid ma yin pa bzhin no/_/'dir bshad pa/_ji ltar/_'gro ba gang gi [#]'gro por mngon/_/'gro ba de ni de
[\[74a.4\]]'gro min/_/de [#]mi rigs pa'i phyir ro zhes bya ba de bzhin du/_'gro ba gang gis 'gro por mngon/_/de las gzhan pa de 'gro min/_/de las gzhan pa nyid bkag pa'i phyir dang /_de ston pa'i rjes su dpag pa med pa'i phyir dang /_gang yang gang dang lhan cig gzhan pa nyid du mi 'thad par khas
[\[74a.5\]]blangs pa'i phyir dang /_dpe yang ma grub pa'i phyir ro zhes bya bar dgongs so/_/yang na/_'gro ba gang gis 'gro por mngon/_/de las gzhan pa de 'gro min/_/zhes bya ba ni/_/dam bca' ba nye bar gzhag pa yin no/_/gal te ci'i phyir zhe na/_gang phyir 'gro po gcig pu la/_/'gro ba gnyis
[\[74a.6\]]su mi 'thad do/_/des ni 'gro ba po'i chos 'gro ba gnyis dang mi ldan pa nyid bstan to/_/'dir rjes su dpag pa ni don dam par rang las gzhan pa'i 'gro ba ni 'gro ba po 'gro bar byed pa ma yin te/_'gro ba gnyis dang mi ldan pa'i phyir dper na sdod pa po bzhin no/_/gzhan dag na re/_gang phyir 'gro po gcig
[\[74a.7\]]pu la/_/'gro ba gnyis su mi 'thad do/_/gang gi phyir 'gro pa po gcig pu la gang gi [#]'gro ba po zhes bya bar mngon pa dang /_'gro ba por gyur nas gang 'gro bar 'gyur ba'i 'gro ba gnyis mi 'thad pa de'i phyir de las gzhan pa'i 'gro ba yang 'gro ba po 'gro bar byed pa ma yin no zhes zer ro/_/kha cig na re/_de
[\[74b\]]
[\[74b.1\]]ni rigs pa ma yin te/_'gro ba'i rgyu gcig kho na yod par khas blangs pas de dang ldan pa'i phyir 'gro ba po 'gro'o zhes bya bar 'grub pa'i phyir dang /_gzhan pa nyid ma bkag pa'i phyir dang /_re zhig 'gro ba [#]po 'gro'o zhes/_/ji ltar 'thad pa nyid du 'gyur/_/zhes bya ba de dang khyad par med pa'i phyir ro
[\[74b.2\]]zhe'o/_/gzegs zan pa dag gis smras pa/_'gro ba ni gcig kho na ste/_de ni 'gro ba po las gzhan pa nyid yin la/_de dang ldan pa'i phyir 'gro ba po la [#]'gro ba po zhes tha snyad gdags su rung ngo /_/'gro ba'i rgyu yin pa'i phyir de byed pa na 'gro'o zhes bya ba ste/_dper na mar me snang ba'i rgyu yin pas snang
[\[74b.3\]]bar byed do zhes bya ba bzhin pas/_gang phyir 'gro po gcig pu la/_/'gro ba gnyis su mi 'thad do/_/zhes bya ba de rigs pa ma yin no/_/de ni bzang po ma yin te/_gtan tshigs ji skad smos pa bsgrub [#]pa'i phyir dang /_don dam par 'gro ba bkag pa'i phyir dang /_med pa las skye ba bkag pa'i
[\[74b.4\]]phyir ro/_/yang na 'gro ba po ni 'gro ba dang ldan pa'i rgyu ma yin par shes te/_blo dang sgras [#]khyad par can 'jug pa'i rgyu yin pa'i phyir dper na las bzhin pas rjes su dpag pa'i gnod pas gnod par 'gyur ba'i phyir ro/_/'gro ba po ni de dang ldan pa don med pa'i phyir ro/_/'gro ba po ma yin pa yang
[\[74b.5\]]'gro ba [#]po ma yin pa nyid kyi phyir sdod pa po bzhin du de dang mi ldan pa'i phyir ro/_/'dir rjes su dpag pa dri ba'am smra bar rigs te/_smra ba thams cad ni rang gi gzhung smra ba la dpa' ba yin pas tshig la ni zad pa med do/_/de'i phyir de ltar rigs pas dpyad na/_'gro po min [#]par gyur pa ni/_/'gro rnam
[\[74b.6\]]gsum du 'gro mi byed/_/de ma yin par gyur pa yang /_/'gro rnam gsum du 'gro mi byed/_/yin dang ma yin gyur pa yang /_/'gro rnam gsum du 'gro mi byed/_/'gro po yin par gyur pa zhes bya ba ni 'gro ba po gang 'gro ba dang ldan pa ste/_'gro ba yod pa zhes bya ba'i tha tshig go/_/'gro'o zhes bya ba ni
[\[74b.7\]]bgrod par bya ba'o[#]/_/rnam gsum du zhes bya ba ni song ba dang /_ma song ba dang /_bgom par ro/_/de ma yin par gyur pa yang zhes bya ba ni 'gro ba po gang 'gro ba dang bral ba'o/_/yin pa [#]dang ma yin par gyur pa yang [#]zhes bya ba ni/_'gro ba po dang /_'gro ba dang ldan pa yang yin la/_'gro ba dang bral ba yang
[\[75a\]]
[\[75a.1\]]yin pa'o[#]/_/de la re zhig 'gro ba po yin par gyur pa ni 'gro ba rnam pa gsum du 'gro bar mi byed de/_bya ba dang ldan pa'i phyir de las gzhan pa bzhin no/_/de ma yin par gyur pa yang 'gro ba rnam pa gsum du 'gro bar mi byed de/_'gro ba dang bral ba'i phyir sdod pa po bzhin no/_/yin
[\[75a.2\]]pa dang ma yin par gyur pa yang 'gro ba rnam pa gsum du 'gro bar mi byed de/_phyogs gnyi gar bstan pa'i rjes su dpag pa dag gis gnod par 'gyur ba'i phyir ro/_/de bzhin du 'gro ba phyogs su byas pa la yang gtan tshigs dang dpe'i sbyor ba ci rigs par bya'o/_/de'i phyir de ltar rigs pa dang lung dag
[\[75a.3\]]gis rnam pa thams cad du yongs su brtags na/_'gro ba la sogs pa rnam pa gsum po dag ji ltar yang mi srid pa/_de phyir 'gro dang 'gro po dang /_/bgrod par bya ba'ang yod ma yin/_/zhes bya ba ni 'bad pa'i 'bras bu ji skad bstan pa'i dbang gis mjug bsdu ba'o/_/slob dpon gyis bya ba dang byed pa
[\[75a.4\]]po lhag ma dgag pa yang phyogs 'dis bstan to/_/de la 'dir rab tu byed pa'i don ni 'gro ba ngo bo nyid med pa nyid bstan pas rten cing 'brel par 'byung ba 'ong ba med pa dang /_'gro ba med pa'i khyad par dang ldan pa bstan pa yin no/_/de'i phyir gang la 'gro ba med pa dang /_'ong ba med pa de ni 'phags
[\[75a.5\]]pa rnams kyi 'gro ba'o zhes bya ba dang /_rigs kyi bu de bzhin gshegs pa la ni 'ong ba'am 'gro ba med do zhes bya ba dang /_'di la 'ong dang 'gro ba gang yang med/_/chos rnams thams cad nam mkha' ji bzhin no/_/zhes bya ba dang /_de bzhin du gang la 'gro bar bya ba'am/_'ong bar bya ba rdul phran tsam yang
[\[75a.6\]]med pa de ni byang chub sems dpa'i shes rab kyi pha rol tu phyin pa ste/_de la 'ong ba dang 'gro ba mi snang ngo /_/rab kyi rtsal gyis rnam par gnon pa gzugs la 'ong ba dang /_'gro ba mi snang ngo /_/tshor ba dang /_'du shes dang /_'du byed rnams dang /_rnam par shes pa la 'ong ba dang 'gro ba mi snang ngo /_/gang
[\[75a.7\]]gzugs dang /_tshor ba dang /_'du shes dang /_'du byed rnams dang /_rnam par shes pa'i 'ong ba dang /_'gro ba mi snang ba de ni shes rab kyi pha rol tu phyin pa'o zhes bya ba la sogs pa gsungs pa de dag grub pa yin no/_/slob dpon legs ldan byed kyis nye bar sbyar ba/_dbu ma'i rtsa ba'i 'grel pa shes rab sgron
[\[75b\]]
[\[75b.1\]]ma las/_song ba dang /_ma song ba dang /_bsgom [#]pa brtag pa zhes bya ba ste/_rab tu byed pa gnyis pa'o//_//dbu ma'i rtsa ba'i 'grel pa shes rab sgron ma/_bam po bzhi pa/_de la da ni skye ba mi mthun pa'i phyogs kyi khyad par dgag pas skye mched rnams ngo bo nyid med pa nyid du bstan pa'i don gyi
[\[75b.2\]]dbang gis rab tu byed pa gsum pa brtsam mo/_/yang na 'gro ba mi mthun pa'i phyogs dgag pas skye mched rnams stong pa nyid du bstan pa'i phyir rab tu byed pa gsum pa brtsam mo/_/gang gi tshe dang po ltar na [#]brtag pa de'i tshe mi mthun pa'i phyogs nye bar bzhag pa ni/_don dam par nang gi skye mched rnams skye ba kho nar
[\[75b.3\]]gzung bar bya ste/_yul so sor nges pa'i phyir ro/_/'di na gang skye ba med pa de la ni yul so sor nges pa med de/_dper na mo gsham gyi bu'i skye mched rnams la yul so sor nges pa med pa bzhin no/_/nang gi skye mched rnams la ni yul so sor nges pa 'di lta bu yod de/_'di lta ste/_lta ba dang /_nyan pa dang /_
[\[75b.4\]]snom pa dang /_myong [#]bar byed pa dang /_reg par byed pa dang /_yid rnams kyi yul gzugs dang /_sgra dang /_dri dang /_ro dang /_reg bya dang /_chos rnams yin par go rims [#]bzhin no/_/de'i phyir gtan tshigs ji skad smos pas nang gi skye mched rnams skye ba kho nar gzung bar bya'o/_/gang gi tshe gnyis pa
[\[75b.5\]]ltar brtag pa de'i tshe ni/_de phyir 'gro dang 'gro po dang /_/bgrod par bya ba'ang yod ma yin/_/zhes bshad pa'i phyir[#]/_pha rol po dag na re/_'gro ba yod pa nyid du shes par bya ste/_bya ba'i 'bras bu yin pa'i phyir/_/gzugs la lta ba la sogs pa bzhin no zhes zer ro/_/phyogs gnyi ga'i lan du
[\[75b.6\]]bshad pa/_lta dang nyan dang snom pa dang /_/myong [#]bar byed dang reg byed yid/_/dbang po drug po de dag gi_/spyod yul blta bar bya la sogs/_/lta zhes bya ba ni lta bar byed pa'i phyir ro/_/lhag ma rnams la yang de bzhin no/_/dbang po zhes bya ba ni gzugs la sogs pa gzung ba'i phyir tshogs de la
[\[75b.7\]]dbang po dang /_bdag po nyid byed pa'i phyir ro/_/drug po zhes bya ba ni so so'i ming smos pa nyid kyis grangs kyang rab tu grub mod kyi/_de nges par gzung ba ni tha snyad du yang de dag las gzhan pa'i gzugs la sogs pa la dmigs par byed pa'i byed pa po med par shes par bya ba'i phyir ro/_/de dag gi zhes bya ba ni dbang po
[\[76a\]]
[\[76a.1\]]drug po de dag gi'o[#]/_/spyod yul zhes bya ba ni yul te de dag la mthu yod pa nyid ces bya ba'i tha tshig go/_/blta bar bya ba la sogs pa zhes bya ba ni blta bar bya ba dang /_mnyan par bya ba dang /_bsnam par bya ba dang /_myang bar bya ba dang /_reg par bya ba dang /_bsam par bya ba dag go/_/
[\[76a.2\]]yul can dang /_yul so sor nges pa de yang tha snyad pa yin gyi don dam pa ni ma yin pas/_gtan tshigs mi mthun pa'i phyogs 'ba' zhig la yod pas [#]don 'gal ba nyid do/_/don dam par ji ltar mig la sogs pa yul can dang /_yul gyi dngos por mi 'thad pa de ltar 'di bshad par bya ste/_re zhig mig
[\[76a.3\]]gi dbang po gcig pu'i dbang du mdzad nas/_lta ba rang gi bdag nyid na/_/de ni de la mi lta nyid/_/lta ba zhes bya ba ni lta bar byed pa'i phyir te/_mig gi dbang po zhes bya'o/_/rang gi bdag nyid na zhes bya ba ni/_rang gi ngo bo nyid yin na'o/_/de ni de la mi lta [#]nyid/_/ces bya ba la/_ci'i phyir lta bar mi byed
[\[76a.4\]]pa nyid yin zhe na/_phyogs de ni tshig gi don 'og nas 'byung bas gsal bar byed do/_/ci'i phyir zhe na/_de ni de la mi lta ba'i phyir te/_de ni grags pa yin no zhes bya bar dgongs so/_/nyid ces bya ba'i sgra ni nges par gzung ba'i don te/_'dir lta bar mi byed pa nyid ces bya bar blta bar bya'i gzhan du na gzhan la
[\[76a.5\]]lta bar byed pa zhes bya bar shes par 'gyur ro/_/ci ste de lta na khyod kyis ci zhig bsgrub [#]par 'gyur te/_gang gi tshe mig rang gi bdag nyid la lta bar mi byed do zhes smras pa'i tshe/_gzhan du gyur pa gzugs la lta bar byed do zhes khas len to zhe na/_khyed 'dod pa gang yin pa de yang /_gang tshe bdag la mi lta ba/_/
[\[76a.6\]]de gzhan dag la ji ltar lta/_/mig gzugs la lta [#]bar byed pa'i mthu nyid med do zhes bya ba'i tshig gi don te[#]/_de la 'dir tshig le'ur byas pa'i phyed gong mas ni mig rang gi bdag nyid la lta bar mi byed pa'i chos bstan la/_phyed 'og mas ni bsgrub par bya ba chos gzugs la lta [#]bar mi byed pa bstan to/_/de'i
[\[76a.7\]]phyir bsgrub par bya ba dang /_sgrub pa'i chos nye bar gzhag pas sbyor ba'i tshig tu 'dod pa ni don dam par mig gi dbang po ni gzugs la lta bar mi byed pa nyid de/_rang gi bdag nyid la lta bar mi byed pa'i phyir/_dper na rna ba la sogs pa bzhin no/_/yang na phyed gong mas ni mig gi dbang po gzung ba nyid
[\[76b\]]
[\[76b.1\]]ma yin par bstan nas/_mig gi dbang po rang gi bdag nyid chos mthun pa'i dpe nyid du nye bar bzhag la/_phyed 'og mas ni mig gi dbang po gzugs la lta bar mi byed par bstan pas bsgrub par bya ba chos gzugs mig gi dbang po'i yul ma yin pa nyid bstan to/_/'dir de'i dbang gis [#]sbyor ba'i tshig
[\[76b.2\]]ni don dam par gzugs mig gi dbang po'i yul ma yin te/_bsags pa'i phyir dper na mig gi dbang po'i bdag nyid bzhin no/_/rang gi bdag nyid la lta [#]bar mi byed pa dang /_bsags pa ni mtshan nyid kyi sgra'i tshul nye bar gzung ba'i phyir te/_gtan tshigs thogs pa dang bcas pa nyid dang /_'byung
[\[76b.3\]]ba las gyur pa nyid dang /_rgyur byas pa'i gzugs nyid dang /_gzugs kyi phung por gtogs pa nyid la sogs pa dag gi phyir ro zhes kyang phyogs gnyi ga la rjes su dpag pa dag brjod par bya'o/_/'dir kha cig na re/_mig rang gi bdag nyid la lta [#]bar mi byed pa ni bstan du med pa yin pa'i phyir rung mod kyi/_
[\[76b.4\]]gzugs ni bstan du yod pa yin pas de'i phyir de la lta [#]bar byed do zhes zer ro/_/de la rgyu gzhan des kho bo cag gis smras pa'i gtan tshigs dang dpe bsgrub [#]pa'i phyir gnod pa med do/_/chos mngon pa pa dag na re/_gal te khyad par med pa'i mig gzugs la lta bar mi byed pa nyid ces zer na/_de ni grub pa
[\[76b.5\]]la sgrub pa yin te/_phyogs ni de dang mtshungs pa'i mig lta bar mi byed pa yin pa'i phyir ro/_/'on te mig gzugs rnams la lta bar mi byed pa bstan [#]pa mtshungs pa la bya'o zhes zer na ni de lta na khas blangs pa la gnod par 'gyur te/_chos mngon pa las/_rten mtshungs mig ni gzugs rnams lta/_/der rten
[\[76b.6\]]rnam par shes pa min/_/zhes gsungs pa'i phyir ro zhes zer ro/_/de la 'dir brten pa mtshungs pa'i mig nyid phyogs su byas pa'i phyir ro[#]/_/grub pa la sgrub pa yang ma yin la/_khas blangs pa la gnod par yang mi 'gyur te/_mig ni gzugs la mi lta zhing /_/yid ni chos rnams mi shes te/_/gang
[\[76b.7\]]la 'jig rten mi 'jug pa/_/de ni dam pa'i bden pa'o/_/zhes gsungs pa'i phyir ro/_/don dam par mig gzugs la lta bar byed par khas ma blangs pa'i phyir dang /_rjes su dpag pa rgyas pa ji skad bstan pa'i phyir de grub pas don dam par brten pa mtshungs pa'i mig ni gzugs la lta bar mi byed de/_mig
[\[77a\]]
[\[77a.1\]]gi dbang po yin pa'i phyir dper na de dang mtshungs pa bzhin no/_/yang na dbang po gzugs can yin pa'i phyir rna ba bzhin no zhes bkag pa'i phyir ro/_/grags pa'i gnod par yang mi 'gyur te/_dam bcas pa khyad par can nye bar bzung [#]ba nyid kyis de ma spangs pa'i phyir
[\[77a.2\]]dang /_lan btab zin pa'i phyir ro/_/kha che ba dag na re/_mig ni lta bar byed pa nyid de/_lta ba'i byed pa po yin pa'i phyir ro zhe'o/_/kha cig na re/_de ni rigs pa ma yin te/_dam bcas pa'i don gyi phyogs gcig yin pa'i phyir dang /_rjes su 'gro ba med pa'i phyir dang /_dgag pa smras zin pa'i
[\[77a.3\]]phyir ro zhe na/_gzhan dag na re kha che ba dag gis smras pa ni rigs pa ma yin te/_skad cig mar smra ba rnams la ni skad cig yin pas bya ba mi 'thad pa'i phyir ro/_/skad cig ma ma yin par smra ba rnams la yang de nyid de las gzhan pa nyid du mi 'thad pa'i phyir ro zhe'o/_/mdo sde pa dag na re/_'du byed rnams
[\[77a.4\]]la bya ba med pa'i phyir mig kyang lta [#]bar mi byed la/_gzhan yang ma yin te/_'o na ci zhe na/_mdo sde las mig dang gzugs rnams la brten nas mig gi rnam par shes pa skye'o zhes gsungs pas khyed mig lta bar mi byed do zhes zer ba ni grub pa kho na la sgrub pa yin no zhe'o/_/skye ba bkag pa kho nas mig gi rnam
[\[77a.5\]]par shes pa mi 'thad pa'i phyir grub pa la sgrub pa ma yin no/_/khas blangs pa la gnod par mi 'gyur te/_tha snyad kyi bden pa dang rjes su mthun [#]pa'i mdo sde'i don khas blangs pa'i phyir dang /_don dam par mdo sde'i don la rigs pa med pa'i phyir ro/_/mig dang gzugs kyi skye mched kyi skye ba bkag pa'i phyir
[\[77a.6\]]dang /_mig dang gzugs dag gi lta ba po dang /_lta ba nyid bkag pa'i phyir de'i khyad par mi srid pas chog mod kyi/_'on kyang nyan pa'i skye bo'i blo gros dbye bar 'dod pas phyogs tsam zhig bshad par bya'o/_/lta ba rang gi bdag nyid na/_/de ni de la mi lta nyid/_/ces bya bas snga ma bzhin du rang gi bdag nyid la
[\[77a.7\]]lta bar mi byed pa nyid phyogs kyi chos su bstan nas/_gang tshe bdag la mi lta ba/_/de gzhan dag la ji ltar lta/_/zhes bya ba 'dis bsgrub par bya ba chos nye bar gzhag [#]pa'i phyir gzhan gyis yongs su brtag [#]pa'i rnam par rtog pa gzhan bsal bar 'dod pas sbyor ba'i tshig dag bya'o/_/de la gang dag mig ni ma phrad
[\[77b\]]
[\[77b.1\]]pa 'dzin pa'o zhes zer ba de dag gi phyir lta bar byed pa ni shes pa'i don yin pa'i phyir dper na rgyal po dag gis rtog chen dag las shes pa bzhin te/_rang gi bdag nyid la lta bar mi byed pa'i phyir ro/_/gtan tshigs kyi don ni rang gi bdag nyid mi shes pa yin no/_/don dam par mig ni yul ma phrad pa 'dzin
[\[77b.2\]]pa ma yin te/_rang gi bdag nyid la lta [#]bar mi byed pa'i phyir dper na sna la sogs pa bzhin no/_/de bzhin du don dam par gzugs ni mig gi dbang po yul ma phrad par 'dzin pa'i gzung ba ma yin te/_'byung ba las gyur pa yin pa'i phyir dper na dri la sogs pa bzhin no/_/rang gi bdag nyid la lta
[\[77b.3\]]bar mi byed pa dang /_'byung ba las gyur pa ni mtshan nyid kyi sgra'i tshul nye bar bzung ba'i phyir te/_gtan tshigs thogs pa dang bcas pa nyid la sogs pa dag gi phyir ro zhes kyang phyogs gnyi ga la rjes su dpag pa dag brjod par bya zhing sbyor ba'i tshig ci rigs pa rgyas par bya'o/_/yang na don dam par
[\[77b.4\]]mig ni yul ma phrad pa 'dzin pa yin par mi 'dod de/_da ltar gyi yul mngon sum pa yin pa'i phyir dper na sna tshogs pa bzhin no/_/ci ste mig ni yul ma phrad pa 'dzin pa yin te/_gzugs bar du chod pa 'dzin pa'i phyir dang /_rtsol ba tha dad pa med pa dang /_dus tha dad pa med par 'dzin pa'i phyir dang /_
[\[77b.5\]]rang las lhag pa'i yul 'dzin pa'i phyir dang [#]/_dper na yid bzhin no zhe na/_de yang bzang po ma yin te/_'di la ma phrad pa 'dzin pa ni gzugs bar du chod pa 'dzin pa'i don yin la/_gzugs bar du chod pa 'dzin pa'i phyir zhes bya ba'i don kyang de nyid yin pas dam bcas pa'i phyir [#]don gyi phyogs gcig
[\[77b.6\]]yin pa'i phyir dang /_rtsol ba tha dad pa med pa dang /_dus tha dad pa med par 'dzin pa'i phyir zhes bya ba yang ma grub pa'i phyir ro/_/gtan tshigs grub tu zin na yang rjes su 'gro ba mi 'grub ste/_don dam par yid kyang ma phrad pa 'dzin pa nyid du ma grub pa'i phyir ro/_/yang na don 'gal ba nyid kyang yin no/_/
[\[77b.7\]]grangs can dag mig ni yul dang ma phrad pa 'dzin pa ma yin te zhes bya ba de [#]ni grub pa la sgrub pa yin no zhes zer na/_mig yul ma phrad pa 'dzin pa nyid kyi chos [#]stong pa nyid du bstan pas yul phrad pa 'dzin pa yin no zhes bsgrub pa'i tshul gyis ma bstan pa'i phyir gnas ma yin pa la dbugs 'byin to zhes brjod par
[\[78a\]]
[\[78a.1\]]bya'o/_/gzhan yang mig ni yul phrad pa 'dzin pa yin par mi 'dod de/_dbang po yin pa'i phyir dper na yid bzhin no/_/sna la sogs pa dag gis ma nges pa nyid kyang ma yin te/_de dag kyang 'og nas de dang 'dra ba kho nar ston pa'i phyir ro/_/phrad pa 'dzin pa zhes bya ba'i don
[\[78a.2\]]kyang gang yin/_gal te gnas nas yul gyi phyogs su song ste 'dzin par byed pa'o zhe na/_don dam par mig gi 'jug pa ni/_mig gi rnam par shes pa'i rnam grangs kyi gnas nas phyi rol du mi 'gro ste/_'jug pa yin pa'i phyir dper na sna la sogs pa'i dbang po'i 'jug pa bzhin no/_/de bzhin
[\[78a.3\]]du don dam par gzugs ni mig gi dbang po yul phrad pa 'dzin pa'i gzung ba ma yin te/_rgyu can yin pa'i phyir dper na sgra la sogs pa bzhin no/_/ji ste phyogs gnyi gar bstan pa'i rjes su dpag pa rgyas pa dag gi phyogs gcig gi gcig brtsal [#]ba'i phyir gang yang rung ba la ma grub pa yin no zhe na/_gnyi
[\[78a.4\]]ga med pa'i phyir mi sgrub [#]par 'dod pa grub bo/_/gang dag la mig gi 'od zer yul gyi phyogs su song ste/_yul 'dzin par byed do snyam pa'i blo gros yod pa de dag la yang 'di skad ces brjod par bya ste/_tha snyad du yang mig gi dbang po ni 'od zer dang bcas pa ma yin par shes par bya ste/_gzugs dmigs
[\[78a.5\]]pa'i rgyu yin pa'i phyir dper na gzugs bzhin no/_/gal te mig gi dbang po ni 'od zer dang bcas pa kho na yin te/_mig gi dbang po yin pa'i phyir dper na/_byi ba la sogs pa mtshan mo rgyu ba'i mig bzhin no zhe na/_de ni rigs pa ma yin te/_mig gi dbang po ni bstan du med pa'i phyir dang /_de'i
[\[78a.6\]]gnas 'od zer dang bcas pa nyid yin du zin na yang dpe ma grub pa'i phyir dang /_'gal ba 'khrul pa med pa'i gnod pa yod pa'i phyir ro/_/dpyad pa rnam par 'phros pas chog gi [#]skabs nyid kyi dbang du bya'o/_/lta ba rang gi bdag nyid na/_/de ni de la mi lta nyid/_/gang tshe bdag la mi lta ba/_/de gzhan
[\[78a.7\]]bdag [#]la ji ltar lta/_/zhes bya ba 'di la kha cig na re/_'di la dngos po rnams kyi ngo bo nyid ni rang gi bdag nyid la mthong na/_de dang ldan pas gzhan gyi bdag nyid la yang dmigs par 'gyur te/_dper na chu la rlan mthong na de dang ldan pas sa la yang dmigs pa dang /_me la tsha ba mthong na de dang ldan
[\[78b\]]
[\[78b.1\]]pas chu la yang dmigs pa dang /_sna ma'i me tog la dri zhim pa nyid mthong na de dang ldan pas/_gos la yang dmigs pa lta bu yin na/_dngos po gang rang gi bdag nyid la mi snang ba de gzhan gyi bdag nyid la ji ltar dmigs par 'gyur te/_'di ltar sna ma'i me tog la dri nga ba nyid ma mthong na
[\[78b.2\]]gos la yang dmigs par mi 'gyur ba lta bu'o/_/de'i phyir gal te lta ba rang gi bdag nyid la lta bar byed na ni/_des na gzugs la lta bar byed pas lta ba'o zhes bya ba de 'thad par 'gyur ba zhig na/_lta ba na [#]rang gi bdag nyid la lta bar mi byed do/_/[#]gang rang gi bdag nyid la lta bar mi byed pa
[\[78b.3\]]de gzhan dag la ji ltar [# ]lta bar byed de/_de bas na gzugs la lta bar byed pas lta ba'o zhes bya ba de mi 'thad do/_/slob dpon 'phags pa lhas kyang /_dngos po kun gyi rang bzhin ni/_/thog mar bdag la snang gyur na/_/mig nyid la yang mig gis ni/_/ci yi phyir na 'dzin mi 'gyur/_/
[\[78b.4\]]zhes gsungs so zhes zer ro[#]/_/de la 'dir rang gi sde pa dag na re/_lta ba gzugs dmigs [#]pa de gal te ji ltar mig la med pa de bzhin du gzugs la yang [#]med do zhe na ni grub pa la sgrub [#]pa yin te/_de ltar yang /_de ni mig dang gzugs la med/_/de gnyis bar na'ang yod ma yin/_/gang du
[\[78b.5\]]de ni gnas 'gyur ba/_/de yod ma yin de med min/_/zhes gsungs pa'i phyir ro zhe'o/_/kha cig na re/_ji ste rang gi bdag nyid la lta bar byed pa'i nus pa med do zhe na ni/_sna ma'i me tog dag de'i dper mi rung ste/_sna ma'i me tog dag la tshogs pa'i dbang gis dri zhim pa nyid dag 'byung ba'i
[\[78b.6\]]phyir me tog dang phrad pas 'bru mar dri zhim pa nyid du 'gyur ba bzhin no/_/gzugs la lta bar byed pa'i bya ba yang sus kyang khas ma blangs pas de 'gog pa yang mi 'thad pa'i phyir ro/_/ci ste bdag nyid la 'dzin par mi byed pa bzhin du gzhan dag la yang 'dzin par mi byed par sgrub na ni de lta na yang
[\[78b.7\]]dpes mi nus te/_me dang sna ma'i me tog dag rang dang gzhan gyi bdag nyid la 'dzin par mi byed pa'i phyir ro/_/de lta bas na de ni rigs pa min [#]no zhe'o/_/de'i phyir de ltar mig lta bar ma grub pas skye ba yang ma grub/_'gro ba yang ma grub ste/_dpe med pa'i phyir ro/_/yang na gtan tshigs 'gal ba
[\[79a\]]
[\[79a.1\]]nyid kyang yin no/_/'dir smras pa/_khyod bsgrub pa'i don sgro btags nas mig gzugs la lta bar mi byed de/_rang gi bdag nyid lta bar mi byed pa'i phyir ro zhes zer ba [#]ni 'di skad ces gal te de la rang gi bdag nyid la nus pa med na/_de la gzhan gyi bdag nyid la yang de med
[\[79a.2\]]par bstan pa yin no/_/de lta na yang ma nges pa nyid yin te/_me la rang gi bdag nyid la sreg par byed pa'i nus pa nyid med du zin kyang gzhan gyi bdag nyid la sreg par byed nus pa nyid yod pa'i phyir ro/_/'dir bshad pa/_lta ba rab tu bsgrub pa'i phyir/_/me yi dpes ni nus ma yin/_/mig ni lta
[\[79a.3\]]ba'i ngo bo nyid yin no zhes bya ba'i don de rab tu bsgrub pa'i phyir gtan tshigs ma nges pa nyid kyi skyon brjod pa [#]ste/_don dam par me ni sreg par byed pa nyid du ma grub pa'i phyir dang /_tha snyad du yang lta ba'i ngo bo nyid du ma grub pa'i phyir ro zhes bya bar dgongs so/_/yang na/_lta ba rab tu bsgrub pa'i phyir/_/me
[\[79a.4\]]yi dpes ni nus ma yin/_/gtan tshigs kyi skyon brjod pa'i phyir te/_me'i ngo bo nyid rang dang gzhan gyi bdag nyid snang bar byed pa de ni gzhan gyi phyogs la yang med pa'i phyir dang /_tha snyad du yang sreg par byed pa'i ngo bo nyid du ma grub pa'i phyir ro zhes bya bar dgongs so/_/sreg pa zhes bya ba yang
[\[79a.5\]]mes byas pa'i bud shing 'gyur ba yin pas/_de'i phyir me'i ngo bo nyid ma yin no/_/gzhan yang /_lta ba rab tu bsgrub pa'i phyir/_/me yi dpes ni nus ma yin/_/song dang ma song bsgom [#]pa yis/_/de ni lta [#]bcas lan btab bo/_/lta [#]bcas zhes bya ba ni lta ba dang bcas pa'o/_/gang zhe na/_
[\[79a.6\]]me'i dpe de'o/_/ci zhig byas she na/_lan btab bo/_/gang gis she na/_song ba dang /_ma song ba dang /_bsgom [#]pa dag gis te/_ji ltar [#]sngar don dam par song ba dang /_ma song ba dang /_bsgom [#]pa dag la 'gro ba med de/_song zin pa'i phyir dang /_ma song ba'i phyir dang /_song ba dang /_ma
[\[79a.7\]]song ba ma gtogs par bsgom pa shes par mi 'gyur ba'i phyir ro zhes bshad pa de bzhin du don dam par mes kyang bud shing bsregs [#]pa dang /_ma bsregs [#]pa dang /_sreg pa dag sreg par mi byed de/_bsregs pa'i phyir dang /_ma bsregs pa'i phyir dang /_bsregs pa dang /_ma bsregs pa ma gtogs
[\[79b\]]
[\[79b.1\]]par bsreg [#]pa shes par mi 'gyur ba'i phyir ro zhes bya ba dang /_de bzhin du don dam par mig kyang gzugs bltas pa dang /_ma bltas pa dang /_blta ba dag la lta [#]bar mi byed de/_bltas pa'i phyir dang /_ma bltas pa'i phyir dang /_bltas pa dang /_ma bltas pa ma gtogs par blta ba shes
[\[79b.2\]]par mi 'gyur ba'i phyir ro zhes go rims [#]bzhin du sbyor ba'i tshig dag brjod par bya'o/_/'di la gzhan dag ni pha rol pos me bzhin du lta ba la sogs pa 'grub ste/_dper na me ni sreg [#]par byed pa yin yang /_gzhan dag sreg par byed pa nyid yin gyi rang gi bdag nyid sreg par byed pa ni ma yin no/_/de
[\[79b.3\]]bzhin du lta ba yang lta bar byed pa yin yang /_gzhan dag la lta bar byed pa nyid yin gyi[#]/_rang gi bdag nyid la lta bar byed pa ni ma yin no zhes smras pa'i lan du/_lta ba rab tu bsgrub pa'i phyir/_/me yi dpes ni nus ma yin/_/song dang ma song bsgom [#]pa yis/_/de ni lta [#]bcas lan btab bo/_/de
[\[79b.4\]]yang gzhan sreg par mi byed pa'i phyir ro zhes zer ro/_/gzhan dag na re de ni rigs pa ma yin te/_dpe tsam gyis [#]phyogs snga ma shin tu [#]snying po ma yin pas de 'gog pa'i rigs pa ma yin pa'i phyir ro zhe'o[#]/_/gzhan dag gis smras pa/_mig la lta ba'i bya ba yod pa kho na yin te/_sgra'i bstan
[\[79b.5\]]bcos las de ltar bstan pa'i phyir ro/_/'di na sgra'i bstan bcos las byed pa po la bya ba'i rkyen brjod nas lta ba bya ba [#]byed pas lta [#]ba zhes bya ste/_der gang ci bstan pa de ni de bzhin te/_dper na byed pa po la bya ba'i rkyen brjod nas thugs su chud par mdzad pa'am/_thugs su chud par gyur pas
[\[79b.6\]]sangs rgyas zhes bya ba bzhin no/_/'dir bshad pa/_sgrub pa de tha snyad kyi bden pa'i khongs su ni yod mod kyi/_don dam par ni med do/_/ji lta [#]zhe na/_'di nyid du mig lta ba bkag pa'i phyir dang /_de'i skye ba bkag pa'i phyir lta ba dang bral ba yin pas/_gang tshe cung zad mi lta ba/_/lta bar byed
[\[79b.7\]]pa ma yin no/_/gang gi tshe gtan pa'am/_khre'u [#]'am cung zad la yang lta bar mi byed pa de'i tshe lta bar byed pa ma yin no/_/de'i phyir/_lta bas lta bar byed ces byar/_/de ni ji ltar rigs par 'gyur/_/lta bas lta bar byed ces bya ba de ji ltar rigs par 'gyur te/_de ni mi rigs pa kho na'o zhes bya
[\[80a\]]
[\[80a.1\]]ba'i tshig gi don to/_/de'i phyir/_lta ba lta nyid ma yin te/_/lta ba min pa mi lta nyid/_/lta ba'i nus pas stong pa'i phyir/_/bong ba la sogs pa bzhin no/_/zhes bya bar dgongs so/_/des na don dam par sgra'i bstan bcos las lta ba'i sgra dang /_sangs rgyas kyi sgra bstan pa mi
[\[80a.2\]]rung ba kho na ste/_dpe med pa'i phyir ro/_/mdzad pa'i mtha' dang [#]mi 'gal te/_/don dam par bcom ldan 'das kyang ngo bo nyid med pa'i phyir dang /_'og nas kyang /_de bzhin gshegs pa'i dngos nyid gang /_/de ni 'gro 'di'i ngo bo nyid/_/de bzhin gshegs pa dngos nyid [#]med/_/'gro 'di ngo bo
[\[80a.3\]]nyid med do/_/zhes 'byung ba'i phyir ro/_/yang na gzhan du brtags [#]te/_'di la de lta ba yin pa la byed pa po [#]bya ba'i rkyen brjod nas lta bar byed pas lta ba zhes bya ba'am/_lta ba ma yin pa la byed pa po la bya ba'i rkyen brjod nas lta bar byed pas lta ba zhes bya/_des cir 'gyur/_gal te de lta ba ma yin
[\[80a.4\]]pa la bya na ni/_gang tshe cung zad mi lta ba/_/lta bar byed pa ma yin no/_/'o na ci zhe na/_lta bar byed pa nyid ni lta bar byed pa yin no/_/des na mig lta ba'i bya ba skyes pas lta bar byed de/_de lta na gtan tshigs dang dpe'i skyon de nyid yod do/_/gal te de lta ba'i bya ba [#]byed pa po yin pa'i phyir lta bar byed
[\[80a.5\]]pa nyid yin no zhe na/_de'i tshe de lta ba yin na lta ba'i bya ba [#]don med pa nyid de/_de'i phyir/_lta bas lta bar byed ces byar/_/de ni ji ltar rigs par 'gyur/_/mi rigs pa kho na yin te/_lta ba'i bya ba dang ldan pa'i phyir ro zhes bya ba'i tshig gi don to/_/ji ste de lta ba ma yin pa la bya na yang /_gang tshe cung
[\[80a.6\]]zad mi lta ba/_/lta bar byed pa ma yin no/_/de'i tshe de lta ba'i ngo bo nyid ma yin na/_bong ba la sogs pa bzhin du lta ba'i bya ba dang bral ba yin pas lta ba ma yin pa yang lta bar mi byed pa nyid do/_/de'i phyir de ltar gnyi ga yang lta ba'i bya ba dang mi ldan pa'i phyir/_lta ba lta nyid ma yin te/_/lta ba min pa
[\[80a.7\]]mi lta nyid/_/ci ste dgag pa gnyis yod na/_skabs kyi don go bas de'i phyir mig lta ba'i bya ba skyes pas lta bar byed do zhe na/_de ni bzang po ma yin te/_yod pa dang ni [#]med pa'i rkyen dgag pa bzhin du yod pa dang /_med pa'i rgyu nyid bkag pa'i phyir ro/_/phyis 'byung ba'i tshul gyis lta ba nyid du nye
[\[80b\]]
[\[80b.1\]]bar brtags nas/_de lta ba yin par rtogs [#]na ni tha snyad kyi bden pa rab tu bsgrub pa'i phyir 'dod pa nyams so/_/yang na pha rol po na re mig lta ba'i bya ba skyes pas lta bar byed par smra ste/_bya ba'i tha snyad yod pa'i phyir ro/_/gang la lta [#]ba'i bya ba ma skyes pa de ni lta bar byed do zhes mi brjod de/_dper
[\[80b.2\]]na rna ba bzhin no/_/mig la ni lta ba'i bya ba yod pas mig lta bar byed do zhes tha snyad 'dogs so zhes zer ba la[#]/_slob dpon gyis bshad pa/_de ltar na/_lta ba lta nyid ma yin te/_/pha rol pos don dam par lta [#]ba po 'ga' zhig la lta ba'i bya ba skyes par ma bstan pa'i phyir dang /_lta ba la lta
[\[80b.3\]]ba'i bya ba skyes pa'i sngon rol na/_lta ba nyid du ma grub pa'i phyir ro zhes bya bar dgongs so/_/sngon lta ba ma yin pa [#]las phyis lta ba'i bya ba dang ldan par 'gyur ba ni bstan dka' ba'i phyir/_lta ba min pa mi lta nyid/_/de lta [#]na gtan tshigs kyi don ma grub pa nyid dam/_don 'gal ba nyid yin
[\[80b.4\]]pas/_dam bcas pa nyams so/_/'dir grangs can dang /_bye brag pa dag gis smras pa/_'dis lta bar byed pas lta ba ste/_byed pa la bya ba'i rkyen brjod pa'i phyir ro/_/byed pa de gang gi yin pa de ni lta ba po ste/_de yang des lta bar byed do/_/dper na gcod pa po sta res shing gcad [#]
[\[80b.5\]]par bya ba shing gcod par byed kyi sta re nyid gcod par mi byed pa bzhin te/_des na mig gis lta bar mi byed do zhes bya ba de ni grub pa la sgrub [#]pa yin no/_/byed pa dag la byed pa po yod de/_byed pa yin pa'i phyir dper na sta re la sogs pa dag la gcod pa po yod pa bzhin no/_/'dir bshad pa/_
[\[80b.6\]]lta ba nyid kyis lta ba po/_/rnam par bshad par shes par bya/_/rnam par bshad par shes par bya ba zhes bya ba lan btab par shes par bya'o[#]/_/gang gis she na/_lta ba nyid kyis so/_/gang gi zhe na/_lta ba po'i ste/_lta ba po nyid du rnam par rtog pa dgag pa yang 'dra ba'i phyir ro zhes bya bar dgongs
[\[80b.7\]]so/_/ji ltar der mig gi chos rang gi bdag nyid la lta bar mi byed pa yin pa de bzhin du 'dir bdag gi chos kyang rang gi bdag nyid la lta bar mi byed pa yin te/_gang gi phyir bdag ni rang gi bdag nyid la lta [#]bar byed pa mi 'thad de/_rang gi bdag nyid la 'jug pa 'gal ba'i phyir ro/_/'di ltar ral
[\[81a\]]
[\[81a.1\]]gri'i so de nyid kyis ral gri'i so de nyid gcod par mi byed pa bzhin no/_/de ltar rjes su dpag pa ni don dam par bdag kyang lta ba po ma yin te/_rang gi bdag nyid la lta bar mi byed pa'i phyir dper na rna ba bzhin no/_/pha rol pos gtan tshigs kyi don ma grub pa nyid du dogs
[\[81a.2\]]pa'i dug gis bslad du yang mi rung ngo /_/gang la lar bdag gis bdag la lta bar byed do zhes bshad pa der ni/_yid phan 'dogs pa yin pa'i phyir/_bdag gis zhes bya ba'i sgrar sgro btags nas tha snyad du de skad bshad pa yin no/_/'dir rang gi bdag nyid la lta bar mi byed pa ni mtshan nyid kyi
[\[81a.3\]]sgra'i tshul nye bar gzung [#]ba'i phyir te/_gtan tshigs dngos po nyid dang /_shes bya nyid dang /_brjod par bya ba nyid la sogs pa dag gi phyir rna ba la sogs pa bzhin no zhe'am/_sgra la sogs pa bzhin no zhe'am/_bdag gi bdag nyid bzhin no zhes gtan tshigs dang /_dpe'i rjes su dpag
[\[81a.4\]]pa dag kyang rgyas par brjod par bya'o/_/de ltar na don dam par bdag ni gzugs la lta bar mi byed de/_dngos po yin pa'i phyir dper na rna ba la sogs pa bzhin no zhe na[#]/_de bzhin du don dam par bdag ni gzugs la lta bar mi byed de/_shes bya yin pa'i phyir dper na sgra la sogs pa bzhin
[\[81a.5\]]no/_/de bzhin du don dam par bdag ni gzugs la lta bar mi byed de/_brjod par bya ba yin pa'i phyir dper na bdag gi bdag nyid bzhin no/_/gzugs la yang de bzhin du ci rigs par brjod par bya'o/_/dam bcas pa la sogs pa'i skyon yang med de/_tha snyad kyi bden pa'i dbang du byas pa'i
[\[81a.6\]]phyir dang /_spyir khas blangs pa'i bdag phyogs su byas pa'i phyir dang /_de'i chos bstan pa'i phyir dang /_dpe nyid du yang de nye bar gzhag [#]pa'i phyir ro/_/de ltar na don dam par sta re la sogs pa ma grub pas dpe yang med pa'i phyir grub pa la sgrub [#]pa ma yin no/_/'dir kha cig na re/_lta ba po
[\[81a.7\]]lta bar mi byed do zhes bya ba ni de nyid kyis don de la skur pa btab pa'i phyir/_dam bcas pa'i skyon du 'gyur ro zhes zer ro/_/'dir rten cing 'brel par 'byung ba skye ba med do zhes bya bas lan btab zin pa'i phyir yang phyir bzlas mi dgos so/_/gzhan yang 'di la lta ba po de lta ba po'i ngo bo nyid yin nam
[\[81b\]]
[\[81b.1\]]'on te lta ba po'i ngo bo nyid ma yin/_de la gal te lta ba po'i ngo bo nyid yin te/_ji ltar grangs can dag na re skyes bu'i ngo bo nyid ni shes pa yod pa nyid do zhes zer ba lta bu'o zhe na/_de la gal te de'i lta ba [#]po'i ngo bo nyid yin na ngo bo nyid ni ma byas pa'i phyir/_lta ba med par yang lta ba por 'gyur ro/_/ci ste
[\[81b.2\]]gcod pa po de la sta re med na gcod pa po nyid du mi 'thad pa de bzhin du de yang lta ba ma spangs pa'i phyir[#]/_lta ba po nyid du blta bar bya'o zhe na/_de lta na bdag [#]po nyid ni tha snyad pa yin te/_gcod pa po tha snyad pa yin pa'i phyir ro/_/de ltar rtog na/_ma spangs lta po yod min te/_/lta ba ma spangs na de
[\[81b.3\]]lta ba po nyid du khas blangs pa'i phyir ro zhes bya ba'i tshig gi lhag ma'o/_/'di na lta ba dang ldan pa'i sngon rol dang lta ba dang bral ba'i 'og na lta ba med pas lta ba med na blta [#]bar bya ba la lta ba yang med pa'i phyir/_lta ba po nyid du mi 'thad pas lta ba po med de/_lta ba po'i ngo bo nyid ma yin no zhes bya ba'i tha
[\[81b.4\]]tshig go/_/me bzhin du yang de mi 'grub ste/_bud shing med par me mi 'grub pa'i phyir ro/_/yang na gal te lta ba po [#]yod na lta ba po yin no zhe na yang grangs can dag gis yongs su brtags [#]pa'i lta ba po med do zhes bya ba'i tshig gi lhag ma ste/_'di la gzugs dmigs shing lta bar byed pas lta ba po'o
[\[81b.5\]]zhes rjes su dpag pa yin na/_gzugs dmigs pa de yang /_mig dang /_gzugs dang /_snang ba dang /_nam mkha' dang /_yid la byed pa dag yod na yod pa yin pas de'i phyir/_lhas byin zhes bya ba'i tshogs de dag dang ldan pa la lta ba po zhes gdags kyi de las gzhan ni med do/_/de
[\[81b.6\]]las gzhan pa yongs su brtags pa'i yod pa nyid cig yod du zin na yang /_long ba'i rgyud la gzugs dmigs pa med pa'i phyir ro/_/byed pa'i rgyu dag la byed pa por tha snyad gdags te/_mar me bzhin du rigs pa nyid yin no/_/dper na mar me la sems pa med kyang snang ba'i rgyu yin pa'i phyir snang
[\[81b.7\]]bar byed pa yin no zhes zer ba bzhin te/_de'i phyir tha snyad du yang [#]med do/_/ci ste lta ba po'i ngo bo nyid ma yin te/_ji ltar bye brag pa dag na re bzhi'i sbyor ba las gzugs shes pa skyes pa na lta bar byed do zhes zer ba lta bu'o zhe na/_de lta na yang skyon de nyid yod de/_ma grags pa'i yod pa nyid la de [#]brtag pa
[\[82a\]]
[\[82a.1\]]mi 'thad pa'i phyir ro/_/thun mong du khas blangs nas de yod do zhe na/_yang bshad pa/_lta ba spangs par gyur kyang ngo /_/ci zhig ce na/_lta ba po yod min te/_/zhes bya ba'i skabs yin te/_lta ba'i nus pa spangs par gyur na/_de'i ngo bo nyid ma yin pa'i phyir ro/_/don
[\[82a.2\]]dam par de gzugs la lta bar byed par mi 'thad de/_mig las gzhan yin pa'i phyir dper na bum pa bzhin no/_/de ltar na phyogs gnyis ka la yang /_lta ba po nyid ma grub bo/_/yang na lta ba po'i ngo bo nyid du yongs su brtags na yang /_ma spangs lta po yod min te/_/lta ba spangs par gyur kyang ngo /_/
[\[82a.3\]]lta [#]ba dang bcas sam/_lta ba med kyang rung ste/_lta ba po'i ngo bo nyid med do zhes bya bar dgongs so/_/gal te re zhig lta ba po de mig yod na lta bar byed do zhes bya ba de ltar 'dod na/_de lta na gzugs dmigs pa 'grub pa ni mig yod na yod pa'i phyir me yod na bsreg pa nyid bzhin pas lta ba po nyid
[\[82a.4\]]tha snyad pa ste/_mig nyid yin par 'dod par bya'o/_/ci ste lta ba med kyang lta ba po yin no zhes byar ni long ba'i rgyud la gzugs dmigs pa med pa'i phyir de lta ba po nyid yin par mi rigs so/_/'dir smras pa/_lta ba'i bya ba yod pa nyid ni lta ba po yin par shes par bya ste/_de la byed pa dang /_las
[\[82a.5\]]yod pa'i phyir ro/_/'di na gang la bya ba med pa de la ni byed pa dang las med de/_dper na nam mkha'i me tog bzhin no/_/lta ba po de la ni byed pa lta ba dang las blta [#]bar bya ba yod pas de'i phyir lta ba'i bya ba yod pa nyid ni lta ba po yin par shes par bya'o/_/'dir bshad pa/_don dam par lta ba rnam pa
[\[82a.6\]]thams cad du bkag pa'i phyir dang /_lta ba med na lta ba po yang mi 'thad de/_lta po med na khyod kyi ni/_/blta bya lta ba ga la yod/_/gang gis kyang lta bar mi byed pa la blta bar bya ba [#]mi rigs pa'i phyir dang /_'dis lta bar byed pa'i lta ba po med pa kho na'i phyir byed pa yang mi rigs pa'i phyir ro
[\[82a.7\]]zhes bya bar dgongs so/_/des na khyod kyi byed pa dang las yod pa'i phyir ro zhes bya ba'i gtan tshigs kyi don ma grub pa nyid dam/_don 'gal ba nyid yin no/_/rang gi sde pa dag las/_kha cig na re/_rgyu dang rkyen gzhan gyi dbang dang g.yo ba med pa'i 'du byed dag la mig lta bar mi byed do zhes bya ba dang /_
[\[82b\]]
[\[82b.1\]]de las gzhan pa'i bdag lta ba po med do zhes bya ba gang yin pa de [#]ni rigs kyi/_blta [#]bar bya ba dang /_lta ba dag med do zhes bya ba ni mi 'dod de/_de dag gi 'bras bu rnam par shes pa la sogs pa bzhi yod pa'i phyir ro/_/gang med pa de la ni/_'bras bu rnam par shes pa dang /_reg pa dang /_
[\[82b.2\]]tshor ba dang /_sred pa zhes bya ba dag med de/_dper na dmus long gi mig bzhin no/_/blta bar bya ba dang lta ba dag la ni 'bras bu rnam par shes pa la sogs pa bzhi yod pas/_de'i phyir blta bar bya ba dang /_lta ba dag yod do zhes zer ro/_/'dir bshad pa/_gal te ji skad bstan pa'i tshul
[\[82b.3\]]gyis [#]blta bar bya ba dang /_lta ba rab tu ma grub par bstan pa de'i tshe/_blta bya lta ba med pa'i phyir/_/rnam par shes la sogs pa bzhi/_/yod min/_rkyen med pa'i phyir ro zhes bya bar dgongs so/_/de'i phyir de dag ma grub pas ma grub na blta bar bya ba dang /_lta ba yang 'grub par mi rigs
[\[82b.4\]]te/_dpe yang med pa'i phyir ro/_/gang dag 'di skad ces don dam par rnam par shes pa la sogs pa dag yod pa nyid de de dag gi 'bras bu nye bar len pa la sogs pa dag yod pa'i phyir ro zhes zer ba de dag la bshad par bya ste/_nye bar len pa la sogs pa/_/ji lta bur na yod par 'gyur/_/de dag
[\[82b.5\]]kyang rnam par shes pa la sogs pa bzhin du ma grub pa'i phyir ro zhes bya bar [#]dgongs so/_/nye bar len pa zhes bya ba ni/_nye bar blang bar bya ba dag ste/_'dod pa dang /_tshul khrims dang /_brtul zhugs mchog tu 'dzin pa dang /_bdag tu smra ba dang /_lta ba zhes bya ba dag go/_/sogs pa zhes bya ba
[\[82b.6\]]ni gang dag gi dang por de dag bstan [#]pa ste/_de dag kyang srid pa dang skye ba dang rga shi dag go/_/de'i phyir khyod la skyon de nyid yod do/_/da ni pha rol pos rab tu byed pa'i dang por nyan pa la sogs pa dang /_sgra la sogs pa dpe nyid du nye bar bzhag pa dag ji skad bstan pa'i tshul gyis 'dra bar bstan par bzhed
[\[82b.7\]]nas/_lta dang [#]nyan dang snom pa dang /_/myong [#]bar byed dang reg byed yid[#]/_/nyan pa po dang mnyan la sogs/_/rnam par bshad par shes par bya/_/zhes bya ba gsungs so/_/nyan pa dang /_snom pa dang /_myong [#]bar byed pa dang /_reg par byed pa dang /_yid dang /_nyan pa po dang /_mnyan par bya
[\[83a\]]
[\[83a.1\]]ba la sogs pa dag gi lan kyang btab par shes par bya'o/_/gang gis she na/_lta ba nyid kyis te/_lta ba dgag pa bzhin du nyan pa la sogs pa [#]dag dgag pa yang ci rigs par rjes su dpag pa rgyas par spros pa dang bcas pa [#]bstan par bya'o/_/des na rab tu byed pa
[\[83a.2\]]rtsom pa nas [#]rnam par rtog par byed pa'i skye ba yang ma grub la 'gro ba yang ma grub bo/_/de la 'dir rab tu byed pa'i don ni pha rol pos smras pa'i sgrub pa'i skyon brjod pas skye mched rnams stong pa nyid du bstan pa yin no/_/de'i phyir nang gi sa'i khams gang yin pa dang /_phyi rol gyi sa'i khams
[\[83a.3\]]gang yin pa de [#]ni gnyis su med pa'i don te[#]/_de yang de bzhin gshegs pas shes rab dang ye shes kyis gnyis su med pa dang /_gnyis su dbyer med pa dang /_mtshan nyid gcig pa 'di lta ste/_mtshan nyid med par mngon par rdzogs par sangs rgyas so zhes bya ba dang /_de bzhin du bu mo
[\[83a.4\]]khams dag ji ltar blta bar bya/_bu mos smras pa/_'jam dpal 'di lta ste/_dper na 'jig rten gsum bskal pa'i mes bsregs pa na thal ba yang med pa ltar ro zhes bya ba dang /_de bzhin du/_mig ni gzugs la mi lta zhing /_/yid ni chos rnams mi shes te/_/gang la 'jig rten mi
[\[83a.5\]]'jug pa/_/de ni dam pa'i bden pa'o/_/zhes bya ba dang /_de bzhin du chos thams cad ni shes par mi byed/_lta bar mi byed de/_de ni chos smra ba la yang dmigs par mi byed/_sems par mi byed/_rlom par mi byed do zhes bya ba dang /_de bzhin du sring mo mig ni gzugs la lta [#]bar mi byed/_
[\[83a.6\]]rnam par shes par mi byed de/_byang chub kyang mig dang gzugs dang bral ba nyid do/_/rna ba dang /_sna dang /_lce dang /_lus dang /[# ]yid gang [#]chos rnams 'dzin par mi byed rnam par shes par mi byed de/_byang chub kyang yid dang chos dang bral ba nyid do zhes bya ba la sogs pa dang /_de bzhin du rab kyi
[\[83a.7\]]rtsal gyis rnam par gnon pa gzugs ni gzugs kyi spyod yul ma yin no/_/tshor ba dang /_'du shes dang /_'du byed rnams dang /_rnam par shes pa yang rnam par shes pa'i spyod yul ma yin no/_/rab kyi rtsal gyis rnam par gnon pa spyod yul zhes bya ba ni gzugs kyis gzugs mi shes mi mthong ba
[\[83b\]]
[\[83b.1\]]dang /_tshor ba dang /_'du shes dang /_'du byed rnams dang /_rnam par shes pas rnam par shes pa mi shes mi mthong ba'o/_/gzugs mi shes mi mthong /_tshor ba dang /_'du shes dang /_'du byed rnams dang /_rnam par shes pa mi shes mi mthong ba gang yin pa de ni shes rab kyi pha rol tu
[\[83b.2\]]phyin pa'o zhes bya ba la sogs pa gsungs pa de dag grub pa yin no/_/slob dpon legs ldan byed kyis nye bar sbyar ba[#]/_dbu ma'i rtsa ba'i 'grel pa shes rab sgron ma las/_skye mched brtag pa zhes bya ba ste/_rab tu byed pa gsum pa'o//_//da ni skye mched yod pa nyid mi mthun pa'i
[\[83b.3\]]phyogs kyi khyad par dgag [#]pas phung po rnams ngo bo nyid med pa nyid du bstan pa'i don gyi dbang gis rab tu byed pa bzhi pa brtsam mo/_/rab tu byed pa bstan ma thag pa'i mjug tu/_lta bas nyan dang snom pa dang /_/myong bar byed dang reg byed yid/_/nyan pa po dang mnyan la sogs/_/rnam par
[\[83b.4\]]bshad par shes par bya/_/zhes bshad pa'i phyir rang gi sde pa dag na re/_don dam par skye mched rnams yod pa kho na yin te/_phung pos bsdus pa'i phyir ro/_/'di na gang yod pa ma yin pa de ni gzugs la sogs pa'i phung pos ma bsdus te/_dper na nam mkha'i me tog bzhin no/_/nang gi skye
[\[83b.5\]]mched rnams la ni phung pos bsdus pa yod de/_'di lta ste/_gzugs can bcu ni gzugs kyi phung pos bsdus la/_chos kyi skye mched ni phung po gsum dang /_gzugs kyi phung po'i phyogs gcig gis bsdus/_yid kyi skye mched ni rnam par shes pa'i phung pos bsdus so/_/de'i phyir gtan tshigs ji
[\[83b.6\]]skad smos pas don dam par nang gi skye mched rnams yod pa kho na yin no zhes zer ro/_/'dir bshad pa/_'di la gzugs ni mdor bsdu na rnam pa gnyis te/_'byung ba'i gzugs dang /_'byung ba las gyur pa'i gzugs so/_/dus la sogs pa'i dbye bas tha dad pa de dag thams cad gcig tu bsdus nas
[\[83b.7\]]gzugs kyi phung po zhes bya'o/_/de la re zhig pha rol po'i gtan tshigs nyid du mig la sogs pa bsdus par [#]'dod pa'i phyir dang /_bstan sla ba'i phyir gzugs las brtsams te bsam par bya'o/_/gzugs kyi rgyu ni ma gtogs par/_/gzugs ni dmigs par mi 'gyur ro/_/gzugs zhes bya ba ni
[\[84a\]]
[\[84a.1\]]gzugs su rung ba'o/_/de'i rgyu ni gzugs kyi rgyu ste/_de gang zhe na/_sa la sogs pa 'byung ba chen po bzhi po dag go/_/de dag ma gtogs par zhes bya ba ni/_de dag bstsal na'o/_/gzugs ni dmigs par mi 'gyur ro/_/zhes bya ba ni don dam par ro/_/'o na ci zhe na/_tha
[\[84a.2\]]snyad gdags pa'i phyir/_gzugs kyi rgyu 'byung ba chen po bzhi po dag la brten nas gzugs zhes 'dogs par byed do/_/de ltar na 'dis gzugs kyis [#]bsgrub par bya ba chos sa [#]la sogs par 'dus pa tsam nyid dang /_gzugs kyi bsgrub [#]pa'i chos rang gi rgyu ma bzung [#]na de'i blo med pa bstan to/_/dpe ni
[\[84a.3\]]de'i dbang gis te/_dmag dang nags tshal la sogs pa dag yin no/_/'dir rjes su dpag pa ni don dam par gzugs rdzas su yod pa ma yin te/_rang gi rgyu ma bzung na de'i blo med pa'i phyir ro/_/'di na gang rang gi rgyu ma bzung na de'i blo med pa [#]ni rdzas su yod pa ma yin te/_dper na dmag la sogs
[\[84a.4\]]pa bzhin no/_/de bzhin du gzugs kyang rang gi rgyu sa la sogs pa dag ma bzung na/_gzugs kyi blo med pas rdzas su yod pa ma yin no/_/yang na sbyor ba'i lam gzhan yang yod de/_don dam par gzugs kyi blo ni dngos po rdzas su yod pa'i yul can ma yin te/_blo yin pa'i phyir dper na
[\[84a.5\]]nags tshal la sogs pa'i blo bzhin no/_/yang na sbyor ba'i lam gzhan yang yod de/_don dam par gzugs kyi [#]zhes bya ba'i sgra 'di ni tshig gi don rdzas su yod pa'i yul can ma yin te/_sgra yin pa'i phyir dper na dmag la sogs pa'i sgra bzhin no/_/rnam par shes pa dang /_sems las byung ba dag
[\[84a.6\]]kyang bsgrub par bya ba dang /_rigs mthun pa nyid kyis de bzhin du dgag par bya ba yin pa'i phyir/_gtan tshigs ma nges pa nyid ma yin no/_/gal te gzugs ni don dam par yod pa [#]yin te/_de zhig kyang de'i blo mi 'jig pa'i phyir ro/_/'di na gang zhig na de'i blo 'jig pa de ni kun rdzob tu yod pa yin te/_
[\[84a.7\]]dper na bum pa bzhin no/_/gzugs sngon po la sogs pa dag ni zhig kyang de'i blo de ltar mi 'jig pas de'i phyir gzugs ni rdzas su yod pa yin no zhe na/_de ni bzang po ma yin te/_rjes su 'gro ba med pa'i phyir ro/_/de ltar re zhig rgyur byas pa'i gzugs brtags zin to/_/da ni 'byung ba'i gzugs kyi
[\[84b\]]
[\[84b.1\]]dbang du byas te bshad par bya'o/_/rgyur byas pa'i gzugs ni yod pa kho na yin te/_de'i rgyu yod pa'i phyir ro/_/'di na gang med pa de la ni rgyu gzung du med de/_dper na nam mkha'i me tog bzhin no/_/rgyur byas pa'i gzugs la ni rgyu sa [#]la sogs pa de dag yod pas de'i phyir rgyur byas pa'i gzugs ni
[\[84b.2\]]yod pa kho na yin no zhe na/_de'i phyir bshad pa/_gzugs zhes bya ba ma gtogs par/_/gzugs kyi rgyu yang mi snang ngo /_/'di la rgyur byas pa'i gzugs kyi mtshan nyid gzugs dang /_sgra dang /_dri dang /_ro dang /_reg bya ma gtogs par gzugs kyi rgyu sa la sogs pa dag kyang mi snang zhing gzung du
[\[84b.3\]]med do/_/'dir yang 'byung ba'i gzugs kyi bsgrub par bya ba chos gzugs la sogs pa 'dus pa tsam nyid dang /_sgrub pa'i chos gzugs la sogs pa mi snang na sa la sogs pa de dag kyang mi snang bar bstan to/_/de'i phyir de'i dbang gis [#]dpe yang mngon no/_/de la 'dir re zhig sa'i dbang du byas te sbyor
[\[84b.4\]]ba'i tshig bya'o/_/'dus pa tsam nyid kyang /_don dam par mi ston pa'i phyir ro/_/'dir bstan bcos mdzad pas 'dus pa tsam nyid bstan pas/_rdzas su yod pa nyid dgag pa kho na bstan te/_de dgag pa ni don che ba'i phyir ro/_/ji ltar de don che ba nyid yin zhe na/_'di ltar tha snyad du brten nas
[\[84b.5\]]'dogs par byed pa gang yin pa de ni/_don dam par rdzas su yod pa ma yin pa'i phyir skye ba med pas ngo bo nyid med pa nyid grub pa'i phyir ro[#]/_/'phags pa lang kar gshegs pa'i mdo las/_gang phyir 'dus pa ma gtogs par/_/blo yis dngos po gzung [#]du med/_/de phyir stong dang ma skyes
[\[84b.6\]]dang /_/rang bzhin med par nga smra'o/_/'di la rkyen gyis cung zad kyang /_/skye ba dang ni 'gag pa med/_/skye ba dang ni 'gag pa yang /_/rkyen rnams kho na 'ba' zhig go/_/zhes bya ba la sogs pa ji skad gsungs pa lta bu'o/_/'dir sbyor ba'i tshig ni don dam par sa ni rdzas su yod pa ma yin par shes
[\[84b.7\]]par bya ste/_de'i rgyu mi snang na de mi snang ba'i phyir ro/_/gang rgyu mi snang na de mi snang ba de ni don dam par rdzas su yod pa ma yin te/_dper na dmag la sogs pa bzhin no/_/de bzhin du/_blo dang sgra'i phyogs la yang ci rigs par brjod par bya'o/_/yang na gzugs kyi rgyus la sogs pa de dag ma gtogs
[\[85a\]]
[\[85a.1\]]par de dag las gzhan pa'i gzugs dmigs su med de/_rang gi rgyu ma bzung na de gzung du med pa ni gzugs kyi chos yin no/_/'dir sbyor ba'i tshig ni don dam par gzugs ni rang gi tshogs pa'i yan lag dag las gzhan ma yin te/_de ma bzung [#]na de'i blo med pa'i phyir/_dper
[\[85a.2\]]na sa la sogs pa'i rang gi bdag nyid bzhin no/_/'dir bya ba la gnas pa yin par bsams [#]pas ma bzung ba blo'i chos yin pa'i phyir/_gtan tshigs kyi don ma grub pa nyid ma yin no/_/grangs can dag na re/_gzugs la sogs pa dag las sa la sogs pa dag gzhan ma yin pas/_de ni
[\[85a.3\]]grub pa la sgrub pa yin no zhes zer ro/_/de ni bzang po ma yin te/_gzhan nyid dgag pas gzhan ma yin pa nyid du ston par mi byed pa'i phyir dang /_pha rol po 'dod pa'i gzhan ma yin pa nyid kyang khas ma blangs pa'i phyir ro/_/bye brag pa dag gtan tshigs ma nges pa nyid du rgol bar byed de/_mar
[\[85a.4\]]me ma bzung yang de las gzhan pa yod na bum pa la de'i blo yod pa'i phyir ro zhe na/_de yang bzang po ma yin te/_de'i blo med pa kho na'i phyir ro zhes nges par bzung ba'i phyir dang /_mar me med kyang nor bu dang /_'od zer dang /_sman dang zla ba dang /_nyi ma'i snang ba yod na de'i blo yod pas/_de'i [#]mi
[\[85a.5\]]mthun pa'i phyogs la bsgrub pa'i chos med pa'i phyir ma nges pa nyid ma yin no/_/rang gi tshogs pa'i yan lag dag las gzhan ma yin te zhes [#]dam bcas pa khyad par can nye bar bzung ba'i phyir mar me ni bum pa'i rang gi tshogs pa'i yan lag ma yin no/_/'og nas gang yang gang dang lhan cig tu gzhan
[\[85a.6\]]pa nyid du mi 'thad do zhes ston pas mi mthun pa'i [#]phyogs med pa'i phyir/_don dam par mar me las bum pa gzhan nyid du ma grub pa'i phyir yang ma nges pa nyid ma yin no/_/gal te dmag la sogs pa yan lag can gyi rdzas dag la/_rtsom pa yod pa'i phyir sa la sogs pa dag rdzas su yod pa nyid ma
[\[85a.7\]]yin par rab tu sgrub pa'i rdzas su dpag pa dag gis [#]dpe ma grub bo zhe na/_dmag gi yan lag dag ni dmag ces bya ba yan lag can gyi rdzas rtsom par byed pa ma yin te/_yan lag yin pa'i phyir/_dper na/_shing gi yan lag rtsa ba dang /_sdong po dang /_yal ga dang /_yal ga phra mo la
[\[85b\]]
[\[85b.1\]]sogs pa dag bzhin no/_/yang na glang po che dag la yongs su rdzogs pa de'i yan lag gang yin pa de ni shing rta dang rta la sogs pa dag rtsom par byed pa ma yin te/_de la med pa'i phyir dper na rgyu spun la sogs pa bzhin pas dpe med pa ma yin no/_/de bzhin du/_gzugs zhes bya ba ma gtogs
[\[85b.2\]]par/_/gzugs kyi rgyu yang mi snang ngo /_/zhes bya ba 'di la yang snga ma bzhin du bsgrub par bya ba dang /_sgrub pa'i chos dag nye bar sbyar nas/_rjes su dpag pa rgyas par brjod par bya'o/_/ji ltar gzugs sa [#]la sogs pa dag las gzhan ma yin pa de bzhin du/_sa la sogs pa dag gzugs
[\[85b.3\]]las gzhan ma yin pa yang ma yin te/_'og nas gzhan ma yin pa nyid kyang 'gog pa'i phyir dang /_gzhan ma yin pa nyid kyis [#]'o ma yang zho nyid du 'gyur ba'am/_zho yang 'o ma nyid du 'gyur na mi rung ba'i phyir ro/_/de'i phyir/_gcig pa nyid dang gzhan nyid du/_/ji ltar byis pas rnam
[\[85b.4\]]brtags ltar/_/dngos po gzhan pa ma yin dang /_/tshogs las gzhan pa'ang gang na'ang med/_/ces gsungs pa de grub pa yin no/_/de'i phyir de ltar skye mched rnams rab tu bsgrub pa'i phyir gtan tshigs phung pos bsdus pa'i phyir ro zhes smras pa'i don [#]ma grub pa nyid dam/_don 'gal ba
[\[85b.5\]]nyid yin no/_/gzugs kyi rgyu ma gtogs par yang gzugs yod do zhes shes par byar mi nus te/_'on kyang rnam par rtog na/_gzugs kyi rgyu ni ma gtogs par/_/gzugs na gzugs ni rgyu med par/_/thal bar 'gyur te/_gzugs kyi rgyu zhes bya ba ni gzugs kyi yod pa nyid kyi rgyu ste/_
[\[85b.6\]]bar gyi tshig mi mngon pa'i phyir me'i rgyu bzhin no/_/de ma gtogs par zhes bya ba ni gzugs kyi rgyu ma gtogs par te/_gzugs yod pa nyid du ston pa'i rgyu med par zhes bya bar dgongs so/_/gzugs na zhes bya ba ni dam bcas pa tsam las rnam pa de lta bu de 'dod na'o/_/gzugs ni rgyu med par thal
[\[85b.7\]]bar 'gyur te zhes bya ba ni 'thad pa med par zhes bya ba'i tha tshig go/_/de yang mi 'dod pas ji skad smras pa'i skyon ldog pa med do/_/rgyu med par [#]gang dag dngos po thams cad rgyu med pa kho na las skye bar khas blangs pa'i phyir/_gzugs 'grub pa yang de dag dang 'dra'o zhes zer na/_de la bshad pa/_
[\[86a\]]
[\[86a.1\]]gal te 'ga' zhig ji skad smras pa'i rnam pa lta bur gyur na ni de yang rung ba zhig na/_don gang yang /_rgyu med pa ni gang na'ang med/_/de yang [#]dpe med pa'i phyir smra ba de la yang grub pa med do/_/kho bos dang po nyid du yang rgyu med par smra ba dag bsal zin pas de ni bden pa ma [#]yin
[\[86a.2\]]no/_/gang dag grangs can dag gi tshul la mkhas su re bas/_'di skad ces khyod kyis sa la sogs pa dag gzugs la sogs pa dag las gzhan ma yin no zhes smras pas/_de dag gzhan ma yin pa nyid du khas blangs pa yin pas des na don dam par sa la sogs pa dag rdzas su yod par shes par
[\[86a.3\]]byar nus te/_gzugs la sogs pa dag las gzhan nyid ma yin pa'i phyir/_dper na gzugs la sogs pa'i rang gi bdag nyid bzhin no zhes zer na ji skad bstan pa'i tshul gyis gzhan ma yin pa nyid ma grub pa'i phyir gtan tshigs kyi don ma grub pa nyid yin no/_/dpe yang med de/_gzugs la sogs
[\[86a.4\]]pa'i rang gi bdag nyid bsal ba'i phyir ro/_/gzhan dag na re/_don dam par sa la sogs pa dag yod pa kho na yin te/_de dag gi 'bras bu yod pa'i phyir ro/_/'di na gang med pa de la ni 'bras bu gzung du med de/_dper na nam mkha'i me tog bzhin no/_/sa la sogs pa dag la ni 'bras bu gzugs
[\[86a.5\]]la sogs pa dag yod pas de'i phyir sa la sogs pa dag yod pa kho na yin no zhes zer ro/_/'dir bshad pa/_gal te gzugs ni ma gtogs par/_/gzugs kyi rgyu zhig yod na ni/_/'bras bu med pa'i rgyur 'gyur te/_/'bras bu med pa'i rgyu med do/_/kho bo'i phyogs la gal te gzugs ma
[\[86a.6\]]gtogs par gzugs kyi rgyu sa la sogs pa zhig yod na ni des na 'bras bu med pa'i rgyur 'gyur te/_'bras bu gzugs la sogs pa'i mtshan nyid kyis [#]'bras bu med pa'i rgyur 'gyur ba'i phyir ro/_/gzhan yin pa'i phyir rtsi skyang la sogs pa bzhin no/_/'bras bu med pa'i rgyu med do zhes bya ba ni/_de yang
[\[86a.7\]]gzugs la sogs pa 'dus pa'i bdag nyid yin pa'i phyir ro zhes bya bar dgongs so/_/de'i phyir rgyu bzhin du 'bras bu yang ma grub pa'i phyir de dag gi 'bras bu yod pa'i phyir ro zhes sngar smras pa'i [#]gtan tshigs kyi don ma grub pa nyid kyi skyon yod do/_/spyir grags pa'i gtan tshigs nyid du brjod na ni don
[\[86b\]]
[\[86b.1\]]'gal ba nyid yin no/_/sun dbyung ba'i len [#]gzhan yang yod de/_'di la gzugs kyi rgyu zhig brtags na gzugs yod pa'am/_med pa la brtag [#]grang na/_gnyi ga la yang mi 'thad par bshad pa/_gzugs yod na yang gzugs kyi ni/_/rgyu yang 'thad par mi 'gyur nyid/_/yod pa'i
[\[86b.2\]]phyir dper na bum pa dang snam bu yod pa bzhin no/_/ci ste med na yang /_gzugs med na yang gzugs kyi ni/_/rgyu yang 'thad par mi 'gyur nyid/_sa la sogs pa 'dod pa ste/_/skye ba'i sngon rol na med pa'i phyir de las gzhan pa bzhin no zhes bya bar dgongs so/_/'dir skye ba med pa'i rab
[\[86b.3\]]tu byed par bstan pa'i sun dbyung ba rjes su bzlas pas/_sun dbyung ba brjod par rig par bya'o/_/rgyu med par smra ba dag rgyu med pa kho na'o zhes zer ba [#]de dag gi phyir bshad pa/_rgyu med pa yi gzugs dag ni/_/'thad par mi rung rung ma yin/_/kun rdzob tu yang de khas ma blangs pa'i phyir ro zhes bya bar
[\[86b.4\]]dgongs so/_/yang na bye brag tu smra ba dag ma 'ongs pa'i gzugs kyang yod do zhes zer bas de dag gi phyir bshad pa/_rgyu med pa yi gzugs dag ni/_/'thad par mi rung rung ma yin/_/ma 'ongs pa skye ba'i rgyu ma blangs pa dag [#]nyid kyi dngos po ma thob pa ni tha snyad du yang yod par mi 'grub pa'i phyir ro zhes bya bar
[\[86b.5\]]dgongs so/_/gang gi phyir de ltar 'byung ba dang /_'byung ba las gyur pa'i bdag nyid kyi gzugs rnam pa thams cad du mi 'thad pa/_de [#]phyir gzugs kyi rnam par rtog_/'ga' yang rnam par brtag mi bya/_/mkhas pa chos kyi de kho na rnam par rtog pa dang /_legs par bral bar rtogs [#]par 'dod pa
[\[86b.6\]]yang dag pa'i shes pa'i mig yang dag par bye bas gzugs rdzas su yod pa dang /_rgyu las gzhan pa dang /_rgyu las gzhan pa ma yin pa dang /_de dag la sogs pa kha dog dang /_dbyibs kyi dbye ba la sogs pa yul gyi rnam par rtog pa mang po bu ma btsas pa'i rmi lam na bu'i gzugs dang spyod pa la
[\[86b.7\]]sogs pa'i yul dag mthong nas sad pa lta bu dag la rnam par brtag par mi bya'o/_/de'i phyir de ltar gzugs kyi rgyu mi 'thad pa'i phyir ji skad smras pa'i skyon dang ma bral lo//_//[#]dbu ma'i rtsa ba'i 'grel pa shes rab sgron ma/[ #]bam po lnga pa/_yang gzhan yang 'di na rgyu'i yon tan snga na yod pa'i
[\[87a\]]
[\[87a.1\]]rim gyis 'bras bu la yang yon tan mthong ba'i mtshan nyid kyis gang dag 'bras bu rgyu dang 'dra'o zhes zer ba de dag gi phyir bshad pa/_'bras bu rgyu dang 'dra ba zhes/_/bya ba 'thad pa ma yin te/_/'bras bu rgyu dang 'dra bar bstan pa 'thad pa ma yin te/_rgyu de 'bras bu
[\[87a.2\]]ma yin pa nyid do zhes bya ba'i tha tshig go/_/'dir ni bsgrub par bya ba chos smra bar 'dod pa'i rgyu/_rgyu ma yin pa nyid dang /_sgrub pa'i chos 'dra bar bstan pa nye bar bzhag go/_/dpe ni de'i dbang gis te/_rgyud tha dad pa'i rdzas yin pa bzhin no/_/'dir sbyor ba'i tshig ni don dam par smra bar
[\[87a.3\]]'dod pa'i rgyu/_rgyu spun sngon po [#]ni la ba sngon po'i rgyu ma yin te/_'dra ba'i phyir dper na de las gzhan pa'i la ba sngon po bzhin no/_/'dir grangs can dag na re de las gzhan pa'i la ba sngon po la yang smra bar 'dod pa'i la ba sngon po'i rgyu med par ma grub pa'i phyir dpe med do zhes zer ro/_/de ni bzang po
[\[87a.4\]]ma yin te/_da ltar de 'byung ba'i rgyu ni dngos po ma yin par [#]grub pa nyid dpe nyid du 'dod pa'i phyir dang /_dgag pa 'di ni sgra gang dang lhan cig sbyor bar byed pa de'i brjod par bya ba don dgag pa kho nas mthu nye bar zad pa yin te/_de na [#]de'i khyad par mi ston pa'i phyir/_bram ze ma yin no zhes bya ba bzhin pas
[\[87a.5\]]skyon med do/_/rang gi sde pa dag ni 'bras bu rgyu dang 'dra ba dang mi 'dra bar yang smra bas skad cig ma snga ma mtshan nyid 'dra ba las skad cig ma phyi ma skye ba la ltos nas/_dper na mar me dang chu'i rgyun la sogs pa dag la ni rgyu'i skad cig ma dang 'dra ba'i phyir/_'dra ba yin no/_/skad cig ma snga ma mtshan nyid mi
[\[87a.6\]]'dra ba las skad cig ma phyi ma skyed pa la ltos nas/_dper na shing dang 'o ma dang de [#]la sogs pa'i thal ba dang /_zho la sogs pa dag la [#]ni rgyu'i skad cig ma dang mi 'dra ba'i phyir mi 'dra ba yin no zhe na/_de la 'bras bu rgyu dang 'dra ba gang yin pa de ni rjes su dpag pa ji skad bstan pa nyid kyis bkag zin to/_/'bras
[\[87a.7\]]bu rgyu dang mi 'dra ba gang yin pa de'i dbang du byas te bshad pa/_'bras bu rgyu dang mi 'dra zhes/_/bya ba'ang 'thad pa ma yin no/_/'dir yang bsgrub par bya ba'i chos myu gu smra bar 'dod pa'i rgyu'i 'bras bu ma yin pa nyid dang /_sgrub pa'i chos mi 'dra bar bstan pa nye bar bzhag go/_/des na yan lag lhag
[\[87b\]]
[\[87b.1\]]ma yang snga ma bzhin du mngon no/_/'dir rjes su dpag pa ni don dam par myu gu ni smra bar 'dod pa'i rgyu'i 'bras bu ma yin te/_mi 'dra ba'i phyir dper na gyo mo la sogs pa bzhin no/_/ci ste yang 'bru ni myu gu'i rgyu kho na yin te/_de yod na 'byung ba'i phyir ram/_des tha snyad 'dogs pa'i phyir dper
[\[87b.2\]]na rnga bo che'i sgra 'am nas kyi myu gu bzhin no zhe na/_de ni bzang po ma yin te/_skye ba can rnams kyi skye ba rnam pa [#]thams cad du bkag pas dpe ma grub pa'i phyir sgrub pa ma tshang ba'i skyon yod do/_/gang dag 'di skad ces mig la sogs pa'i 'bras bu ni mig gi rnam par shes pa la sogs pa mi 'dra ba yin pa'i
[\[87b.3\]]phyir mi 'dra ba [#]zhes bya ba'i gtan tshigs ma nges pa nyid do [#]zhes zer na/_de yang bzang po ma yin te/_mig gi rnam par shes pa la sogs pa yang bsgrub par bya ba dang /_rigs mthun pa nyid kyis de bzhin du dgag par bya ba yin pa'i phyir mi mthun pa'i phyogs med pas ma nges pa nyid kyi skabs med do/_/
[\[87b.4\]]yang na smra bar 'dod pa sa la sogs pa dag rgyu ma yin pas gzugs ma grub pa'i phyir de dag gi 'bras bu yod pa'i phyir ro zhes bya ba'i gtan tshigs kyi don ma grub pa nyid dam/_don 'gal ba nyid yin no zhes ji skad bstan pa'i tshul dang 'dra'o/_/bye brag tu smra ba dag na re/_'bras bu ni rgyu dang 'dra
[\[87b.5\]]ba yang yin la/_mi 'dra ba yang yin te/_byed pa'i rgyus 'dus byas kyi byed pa'i rgyu ni thams cad yin par khas blangs pa'i phyir dpe med do zhes zer ro/_/de ni bzang po ma yin te/_rigs mthun pa bskyed pa'i rgyu thun mong ma yin pa la sogs pa'i khyad par can gyi sgrub par byed pa nyid 'gog par 'dod pa'i
[\[87b.6\]]phyir ro/_/de ltar na gzhung gi tshogs des 'byung ba'i gzugs dang /_rgyur byas pa'i gzugs bkag pas gzugs kyi phung po mi srid par bstan to/_/da ni gzugs bkag pa bzhin du tshor ba la sogs pa dag dgag pa yang rim pa mtshungs par bstan par bya ste/_tshor dang 'du shes 'du byed dang /_/sems
[\[87b.7\]]dang dngos po thams cad kyang /_/rnam pa dag ni thams cad du/_/gzugs nyid kyis ni rim pa mtshungs/_/gzugs dgag pa bzhin du tshor ba la sogs pa dag dgag pa yang rim pa mtshungs pa'i phyir ro zhes bya bar dgongs so/_/ji ltar don dam par gzugs rdzas su yod pa ma yin te/_rang gi rgyu ma
[\[88a\]]
[\[88a.1\]]bzung na de'i blo med pa'i phyir/_dper na dmag la sogs pa bzhin no zhes bstan pa de bzhin du don dam par/_tshor ba dang /_'du shes dang /_'du byed rnams dang /_rnam par shes pa dag kyang rdzas su yod pa ma yin te/_rang gi rgyu ma bzung na de'i blo med pa'i phyir/_dper
[\[88a.2\]]na dmag la sogs pa bzhin no zhes rgyas par khong du chud par bya'o/_/tshor ba la sogs pa dag gi rgyu ni/_reg pa dang /_mig dang /_gzugs dang /_snang ba dang /_nam mkha' dang /_yid la byed pa la sogs pa dag [#]yin par ci rigs par brjod par bya'o/_/ji ltar don dam par gzugs ni
[\[88a.3\]]rang gi tshogs pa'i yan lag dag las gzhan ma yin te/_de ma bzung na de'i blo med pa'i phyir/_dper na sa la sogs pa'i rang gi [#]bdag nyid bzhin no zhes bya bas don dam par gzugs rang gi rgyu dag las gzhan ma yin par bstan pa de bzhin du 'dir yang don dam par tshor ba la sogs pa dag rang gi rgyu
[\[88a.4\]]dag las gzhan ma yin par brjod par bya'o/_/'dir sun 'byin pa dang /_sun 'byin pa'i lan dag kyang snga ma bzhin no/_/dngos po thams cad kyang zhes bya ba ni phung po las gzhan pa 'dus byas kyi chos med mod kyi/_de dag gi bye brag dag dgag pa brjod par bzhed pas nye bar bzhag ste/_yongs
[\[88a.5\]]su brtags pa'i bum pa dang /_snam bu la sogs pa dag rdzas su yod pa nyid dang /_gzhan pa nyid dgag pa'i phyir ro/_/'dir yang snga ma bzhin du sbyor ba'i tshig dag ci rigs par brjod par bya'o/_/de ltar phung po rnams ma grub pa'i phyir phung pos bsdus pa zhes bya ba'i gtan tshigs kyi don ma grub
[\[88a.6\]]pa nyid dang [#]/_dpe med do/_/ji lta [#]zhe na/_'di lta ste/_gzugs la sogs pa'i phung pos bsdus pa dag don dam par yod do zhes bya ba med pa'i phyir ro/_/yang na gtan tshigs kyi don 'gal ba nyid kyang yin te/_phung pos bsdus pa ni tha snyad kho nar yod pa yin pa'i phyir ro/_/de ltar rigs pa des
[\[88a.7\]]na/_stong pa nyid kyis brtsad byas tshe/_/gang zhig lan 'debs smra byed pa/_/de yi thams cad lan btab min/_/bsgrub par ba dang mtshungs par 'gyur/_/de kho na brtag pa'i mtshan nyid la dngos po 'ga' zhig gi don dam pa pa'i [#]ngo bo nyid brtag pa brtsam pa na stong pa nyid kyis don dam par skye mched
[\[88b\]]
[\[88b.1\]]rnams skye ba med pa dang /_rdzas su yod pa ma yin par tshad ma yongs su bzung ste/_brtsad cing 'gyed pa byas pa'i tshe/_/gang zhig rtog ge phyi ma nye bar bzhag pas lan 'debs shing smra bar byed pa de'i de dag thams cad ni lan btab pa ma yin te/_bsgrub par bya ba dang mtshungs par 'gyur ba'i phyir ro/_/
[\[88b.2\]]de ston pa'i gtan tshigs dang /_dpe de dag bsgrub par bya ba dang mtshungs par ma grub pa'i phyir/_rtog ge phyi ma mi 'grub bo zhes bya bar dgongs so/_/de bzhin du/_stong pa nyid kyis bshad byas tshe/_/gang zhig skyon 'dogs smra byed pa/_/de yi thams cad skyon brtags [#]min/_/bsgrub par bya dang
[\[88b.3\]]mtshungs par 'gyur/_/phung po dang /_khams dang /_skye mched dag ngo bo nyid med pa nyid du bstan pa na stong pa nyid kyis [#]sbyor ba rnam par dbye ba byas te/_rnam par bshad pa'i tshe gang zhig tshad ma log pas blo gros bslad pa nyid kyis phung po la sogs pa dag yod pa kho na yin te/_bden pa la sogs pas
[\[88b.4\]]bsdus pa'i phyir ro zhes bya ba la sogs pas skyon 'dogs shing smra bar byed pa de'i de dag thams cad kyang skyon brtags [#]shing sun 'byin pa ma yin te/_bsgrub par bya ba dang mtshungs par 'gyur ba'i phyir ro zhes bya ba'i tshig gi lhag ma'o/_/ji lta [#]zhe na/_sun dbyung ba dang 'dra ba'i phyir/_/bsgrub par
[\[88b.5\]]bya ba ma grub pa nyid dang spyir mtshungs te/_dngos po gcig la gang lta ba/_/de ni kun la'ang lta bar 'dod/_/gcig gi stong nyid gang yin pa/_/de nyid kun gyi stong pa nyid/_/ces gang gsungs so/_/[#]de la 'dir rab tu byed pa'i don ni skye mched rnams yod par ston pa nye bar bzhag pa'i sgrub
[\[88b.6\]]pa'i skyon brjod pas/_phung po rnams ngo bo nyid med pa nyid du bstan pa yin no/_/de'i phyir rab kyi rtsal gyis rnam par gnon pa phung po lnga po dag gi mngon par 'grub par gtogs pa ston pa gang yin pa de ni/_shes rab kyi pha rol tu phyin pa ma yin no/_/rab kyi rtsal gyis rnam par gnon pa gzugs ngo bo
[\[88b.7\]]nyid dang bral ba ni gzugs so/_/de bzhin du tshor ba dang /_'du shes dang /_'du byed rnams dang /_rnam par shes pa ngo bo nyid dang bral ba ni rnam par shes pa'o/_/gzugs dang /_tshor ba dang /_'du shes dang /_'du byed rnams dang /_rnam par shes pa dag gi ngo bo nyid dang bral ba gang yin pa de ni
[\[89a\]]
[\[89a.1\]]shes rab kyi pha rol tu phyin pa'o/_/rab kyi rtsal gyis rnam par gnon pa gzugs ngo bo nyid med pa ni gzugs so/_/de bzhin du tshor ba dang /_'du shes dang /_'du byed rnams dang /_rnam par shes pa ngo bo nyid med pa ni rnam par shes pa'o/_/gzugs dang /_tshor ba dang /_'du shes dang /_
[\[89a.2\]]'du byed rnams dang /_rnam par shes pa dag gi ngo bo nyid med pa gang yin pa de ni shes rab kyi pha rol tu phyin pa'o zhes bya ba dang /_de bzhin du/_ngas ni 'jig rten phung po bstan/_/de la 'jig rten gnas par gyur/_/mkhas pa de la mi gnas pa/_/'jig rten chos kyis mi gos so/_/'jig rten nam
[\[89a.3\]]mkha'i mtshan nyid de/_/nam mkha' la yang mtshan nyid med/_/de phyir de yi de brtags [#]pas/_/'jig rten chos kyis mi gos so/_/zhes bya ba dang /_de bzhin du byang chub sems dpas/_gzugs dang /_sgra dang /_dri dang /_ro dang /_reg bya dang /_chos la gnas te sbyin pa sbyin [#]par mi bya'o
[\[89a.4\]]zhes bya ba dang /_de bzhin du/_srid pa gsum ni brtags [#]pa tsam/_/ngo bo nyid kyis dngos po med/_/brtags [#]pa dngos po'i rang bzhin du/_/ngan rtog rnams ni rtog par byed/_/blo yis [#]rnam par brtag byas na/_/ngo bo nyid ni gzung du med/_/de phyir de dag brjod med dang /_/ngo bo nyid ni med par bstan/_/
[\[89a.5\]]zhes bya ba la sogs pa gsungs pa de dag grub pa yin no/_/slob dpon legs ldan byed kyis nye bar sbyar ba/_dbu ma'i rtsa ba'i 'grel pa shes rab sgron ma las phung po brtag pa zhes bya ba ste/_rab tu byed pa bzhi pa'o//_//da ni stong pa nyid kyi mi mthun pa'i phyogs kyi khyad par dgag pas
[\[89a.6\]]khams rnams ngo bo nyid med pa nyid du bstan pa'i don gyi dbang gis rab tu byed pa lnga pa brtsam mo/_/rab tu byed pa bstan ma thag tu/_/gzugs zhes bya ba ma gtogs par/_/gzugs kyi rgyu yang mi snang ngo /_/zhes bshad pa'i phyir re zhig rang gi sde pa dag na re/_'di la [#]bcom ldan 'das kyis rgyal po
[\[89a.7\]]chen po khams drug po 'di dag ni skyes bu'o zhes gsungs pas khams drug po/_/sa dang /_chu dang /_me dang /_rlung dang /_nam mkha' dang /_rnam par shes pa zhes bya ba dag gi mtshan nyid sra ba dang /_gsher ba dang /_tsha ba dang g.yo ba dang /_skabs 'byed pa dang /_rnam par shes par byed pa
[\[89b\]]
[\[89b.1\]]dag bstan to/_/nam mkha'i me tog la sogs pa lta bu med pa dag ni skyes bu'i rgyu nyid du ma bstan pas de'i phyir/_slob dpon gyis sa la sogs pa dag la yang gzugs kyi rgyu med do zhes dam bca' ba [#]byas pa de ni khas blangs pa la gnod par 'gyur ro/_/gal te de bzhin gshegs pas tha snyad du
[\[89b.2\]]khams drug po dag skyes bu'o zhes bstan par khas blangs pas nyes pa med do zhe na/_don dam par bstan par khas blangs pa'i phyir nyes pa med pa ma yin no/_/gal te de ma grub pa'i phyir rigs pa ma yin no zhe na/_ma grub pa ma yin te/_don dam par sa la sogs pa khams rnams yod pa kho na yin te/_de
[\[89b.3\]]dag gi mtshan nyid yod pa'i phyir ro/_/'di la bcom ldan 'das kyis [#]gang don dam par med do zhes gsungs pa de la ni mtshan nyid med de/_dper na nam mkha'i me tog bzhin no/_/sa la sogs pa dag la ni sra ba nyid la sogs pa'i mtshan nyid dag yod pas de ltar de dag gi mtshan nyid yod pa'i phyir sa
[\[89b.4\]]la sogs pa khams rnams yod pa kho na yin no zhes zer ro/_/de la 'dir nam mkha'i ngo bo nyid stong pa nyid kyis bstan sla ba'i phyir dang /_de yod pa ma yin par bstan pas khams lhag ma rnams dgag pa yang sla ba'i phyir/_slob dpon gyis nam mkha'i khams kho na'i dbang du mdzad de bshad pa/_nam
[\[89b.5\]]mkha'i mtshan nyid snga rol na/_/nam mkha' cung zad yod ma yin/_/dbyer med pa'i phyir ro zhes bya bar dgongs so/_/'di la bye brag tu smra ba dag nam mkha' ni mi sgrib pa kho nar [#]ston pas mi sgrib pa nyid nam mkha' yin la/_de yang yod pa nyid du sgrub [#]pas mi sgrib pa yod pa nyid kyis bsgrub par bya ba dang /_
[\[89b.6\]]sgrub [#]pa mi 'grub ste/_dper na sgra mi rtag ste/_mi rtag pa'i phyir ro zhes bya ba de bzhin du 'dir yang nam mkha' yod de/_nam mkha' yin pa'i phyir ro zhes bya bar [#]smras par 'gyur ro/_/yang na gang dag dbu ma'i bstan bcos kyi tshul la sdang ba dag 'di skad ces gang dag [#]gi phyir/_rim mam cig
[\[89b.7\]]car de mi 'thad par 'gyur ba'i mtshan nyid kyi gzhi dang /_mtshan nyid dag gzhan nyid yin par khas mi len te/_skyes bu chen po'i mtshan rnams las skyes bu chen po gzhan yin par mi rigs pa bzhin no/_/'di la de mtshon par bya ba yin pas mtshan nyid de/_las la bya ba'i rkyen brjod pa'i phyir ro
[\[90a\]]
[\[90a.1\]]zhes smra'o zhes zer ro/_/de dag gi de ltar khas blangs pa nyid la yang /_nam mkha'i mtshan nyid snga rol na/_/nam mkha' cung zad yod ma yin/_/nam mkha' nyid mtshan nyid yin na de nyid kyis de bsgrub pa'i phyir nye bar sbyor bar byed pa ni gtan tshigs su mi
[\[90a.2\]]rung ste/_don ma grub pa'i phyir des na gang gis [#]ci zhig sgrub par 'gyur/_ci ste yang tha snyad du yod pa'i nam mkha' ni mi sgrib pa nyid yin par grags so zhe na/_de bstan pa'i phyir gtan tshigs mi 'dod do/_/don dam par ni ma grags pas de ltar bstan pa la rab tu 'bad par bya'o zhe na/_de la yang
[\[90a.3\]]gtan tshigs kyi skyon dang dpe'i skyon yod de/_dam bcas pa tsam la gnas par zad do/_/yang na bye brag tu smra ba dang /_bye brag pa dag nam mkha' ni rdzas su yod pa dang /_'dus ma byas so zhes zer bas de dag gi phyir bshad pa/_nam mkha'i mtshan nyid snga rol na/_/nam mkha' cung
[\[90a.4\]]zad yod ma yin/_/rdzas su gyur pa'o zhes dam bca' ba nye bar bzhag pa yin no/_/de skye ba med par phyogs gnyi ga la grags pa ni chos yin no/_/dpe ni de'i dbang gis te/_ri bong gi rwa la sogs pa dag yin no/_/'dir rjes su dpag pa ni/_don dam par nam mkha' rdzas su yod pa
[\[90a.5\]]ma yin te/_skye ba med pa'i phyir dper na ri bong gi rwa bzhin no/_/de bzhin du rgyu med pa'i phyir dang /_'bras bu med pa'i phyir dang /_yod pa ma yin pa'i phyir ro zhes bya ba la sogs pa'i gtan tshigs dag kyang brjod par bya'o/_/gang dag nam mkha' ni sgra'i mtshan nyid do zhes zer ba de dag la
[\[90a.6\]]yang /_sgra nyid nam mkha' yin pas gtan tshigs kyi skyon snga ma bzhin no/_/'dir kha cig na re gal te don 'di bstan bcos byed pa'i bsam pa yin par gyur na de lta na bstan bcos byed pas nam mkha'i mtshan nyid [#]las gzhan du [#]gyur pa'i nam mkha' cung zad yod pa [#]ma yin zhes smras pa kho nar 'gyur
[\[90a.7\]]ro zhes zer ro/_/snga phyi mi srid par bstan pa kho nas gzhan nyid dgag pa 'grub pa'i phyir de ni mi gnod do/_/bye brag pa dag gi [#]mtshan nyid kyi gzhi dang /_mtshan nyid dag gzhan nyid du dam bca' bas de dag gi gzhan nyid yin na lan 'ga' snga phyir yang 'gyur te/_gzhan yin pa'i phyir dper na
[\[90b\]]
[\[90b.1\]]bum pa dang /_snam bu dag bzhin pas de'i phyir bshad pa/_gal te mtshan las snga gyur na/_/mtshan nyid med par thal bar 'gyur/_/mtshan nyid med pa ni mtshan nyid yod pa ma yin pa ste/_de smra bar 'dod pa'i mtshan nyid kyi gzhi nyid du ma gyur par zhes bya ba'i tha tshig go/_/gal te mtshan
[\[90b.2\]]las snga gyur na/_/zhes bya ba 'dis [#]de'i chos dus tha dad pa nyid bstan to/_/'dir rjes su dpag pa ni nam mkha' ni smra bar 'dod pa'i mtshan nyid kyi [#]gzhi ma yin te/_de bas dus snga na yod pa'i phyir dper na de las gzhan pa bzhin no/_/yang na/_mtshan nyid med par thal bar 'gyur/_/zhes
[\[90b.3\]]bya ba ni mtshan nyid la med pa ni mtshan nyid med pa ste/_de la mtshan nyid kyi gzhi nyid med par zhes bya ba'i tha tshig go/_/gal te mtshan las snga gyur [#]na/_/zhes bya ba ni nam mkha' zhes bya ba'i skabs yin te/_'dis [#]ni de'i chos mtshan nyid kyi gzhi las mtshan nyid gzhan pa nyid bstan to/_/
[\[90b.4\]]'dir rjes su dpag pa ni smra bar byed [#]pa'i mtshan nyid kyis mtshan nyid kyi gzhi nam mkha' mtshon mi nus te/_gzhan yin pa'i phyir dper na de las gzhan pa bzhin no/_/pha rol po'i ni rang gi rjes su dpag pa la gnod do/_/[#]mtshan nyid kyi gzhi dang /_mtshan nyid dag la mtshan nyid med pa nyid du mi 'dod
[\[90b.5\]]pas/_gzhan nyid du rnam par rtog pa yang spang bar bya ba yin no/_/ci ste yang dbyug pas ma bzlog pa'i phyir/_kun rdzob pa'i gtan tshigs brjod na/_gtan tshigs kyi don ma grub pa nyid ma yin yang don 'gal ba nyid bzlog dka' bas/_de'i phyir mtshan nyid don gzhan dang /_don gzhan ma yin par
[\[90b.6\]]gyur pa ma grub pa'i phyir/_nam mkha' mtshan nyid med pa zhes bya bar gyur to zhe na/_de mtshan nyid med pa'i dngos po nyid yin par yang shes par mi nus te/_'di ltar/_mtshan nyid med pa'i dngos po ni/_/'ga' yang gang na'ang yod ma yin/_/don dam pa pa'i dngos po gzhan gyi phyogs dang /_
[\[90b.7\]]bdag cag gi phyogs gang na yang 'grub pa med do/_/gang dag mtshan nyid kyi gzhi nam mkha' ni yod pa kho na yin te/_de la mtshan nyid 'jug pa'i phyir ro zhes zer na/_de yang rigs pa ma yin par nges par bzung ste/_mtshan nyid med pa'i dngos med na/_/mtshan nyid gang du 'jug par 'gyur/_/gzhi
[\[91a\]]
[\[91a.1\]]med pa'i phyir gzhi ji [#]bzhin du gtan tshigs mi 'grub ste yul med pa la gtan tshigs 'jug pa mi 'grub pa'i phyir gtan tshigs kyi don ma grub pa nyid kyi skyon du 'gyur ro/_/yang na gzhan ma yin pa nyid kyi phyogs la ni/_mtshan nyid kyi gzhi dang /_mtshan nyid dag gzhan ma
[\[91a.2\]]yin pa nyid yin na de nyid kyis de mtshon par byar mi rung ste/_de las gzhan pa'i mtshan nyid med pa'i phyir/_nam mkha' la mtshan nyid kyi gzhi med do/_/gzhi [#]gzhan nyid kyi phyogs la yang smra bar 'dod pa'i mtshan nyid ni mtshan nyid kyi gzhi'i mtshan nyid ma yin te/_gzhan yin pa'i phyir de las
[\[91a.3\]]gzhan bzhin no/_/mtshan nyid med pa'i phyir/_des kyang nam mkha' la mtshan nyid med de/_mtshan nyid med pa'i dngos po nam mkha' zhes bya ba med na mtshan nyid gang du 'jug par 'gyur te/_de 'jug pa mi grub [#]pa nyid do zhes bya ba'i tha tshig go/_/gzhan yang mtshan nyid kyi gzhi la
[\[91a.4\]]'jug pa zhes bya ba'i gtan tshigs de'i don ni 'di la mtshan nyid 'di mtshan nyid kyi gzhi'i chos yod pa nyid la sogs pa med na mi 'byung ba des mtshan nyid kyi gzhi shes par 'gyur ba yin na/_gang gi [#]tshe kho bo cag gi phyogs la/_mtshan nyid med la mtshan nyid ni/_/mi 'jug mtshan nyid bcas la min/_/
[\[91a.5\]]de'i tshe med pa la ni mtshan nyid mi 'grub pa'i phyir dang mtshan nyid dang bcas pa'i dngos po yang mi 'grub pa'i phyir ro zhes bya bar dgongs so/_/ji skad bstan pa'i rnam pa dang /_mtshan nyid mi 'dra ba'i mtshan nyid kyi gzhi yang mi 'grub pa'i phyir/_mtshan bcas mtshan nyid med pa las/_/gzhan la'ang
[\[91a.6\]]'jug par mi 'gyur ro/_/de'i phyir de ltar don dam par dngos po 'gal ba la mtshan nyid 'jug par ma grub pa'i phyir dang /_dpe med pa'i phyir khyod kyi 'dod pa'i don ma grub bo/_/yang na mtshan nyid med pa nam mkha'i me tog la sogs pa dag la mtshan nyid de med pa'i phyir mi 'jug pa de ni grags pa yin
[\[91a.7\]]no/_/da ni mtshan nyid bcas la min/_/zhes bya ba mtshan nyid dang bcas pa la mtshan nyid mi 'jug go zhes bya ba'i skabs de ni dam bca' ba nye bar bzhag pa yin no/_/de'i chos ni mtshan nyid gang gis mtshon na mtshan nyid dang bcas pa zhes bya ba'i mtshan nyid [#]yin no/_/dpe ni de'i dbang gis te/_de
[\[91b\]]
[\[91b.1\]]las gzhan pa'i mtshan nyid dag yin no/_/'dir rjes su dpag pa ni don dam par mi sgrib pa ni nam mkha'i mtshan nyid ma yin te/_mtshan nyid yin pa'i phyir dper na sra ba la sogs pa dag bzhin no/_/rnam pa [#]gnyis su smra ba dag rnam grangs las mtshan nyid dang bcas pa dang /_mtshan nyid med
[\[91b.2\]]pa la mtshan nyid 'jug pas nyes pa med do zhe na/_de dgag pa'i phyir yang bshad pa/_mtshan bcas mtshan nyid med pa las/_/gzhan la'ang 'jug par mi 'gyur ro/_/gnyi ga'i bdag nyid kyi dngos po mi srid pa'i phyir dang /_ltos pa'i nges pa yang me dang bud shing brtag pa'i rab tu byed pa
[\[91b.3\]]las 'og nas 'gog par 'gyur ba'i phyir dang /_phyogs gnyi gar bstan pa'i skyon nyis 'gyur du 'byung ba'i phyir/_de yang rigs pa ma yin no/_/gzhan dag ni/_mtshan nyid med la mtshan nyid ni/_/mi 'jug ces bya ba 'di la/_de [#]ltar gang gi phyir mtshan nyid med pa'i dngos po 'ga' yang yod
[\[91b.4\]]pa ma yin pa de'i phyir mtshan nyid med pa'i dngos po med na gzhi med pa la mtshan nyid 'jug par mi 'thad do/_/mtshan nyid bcas la min zhes bya ba 'di la yang mtshan nyid dang bcas pa'i dngos po la yang mtshan nyid 'jug pa mi 'thad de/_dgos pa med pa'i phyir ro zhes zer ro/_/de ni [#]rigs pa
[\[91b.5\]]ma yin te/_mtshan nyid yod na de dang ldan pa la med pa nyid mi 'thad pa'i phyir dang /_de bzhin du mtshan nyid kyi gzhi yod pa'i phyir ro/_/mtshan nyid dang bcas pa'i dngos po grub pa la yang pha rol po dran par bya ba'i phyir mtshan nyid kyi gzhi la mtshan nyid du 'jug pa 'gal ba med pa'i phyir des mi nus so/_/
[\[91b.6\]]de'i phyir de ltar mtshan nyid kyi gzhi la mtshan nyid kyis 'jug pa [#]mi 'thad pas/_mtshan nyid 'jug pa ma yin na/_/mtshan gzhi 'thad par mi 'gyur ro/_/zhes bstan pa'i don gyi dbang gis mjug bsdus so/_/'dir mkhas su re ba'i mngon pa'i nga rgyal can kha cig rang gi phyogs kyi skyon brjod pa
[\[91b.7\]]brnags [#]par mi bzod pa na 'di skad ces nam mkha' yod pa yin te/_mtshan nyid yod pa'i phyir ro zhes smra ba na/_khyed kyi [#]mtshan nyid kyi gzhi dang mtshan nyid dag snga phyir sgro btags nas gtan tshigs kyi don ma grub pa nyid du brjod pa ni dper na sgra ni mi rtag ste/_byas pa'i phyir ro zhes smras pa la/_gal te sgra skyes
[\[92a\]]
[\[92a.1\]]pa'i snga rol na/_byas pa nyid yod na ni sgra la 'khrul [#]pa yod pa'i phyir gtan tshigs su [#]rung ngo /_/'on te sgra skyes pa'i sngon rol na byas pa nyid med de/_phyis yod na ni gtan tshigs kyi don ma grub pa nyid do zhes zer ba de'i tshig de rigs [#]pa dang ldan pa ma yin te/_ma grub pa ltar snang ba nyid du brjod
[\[92a.2\]]pa'i phyir ro zhes bya ba de bzhin du khyed kyis/_nam mkha'i mtshan nyid snga rol na/_/nam mkha' cung zad yod ma yin/_/zhes bya ba la sogs pas gtan tshigs ji skad smras pa sun 'byin par 'dod pas mtshan nyid yod pa 'gog par byed pa'i tshig de yang legs par smras pa ma yin no zhes zer ro/_/'dir
[\[92a.3\]]bshad pa/_mtshan nyid kyang de nyid dang /_gzhan la sogs pa'i khyad par gyi [#]mtshan nyid kyi gzhi'i khongs su gtogs pa yin la/_mtshan nyid kyi gzhi'i skye mched de dag gi don dam pa pa'i [#]yod pa nyid ni don dam par brtsal [#]pas de'i phyir mtshan nyid kyi gzhi mi 'thad na mtshan nyid kyang mi srid pas de
[\[92a.4\]]dgag pa'i phyir ni 'bad pa mi rtsom mo/_/'di skad ces mtshan nyid kyi gzhi dang /_mtshan nyid dag snga phyir sgro btags nas zhes bya ba la sogs pa gang smras pa de la yang nyon cig dang /_snga phyi [#]mi srid par bstan pa kho nas gzhan nyid dgag pa bstan pa'i phyir ma grub pa ltar snang ba nyid ma yin no/_/ci ste
[\[92a.5\]]gang la gzhan nyid yin yang med na mi 'byung ba'i mtshan nyid kyis 'brel pa de ni gtan tshigs yin pas des na gzhan yin pa'i phyir gtan tshigs kyi don ma grub pa nyid du brjod pa yang ma grub pa ltar snang ba nyid yin no zhe na/_de ni bzang po ma yin te/_don dam par gzhan nyid dang /_me [#]med na mi
[\[92a.6\]]'byung ba'i mtshan nyid kyi [#]'brel pa ma grub pas de la mngon par zhen pa yang spang bar 'dod pa'i phyir ro/_/sgrub pa de tha snyad kyi bden par gtogs pa'i dngos po bstan pa'i phyir/_tha snyad dang rjes su mthun pa ni yin no/_/zhar la bshad pas chog go/_/'dir smras pa/_don dam par nam mkha' yod
[\[92a.7\]]pa kho na yin te/_mtshan nyid yin pa'i phyir ro/_/'di na gang yang med pa de ni mtshan nyid yin par mi 'dod de/_dper na nam mkha'i me tog bzhin no/_/nam mkha' ni mtshan nyid yin te/_rgyal po chen po khams drug po 'di dag ni skyes bu'o zhes gsungs pas de'i phyir de ni yod pa kho na yin no/_/
[\[92b\]]
[\[92b.1\]]bshad pa/_mtshan nyid kyi gzhi mi 'thad do zhes bstan zin pas de'i phyir/_mtshan gzhi 'thad pa ma yin na/_/mtshan nyid kyang ni yod ma yin/_/mtshan nyid kyang mtshan nyid kyi gzhi'i khongs su gtogs pa'i phyir de bzhin du mi 'grub pa'i phyir dang /_dpe yang med pa'i phyir ro zhes bya bar dgongs
[\[92b.2\]]so/_/gang gi phyir de ltar shes rab kyis nye bar brtags na mtshan nyid kyi gzhi dang /_mtshan nyid dag mi 'thad pa de'i phyir bstan bcos mdzad pas/_de phyir mtshan gzhi yod min te/_/mtshan nyid yod pa nyid ma yin/_/zhes mjug bsdu ba mdzad de/_de ston pa'i rjes su dpag pa med pa'i phyir dang /_
[\[92b.3\]]de med par ston pa'i rjes su dpag pa yod pa'i phyir ro zhes bya bar dgongs so/_/bye brag tu smra ba dag gis smras pa/_nam mkha' ni dngos po yin te/_yul de la 'dun pa'i 'dod chags spong ba'i phyir/_dper na gzugs bzhin no/_/yang na snyoms par 'jug pa'i dmigs pa yin pa'i phyir dper
[\[92b.4\]]na/_rnam par shes pa la sogs pa bzhin no/_/yang na 'dus ma byas yin pa'i phyir dper na mya ngan las 'das pa bzhin no/_/'dir bshad pa/_'di la don dam par nam mkha' de dngos po nyid du 'dod na/_mtshan nyid kyi gzhi'am/_mtshan nyid yin grang na/_mtshan nyid kyi gzhi dang /_mtshan
[\[92b.5\]]nyid de dag ji ltar mi srid pa de ltar ni sngar bstan zin pas/_des na gang gi phyir kho bo cag gi phyogs la/_mtshan gzhi mtshan nyid ma gtogs pa'i/_/dngos po yang ni yod ma yin/_/de'i phyir dpe ma bstan par bsgrub [#]par bya ba 'grub pa med do/_/mya ngan las 'das pa dang /_gzhan gang yang
[\[92b.6\]]rung ba dag kyang dngos po nyid du grub pa med pa'i phyir ro/_/'dis ni sde pa gzhan dag gi bsgrub [#]pa nam mkha' yod pa kho na yin te/_gzugs yongs su chad pa'i phyir dang /_'dus ma byas yin pa'i phyir ro zhes bya ba dag la yang skyon gyis lan btab pa yin te/_gtan tshigs kyi don ma grub pa nyid
[\[92b.7\]]kyang brjod par bya'o/_/mdo sde pa dag gis smras pa/_nam mkha' dngos po nyid ni ma yin te/_'o na ci zhe na/_kho bo cag la de ni thogs pa dang bcas pa'i rdzas kyi dngos po med pa tsam yin no/_/snyoms par 'jug pa'i dmigs pa yin pa'i phyir zhes bya ba dang /_yul de la 'dun pa'i 'dod
[\[93a\]]
[\[93a.1\]]chags spong ba'i phyir zhes bya ba des dngos po med pa'i ngo bo nyid sel bar byed pa yin mod kyi/_'on kyang de dag nam mkha' la rtog par byed pa de dag dgag pa'i phyir/_dgag pa ches gsal ba brjod par bzhed pa de nyid bshad pa/_gzugs kyi rgyu ni ma gtogs par/_/gzugs
[\[93a.2\]]ni dmigs par mi 'gyur ro/_/zhes bya bas de bstan zin pas de'i phyir/_dngos po yod pa ma yin na/_/dngos [#]med gang gi [#]yin par 'gyur/_/thogs pa dang bcas pa'i gzugs zhes bya ba'i dngos po yod pa ma yin na khyed kyis nam mkha' zhes bya bar brtags [#]pa gang yin pa'i dngos po med pa de
[\[93a.3\]]gang gi yin par 'gyur te/_de ston pa'i rjes su dpag pa yod pa ma yin pas don de rab tu mi 'grub bo/_/yang na gzhan du brtag ste/_pha rol pos smras pa/_nam mkha' dngos po yin te zhes bya ba'i don de bstan par mi nus te/_khyod kyis[#]/_mtshan gzhi mtshan nyid ma gtogs pa'i/_/dngos po
[\[93a.4\]]yang ni yod ma yin/_/zhes bya bas dpe med pa dang dpe bsgrubs su zin kyang bsgrub par bya ba dang /_sgrub pa mi 'grub pa kho nar 'gyur ro zhes smras pa [#]de'i phyir/_kho bos de nyid bsgrub par bya ste/_gzugs la sogs pa la dngos po yod pa kho na yin te/_ltos pas de dag med pa yod pa'i phyir ro/_/
[\[93a.5\]]'di na gang yod pa de la ni ltos pas dngos po med pa yod de/_dper na gzugs la ro nyid med pa bzhin no/_/gang med pa de la ni ltos pas dngos po med pa med de/_dper na rta'i rwa bzhin no/_/gtan tshigs kyi don ma grub pa nyid kyang ma yin te/_'di ltar khyod kyis lan cig ma yin par phung po dang /_
[\[93a.6\]]khams dang /_skye mched dag phung po la sogs pa nyid kyis med pa nyid du brjod pas/_de'i phyir ltos pas de dag med pa yod pa'i phyir dngos po yod pa kho na yin no/_/'dir bshad pa/_kho bos gzugs la sogs pa'i dngos po yod pa nyid dgag pa byas par zad kyi/_de dag med par ma bstan pas/_/
[\[93a.7\]]de'i phyir gzugs zhes bya ba'i dngos po yod pa ma yin na gang ro nyid med par 'gyur te/_de med pa'i phyir dpe ma grub pas 'dod pa'i don grub pa med do/_/gzhan dag gis [#]smras pa/_dngos po dang dngos po med pa dag ni yod pa kho na yin te/_de dag shes pa yod pa'i phyir ro/_/'di na gang la shes
[\[93b\]]
[\[93b.1\]]pa yod pa de ni yod de/_dper na chos nyid bzhin no/_/'dir bshad pa/_pha rol po'i yid la bsam pas brtags pa'i dngos po dang /_dngos po med par [#]shes pa de yang dngos po'am[#]/_dngos po med pa zhig yin grang na/_de gnyi ga dgag pa yang bstan zin pas de dag shes pa yod par
[\[93b.2\]]mi 'grub bo/_/dngos po dang dngos po med pa dang mi mthun pa'i shes pa gzhan zhig yod par rtog na/_de yang mi rung ste/_de'i phyir bshad pa/_dngos dang dngos med mi mthun chos/_/gang gis dngos dang dngos med shes/_/de ni yod pa ma yin pa nyid do zhes bya ba'i tshig gi don to/_/gal
[\[93b.3\]]te rnam grangs kyi tshul smra ba dag gis brtags pa'i dngos po dang dngos po med pa dang /_mi mthun pa de dag shes pa yod pa'i phyir nyes pa med do zhe na/_de ni rigs pa ma yin te/_gcig la bdag nyid mi mthun pa gnyis mi srid pa'i phyir dang /_ltos pa mi 'thad pa'i phyir dang /_de ston pa'i rjes su
[\[93b.4\]]dpag pa med pa'i phyir ro zhes bya bar dgongs so/_/gang gi phyir de ltar dpyad na/_nam mkha' 'thad pa mi bzod pa/_/de phyir nam mkha' dngos po min/_/dngos med ma yin mtshan gzhi min/_/mtshan nyid ma yin zhes pha rol pos smras pa'i dngos po nyid la sogs pa ston pa'i sgrub pa sun
[\[93b.5\]]'byin pa bsal [#]ba'i dbang gis mjug bsdus so/_/khams lnga po/_/gzhan gang dag kyang nam mkha' mtshungs/_/khams zhes bya ba'i don ni 'byung khungs kyi [#]don te/_gser gyi 'byung khungs [#]bzhin du nam mkha' la sogs pa dag kyang sdug bsngal dang yid mi bde ba la sogs pa dag gi 'byung
[\[93b.6\]]khungs su [#]gyur pa dag [#]yin no/_/yang na khams zhes bya ba'i don ni byed pa med par rang gi mtshan nyid 'dzin pa'i don to/_/lnga po zhes bya ba ni sa dang /_chu dang /_me dang /_rlung dang /_rnam par shes pa zhes bya ba dag go/_/gzhan zhes bya ba ni nam mkha'i 'og tu dgag par bya ba yin pa'i phyir ro/_/gang
[\[93b.7\]]dag kyang nam mkha' mtshungs zhes bya ba ni khams lnga po gzhan gang dag yin pa de dag kyang nam mkha' dang mtshungs par dgag par bya ba ste/_ji ltar sngar/_nam mkha'i mtshan nyid snga rol na/_/nam mkha' cung zad yod ma yin/_/zhes bya ba nas brtsams te/_de phyir nam mkha' dngos po min/_/
[\[94a\]]
[\[94a.1\]]dngos med ma yin mtshan gzhi min/_/mtshan nyid ma yin zhes bya ba'i bar gyis nam mkha' dgag pa bstan pa de bzhin du 'dir yang /_sa sogs mtshan nyid snga rol na/_/sa sogs cung zad yod ma yin/_/zhes bya ba nas brtsams te/_de phyir sa sogs dngos po min/_/dngos
[\[94a.2\]]med ma yin mtshan gzhi min/_/mtshan nyid ma yin zhes bya ba'i bar du rgya cher brjod par bya zhing sa la sogs pa'i khams lnga po gzhan gang [#]dag yin pa de dag kyang nam mkha' dang dgag pa mtshungs pa'i phyir 'dra bar bstan par bya'o/_/bcom ldan 'das kyi [#]gsung rab la khams de dag de ltar yod
[\[94a.3\]]par bstan pa [#]ni de dag bstan pas/_gdul bya'i [#]skye bo'i rjes su thugs brtse bas tha snyad du grags pa'i [#]tha snyad kyi bden par gtogs pa yin gyi/_don dam par ni khams rnams yod pa ma yin no/_/[#]khams rnams yod pa'i phyir khas blangs pa la gnod pa yang med la/_skye mched rnams
[\[94a.4\]]'grub par yang mi 'gyur ro/_/yang na [#]kha cig na re/_khyod kyis don dam par dngos po thams cad la skur pa btab pa'i phyir log pa'i lta ba dngos po thams cad la skur pa 'debs pa'i tshul can rjes su brjod pas/_bcom ldan 'das kyi gsung rab ltar bcos pas 'jig rten rgyang pan pa'i 'dod
[\[94a.5\]]pa bsgrub par [#]byas pa'i phyir 'di ni bcom ldan 'das kyi bka' ma yin pas spang bar bya ba yin no zhes zer ro/_/de la 'dir pha rol po dag ni skyon cha ma mnyam pas rab rib skyes pa dag_/skra shad [#]dang /_sbrang bu dang /_sbrang bu mchu rings la sogs pa yang dag pa ma yin pa dag sel bar byed pa dang 'dra ste/_
[\[94a.6\]]'di ltar kho bos ni skye mched rnams kyi yod pa nyid dgag pa smras pa na ngo bo nyid yod pa dgag pa byas par zad kyi dngos po med pa nyid du ni ma smras te/_mdo sde las/_ji srid sems kyi spyod yul ba/_/yod med gnyis kyi mthar yang 'gyur/_/spyod yul 'gags [#]par gyur na ni/_/sems kyang yang dag
[\[94a.7\]]'gag par 'gyur/_/zhes bya ba dang /_de bzhin du dngos por ma lhung ba ni dngos po med pas/_chos 'ga' yang dngos po med par mi byed do zhes bya ba la sogs pa ji skad gsungs pa lta bu'o/_/de bzhin du slob dpon nyid kyis kyang gzhan dag tu/_'di ni yod nyid 'gog pa ste/_/med nyid yongs su
[\[94b\]]
[\[94b.1\]]'dzin pa min/_/nag po min zhes smras pa na/_/dkar po yin zhes ma brjod bzhin/_/zhes gsungs so/_/de'i phyir rnam pa de gnyi ga yang lta ba ngan pa kho na [#]yin te/_mkhas pa spros pa ma lus pa nye bar zhi ba'i bde ba 'dod pa'i bgegs [#]yin pa'i phyir ro/_/ji lta [#] zhe na/_'di la don dam par 'dod
[\[94b.2\]]pa dang /_gzugs dang /_gzugs med pa na spyod pa dang /_'jig rten las 'das pa dang /_dge ba dang /_mi dge ba dang /_lung du ma bstan pa dag gal te tshul gang gis tha snyad gdags su rung ba des bdag nyid thob pa'i ngo bo nyid yin par gyur na de'i phyir dge ba dang /_mi dge ba'i chos rnams skyed pa dang
[\[94b.3\]]mi skyed pa'i phyir 'bad pa don med pa nyid du 'gyur te/_yod pa'i phyir dper na bum pa dang /_snam bu yod pa bzhin pas bde ba dang ldan pa rnams kyang bde ba'i khyad par nyams pa med pa dang /_sdug bsngal dang ldan pa rnams kyang sdug bsngal gyi khyad par nyams pa med par 'gyur te/_rtsig pa la bris pa'i
[\[94b.4\]]ri mo bzhin du srog chags rnams kyi na tshod dang bong [#]tshod dang /_spyod lam gyi khyad par dag la skyed dbri [#]med par 'gyur ro/_/ci ste khams gsum pa dang /_'jig rten las 'das pa dang /_dge ba dang /_mi dge ba dang /_lung du ma bstan pa dag ngo bo nyid med pa yin par gyur na/_de lta na yang dge ba
[\[94b.5\]]dang mi dge ba'i chos rnams skyed [#]pa dang /_mi skyed [#]pa'i phyir 'bad pa don med pa nyid du 'gyur te/_med pa'i phyir dper na ri bong gi rwa rnon por bya ba'i phyir 'bad pa bzhin pas/_tha snyad chad par 'gyur ro/_/de'i phyir 'di bshad de/_lta ba ngan pa'i rab rib kyis blo gros kyi mig nyams pa/_blo chung gang
[\[94b.6\]]dag dngos rnams la/_/yod pa nyid dang med nyid du/_/lta ba des ni blta [#]bya ba/_/nye bar zhi ba zhi mi mthong /_/blo chung ngu gang dag rab rib can dbang po nyams pas zla ba gnyis la sogs pa yang dag pa ma yin pa mthong ba bzhin du dngos po rnams la yod pa nyid dang /_med pa nyid du lta ba de dag gis ni don dam
[\[94b.7\]]pa'i bden pa shin tu cha phra ba [#]'phags pa'i shes rab kyi spyan gyi spyod yul blta bar bya ba [#]zhi zhing zhi ba mi mthong ngo zhes bya ba'i tha tshig go/_/blta bar bya ba nye bar zhi ba zhes bya ba ni 'di la blta bar bya ba mtshan ma thams cad mi snang bar gyur pa'i phyir ro/_/zhi zhes bya ba ni gnod pa thams cad dang bral ba'i phyir te/_mdo
[\[95a\]]
[\[95a.1\]]sde las/_gang gis gang la skye rnams kyi[#]/_/yod par sgrub pa med nyid 'gyur/_/lta ngan skye bar smra ba yis/_/yod pa dang ni med par bstan/_/zhes ji skad gsungs pa lta bu'o/_/mkhas pa gang stong pa nyid la lta ba dang /_sgom pa'i mig sman dang ldan pas/_blo gros kyi mig gi
[\[95a.2\]]skyon dang bral bar gyur pa blo gros kyi mig yang dag par bye ba des ni dngos po rnams kyi ji lta ba nyid mthong ste/_bcom ldan 'das kyis/_gang tshe 'jig rten yod min zhing /_/med min yod min mi mthong ba/_/de tshe sems ni rnam ldog cing /_/bdag med nyid kyang rtogs par 'gyur/_/zhes ji skad gsungs pa
[\[95a.3\]]dang /_de bzhin du/_'od srungs yod ces bya ba 'di ni mtha' gcig go/_/med ces bya ba 'di yang mtha' gcig go zhes bya ba la sogs pa ji skad gsungs pa lta bu'o/_/de la 'dir rab tu byed pa'i don ni sa la sogs pa khams rnams yod par ston pa'i gtan tshigs [#]nyid yod pa'i phyir ro zhes bya ba nye bar bzhag
[\[95a.4\]]pa de'i skyon brjod pas khams rnams ngo bo nyid med pa nyid du bstan pa yin no/_/de'i phyir nang gi sa'i khams gang yin pa dang /_phyi rol gyi sa'i khams gang yin pa de ni gnyis su med pa'i don to/_/de yang de bzhin gshegs pas shes rab dang ye shes kyis gnyis su med pa dang /_gnyis su dbyer med pa
[\[95a.5\]]dang /_mtshan nyid gcig pa 'di lta ste/_mtshan nyid med par mngon par rdzogs par sangs rgyas so zhes bya ba dang /_de bzhin du bu mo khams dag ji ltar blta bar bya/_bu mos smras pa/_'jam dpal 'di lta ste/_dper na 'jig rten gsum bskal pas [#]bsregs pa na thal ba yang med pa ltar ro zhes
[\[95a.6\]]bya ba dang /_de bzhin du gzugs med pa dang /_bstan du med pa dang /_gnas med pa dang /_snang ba med pa dang /_rnam par rig pa med pa gang yin pa de la mngon par zhen par mi bya'o zhes bya ba dang /_de bzhin du/_sha ra dwa ti'i [#]bu chos thams cad ni chags pa med pa'i mtshan nyid de/_gang chos
[\[95a.7\]]gang gi mtshan nyid yin pa de ni de'i [#]mtshan nyid med pa yin pas/_chos 'ga' yang mtshan nyid mngon par sgrub pa'i phyir/_nye bar mi gnas so zhes bya ba dang /_de bzhin du/_ngas ni 'jig rten phung po bstan/_/de la 'jig rten gnas par gyur/_/mkhas pa de la mi gnas pa/_/'jig rten chos
[\[95b\]]
[\[95b.1\]]kyis [#]mi gos so/_/'jig rten nam mkha'i mtshan nyid de/_/nam mkha' la yang mtshan nyid med/_/de phyir de yis [#]de rtogs pas/_/'jig rten chos kyis mi gos so/_/zhes bya ba dang /_de bzhin du sha [#]ra dwa ti'i bu chos thams cad kyi mtshan nyid med pa nyid dang /_yongs su grub pa med pa nyid gang
[\[95b.2\]]yin pa de ni chags pa med pa nyid ces bya'o zhes bya ba la sogs pa gsungs pa de dag grub pa yin no/_/slob dpon legs ldan byed kyis nye bar sbyar ba/_dbu ma'i rtsa ba'i 'grel pa shes rab sgron ma las/_khams brtag pa zhes bya ba ste/_rab tu byed pa lnga pa'o//_//da ni stong pa nyid kyi mi
[\[95b.3\]]mthun pa'i phyogs kyi khyad par dgag pas 'dod chags dang /_chags pa dang /_zhe sdang dang /_sdang ba la sogs pa dag ngo bo nyid med pa nyid du bstan par bzhed pa'i dbang gis rab tu byed pa drug pa brtsam mo/_/'dir smras pa/_don dam par phung po dang khams dang skye mched dag yod pa kho na yin te/_
[\[95b.4\]]bcom ldan 'das kyis de dag la brten nas kun nas [#]nyon mongs pa dang /_nyes dmigs bstan pa'i phyir ro/_/'di na gang med pa de la ni bcom ldan 'das kyis de la brten nas/_kun nas nyon mongs pa dang /_nyes dmigs ma bstan te/_dper na rus sbal gyi spu dag bzhin no/_/bcom ldan
[\[95b.5\]]'das kyis phung po la sogs pa dag la brten nas/_chags pas chos rnams mi shes shing /_/chags pas chos rnams mi mthong ste/_/mi gang 'dod chags sten [#]byed pa/_/de tshe mun pa mun nag 'gyur/_/sdang bas chos rnams mi shes shing /_/sdang bas chos rnams mi mthong ste/_/mi gang zhe
[\[95b.6\]]sdang sten byed pa/_/de tshe mun pa mun nag 'gyur/_/rmongs pas chos rnams mi shes shing /_/rmongs pas chos rnams mi mthong ste/_/mi gang gti mug sten byed pa/_/de tshe mun pa mun nag 'gyur/_/zhes kun nas nyon mongs pa dang /_nyes dmigs bstan pas/_de'i phyir gtan tshigs ji skad
[\[95b.7\]]smos pa'i 'thad pas phung po dang /_khams dang /_skye mched dag yod pa kho na yin no/_/'dir bshad pa/_'du byed kyi tshogs 'dod chags la sogs pa'i 'jug pa shas che ba la brten nas 'dod chags la sogs pa dang /_de dag gi nyes dmigs kyi skyon bstan pa/_sgyu ma dang /_smig rgyu dang /_rmi
[\[96a\]]
[\[96a.1\]]lam dang /_dri za'i grong khyer lta bu de dag ni tha snyad par yod pa yin gyi/_don dam pa par [#]ni ma yin no/_/de'i phyir de dag nyid brtag par bya ste/_'di la khyod chags pa 'dod chags kyi snga rol na'am/_phyis sam/_'dod chags dang chags pa dag lhan cig na yod pa'am/_
[\[96a.2\]]'dod chags chags pa'i snga rol na'am/_phyis sam/_'dod chags dang chags pa dag lhan cig na yod par 'dod grang na/_de la re zhig_/gal te 'dod chags snga rol na/_/'dod chags med pa'i chags yod na/_/gal te 'dod chags kyi snga rol na chags pa/_'dod chags med pa zhig yod par
[\[96a.3\]]gyur na zhes bya ba'i tshig gi lhag ma'o/_/'dod chags dang chags pa dang /_lhag par chags pa zhes bya ba dag ni rnam grangs te/_de med cing ma gtogs pa 'dod chags la mi ltos pa zhig yod par gyur na'o/_/smin pa med par 'bras bu smin pa nyid mi 'thad pa ltar chags pa nyid mi 'thad pa ni ma yin no/_/
[\[96a.4\]]brtag pa 'di la cir 'gyur zhe na/_de la brten nas 'dod chags yod/_/chags pa de la brten nas 'dod chags yod par 'gyur te/_chags pa 'di'i 'dod chags ni 'di'o zhes bya bar 'gyur ro/_/'o na de lta na 'dod chags med kyang de chags pa nyid yin par 'gyur ro/_/chags yod 'dod chags
[\[96a.5\]]yod par 'gyur/_/chags pa yin na de la 'dod chags skye ba don med pa nyid du 'gyur bas de ni mi 'dod do/_/de ltar na 'dir glags yod pa'i tshig yin pa'i phyir/_skabs kyi don las bzlog pas rjes su dpag pa ni chags pa ni 'dod chags med na/_mi 'byung ba'i tshul can yin te/_ltos pa dang
[\[96a.6\]]bcas pa'i phyir dper na 'dod chags kyi rang gi bdag nyid bzhin no/_/'dir smras pa/_chos mngon pa'i mtshan nyid las/_kun 'gro zhes bya rang gi sar/_/nyon mongs can gyi sngar kun 'gro/_/zhes 'byung bas chags pa nyid 'dod chags kyi rgyu yin pa'i phyir nyes pa med do/_/bshad pa/_
[\[96a.7\]]chags pa yod par gyur na yang /_/'dod chags yod par ga la 'gyur/_/'di ltar [#]ma chags pa la 'dod chags skye ba na chags pa zhes brjod pa'i rkyen la brten pa yin gyi/_de 'dod chags gang gis chags par gyur pa la chags pa zhes brjod pa de nyid kyis chags par gyur [#]la/_'dod chags
[\[96b\]]
[\[96b.1\]]skye ba don med pa nyid kyi phyir dang /_de ston pa'i rjes su dpag pa med pa'i phyir ro/_/ga la 'gyur zhes bya ba ni mi srid pa ste/_chags pa yod par gyur na yang /_/'dod chags yod par ga la 'gyur/_/zhes bya bar dgongs so/_/yang na lhas byin chags pa ni lhas byin gyi rgyud la 'dod chags
[\[96b.2\]]gang skye ba de'i mngon sum gyi rgyu ma yin te/_chags pa yin pa'i phyir mchod sbyin chags pa bzhin no/_/gal te de ni mi srid de/_/chags pa rgyud tha dad pa dang /_/tha dad pa ma yin pa'i 'dod chags kyi [#]rgyu ma yin pa nyid phyogs su byed na grub pa la sgrub pa dang /_don 'gal ba nyid yin no zhe na/_de ni
[\[96b.3\]]bzang po ma yin te/_chags pa rgyud tha dad pa ma yin pa'i 'dod chags kyi rgyu ma yin pa nyid phyogs su byas pa'i phyir grub pa la sgrub pa yang ma yin la/_bsgrub par bya ba dang /_rigs mthun pa nyid kyis bsgrub par bya ba bzhin du mi mthun pa'i phyogs 'gog pa'i phyir don 'gal ba nyid kyang ma
[\[96b.4\]]yin no/_/ci ste mchod sbyin chags pas 'dod chags bsgrub pa nye bar phul bas [#]lhas byin gyi rgyud la 'dod chags skye ba'i rgyu nyid du khas blangs pa'i phyir dang /_byed pa'i rgyus gzhan gyi rgyud kyi chags pa yang gzhan gyi rgyud la 'dod chags skye ba'i rgyu yin pa'i phyir dpe med do zhe na/_de yang rigs pa
[\[96b.5\]]ma yin te/_rgyu thun mong ma yin pa nyid kyis [#]'gog pa'i phyir dang /_'dod chags sgrub pa me tog dang byug pa la sogs pa dag ni 'dod pa'i rnam par rtog pa'i rgyu yin pa'i phyir dang /_bsgrub par bya ba khyad par can yin pa'i phyir de ni sun 'byin pa ltar snang ba yin no/_/ci ste chags pa'i sngon rol na 'dod
[\[96b.6\]]chags yod par 'dod na de lta na yang /_chags pa la yang 'dod chags ni/_/yod dam med kyang rim par [#]mtshungs/_/dgag pa'i thabs 'og nas 'byung ngo zhes bya ba'i tha tshig go/_/ji lta [#]zhe na/_de nyid bshad pa/_gal te chags pa'i snga rol na/_/chags med 'dod chags yod na ni/_/gal te
[\[96b.7\]]chags pa'i snga rol na 'dod chags chags pa med pa zhig yod par gyur na chags pa med par 'gyur ro/_/gzhan yang /_de la brten nas chags pa yod/_/chags pa med pa'i 'dod chags de la brten nas chags pa yod par 'gyur te/_'dod chags 'dis 'dod [#]chags so zhes bya bar 'gyur ro/_/de
[\[97a\]]
[\[97a.1\]]lta na skyon 'dir 'gyur te/_'di la chags par byed pas 'dod chags so zhes dngos po sgrub pa yin na dngos po ni gzhi la rag las pa'i phyir gzhi'i sngon rol na med de dper na chos [#]pa 'bras can [#]gyi snga rol na med pa bzhin no/_/chags pa la mi ltos par 'dod chags yod par 'dod na
[\[97a.2\]]ni/_'dod chags yod na chags yod 'gyur/_/de ni mi [#]'dod de/_chos pa nyid la mi ltos par chos pa skye ba [#]mi 'thad pa bzhin no/_/'dir yang glags yod pa'i tshig yin pa'i phyir skabs kyi don las bzlog pas rjes su dpag pa ni 'dod chags ni chags pa med na mi 'byung ba'i tshul can yin te/_
[\[97a.3\]]ltos pa dang bcas pa'i phyir dper na chags pa'i rang gi bdag nyid bzhin no/_/gal te pha med par yang bu la sogs pa yod [#]pa'i phyir ma nges pa nyid do zhe na/_de nyid kyi phyir de yang bkag zin pas de ni mi gnod do/_/'dir smras pa/_'dod chags kyi skad cig ma sngar 'byung ba'i tshul can chags
[\[97a.4\]]pa'i skad cig ma skye bar 'dod pa med pa nyid chags pa'i skad cig ma phyi ma skye bar 'dod pa'i rgyu nyid du khas blangs pa'i phyir nyes pa med do/_/bshad pa/_'dod chags yod par gyur na yang /_/chags pa yod par ga la 'gyur/_/yod par mi 'gyur ba nyid de/_/'dod chags kyi skad cig ma dus tha dad
[\[97a.5\]]pa nyid kyis chags pa'i skad cig ma phyi ma 'byung ba chags pa nyid du byed par mi 'grub pa'i phyir dper na tshos pa gzhan gyis gzhan tshos pa nyid du mi 'thad pa bzhin te[#]/_'dod chags kyi skad cig ma 'das pas da ltar chags pa nyid du byed par mi 'thad pa'i phyir rjes su dpag pa'i gnod par 'gyur ro zhes bya bar dgongs
[\[97a.6\]]so/_/ji ltar des gnod par 'gyur zhe na/_lhas byin gyi 'dod chags ni lhas byin chags pa nyid kyi rgyu ma yin te/_'dod chags yin pa'i phyir dper na rgyud tha dad pa'i 'dod chags bzhin no/_/'dod chags la yang chags pa ni/_/yod dam med kyang rim par [#]mtshungs/_/'dir snga phyir rnam par brtag[# ]/
[\[97a.7\]]pa la klan ka'i skabs med de/_gtan tshigs ltar snang bar ma bstan pa'i phyir ro//_//[#]dbu ma'i rtsa ba'i 'grel pa shes rab sgron ma/[# ]bam po drug pa/_ci ste skyon der [#]na mi rung ngo snyam nas 'dod chags dang chags pa gnyis [#]lhan cig nyid du skye bar 'dod na de la yang nyon cig_/'dod
[\[97b\]]
[\[97b.1\]]chags dang ni [#]chags pa dag_/lhan cig nyid du skye mi rigs/_/ci'i phyir zhe na/_brtag pa de la/_'di ltar 'dod chags chags [#]pa dag_/phan tshun ltos pa med par 'gyur/_/chags pa 'di'i 'dod chags ni 'di'o/_/'dod chags 'dis ni 'di chags par 'gyur ro zhes ltos pa med pa'i phyir
[\[97b.2\]]de ni mi 'dod do/_/de gnyis ni ltos pa dang bcas pa nyid du 'dod de[#]/_'dir phyogs kyi chos kyi dbang gis rjes su dpag pa ni 'dod chags dang chags pa dag la lhan cig gi dngos po med de/_ltos pa dang bcas pa'i phyir dper na sa bon dang myu gu dag bzhin no/_/'dir bye brag tu smra ba dag gis smras
[\[97b.3\]]pa/_gtan tshigs kyi [#]de gang yin/_ci skye ba la ltos pa dang bcas pa'i phyir ram/_'on te brjod pa khyad par can brten pa la ltos pa dang bcas pa'i phyir yin/_de dag [#]gal te skye ba la ltos pa dang [#]bcas pa'i phyir ro zhe na ni/_sems dang sems kyi rjes su 'jug pa dag lhan cig 'byung ba rnams kyang
[\[97b.4\]]lhan cig 'byung ba'i rgyus rgyu yin pa'i phyir dang /_mar me dang /_'on [#]kyang lhan cig tu byung ba'i phyir ma nges pa nyid do/_/gal te brjod pa khyad par can bsten [#]pa la/_ltos pa dang bcas pa'i phyir ro zhe na/_yang ba lang gi rwa lhan cig 'byung ba'i [#]gnyis la yang [#]'di ni g.yon pa'o/_/'di ni g.yas pa'o
[\[97b.5\]]zhes brjod pa khyad par can bsten pa mthong bas de lta na yang ma nges pa nyid yin no/_/tshogs pa'i dbang kho na las sems dang sems kyi rjes su 'jug pa dag dang /_mar me'i 'od dang bcas pa dag 'byung bas tha snyad du yang lhan cig gi dngos por khas ma blangs pa'i phyir dang /_ba lang gi rwa gnyis kyang
[\[97b.6\]]don dam par ma grub pa'i phyir/_ji skad smras pa'i skyon med do/_/yang gzhan yang 'di la 'dod chags dang chags pa dag gcig pa nyid la lhan cig nyid du brtag gam/_tha dad pa nyid la lhan cig nyid du brtag grang na/_de la re zhig gal te gcig pa nyid lhan cig nyid du rtog na/_gcig
[\[97b.7\]]nyid lhan cig nyid med de/_/de ni dam bca' ba [#]nye bar bzhag pa'o/_/de nyid de dang lhan cig min/_/lhan cig nyid ni gnyis la yod pa'i phyir ro zhes bya bar [#]dgongs so/_/des na de ni chos mthun pa de'i [#]dpe'i tshig kyang yin no/_/'dir rjes su dpag pa ni 'dod chags ni chags pa dang lhan cig
[\[98a\]]
[\[98a.1\]]tu mi skye ste/_gcig nyid yin pa'i phyir dper na 'dod chags de nyid kyi rang gi bdag nyid bzhin pas rang gi rjes su dpag pa la gnod do/_/gal te slob dpon gyi yan lag rdzogs par ma brjod pa'i phyir/_sgrub pa ma tshang ba nyid kyi skyon yod do zhe na/_de ni bzang po ma yin te/_
[\[98a.2\]]slob dpon gyi tshig dag ni don gyi tshig dag [#]yin pa'i phyir dang /_don gyi tshig dag gis ni don chen po dag skyed par byed de/_tshig nyung ngu nyid yin yang sbyor ba'i tshig du ma dag 'grub pa'i phyir ro/_/sbyor ba'i tshig dag la ni ma tshang ba nyid du yang 'gyur ro/_/yang na mi 'gyur te/_de la yang gang gi
[\[98a.3\]]tshe rab tu byed pa'am/_grub pa'i mtha' las cung zad la la la grags pa yin na'o/_/ci ste tha dad pa nyid la lhan cig nyid du rtog na/_de lta na yang gang gi tshe 'gal ba med pa'i gcig pa nyid la lhan cig nyid med pa'i tshe/_ji ste tha dad nyid yin na/_/lhan cig nyid du ji ltar 'gyur/_/tha dad pa nyid la
[\[98a.4\]]lhan cig nyid yod pa ma yin pa nyid de/_rjes su dpag pa'i gnod par 'gyur ba'i phyir dang /_tha dad pa nyid la lhan cig nyid yod par ston pa'i rjes su dpag pa med pa'i phyir ro zhes bya bar dgongs so/_/'dir yang dam bca' ba nye bar bzhag pa'o/_/phyogs kyi chos ni tha dad pa nyid la lhan cig nyid med
[\[98a.5\]]pas phyogs brtag pa las tha dad pa nyid yin te/_dper na byas pa nyid yin na mi rtag pa bzhin no/_/'dir smra bar 'dod pa'i don bstan pa'i dbang gis rjes su dpag pa ni don dam par 'dod chags dang chags pa dag la [#]lhan cig nyid med de/_tha dad pa'i phyir dper na 'dod chags dang 'dod chags
[\[98a.6\]]dang bral ba dag bzhin pas rjes su dpag pa'i gnod par 'gyur ro/_/yang [#]gzhan yang /_gal te gcig pu lhan cig na/_/grogs med par yang de 'gyur ro/_/'dod chags dang chags pa dag lhan cig nyid du zhes bya ba'i skabs yin no/_/'dod chags dang chags pa dag grogs med par lhan cig
[\[98a.7\]]nyid du mi 'dod de/_'dis ni 'dod chags dang chags pa dag gi lhan cig nyid dgag [#]par bya ba'i chos ltos pa dang bcas pa nyid kyang bstan to/_/de'i phyir rjes su dpag pa ni don dam par 'dod chags dang chags pa dag gcig pa nyid ni lhan cig nyid ma yin te/_ltos pa dang bcas pa'i phyir dper na
[\[98b\]]
[\[98b.1\]]'dod chags kyi rang gi bdag nyid [#]bzhin no/_/'di la gzhan dag ni gal te re zhig 'dod chags dang chags pa dag gcig pa nyid yin yang lhan cig nyid du 'gyur na ni de lta na grogs med par yang lhan cig nyid du 'gyur ro/_/ji lta [#]zhe na/_'di la gcig ni gcig pu la snyegs te/_de na ba lang [#]gcig
[\[98b.2\]]dang /_rta gcig ces bya ba'i gcig nyid [#]ni/_ba lang la yang snyegs [#]rta la yang snyegs [#]pas gang dang gang na gcig pa nyid yod pa de dang de na lhan cig nyid yod cing /_ba lang gcig pu nyid dang rta gcig pu nyid la grogs med par yang lhan cig nyid yod par thal bar 'gyur te/_de ltar na lhan cig nyid
[\[98b.3\]]du brtag pa don med par 'gyur ro zhes zer ro/_/kha cig na re de ni rigs pa ma yin te/_glags yod pa sgrub pa dang /_sun 'byin pa'i khongs su ma gtogs pa'i phyir dang /_de dag smra bar 'dod pas de dag nyid brjod par bya ba yin na de dag ma brjod pa'i phyir ro zhes zer ro/_/de bzhin du/_gal te tha
[\[98b.4\]]dad lhan cig na/_/grogs med par yang der 'gyur ro/_/'dod chags dang chags pa dag lhan cig nyid du zhes bya ba'i skabs yin no/_/'dod chags dang [#]chags pa grogs med par lhan cig nyid du mi 'dod de/_'dis kyang 'dod chags dang chags pa dag gi lhan cig nyid dgag par bya ba'i chos ltos
[\[98b.5\]]pa dang bcas pa nyid kyang bstan to/_/de'i phyir rjes su dpag pa ni don dam par 'dod chags dang chags pa dag tha dad pa nyid la lhan cig nyid [#]yod par mi 'dod de/_ltos pa dang bcas pa'i phyir dper na rgyu dang 'bras bu dag bzhin no/_/'di la yang gzhan dag ni ji ste yang tha dad pa nyid yin yang lhan cig
[\[98b.6\]]nyid du 'gyur na ni/_de lta na yang grogs med par yang lhan cig nyid du 'gyur ro/_/ji lta [#]zhe na/_'di la ba lang las kyang rta tha dad la/_rta las kyang ba lang tha dad pas/_gang dang gang na tha dad pa nyid yod pa de dang de na lhan cig nyid yod cing /_ba lang tha dad pa nyid dang rta tha dad pa nyid la grogs med par yang lhan cig
[\[98b.7\]]nyid yod par thal bar 'gyur te/_de lta na yang lhan cig nyid du rtog [#]pa don med par 'gyur ro zhes zer ro/_/kha cig na re/_de yang rigs pa ma yin te/_sngar lan btab pa bzhin no zhes zer ro/_/yang gzhan yang /[# ]gal te tha dad lhan cig na/_/'dod chags chags pa [#]ci zhig yin/_/lhan cig nyid
[\[99a\]]
[\[99a.1\]]kyis so/_/de ni de dag la lhan cig nyid med de/_tha dad pa'i phyir dper na 'dod chags dang 'dod chags dang bral ba dag bzhin pas rjes su dpag pa'i gnod par 'gyur ro zhes bstan zin to/_/yang bshad pa/_tha dad nyid du 'grub gyur [#]na/_/tha dad nyid du zhes bya ba ni/_phan tshun mi ltos
[\[99a.2\]]pa nyid du'o/_/nyid du zhes bya ba ni bdag nyid thob par ro/_/des na des gnyis lhan cig 'gyur/_/khyod kyi blo gros kyis/_gal te 'dod chags chags pa dag_/tha dad nyid du 'grub gyur [#]na/_/de gnyis lhan cig nyid du ni/_/ci yi phyir na yongs su rtog_/'dod chags dang chags pa de gnyis zhes
[\[99a.3\]]bya bar snyegs [#]so/_/ci ste/_chags pa 'di'i [#]'dod chags ni 'di'o/_/'dod chags 'dis ni 'di chags par gyur to zhes ltos pa'i mtshan nyid kyi dgos pa yod do zhe na/_des ni 'dod chags dang /_chags pa dag tha dad pa nyid dgag pa'i gtan tshigs ltos pa dang bcas pa'i phyir zhes
[\[99a.4\]]bstan pa de la zhe 'gras pa'i blos kyang don ma grub pa nyid du brtag par mi nus so/_/gzhan yang kho bos/_gal te 'dod chags snga rol na/_/'dod chags med pa'i chags yod na/_/zhes bya ba la sogs pas 'dod chags dang chags pa dag la tha dad pa nyid mi srid par bstan pa dang /_khyod kyis
[\[99a.5\]]'dod chags dang chags pa dag rab tu sgrub [#]pa'i phyir de gnyis lhan cig la brten to/_/de la yang kho bos/_'dod chags dang ni chags pa dag_/lhan cig nyid du skye mi rigs/_/zhes bya ba la sogs pas bkag ste/_lhan cig nyid de yang ltos pa dang bcas pa'i phyir mi 'dod pas/_gcig nyid
[\[99a.6\]]lhan cig nyid med de/_/de nyid de dang lhan cig min/_/zhes bya bas gcig nyid yin pa'i phyir lhan cig nyid bkag pa dang /_yang khyod kyis de rab tu bsgrub pa'i phyir tha dad pa nyid du khas ma blangs pas/_tha dad grub par ma gyur pas/_/de phyir lhan cig 'dod byed dam/_/lhan cig rab tu bsgrub pa'i
[\[99a.7\]]phyir/_/tha dad nyid du yang 'dod dam/_/gang gi tshe/_tha dad dngos po ma grub pas/_/lhan cig dngos po 'grub mi 'gyur/_/de'i tshe tshe dang ldan pa/_tha dad dngos po gang zhig la/_/lhan cig dngos po [#]'dod par byed/_/de ji smros shig_/ci rim gyis skye ba'i tha dad pa nyid gang yin pa la'am/_'on te
[\[99b\]]
[\[99b.1\]]lhan cig skye ba'i tha dad pa nyid gang yin pa la/_lhan cig gi dngos por 'dod par byed/_de la gal te rim gyis skye ba'i tha dad pa nyid la zhes bya bar ni mi 'thad de/_de ni tha dad pa'i phyir dper na/_'dod chags dang 'dod chags [#]bral ba dag bzhin no zhes sngar bstan zin to/_/'on te lhan cig skye ba'i tha
[\[99b.2\]]dad pa nyid la'o zhe na/_de yang ltos pa [#]dang bcas pa'i phyir/_dper na rgyu dang 'bras bu dag bzhin no zhes sngar bstan zin to/_/gang gi phyir de ltar 'dod chags dang chags pa dag lhan cig nyid dang lhan cig nyid ma yin pa grub pa med pa [#]de'i phyir/_mjug bsdu bar bya ste/_de ltar 'dod chags chags
[\[99b.3\]]pa dang /_/lhan cig lhan cig min mi 'grub/_/dpyad pa sngar bstan pa bzhin du sbyar te mjug bsdu ba'o/_/ji ltar bstan pa'i tshul bzhin du chos thams cad kyang lhan cig nyid dang lhan cig nyid ma yin par 'grub pa med par nges par bzung ste/_'dra bar bstan pa'i phyir/_'dod chags bzhin du chos
[\[99b.4\]]rnams kun/_/lhan cig lhan cig min mi 'gyur/_/'dod chags bzhin du zhe sdang dang gti mug la sogs pa phyi dang nang gi chos thams cad kyang lhan cig nyid dang lhan cig nyid ma yin par 'grub pa med do/_/de'i phyir de ltar don dam par 'dod chags la sogs pa ma grub pas pha rol po dag
[\[99b.5\]]gis rab tu byed pa'i dang por de dag la brten nas kun nas nyon mongs pa dang nyes dmigs bstan pa'i phyir zhes gang smras pa'i gtan tshigs de'i don ma grub pa nyid do/_/kun rdzob tu 'dir [#]gtan tshigs nyid brjod na ni don 'gal ba nyid do/_/de la 'dir rab tu byed pa'i don ni pha rol pos smras pa'i gtan
[\[99b.6\]]tshigs kyi skyon brjod pas 'dod chags dang chags pa la sogs pa dag ngo bo nyid med pa nyid du bstan pa yin no/_/de'i phyir 'jam dpal 'dod chags med do/_/'dod chags su gdags pa med do/_/zhe sdang med do/_/zhe sdang du gdags pa med do/_/gti mug med do/_/gti mug tu gdags pa
[\[99b.7\]]med do/_/'dod chags ni byang chub bo/_/zhe sdang ni byang chub bo/_/gti mug ni byang chub bo/_/ji ltar yang dag par zhugs pa yin zhe na/_gang gi tshe na [#]'dod chags zad par bya ba'i phyir ma zhugs/_zhe sdang zad par bya ba'i phyir ma zhugs/_gti mug zad par bya ba'i phyir ma zhugs pa de'i tshe na yang dag par [#]
[\[100a\]]
[\[100a.1\]]zhugs pa yin no/_/'das pa'i sems ni chags par mi byed/_ma 'ongs pa'i sems kyang [#]chags par mi byed de[#]/_'das zin pa'i phyir dang /_ma 'ongs pa'i phyir ro/_/da ltar gyi sems kyang chags par mi byed de/_da ltar ni gnas pa med pa'i phyir ro zhes bya ba la sogs
[\[100a.2\]]pa dang /_de bzhin du rab kyi rtsal gyis rnam par gnon pa gzugs ni [#]'dod chags kyi chos can nam/_'dod chags dang bral ba'i chos can ma yin no/_/tshor ba dang /_'du shes dang /_'du byed rnams dang /_rnam par shes pa yang 'dod chags kyi chos can nam/_'dod chags dang bral ba'i chos can ma
[\[100a.3\]]yin no/_/gzugs 'dod chags kyi chos nyid ma yin pa dang /_'dod chags dang bral ba'i chos nyid ma yin pa/_gang yin pa de ni shes rab kyi pha rol tu phyin pa'o/_/tshor ba dang /_'du shes dang /_'du byed rnams dang /_rnam par shes pa 'dod chags kyi chos nyid ma yin pa dang /_'dod chags
[\[100a.4\]]dang bral ba'i chos nyid ma yin pa gang yin pa de ni shes rab kyi pha rol tu phyin pa'o/_/gzugs ni zhe sdang gi chos can nam/_zhe sdang dang bral ba'i chos can ma yin no/_/tshor ba dang /_'du shes dang /_'du byed rnams dang /_rnam par shes pa yang zhe sdang gi chos can nam/_zhe sdang dang bral ba'i
[\[100a.5\]]chos can ma yin no/_/gzugs zhe sdang gi chos nyid ma yin pa dang /_zhe sdang dang bral ba'i chos nyid ma yin pa gang yin pa de ni shes rab kyi pha rol tu phyin pa'o/_/tshor ba dang /_'du shes dang /_'du byed rnams dang /_rnam par shes pa yang [#]zhe sdang gi chos nyid ma yin pa dang /_zhe sdang dang bral ba'i chos
[\[100a.6\]]nyid ma yin pa gang yin pa de ni shes rab kyi pha rol tu phyin pa'o/_/gzugs ni gti mug gi chos can nam/_gti mug dang bral ba'i chos can ma yin no/_/tshor ba dang /_'du shes dang /_'du byed rnams dang /_rnam par shes pa yang gti mug gi chos can nam/_gti mug dang bral ba'i chos can ma
[\[100a.7\]]yin no/_/gzugs ni gti mug gi chos nyid ma yin pa dang /_gti mug dang bral ba'i chos nyid ma yin pa gang yin pa de ni shes rab kyi pha rol tu phyin pa'o/_/tshor ba dang /_'du shes dang /_'du byed rnams dang /_rnam par shes pa gti mug gi chos nyid ma yin pa dang /_gti mug dang bral ba'i chos nyid ma
[\[100b\]]
[\[100b.1\]]yin pa gang yin pa de ni shes rab kyi pha rol tu phyin pa'o/_/rab kyi rtsal gyis rnam par gnon pa/_gzugs ni kun nas nyon mongs par 'gyur ba'am/_rnam par byang bar 'gyur ba ma yin no/_/tshor ba dang /_'du shes dang /_'du byed rnams dang /_rnam par shes pa yang kun nas nyon mongs par 'gyur
[\[100b.2\]]ba'am/_rnam par byang bar 'gyur ba ma yin no/_/gzugs kun nas nyon mongs pa dang /_rnam par byang bar mi 'gyur ba gang yin pa de ni shes rab kyi pha rol tu phyin pa'o/_/tshor ba dang /_'du shes dang /_'du byed rnams dang /_rnam par shes pa kun nas nyon mongs pa dang /_rnam par byang bar mi
[\[100b.3\]]'gyur ba gang yin pa de ni shes rab kyi pha rol tu phyin pa'o zhes bya ba la sogs pa gsungs pa de dag grub pa yin no/_/slob dpon legs ldan byed kyis nye bar sbyar ba/_dbu ma'i rtsa ba'i 'grel pa shes rab sgron ma las/_'dod chags dang chags pa brtag pa zhes [#]bya ba ste/_rab tu byed pa drug pa'o//_//
[\[100b.4\]]da ni stong pa nyid kyi mi mthun pa'i phyogs kyi khyad par dgag pas phung po la sogs pa dag ngo bo nyid med pa nyid du bstan pa'i don gyi dbang gis rab tu byed pa bdun pa brtsam mo/_/'dir smras pa/_don dam par 'dus byas phung po dang /_khams dang skye mched dag la 'dus byas kyi ngo bo nyid dag yod pa kho nar
[\[100b.5\]]gzung bar bya ste/_skye ba la sogs pa 'dus byas kyi mtshan nyid dag dang ldan pa'i phyir ro/_/'di na gang med pa de la ni 'dus byas kyi mtshan nyid dang ldan par mi [#]bzung ste/_dper na ri bong gi rwa bzhin no/_/phung po la sogs pa dag la ni skye ba la sogs pa 'dus byas kyi mtshan nyid dag dang ldan pa yod pas
[\[100b.6\]]de'i phyir/_gtan tshigs kyi mthu ji skad smos pas/_blo gros kyi 'du byed bskyed pa dag ni 'dus byas kyi [#]phung po la sogs pa dag la 'dus byas kyi ngo bo nyid dag yod pa kho nar smra'o/_/'dir bshad pa/_'di la khyed skye ba la sogs pa 'dus byas kyi mtshan nyid nyid du 'dod pa de dag ci 'dus byas dag yin
[\[100b.7\]]nam/_'on te 'dus ma byas dag yin/_gal te de dag 'dus byas dag yin no zhe na/_de la re zhig skye ba'i dbang du byas te bshad pa/_gal te skye ba 'dus byas na/_/de la mtshan nyid gsum ldan 'gyur/_/mtshan nyid gsum dang ldan par 'gyur ba ni/_mtshan nyid gsum po dag tshogs par 'grub
[\[101a\]]
[\[101a.1\]]pa ste/_chad pa [#]gsum dang ldan pa bzhin no/_/de'i phyir don dam par skye ba la sogs pa la[#]/_'dus byas nyid ni 'dus byas kyi mtshan nyid yin par mi 'dod de/_'dus byas yin pa'i phyir dper na mtshan nyid kyi gzhi bzhin no/_/gal te mtshan nyid kyi gzhi yang mtshan nyid kyi
[\[101a.2\]]gzhi gzhan mtshon par byed pa'i mtshan nyid yin pa'i phyir ma nges pa nyid do zhe na/_mtshan nyid kyi gzhi ni mtshan nyid kyi gzhi gzhan la/_'dus byas nyid du mtshon par byed pa nyid ma yin pa'i phyir/_mi mthun pa'i phyogs med pas ma nges pa nyid ma yin no/_/gal te skye ba la sogs pa dag 'dus
[\[101a.3\]]byas nyid yin du zin na/_yang skyed par byed pa dang /_gnas par byed pa dang /_'jig par byed pa'i phyir 'dus byas kyi mtshan nyid nyid yin no zhe na/_de ni rjes su 'gro ba med pa'i phyir dam bcas pa tsam du zad do/_/skye ba ni skye ba yin la gnas pa ni gnas pa yin/_'jig pa ni 'jig pa yin pa las
[\[101a.4\]]skye ba la sogs pa dag gi bya ba nyid la skur pa btab ste/_de dag byed pa po nyid du khas blangs pa'i phyir ro/_/tha snyad du yang byed pa po nyid yin na skye ba ni 'dus byas kyi mtshan nyid ma yin te/_skyed par byed pa yin pa'i phyir/_dper na/_pha bu'i mtshan nyid ma yin pa bzhin no/_/de bzhin du gnas pa yang
[\[101a.5\]]'dus byas kyi mtshan nyid ma yin te/_gnas par byed pa yin pa'i phyir dper na/_zas lus gnas par byed pa yin pa'i phyir/_lus kyi mtshan nyid ma yin pa bzhin nam/_bran mo bum pa thogs pa [#]bum pa 'jog par byed pa yin pa'i phyir/_bum pa'i mtshan [#]ma yin pa bzhin no/_/de bzhin du 'jig pa
[\[101a.6\]]yang 'dus byas kyi mtshan nyid ma yin te/_'jig par byed pa yin pa'i phyir dper na/_tho ba [#]'joms par byed pa yin pa'i phyir bum pa'i mtshan nyid ma yin pa bzhin no/_/de'i phyir de ltar skye ba la sogs pa dag 'dus byas kyi mtshan nyid nyid yin par ma grub pa'i phyir/_gtan tshigs kyi don ma grub pa
[\[101a.7\]]nyid dam don 'gal ba nyid yin no/_/de lta bas na ji skad smos pa'i skyon yongs su spang bar 'dod pas skye ba 'dus byas yin no zhes bya ba de ltar shes par mi bya'o/_/de ltar re zhig skye ba 'dus byas yin na 'dus ma [#]byas kyi mtshan nyid du mi 'thad pa'i skyon bstan zin to/_/ji skad smos pa'i skyon yongs su spang bar
[\[101b\]]
[\[101b.1\]]'dod pas/_ci ste skye ba 'dus ma byas zhes bya bar 'dod na/_ji ltar 'dus byas mtshan nyid yin/_/skye ba la 'dus byas kyi mtshan nyid med de/_'dus ma byas na [#]rang nyid yod pa ma yin pa'i phyir ro zhes bya bar dgongs so/_/yang na 'dus ma byas kyi chos ni 'dus ma byas kyi chos nyid yin pas/_don dam
[\[101b.2\]]par skye ba 'dus ma [#]byas kyi mtshan nyid du 'gyur bar 'os pa ma yin te/_'dus ma byas yin pa'i phyir dper na nam mkha' bzhin pas rang gi rjes su dpag pa la gnod do/_/skye ba ni mtshan nyid kyi sgra'i tshul nye bar bzung ba'i phyir/_gnas pa dang /_'jig pa gnyis kyang nye bar blangs pa yin te/_
[\[101b.3\]]'dus byas kyi mtshan nyid du smra bar 'dod pa'i phyir ro/_/de gnyis kyang de bzhin du dgag pa yin pas yang de gnyis dgag pa brjod mi dgos so/_/yang gzhan yang 'di la skye ba la sogs pa 'di dag 'dus byas kyi mtshan nyid du brtag par bya na de dag so so'am/_'dus pa la brtag grang na/_
[\[101b.4\]]de la re zhig_/skye la sogs gsum so so yis/_/'dus byas mtshan nyid bya bar ni/_/nus min/_skye ba la sogs pa gsum po dag so so ni 'dus byas kyi mtshan nyid bya bar mi nus te/_'di ltar lkog shal la sogs pa mtshan nyid 'dus pa dag gis mtshan nyid kyi gzhi mtshon par nus pa'i phyir ro
[\[101b.5\]]zhes bya bar dgongs so/_/skye ba la sogs pa dag rim gyis 'byung ba nyid du khas len na yang 'di ltar dngos po ma skyes pa la ni/_skye ba dang gnas pa dang 'jig pa dag med pas 'dus byas kyi mtshan nyid bya ba'i mthu med do/_/'gags [#]pa la yang mtshan nyid kyi gzhi med pa'i phyir/_skye ba dang gnas pa dang /_'jig
[\[101b.6\]]pa dag med pas 'dus byas kyi mtshan nyid bya ba'i mthu med do/_/skyes pa la ni skye ba med pa'i phyir ro/_/gnas pa la [#]ni 'gag pa mi srid pa'i phyir ro/_/gnas pa ni mi rtag pa nyid dang rjes su 'brel pa'i phyir te/_de ltar yang /_gnas med dngos po ga la yod/_/mi rtag pas na ga la gnas/_/gal te
[\[101b.7\]]dang por gnas gyur na/_/tha mar rnyings par mi 'gyur ro/_/gal te khor zug mi rtag yod/_/khor zug gnas par mi 'gyur ro/_/yang na rtag par gyur pa las/_/phyis ni mi rtag par yang 'gyur/_/gal te dngos po mi rtag dang /_/lhan cig gnas pa yod gyur na/_/mi rtag log par 'gyur ba
[\[102a\]]
[\[102a.1\]]'am/_/yang na gnas pa brdzun [#]par 'gyur/_/zhes gsungs pa yin no/_/ji ste skye ba la sogs pa dag 'dus pa 'dus byas kyi mtshan nyid nyid [#]du 'dod na/_de lta na yang /_'dus pa yin na yang /_gcig la dus gcig ji ltar rung /_/de dag 'dus pa 'dus byas kyi dngos po
[\[102a.2\]]gcig la dus gcig na med do zhes bya ba'i tshig gi don to/_/gal te de ji ltar nges par gzung bar bya zhe na/_'di ltar/_skyes pa dang gnas pa dang /_zhigs [#]pa shin tu mi mthun pa nyid dag dngos po gang yang rung ba cig [#]la dus gcig tu 'byung ba [#]ni sems bde bar gnas pa dag gis brtag par mi rigs
[\[102a.3\]]pa'i phyir ro/_/mdo sde pa dag gis smras pa/_rgyu dang rkyen so sor nges pa'i mthu las byung ba'i rgyud la dus gcig kho nar dngos po skye bar 'dod pa ma byung ba las 'byung ba gang yin pa de ni skye ba yin la/_skad cig ma snga ma snga ma'i rgyud kyis nges par gnas pa ni gnas pa yin/_skad cig ma snga ma dang mtshan
[\[102a.4\]]nyid mi 'dra ba nyid ni rga ba yin/_byung nas bral ba ni 'jig pa yin pas de ltar ltos pa nges pas skye ba la sogs pa dag 'dus pa'i mtshan nyid/_skad cig ma gcig la dus gcig na yod pas sgrub pa de kho bo cag la mi gnod do/_/de ltar yongs su rtog na yang rgyud rdzas su med pa'i phyir dang /_ltos
[\[102a.5\]]pas skye ba dang gnas pa la sogs pa [#]rnam par rtog pa'i phyir mtshan nyid gsum po dag tha snyad pa yin gyi/_don dam pa pa [#]ma yin no/_/gnas pa'i dus na yang de dang mi mthun pa 'jig pa med pa'i phyir/_de yang skyon sngar bstan pa las/_'da' bar mi 'gyur ro/_/bye brag tu smra ba dag na re/_
[\[102a.6\]]dngos po sngon ma byung ba las bdag nyid thob pa ni skye ba yin la/_skyes pa gnas pa ni gnas pa yin/_gnas pa rnyings pa nyid ni rga ba yin/_rgas pa 'gags pa ni 'jig pa yin pas/_skye ba la sogs pa dag rim gyis 'byung ba nyid 'dus byas nyid la [#]'khrul pa med pa'i phyir/_de dag mtshan nyid
[\[102a.7\]]nyid du grub pas/_skye la sogs gsum so so yis/_/'dus byas mtshan nyid bya bar ni/_/nus min zhes smras pa ni rigs pa ma yin no zhes zer ro/_/de ni rigs pa ma yin te/_'di ltar mtshan nyid ces bya ba ni mtshan nyid kyi gzhi gang yin pa la [#]nam yang 'khrul par mi 'gyur te/_dper na sra ba nyid sa la [#]
[\[102b\]]
[\[102b.1\]]'khrul par mi 'gyur ba dang /_skyes bu chen po'i mtshan dag skyes bu chen po la 'khrul par mi 'gyur ba lta bu yin pa'i phyir ro/_/don dam par skye ba la sogs pa dag ni dngos po rnams kyi 'dus byas kyi mtshan nyid yin par mi rung ste/_rim gyis 'byung ba'i phyir/_dper na 'jim pa dang /_gong bu
[\[102b.2\]]dang /_smyad pa dang /_glegs pa dang /_bcum pa'i gnas skabs kyi khyad par dag bum pa'i 'dus byas kyi mtshan nyid [#]ma yin pa bzhin no/_/skye ba la sogs pa dag ni 'khrul pa med de/_'dus ma byas la de dag med pa'i phyir ro zhe na/_nye bar brtags [#]pa yin gyi/_don dam par yod pa ni ma yin te/_
[\[102b.3\]]skye ba bkag pa'i phyir dang /_ma skyes pa la gnas pa dang /_'jig pa med pa'i phyir ro/_/skye ba'i dus na yang gnas pa med pa dang /_'jig pa med pa'i bdag nyid ni de dag gi bdag nyid ma yin pas/_de dag dang [#]mi ldan pa'i phyir ro/_/phyis 'byung ba'i tshul gyis [#]de dag gi bdag nyid can nyid du rtog na
[\[102b.4\]]yang tha snyad tsam du zad pas ji skad bstan pa'i skyon ldog pa med do/_/de'i phyir de ltar skye ba la sogs pa dag so so dang 'dus pa 'dus byas kyi mtshan nyid nyid du ma grub pa'i phyir gtan tshigs kyi skyon de nyid ma log go/_/yang gzhan yang /_skye dang gnas dang 'jig rnams la/_/'dus byas mtshan
[\[102b.5\]]nyid gzhan zhig ni/_/gal te yod na thug pa med/_/de la yang gzhan zhig yod cing /_/de la yang gzhan zhig yod de/_thug pa med par 'gyur bas de ni mi 'dod de/_skye ba la sogs pa dag_/skye ba la sogs pa dang ldan par 'dod par mi bya'o/_/ci ste de ltar gyur [#]cig ces zer na de la yang
[\[102b.6\]]de nyid bzlas par bya ste/_med na de dag 'dus byas min/_/ci ste skye ba la sogs pa dag 'dus byas nyid yin par yang 'dod la/_thug pa med pa nyid du yang mi 'gyur te/_skye ba la sogs pa dag gis 'dus byas nyid du mtshon par byed pa ni 'dus byas kyi mtshan nyid de/_dper na bkra shis pa dang /_
[\[102b.7\]]bkra mi shis pa'i mtshan nyid bzhin du 'dus byas kyi mtshan nyid gzhan med pas thug pa dang /_gnas pa dang mu thug ste/_med par yang mi 'gyur ro zhe na/_de ni sngar ji ltar don dam par skye ba la sogs pa 'dus byas nyid ni 'dus byas kyi mtshan nyid yin par mi 'dod de/_'dus byas yin pa'i
[\[103a\]]
[\[103a.1\]]phyir dper na mtshan nyid kyi gzhi bzhin no zhes bstan pa de bzhin du skye ba la sogs pa dag kyang de dang 'dra bas de'i phyir don dam par skye ba la sogs pa dag 'dus byas yin par 'dod par mi bya'o/_/skye ba la sogs pa dag 'dus byas [#]yin na yang 'dus byas kyi mtshan nyid
[\[103a.2\]]nyid [#]du mi rung ste/_'di ltar de'i lan kyang 'dir med na de dag 'dus byas min zhes bya bas btab zin to/_/de'i phyir yang ji skad bstan pa'i skyon ldog pa med do/_/'dir gnas ma'i bu'i sde pa dag gis smras pa/_skye ba dang /_gnas pa dang /_'jig pa dag 'dus byas kyang yin la/_thug pa
[\[103a.3\]]med par yang thal bar mi 'gyur te/_gal te ji lta [#]zhe na/_gang gi phyir 'di la chos ni bdag nyid dang bco lnga skye ste/_chos de dang de'i skye ba dang /_de'i gnas pa dang /_de'i 'jig pa dang /_de'i ldan pa dang /_de'i gnas pa las gzhan du gyur pa nyid dang /_'dir gal te chos de dkar po yin na/_de'i
[\[103a.4\]]yang dag pa'i rnam par grol ba'am/_ci ste nag po yin na log pa'i rnam par grol ba dang /_gal te chos de nges par 'byung ba yin na de'i nges par 'byung ba nyid dam/_ci ste nges par 'byung ba ma yin na nges par 'byung ba ma yin pa nyid skye ste/_de dag ni 'khor zhes bya'o/_/de ni skye ba'i skye ba dang /_
[\[103a.5\]]gnas pa'i gnas pa dang /_'jig pa'i 'jig pa dang /_ldan pa'i ldan pa dang /_gnas pa las gnas [#]gzhan du 'gyur ba nyid kyi gnas pa las gzhan du 'gyur ba nyid dang /_yang dag pa'i rnam par grol ba'i yang dag pa'i rnam par grol ba'am/_log pa'i rnam par grol ba'i log
[\[103a.6\]]pa'i rnam par grol ba dang /_nges par 'byung ba nyid kyi nges par 'byung ba nyid dam/_nges par 'byung ba ma yin pa nyid kyi nges par 'byung [#]ba ma yin pa nyid kyang skye ste/_de dag ni 'khor gyi 'khor zhes bya ste/_de ltar chos bdag nyid dang bco lnga skye'o/_/de la rtsa ba'i skye bas [#]ni bdag nyid ma gtogs
[\[103a.7\]]par chos bcu bzhi skyed par byed do/_/skye ba'i skye bas ni rtsa ba'i skye ba [#]'ba' zhig skyed par byed do/_/gnas pa la sogs pa dag kyang de bzhin pas thug pa med par thal bar mi 'gyur ro/_/phyogs snga ma de'i tshig le'ur byas pa ni/_skye ba'i skye bas rtsa ba yi/_/skye ba 'ba' zhig skyed par [#]byed/_/rtsa ba'i
[\[103b\]]
[\[103b.1\]]skye bas skye ba yi/_/skye ba skyed par byed pas na[#]/_/zhes bya ba ste/_skye ba'i skye bas ni [#]skye ba 'ba' zhig skyed [#]par byed kyi/_gzhan skyed par mi byed do/_/rtsa ba'i skye bas ni skye ba'i skye ba skyed par byed pa yin no/_/'dir bshad pa/_de ni mang po yang yin de ni sna tshogs kyang yin mod kyi/_de de lta ni ma yin
[\[103b.2\]]te/_gal te khyod kyi skye ba'i skyes[#]/_/rtsa ba'i skye ba skyed byed pa[#]/_/khyod kyi rtsa bas ma bskyed de/_/de ni ji ltar skyed par byed/_/gal te khyod kyi skye ba'i skye bas rtsa ba'i skye ba skyed par byed na/_khyod kyi rtsa ba'i skye bas ma bskyed pa'i skye ba'i [#]skye ba des rtsa ba'i skye ba de [#]ji ltar skyed par byed/_skyed par mi byed pa
[\[103b.3\]]nyid de/_ma skyes pa'i phyir sngon bzhin no zhes bya bar dgongs so/_/gal te rtsa ba'i skye bas bskyed [#]pa kho na'i skye ba'i skye bas rtsa ba'i skye ba skyed par byed do zhe na/_'dir bshad pa/_gal te khyod kyi rtsa ba yis/_/bskyed pa de yis rtsa skyed [#]na/_/des ma bskyed pa'i rtsa ba des/_/de ni ji ltar skyed [#]par byed/_/
[\[103b.4\]]gal te khyod kyi rtsa ba'i skye bas bskyed pa'i skye ba'i skye ba des rtsa ba'i skye ba de skyed par byed na/_skye ba'i skye ba des ma bskyed [#]pa'i rtsa ba'i skye ba des skye ba'i skye ba de ji ltar skyed par byed/_skyed par mi byed pa nyid de/_ma skyes pa'i phyir sngon bzhin no zhes bya bar dgongs so/_/gal te rtsa ba'i skye ba dang skye ba'i skye ba
[\[103b.5\]]dag skyed [#]bzhin pa na rang gi bya ba byed pa'i phyir nyes pa med do zhe na/_bshad pa/_khyod kyi de ni skye bzhin pa/_/ma skyes de yis gal te ni/_/de ni skyed par byed nus na/_/de skyed par ni 'dod la rag_/khyod kyi rtsa ba'i skye ba'am/_/skye ba'i skye ba de skye bzhin pa rang nyid ma skyes pa des gal te skye ba'i skye
[\[103b.6\]]ba'am/_rtsa ba'i skye ba de skyed par byed nus na ni/_skye ba'i skye ba'am/_rtsa ba'i skye ba de skyed par 'dod la rag na/_rtsa ba'i skye ba'am skye ba'i skye ba skye bzhin pa rang nyid ma skyes [#]pa des skye ba'i skye ba'am/_rtsa ba'i skye ba de skyed par mi nus te/_ma skyes pa'i phyir ram/_skye bzhin pa'i phyir sngon bzhin
[\[103b.7\]]nam/_skye bar 'dod pa'i dngos po bzhin no zhes bya bar dgongs so/_/gal te lhan cig 'byung ba'i rgyus skye bzhin pa [#]yang skyed pa'i mthu yod pa'i phyir/_lhan cig 'byung ba ma skyes pa [#]dag gam/_skye bzhin pa dag gis ma skyes pa'i phyir ram/_skye bzhin pa'i phyir zhes bya ba'i gtan tshigs kyi
[\[104a\]]
[\[104a.1\]]don ma nges pa nyid do zhe na/_lhan cig 'byung ba dag kyang 'dod chags dang chags pa dag lhan cig tu skye ba dgag pa'i skabs su bkag pa'i phyir dang /_byed pa'i rgyu yang bkag pa'i phyir/_sgrub pa de ma nges pa nyid du bstan par mi nus pas/_thug pa med par thal bar 'gyur ba
[\[104a.2\]]bzlog pa med do/_/gzhan dag gi thug pa med par thal bar 'gyur ba bzlog pa'i phyir smras pa/_ji lta mar mes [#]rang dang gzhan/_/snang bar byed pa de bzhin du/_/skye ba'ang rang dang gzhan gyi dngos/_/gnyi ga skyed par byed pa yin/_/de'i phyir thug pa med par thal bar [#]'gyur ro/_/'dir don go
[\[104a.3\]]sla ba dang rnam par bshad zin pa gang yin pa de ni rnam par bshad par mi bya ste/_tshig mangs su dogs pa'i phyir dang /_don grags pa dang /_don rnam par bshad zin pa la 'bad pa don med pa nyid yin pa'i phyir ro/_/'dir rjes su dpag pa ni bshad par bya ste/_skye ba ni rang dang gzhan gyi bdag
[\[104a.4\]]nyid kyi yul dag la bya ba byed de/_de'i ngo bo nyid yin pa'i phyir dper na mar me snang ba'i ngo bo nyid yin pas rang dang /_gzhan gyi bdag nyid dag snang bar byed pa bzhin no zhe na/_de la bshad pa don dam par skye ba ni skyed par byed pa'i ngo bo nyid kho na'o zhes bsgrub par bya ba'i gtan tshigs de'i ngo bo nyid yin
[\[104a.5\]]pa'i phyir zhes bya ba nyid kyis bsgrub par bya ba bzhin du ma grub par brjod pa'i phyir dang /_dam bcas pa'i don gyi phyogs gcig pa [#]yin pa'i phyir/_dper na sgra mi rtag ste/_mi rtag pa'i phyir ro zhes bya ba bzhin pas de ni rigs pa ma yin no/_/yang bshad pa/_'di la don dam par mar me ni rang dang
[\[104a.6\]]gzhan gyi bdag nyid dag gzung ba la bar du bcod [#]pa'i mun pa sel ba'i phyir snang bar byed pa yin no zhes brjod par bya grang na/_'di la ji skad smos pa'i sgrub pa de mi srid do/_/ji lta [#]zhe na/_de'i phyir 'dir [#]bshad pa/_mar me dang ni gang dag na/_/de 'dug pa na mun pa med/_/mar mes ci zhig snang
[\[104a.7\]]bar byed/_/ci yang snang bar mi byed do/_/zhes bya ba'i tshig gi don to/_/de ltar na 'dir bsgrub [#]par bya ba'i chos mar me snang bar byed pa nyid ma yin pa dang /_sgrub pa'i chos mar me rang dang gzhan gyi bdag nyid la mun pa med pa nyid bstan to/_/de'i phyir 'dir rjes su dpag pa ni don dam par mar
[\[104b\]]
[\[104b.1\]]me ni mar me rang dang gzhan gyi bdag nyid dag snang bar byed pa ma yin te/_mun pa med pa'i phyir dper na nyi ma 'od zer gsal zhing 'jebs pa dang ldan pa'i snang ba bzhin no/_/yang na/_mar me dang ni gang dag na/_/de 'dug pa na mun pa med/_/ces bya ba ni snang bar byed pa'i phyir te/_'dis ni
[\[104b.2\]]mar me'i chos ni snang bar byed pa nyid yin par ston [#]to/_/de'i phyir 'dir rjes su dpag pa ni don dam par mar me ni mar me rang dang gzhan gyi bdag nyid dag snang bar byed pa ma yin par shes par bya ste/_snang bar byed pa yin pa'i phyir dper na nyi ma bzhin no/_/de bzhin du mar me ni snang bar byed pa
[\[104b.3\]]ma yin te/_gtan tshigs 'byung ba nyid dang /_phan gdags par bya ba nyid dang /_byas pa nyid dang /_rkyen gyi dbye bas tha dad pa nyid la sogs pa dag gi phyir sa la sogs pa dag bzhin no zhes kyang brjod par bya'o/_/de'i phyir dpe med pas sgrub pa ma tshang ba'i skyon yod do/_/'dir smras pa/_mun
[\[104b.4\]]pa sel bas snang byed yin/_/mar me skye bzhin pas mun pa sel bar byed de/_gang gi phyir des snang bar bya ba'i dngos po la mun pa med pa dang /_snang bar byed pas snang ba yin pa de'i phyir mun pa sel bas snang bar byed pa yin no zhes smras par 'gyur ro/_/de'i [#]mun pa med pa'i phyir zhes gang smras pa de
[\[104b.5\]]ma grub pas des na gtan tshigs kyi don ma grub pa nyid do/_/dpe med pa yang ma yin te/_mar mes snang bar bya ba'i don dmigs pa'i phyir ro/_/'dir bshad pa/_ji ltar mar me skye bzhin pas/_/mun pa sel bar byed pa yin/_/ji ltar zhes bya ba ni mi srid pa la snyegs [#]te/_ji ltar sel bar
[\[104b.6\]]byed de/_sel bar mi byed pa nyid do zhes bya ba'i tshig gi don to/_/mar me skye bzhin pa'i zhes bya ba 'dis ni skye bzhin pa'i chos skye bzhin pa nyid bstan te/_de ni bsgrub par bya ba dang /_sgrub pa'i chos nye bar gzhag pa yin no/_/gang tshe mar me skye bzhin pa/_/mun pa dang ni phrad pa med/_/ces
[\[104b.7\]]bya ba ni chos mthun pa'i dpe nye bar gzhag pa yin te/_dper na sgra byas pa ji ltar rtag ste/_bum pa byas pa mi rtag pa bzhin no zhes bya ba lta bu'o/_/de la 'dir rjes su dpag pa ni don dam par mar me ni mi mthun pa'i phyogs sel bar byed pa ma yin te/_skye bzhin pa yin pa'i phyir dper na mun pas
[\[105a\]]
[\[105a.1\]]mar me bzhin no/_/gal te shes pa dang shes pa ma yin pa dag gis ma nges pa nyid do zhe na/_bsgrub par bya ba'i khongs su gtogs pa'i phyir/_de bzhin du bkag pas ma nges pa nyid ma yin no/_/yang na skye bzhin pa ni mngon par ma grub pa ste/_mar me ni snang bar
[\[105a.2\]]byed pa ma yin te/_mngon par ma grub pa'i phyir/_dper na [#]bu ma skyes pas bya ba mi nus pa bzhin no/_/yang na/_ji ltar mar me skye bzhin pas/_/mun pa sel bar byed pa yin/_/zhes bya bas ni dpe la phrad pa [#]med pa brjod pa'i phyir mar me'i chos phrad pa med pa yin par bstan to/_/gang tshe mar me
[\[105a.3\]]skye bzhin pa/_/mun pa dang ni phrad pa med/_/ces bya ba ni chos mthun pa'i dpe'i tshig yin no/_/'dir rjes su dpag pa ni don dam par mar me skye bzhin pa ni mun pa sel bar byed pa ma yin te/_phrad pa med pa'i phyir dper na 'jig rten gyi bar gyi mun nag snang ba med pa bzhin no/_/yang na don dam par mar
[\[105a.4\]]me ni mun pa sel bar byed pa ma yin te/_mi mthun pa'i phyogs dang phrad pa med pa'i phyir dper na mun pa bzhin no/_/gal te mngon spyod kyi las bzhin du phrad pa med par yang snang bas mun pa sel ba'i phyir ma nges pa nyid do zhe na/_de la yang las la snang ba med pa'i phyir dang /_dgra bo'i phyir las byas
[\[105a.5\]]pas rig sngags kyi lha dag gis phrad pa kho nas mi 'dod pa byed pa'i phyir ma nges pa nyid ma yin no/_/ci [#]ste yang /_rang gi phyogs la chags pas mig khebs par gyur pa nyid kyis 'di skad ces/_mar mes phrad pa med par snang bar byed pa [#]mthong gi_/mun pas phrad pa med par snang bar byed pa ni ma mthong
[\[105a.6\]]ngo zhes zer na/_dpe bsgrub [#]pa'i phyir de ni mi gnod do/_/de nyid brtag par bya ste/_ci mthong ba de ji ltar mthong ba bzhin [#]nam/_'on te gzhan zhig yin/_mar mes phrad pa med par snang bar byed pa mthong ba ni de ltar ma yin te/_ci ste mar mes phrad pa med par yang mun pa sel bar 'dod na ni 'di
[\[105a.7\]]yang 'dod par gyis shig_/mar me phrad pa med pa [#]yang /_/gal te mun pa sel byed na/_/'jig rten kun na gnas pa'i mun/_/'di na 'dug pa nges [#]bsal 'gyur/_/de ni mi 'dod pas de'i phyir mar mes phrad pa med par mun pa sel bar byed do zhes bya ba de yang 'dod par ma byed cig_/yang gzhan
[\[105b\]]
[\[105b.1\]]yang /_khyod 'dod pa ltar mun pa sel bar byed pa'i phyir/_mar me rang dang gzhan gyi dngos/_/gal te snang bar byed gyur na/_/mun pa'ang rang dang gzhan gyi dngos/_/sgrib par 'gyur bar the tshom med/_/de ni mi 'dod do/_/rang dang gzhan gyi dngos po dag sgrib par mi byed par 'dod de[#]/_de'i phyir
[\[105b.2\]]de ni chos mthun pa'i dpe'i tshig yin no/_/'dir rjes su dpag pa ni don dam par mar me ni rang dang gzhan gyi bdag nyid la yod pa'i mi mthun pa'i phyogs sel bar byed pa ma yin te/_mi mthun pa'i phyogs dang bcas pa yin pa'i phyir/_dper na mun pa bzhin no/_/yang na don dam par mar me ni
[\[105b.3\]]mun pa sel bar byed pa ma yin te/_mi mthun pa'i phyogs dang bcas pa yin pa'i phyir/_dper na grib ma bzhin no/_/de'i phyir de ltar mar me rang dang gzhan gyi bdag nyid dag snang bar byed pa gsal [#]bas dpe med do/_/des na pha rol pos mar me bzhin du skye ba yang rang dang gzhan gyi dngos po
[\[105b.4\]]dag skyed par byed pas thug pa med par thal bar mi 'gyur ro zhes gang smras pa de de bzhin du gnas pa nyid do/_/yang gzhan yang /_skye bas ji ltar rang gi bdag nyid skyed par 'dod/_ji skyes pas sam/_'on te ma skyes pas skyed par byed/_des cir 'gyur/_gal te ma skyes pas so zhe na/_
[\[105b.5\]]skye ba 'di ni ma skyes pas/_/rang gi bdag nyid ji ltar skyed/_/skye ba ma skyes pas rang gi bdag nyid skyed par mi byed pa nyid de/_med pa'i phyir sngon bzhin no zhes bya bar dgongs so/_/ji ste skyes pas so zhe na/_ci ste skyes pas skyed byed na/_/skyes na ci zhig skyed [#]du yod/_/skyes pa la skye ba'i bya ba don med
[\[105b.6\]]pa nyid du 'gyur ba'i phyir ro zhes bya bar dgongs so/_/de'i phyir de ltar brtags na skye bas rang gi bdag nyid skyed par byed pa nyid mi srid pas thug pa med par thal bar 'gyur ba ldog pa med do/_/skye ba la sogs pa dag 'dus ma byas nyid yin na yang 'dus ma byas yin pa'i phyir/_de dag 'dus byas min
[\[105b.7\]]zhes bya ba de de bzhin du gnas pa nyid yin pas/_skye ba la sogs pa 'dus byas kyi mtshan nyid dag dang ldan pa'i phyir ro zhes bya ba'i gtan tshigs kyi don ma grub pa nyid kyi skyon yod do/_/yang gzhan yang /_skye bar smra ba dag la ji skye bas skyes pa'am/_ma skyes pa'am/_skye bzhin pa'am/_ci
[\[106a\]]
[\[106a.1\]]zhig skyed par byed ces dri bar bya ste/_rnam pa thams cad kyang rigs pa ma yin pa nyid du dgongs nas bshad pa/_skyes dang ma skyes skye bzhin pa/_/ji lta bur yang skyed [#]mi byed/_/ji lta [#]zhe na/_song dang ma song bgom pa yis/_/de dag rnam par bshad pa yin/_/ji
[\[106a.2\]]ltar der rjes su dpag pa rgyas par bstan pa bzhin du 'dir yang brjod par bya ste/_don dam par skye bzhin pa skyed par mi byed de/_ngo bo nyid nges par ma zin pa'i phyir/_dper na 'gag bzhin pa bzhin no/_/yang na don dam par skye bzhin pa skyed par mi byed de/_dus gzhan du 'pho ba la
[\[106a.3\]]mngon par phyogs pa'i phyir dper na 'gag bzhin pa bzhin no/_/ci ste skye bzhin pa zhes bya ba de cung zad ni skyes cung zad ni ma skyes pa'o zhes bya bar rtog na/_de lta na yang de'i gang cung zad skyes pa de ni skyed par mi byed de/_de'i skye ba don med pa nyid du 'gyur ba'i phyir ro/_/de ni [#]gang cung
[\[106a.4\]]zad ma skyes pa de yang skyed par mi byed de/_skye bas stong pa'i phyir dper na ma 'ongs pa bzhin no/_/gal te skye bzhin pa zhes bya ba ni skye ba la mngon par phyogs pa'o zhe na/_brgal zhing brtag pa ni de gang zhig yin/_skyes pa zhig gam/_'on te ma skyes pa zhig yin zhes bya ba de nyid yin no/_/
[\[106a.5\]]lan kyang skyes pa ni skyed par mi byed de/_de'i skye ba don med pa nyid du 'gyur ba'i phyir ro/_/ma skyes pa yang skyed [#]par mi byed de/_skye bas stong pa'i phyir dper na ma 'ongs pa'i [#]bzhin no zhes bya ba de nyid yin no/_/'dir smras pa/_ngo bo nyid nges par ma zin pa'i phyir zhes bya ba'i gtan tshigs de'i don
[\[106a.6\]]gang yin ci mngon sum gyis ngo bo nyid nges par ma zin pa'i phyir ram/_'on te rjes su dpag pas ngo bo nyid nges par ma zin pa'i phyir yin/_de la brtag pa snga ma ltar na ni ma nges pa nyid de/_mngon sum gyis ngo bo nyid nges par ma zin pa'i dngos po la yang skye bzhin pa yod pa'i phyir ro/_/brtag pa phyi ma
[\[106a.7\]]ltar na ni [#]ma grub pa nyid de skye ba la brten nas skye zhing skye bas skye bzhin pa rjes su dpag pa'i phyir ro/_/'dir bshad pa/_dngos po thams cad kyi rang bzhin ngo bo nyid med pa nyid du smra ba rnams la mngon sum dang /_rjes su dpag pas dmigs pa'i dngos po'i [#]yod pa nyid med pas mi mthun pa'i
[\[106b\]]
[\[106b.1\]]phyogs med pa'i phyir ma nges pa nyid ma yin no/_/don ma grub pa nyid kyang ma yin te/_gal te ji lta [#]zhe na/_gang tshe skye ba yod pas ni/_/skye bzhin 'di 'byung med pa'i tshe/_/khyed [#]na re/_skye ba la brten nas skye bzhin pa skye bas skye bzhin pa rjes su dpag par bya'o zhes zer ba de nyid 'dir
[\[106b.2\]]brtag par bya ste/_ci ste yod pa'am/_med pa'am/_yod med cig yin grang na/_de dag dgag pa yang rgyas par bstan zin pas/_ji ltar skye la brten nas ni/_/skye bzhin zhes ni brjod par bya/_/de'i tshe ji ltar skye ba la brten [#]nas skye bzhin pa skyed do zhes brjod par bya/_de lta bas na rjes su
[\[106b.3\]]dpag pa med pa'i phyir/_ngo bo nyid nges par ma zin pa'i phyir zhes bya ba'i gtan tshigs kyi don ma grub pa nyid ma yin no/_/'dir smras pa/_dper na mi mkhas pa la la zhig mtshon thabs mkhas pas mi [#]gsod cing /_skyes bu dam pa ma yin pa'i spyad pa kun du spyod par byed pa de bzhin du/_
[\[106b.4\]]khyod kyang rtog ge la mkhas pas drang srong mchog gis gsungs pa'i rten cing 'brel par 'byung ba'i tshul nyan thos dang rang sangs rgyas kyi skyed ma sun 'byin cing /_'phags pa ma yin pa'i spyad pa rjes su sgrub pas sngar khas blangs pa'i gnod par 'gyur ro/_/'dir bshad pa/_gdul ba rgyu dang
[\[106b.5\]]'bras bu la skur pa 'debs pa lta ba ngan pa dge ba'i phyogs rtsa nas 'byin pa dang ldan pa rnams kyi lta ba ngan pa'i dri ma bkru ba'i phyir/_'di skad ces 'di lta ste/_'di yod pas 'di 'byung la/_'di skyes pa'i phyir 'di skye ba 'di lta ste/_ma rig pa'i rkyen gyis 'du byed rnams zhes bya ba la sogs pa
[\[106b.6\]]gang gsungs pa de kun rdzob tu gsungs kyi/_don dam par ma gsungs par khas len pas khas blangs pa'i gnod par mi 'gyur ro/_/'di yang bstan zin te/_gang du ci bstan zhe na/_dngos po rang bzhin med rnams kyi/_/yod pa gang phyir yod min na/_/'di yod pas ni 'di 'byung zhes/_/bya
[\[106b.7\]]ba de ni 'thad ma yin/_/zhes bya ba der de bstan zin to/_/'dir yang bshad pa/_rten cing 'byung ba gang yin pa/_/de ni ngo bo nyid kyis zhi/_/dngos po rten cing 'brel par 'byung ba gang yin pa/_de ni don dam par ngo bo nyid kyis zhi ba ste/_skye ba med do zhes bya ba'i don to/_/[#]bcom ldan 'das
[\[107a\]]
[\[107a.1\]]kyis/_gang zhig rkyen las skye ba de ma skyes/_/de la ngo bo nyid kyis [#]skye ba med/_/gang zhig rkyen la ltos pa de stong gsungs/_/gang gis stong nyid shes de bag yod yin/_/zhes bya ba dang /_de bzhin du/_gang dag brten nas skye ba ni/_/de dag dngos nyid gang yang med/_/
[\[107a.2\]]gang dag ngo bo nyid med pa/_/de dag gar yang 'byung mi 'gyur/_/zhes bya ba dang /_de bzhin du blo gros chen po ngo bo nyid kyis [#]skye ba med pa las dgongs nas/_chos thams cad ngo bo nyid med par bstan to zhes bya ba la sogs pa ji skad gsungs pa lta bu'o/_/de'i phyir de ltar pha rol po dag zhe 'gras
[\[107a.3\]]pa'i blo nyid kyis sun 'byin pa nye bar 'jog pas rjes su sgrub pa ni dper na zla ba'i dkyil 'khor dri ma med pa la dri ma can du bya ba'i phyir thal ba spar gang 'thor ba dang 'dra'o/_/de'i phyir skye bzhin nyid dang ni/_/skye ba yang ni zhi ba nyid/_/de ltar gang gi phyir yang dag par brtags na/_rten cing 'byung
[\[107a.4\]]ba la skye ba med de sgyu ma lta bu yin pa de'i phyir skye bzhin pa nyid dang /_skye ba yang zhi ba nyid yin no/_/de la pha rol pos skye ba la brten nas/_don dam par skye bzhin pa rjes su dpag par bya'o zhes gang smras pa de yang dag pa ma yin no/_/gzhan dag gis smras pa/_rgyu dang rkyen de dang de dag la
[\[107a.5\]]brten nas bum pa skye ba dang /_snam bu skye ba de dag mthong ste/_mthong ba las lhag pa'i tshad ma gzhan med pas/_skyes [#]dang ma skyes skye bzhin pa/_/ji lta bur yang skyed mi byed/_/ces gang smras pa de ni rigs pa ma yin no/_/'dir bshad pa/_tshul khrims la sogs pa tshogs kyi rjes su
[\[107a.6\]]mthun pa dag mthong ba la su zhig 'gal bar byed de/_de dag ni tha snyad pa yin gyi/_don dam pa pa [#]ni ma yin no/_/de bas na de dag la sogs pa la mngon par zhen pa spang bar 'dod pas bstan bcos brtsams pas nyes pa med do/_/ci ste bum pa skye'o zhes bya ba dang /_snam bu skye'o zhes
[\[107a.7\]]bya ba de dag tha snyad pa yin gyi don dam pa [#]ma yin par ji ltar nges par gzung [#]bar bya zhe na/_de nyon cig 'di la skyes na bum pa dang /_snam bu yin gyi ma skyes na ni ma yin no/_/skyes pa la ni yang skye ba med pa'i phyir bum pa dang snam bu skye'o zhes bya ba de mi 'thad do/_/ci ste ma skyes kyang bum pa blo la
[\[107b\]]
[\[107b.1\]]bzhag nas ming sgro btags te bum pa skye'o zhes brjod na ni [#]tha snyad tsam du zad de/_blo la bzhag pa'i bum pa la ni skye ba med pa'i phyir ro/_/bye brag tu smra ba rnams [#]gang dag gzugs la sogs pa dang bum pa la sogs [#]dag dus 'pho ba'i phyir yod pa kho na las skye bar rtog na de yang rigs pa ma
[\[107b.2\]]yin te/_gal te dngos po ma skyes pa/_/'ga' zhig gang na yod gyur na/_/gal te bum pa dang /_snam bu la sogs pa dngos po ma skyes pa 'ga' zhig rkyen rnams sam/_de dag 'dus pa'i gzhan la yod par gyur na/_de ni ci [#]phyir der skye 'gyur/_/yod pa de ci'i phyir dus der skye bar
[\[107b.3\]]'gyur te/_yod pa skye ba ni don med pa nyid du 'gyur ba'i phyir ro zhes bya bar dgongs so/_/de'i phyir yod na skye bar mi 'gyur ro zhes bya ba smras te/_de ltar na 'dis ni skye ba'i sngon rol na/_dngos po ma skyes pa yod par smra ba rnams kyi dam bcas pa ni yod pa nyid du rjes su dpog [#]pas skye ba
[\[107b.4\]]med pa dang ldan pa nyid kyis skye ba bsal ba'i phyir yod par smra ba rnams kyi [#]rjes su dpag pa la gnod pa'i skyon bstan to/_/dus 'pho bar smra ba rnams la yang yod pa nyid du rjes su dpog [#]pas da ltar gyi dus su 'pho ba med pa nyid kyis da ltar gyi dus su 'pho ba bsal ba'i phyir skyon de nyid yod do/_/
[\[107b.5\]]'dis ni dngos po dang mtshan nyid dang gnas skabs dang gzhan pa gzhan du 'gyur ba zhes bya ba dag gi lan btab pa yin no/_/gal te grangs can dag dngos po dag [#]yod pa nyid gsal [#]bar byed pas skyon med do zhe na/_de ni rigs pa ma yin te/_gsal bar bkag zin pa'i phyir ro/_/ma skyes pa
[\[107b.6\]]yod pa ji ltar shes par byar nus/_grangs can dang /_bye brag tu smra ba dag na re ma skyes pa ni yod pa kho nar [#]shes par byar nus te/_dus kyis bsdus pa'i phyir da ltar gyi dngos po bzhin no zhe na/_don dam par da ltar gyi dngos po yang ngo bo nyid yod pa nyid du ma grub pas dpe med pa'i phyir/_'dod
[\[107b.7\]]pa'i don mi 'grub bo/_/'dis ni gzugs la sogs pa dag snga na med pa dang zhig nas med pa nyid sgrub pa la yang /_skyon gyi lan btab par rig par bya'o/_/tha snyad kyi bden pa la yang gnod par yang mi 'gyur te[#]/_da ltar gyi gzugs la sogs pa'i dngos po dag sgyu ma la sogs pa bzhin
[\[108a\]]
[\[108a.1\]]du yod pa nyid du khas blangs pa'i phyir dang /_tha snyad du gzugs la sogs pa dag brtags pa'i [#]dngos po yod pa nyid du khas blangs pa'i phyir ro/_/zhar la bshad pas chog gi_/skabs 'dir bsdu bar bya ste/_de ltar re zhig_/skyes dang ma skyes skye bzhin
[\[108a.2\]]pa/_/ji lta bur yang skye mi byed/_/ces bya ba de bshad zin to/_/yang bshad pa/_gal te skye ba de yis ni/_/skye bzhin pa ni skyed byed na/_/gal te khyod 'dod pa ltar skye ba des skye bzhin pa skyed par byed na/_'o na des na/_skye ba de ni skyed byed pa/_/yin te skyed par byed pa ni skye ba ma yin te/_
[\[108a.3\]]skyed par byed pa po [#]yin pa'i phyir/_dper na pha bu'i skye ba ma yin pa bzhin no/_/de ltar na/_skye ba yang ni gang zhig yin/_/skye ba la skye ba'i ngo bo nyid med do zhes bya ba'i tha tshig go/_/de lta na yang rgol ba skye bas skyed par byed do zhes zer ba'i dam bca' ba las [#]chos can gyi ngo bo nyid bzlog pa'i
[\[108a.4\]]skyon yod do/_/de gzhan gyis skyed [#]par byed do zhes kyang brjod par mi nus pas de skad brjod na 'di ltar nye bar gnas par 'gyur te/_gal te skye ba gzhan zhig gis/_/de skyed thug pa med par 'gyur/_/yang na thug pa med par thal bar 'gyur ba yongs su spang ba'i phyir skye ba la skyed pa med pa
[\[108a.5\]]nyid du 'dod par bya'o/_/gal te de ltar 'gyur ro zhe na/_de'i phyir bshad pa/_ci ste skye ba med skyes na/_/thams cad de bzhin skye bar 'gyur/_/de ni mi 'dod pas de'i phyir skye bar rtog par ma byed cig_/yang gzhan yang 'di la skye ba can rnams kyi skye ba [#]ni yod pa'am/_med pa'am/_yod med
[\[108a.6\]]cig skye bar 'gyur grang na/_de la/_re zhig yod dang med pa [#]yang /_/skye bar rigs [#]pa ma yin no/_/yod med nyid kyang ma yin te/_/gong du bstan pa nyid yin no/_/skye ba med pa'i rab byed par/_/[#]med dam yod pa'i don la yang /_/rkyen ni rung ba ma yin te/_/zhes bya ba dang /_gang tshe chos ni yod pa
[\[108a.7\]]dang /_/med dang yod med mi sgrub pa/_/zhes bya ba dag bstan pa nyid yin pas de'i phyir yang 'bad par bya mi dgos so/_/yang gzhan yang /_dngos po 'gag bzhin [#]nyid la ni/_/skye ba 'thad par mi 'gyur ro/_/'gag bzhin pa nyid yin pa'i phyir dper na 'chi bzhin pa nyid bzhin no/_/gal te
[\[108b\]]
[\[108b.1\]]'gag bzhin pa nyid ma yin pa skye bas nyes pa med do zhe na/_gang zhig 'gag bzhin ma yin pa/_/de ni dngos por mi 'thad do/_/dngos po'i mtshan nyid dang mi ldan pa'i phyir/_nam mkha'i me tog bzhin no zhes bya bar dgongs so/_/gal te gnas pa nyid kyis [#]ma nges pa nyid do zhe na/_de yang mi
[\[108b.2\]]rtag pa nyid dang /_rjes su 'brel ba'i phyir 'gag bzhin pa ma yin pa nyid du ma grub pas skyon med de/_rgyas par ni snga ma bzhin no/_/'dir smras pa/_skye ba ni yod pa kho na yin te/_de yod na 'byung ba'i chos yod pa'i phyir ro/_/'di na [#]gang med pa de la ni de [#]yod na 'byung ba'i chos med de/_
[\[108b.3\]]dper na rus sbal gyi spu med pa la de'i gos 'byung ba med pa bzhin no/_/skye ba yod pa la ni gnas pa'i mtshan nyid 'byung ba'i chos yod pas de'i phyir gtan tshigs ji skad smos pa'i 'thad pas skye ba yod pa kho na yin no/_/'dir bshad pa/_skye ba med pa kho nas de rab tu ma grub pa yin mod
[\[108b.4\]]kyi/_'on kyang tha snyad du grags pa'i skye ba khas blangs nas don dam par gnas pa kho nas brtag par bya'o/_/'di la don dam par dngos po de gnas pa'am mi gnas pa'am gnas bzhin pa zhig gnas grang na/_de la/_dngos po gnas pa mi gnas te/_/da ltar dang 'das pa'i dus gnas gcig [#]tu
[\[108b.5\]]tshogs pa mi srid pa'i phyir dper na shi ba dang /_ma [#]skyes pa bzhin no/_/yang na gnas pa don med pa nyid du 'gyur ba'i phyir gnas par mi byed do/_/dngos po mi gnas gnas pa min/_/mi gnas pa'i phyir dper na/_'gag pa bzhin no/_/gnas bzhin pa yang mi gnas te/_gnas pa dang
[\[108b.6\]]mi gnas pa ma gtogs par de mi srid pa'i phyir te/_rgyas par ni snga ma bzhin no/_/gang gi tshe don dam par dngos po 'ga' yang yod pa ma yin par bstan pa'i tshul gyis dngos po thams cad kyi skye ba brtsal [#]ba de'i tshe/_ma skyes gang zhig gnas par byed/_/skye ba khas blangs sam/_khas ma
[\[108b.7\]]blangs kyang rung ste/_dngos po 'ga' yang gnas par mi byed do zhes bya bar dgongs so/_/des na de yod na 'byung ba'i chos yod pa'i phyir ro zhes bya ba'i gtan tshigs kyi don ma grub pa nyid dam/_don 'gal ba nyid yin no/_/yang gzhan yang /_dngos po 'gag [#]bzhin nyid la ni/_/gnas pa
[\[109a\]]
[\[109a.1\]]'thad par mi 'gyur ro/_/mi mthun pa nyid yin pa'i phyir/_gang zhig gang dang [#]mi mthun pa de ni [#]yod na 'byung ba med do/_/[#]dper na snang ba gsal ba dang /_mun pa bzhin no zhes bya bar dgongs so/_/gal te 'gag bzhin pa nyid ma yin pa gnas pas nyes pa med do zhe na/_gang
[\[109a.2\]]zhig 'gag bzhin ma yin pa/_/de ni dngos por mi 'thad do/_/'dus byas thams cad mi rtag pa nyid dang /_rjes su 'brel pa'i phyir ro zhes dgongs so/_/yang na de ni dngos po nyid ma yin te/_'gag bzhin pa ma yin pa'i phyir nam mkha'i me tog bzhin no zhes bya bar dgongs so/_/ci ste
[\[109a.3\]]skye ba'i 'og tu gnas pa'i bya ba mthu che ba'i phyir 'gag bzhin pa yang ma yin la dngos po yang ma [#]yin pa dang /_rtag pa yang ma yin te/_gnas pa'i 'og tu rga ba dang mi rtag pa nyid 'byung ba'i phyir ro zhe na/_de yang rigs pa ma yin te/_gal te gzugs la sogs pa'i dngos po 'di dag gi
[\[109a.4\]]gnas pa'i skad cig ma la mi rtag pa nyid med par gyur na phyis kyang de dang [#]ldan par mi 'gyur te/_de med par 'byung ba'i phyir dper na me ni chu med kyang 'byung ba'i tshul can yin pas nam yang chu'i dngos por mi 'gyur ba bzhin no/_/gal te mthong ba'i phyir dgag tu mi rung ngo zhe na/_
[\[109a.5\]]de'i phyir de nyid brtag par bya ste/_ci 'jig pa mthong ba de de dang 'brel pa nyid la 'am 'on te de med pa la mthong /_de la brtag pa snga ma la ni gnas pa mi 'grub bo/_/brtag pa gnyis pa la ni dngos po 'gag bzhin pa ma yin pa nyid mi 'grub pas de gnyi ga la yang 'dod pa'i don nyams so/_/gang
[\[109a.6\]]dag mkhas su re ba nyid kyis dper na snga na sangs rgyas nyid med pa yang phyis sangs rgyas nyid du 'gyur ba de bzhin du snga na 'jig pa med pa yang phyis 'jig pa nyid du 'gyur ro zhe na/_sgrub pa de ni tha snyad du yang mi gnod de shes pa'i skad cig ma gang la [#]sangs rgyas nyid med pa de ni phyis kyang sangs rgyas
[\[109a.7\]]nyid du 'gyur bar khas ma blangs pa'i phyir te/_'di ltar nyon mongs pa dang /_shes bya'i sgrib pa spangs pa'i shes pa'i skad cig ma la sangs rgyas nyid kyi sgrar brjod par bya zhing de la ni sangs rgyas nyid med na mi 'byung ba med pas de ni gyi na'o/_/de bzhin du rga ba nyid la yang sbyar bar bya'o/_/gang gi
[\[109b\]]
[\[109b.1\]]phyir de ltar rga shi med pa'i dngos po yod pa nyid mi 'thad pa dang ldan pa de'i phyir slob dpon gyis bshad pa/_dngos po thams cad dus kun du/_/rga dang 'chi ba'i chos yin na/_/gang dag rga dang 'chi med par/_/gnas pa'i dngos po gang zhig yin/_/gang la skye ba yod na gnas pa 'byung bar
[\[109b.2\]]mthong ba'i skye ba ma grub pas de'i phyir/_don ma grub pa nyid nyams pa med pa'am [#]don 'gal ba nyid nyams pa med do/_/yang gzhan yang /_'di la khyed gnas pa la yang gnas pa yod par 'dod pa de la yang gnas pa de gnas pa gzhan gyis [#]sam/_de nyid kyis [#]gnas par 'dod
[\[109b.3\]]grang na/_de gnyis gang yang mi rigs pas de'i phyir bshad pa/_gnas pa gnas pa gzhan dang ni/_/de nyid kyis kyang gnas mi rigs/_/ji ltar zhe na/_ji ltar skye ba rang dang ni/_/gzhan gyis skyed pa ma yin bzhin/_/ji ltar skye ba rang nyid kyis/_/skyed par mi rigs she na/_
[\[109b.4\]]ji skad du/_skye ba 'di ni ma skyes pas/_/rang gi bdag nyid ji ltar skyed/_/ci [#]ste skyes pa skyed byed na/_/skyes [#]na ci zhig bskyed du yod/_/ces smras pa'i phyir ro/_/ji ltar skye ba gzhan gyis skyed par mi rigs she na/_ji skad du/_gal te skyed pa [#]gzhan zhig gis/_/de skyed thug pa med
[\[109b.5\]]par 'gyur/_/ci ste skye ba med skyes na/_/thams cad de bzhin skye bar 'gyur/_/zhes smras pa'i phyir ro/_/de bzhin du 'dir yang /_gnas pa 'di ni ma gnas pas/_/rang gi bdag nyid ji ltar gnas/_/ci ste gnas pas gnas byed na/_/gnas na ci zhig gnas su yod/_/ces
[\[109b.6\]]bya ba rnam par bshad pa'i tshig le 'ur byas pas skye ba rang gi bdag nyid kyis skyed par [#]dgag pa'i rjes su 'brang bas gnas pa rang gi bdag nyid kyis/_gnas pa dgag pa yang brjod par bya'o/_/gal te gnas pa gzhan zhig gis/_/de gnas thug pa med par 'gyur/_/ci ste
[\[109b.7\]]gnas pa med gnas na/_/thams cad de bzhin gnas par 'gyur/_/zhes bya ba rnam par bshad pa'i tshig le'ur byas pas/_'dir yang skye ba gzhan gyis skyed pa dgag pa'i rjes su 'brang bas gnas pa gzhan gyis gnas pa dgag pa yang brjod par bya'o/_/de'i phyir de ltar gnas pa med
[\[110a\]]
[\[110a.1\]]pas/_skye ba ni yod pa kho na yin te/_de yod na 'byung ba'i chos yod pa'i phyir ro zhes bya ba'i gtan tshigs kyi don ma grub pa nyid kyi lan gdab dka'o//_//dbu ma'i rtsa ba'i 'grel pa shes rab sgron ma bam po bdun pa/_'dir smras pa/_don dam
[\[110a.2\]]par dngos po rnams kyi skye ba dang /_gnas pa dag ni yod pa kho na yin te/_de dag dang lhan cig spyod pa'i chos yod pa'i phyir ro/_/'di na gang med pa de la ni de dang lhan cig spyod pa'i chos med de/_dper na rta'i rwa la 'gag pa med pa bzhin no/_/skye ba dang /_gnas pa dag la
[\[110a.3\]]ni lhan cig spyod pa'i chos 'gag pa yod pas/_de'i phyir gtan tshigs ji skad smos pa'i mthus don dam par skye ba dang /_gnas pa dag yod pa kho na yin no/_/'dir bshad pa/_dngos po'i 'gag pa yang 'gags [#]pa'am/_ma 'gags [#]pa'am/_'gag bzhin pa zhig 'gag
[\[110a.4\]]par 'gyur grang na/_de rnam pa thams cad du mi 'thad pas de'i phyir bshad pa/_'gags [#]pa 'gag par mi byed de/_/shi ba yang 'chi bar 'gyur na mi rung ba'i phyir ro/_/ma 'gags [#]pa yang 'gag mi byed/_/'gags [#]pas stong pa ni 'gag par mi byed de 'gag pa med pa'i phyir gnas
[\[110a.5\]]pa bzhin no/_/'gag bzhin pa yang de bzhin min/_/'gag par mi byed de/_'gags [#]pa dang /_ma 'gags [#]pa ma gtogs par 'gag bzhin pa mi srid pa'i phyir dang /_skyon gnyi gar 'gyur ba'i phyir ro/_/yang na don dam par 'gag bzhin pa ni 'gag par mi byed de/_dus su
[\[110a.6\]]'pho ba la mngon par phyogs pa'i phyir skye bar 'dod pa bzhin nam/_da ltar bzhin no/_/yang na dngos po thams cad kyi skye ba bkag pa'i phyir/_ma skyes gang zhig 'gag par 'gyur/_/ma skyes pa la ni 'gag pa mi srid de/_ma skyes pa'i phyir dper na mo gsham gyi bu bzhin no/_/
[\[110a.7\]]de'i phyir de ltar skye ba khas blangs sam/_khas ma blangs kyang rung ste/_'gag pa ji ltar yang mi 'grub po/_/yang gzhan yang /_'di la 'gag pa ni gnas pa'am/_mi gnas pa la brtag grang na/_de ni gnyi ga la yang mi rung ste de la/_re zhig dngos po gnas pa la/_/'gag
[\[110b\]]
[\[110b.1\]]pa 'thad par mi 'gyur ro/_/gnas pa'i bya ba skyes pa la/_gnas pa dang /_mi mthun pa'i 'gag pa mi 'thad de/_gnas pa'i phyir de ni grags pa yin no/_/gal te mi gnas pa la 'gag pa yod pas nyes pa med do zhe na/_dngos po mi [#]gnas pa la yang /_/'gag pa 'thad
[\[110b.2\]]par mi 'gyur ro/_/mi gnas pa'i phyir dper na 'gags [#]pa bzhin no/_/zhes bya bar dgongs so/_/yang gzhan yang /_'di la gnas skabs 'di [#]gnas skabs de nyid kyis gnas pa 'gag gam/_gnas skabs gzhan gyis gnas pa 'gag_/des cir 'gyur/_gnas skabs de yis
[\[110b.3\]]gnas pa ni/_/de yis 'gag pa nyid mi 'gyur/_/gnas skabs gang gis sngar nye bar mtshon pa'i gnas skabs des ni 'gag pa nyid du mi 'gyur te/_sngon gyi ngo bo nyid yongs su ma spangs pa'i phyir dper na 'o ma 'o ma'i gnas skabs nyid kyis 'gag pa nyid du mi 'gyur ba bzhin no/_/
[\[110b.4\]]gnas skabs gzhan gyis gnas pa yang /_/gzhan gyis 'gag pa nyid mi 'gyur/_/nyid ces bya ba'i sgra ni nges par bzung [#]ba'i don te/_'dir gzhan gyis [#]'gag pa nyid du mi 'gyur ro zhes bya bar blta'i/_gzhan du na gzhan ma yin pas 'gag [#]go zhes bya bar 'gyur ro/_/de ni dam
[\[110b.5\]]bca' ba nye bar gzhag [#]pa'o/_/gzhan nyid kyi chos gtan tshigs ni gzhan nyid yin no/_/'dir rjes su dpag pa ni don dam par 'o ma ni zho'i gnas skabs kyis 'gag par mi 'gyur te/_de las gzhan nyid yin pa'i phyir dper na de las gzhan pa'i phrub la sogs pa bzhin no/_/phyir
[\[110b.6\]]rgol ba pa [#]dag na re/_'gag pa ni yod pa kho na yin gyi[#]/_dngos po la brten pa'i phyir dper na tshos pa bzhin no zhes zer na/_de la bshad pa/_gang tshe chos rnams thams cad kyi/_/skye ba 'thad par mi 'gyur ba/_/de tshe chos rnams thams cad kyi/_/'gag pa 'thad par mi 'gyur ro/_/
[\[110b.7\]]gang gi tshe ji skad bstan pa'i tshul gyis [#]chos thams cad kyi skye ba mi 'thad pa de'i tshe/_'gag pa yang mi 'thad de/_tshos par bya ba dang /_tshos pa ma grub pas dpe med pa'i phyir ro zhes bya bar dgongs so/_/yang gzhan yang /_'di la 'gag pa ni dngos po yod pa 'am med pa la brtag
[\[111a\]]
[\[111a.1\]]grang na/_de la/_re zhig dngos po yod pa la/_/'gag pa 'thad par mi 'gyur ro/_/mi mthun pa nyid yin pa'i phyir [#]dper na me dang grang ba nyid bzhin no zhes bya bar dgongs so/_/de'i phyir/_dngos dang dngos po med pa dag_/gcig nyid na ni 'thad pa
[\[111a.2\]]med/_/ces bya ba smras so/_/ci ste yang /_dngos por gyur nas de nyid [#]bral ba na/_dngos po med pa zhes bya'o snyam na/_'o na ni de nyid kyis don dam par phyi nang gi dngos po rnams la ngo bo nyid med pa nyid yin te/_dngos por gyur nas dngos po med par gyur pas ngo bo nyid med pa
[\[111a.3\]]nyid ces gsal bar bstan te/_sgyu ma la sogs pa bzhin no/_/ci ste dngos po med pa la rtog ste/_'di ltar kha cig na re/_gzugs kyi blo ni bdag nyid las gzhan med pa'i yul can yin te/_de mthong na de'i blo skye ba'i phyir ro/_/'di na gang mthong na gang gi blo skye ba de ni de'i
[\[111a.4\]]yul can yin te/_dper na rta la sogs pa'i bdag nyid gzhan med pa'i lkog shal la sogs pa mthong na ba lang gi blo skye ba [#]bzhin no/_/de bzhin du ro la sogs pa'i bdag nyid gzhan med pa'i gzugs mthong na/_gzugs kyi blo skye bas de'i phyir gzugs kyi blo ni bdag nyid las
[\[111a.5\]]gzhan med pa'i yul can yin no zhes zer ba lta bu'o zhe na/_de ni rigs pa ma yin te/_de nyid kyi gtan tshigs de ma grub pa'i phyir dang /_dpe la bsgrub par bya ba'i chos ma tshang ba'i skyon yod pa'i phyir ro/_/yang bshad pa/_dngos po med par gyur pa la'ang /_/'gag pa 'thad
[\[111a.6\]]par mi 'gyur ro/_/med pa'i phyir/_mgo gnyis pa la ji ltar ni/_/gcad [#]du med pa de bzhin no/_/'dis ni med pa nyid du rjes su dpog pas 'gag pa med pa nyid kyis dngos po med pa la 'gag pa yod par smra ba rnams kyi dam bcas pa [#]la chos can gyi ngo bo nyid bsal ba'i skyon yod
[\[111a.7\]]par bstan to/_/yang gzhan yang /_khyed cag 'gag pa'i 'gag pa zhes smra ba de don dam par yod na rang gi bdag nyid kyis sam/_gzhan gyi bdag nyid kyis 'gag par 'gyur grang na/_de la/_'gag pa 'gag pa gzhan dang ni/_/de nyid kyis kyang 'gag mi rigs/_/ji ltar zhe na/_ji
[\[111b\]]
[\[111b.1\]]ltar skye ba rang dang ni/_/gzhan gyis bskyed pa ma yin bzhin/_/ji ltar skye ba rang nyid kyis skyed par mi rigs she na/_ji skad du/_skye ba 'di ni ma skyes pas/_/rang gi bdag nyid ji ltar skyed/_/ci ste skyes pas skyed byed na/_/skyes pa [#]ji zhig bskyed du yod/_/ces smras pa'i phyir
[\[111b.2\]]ro/_/ji ltar skye ba gzhan gyis bskyed par mi rigs she na/_ji skad du/_gal te skye ba gzhan zhig gis/_/de skyed thug pa med par 'gyur/_/ci ste skye ba med skyes na/_/thams cad de bzhin skye bar 'gyur/_/zhes smras pa'i phyir ro/_/de bzhin du 'dir yang /_'gag pa 'di
[\[111b.3\]]ni ma 'gags [#]pas/_/rang gi bdag nyid ji ltar 'gag_/ci ste 'gags [#]pas 'gag byed na/_/'gag na ci zhig 'gag tu yod/_/ces bya ba rnam par bshad pa'i tshig le'ur byas pas/_skye ba rang gi bdag nyid kyis skyed pa dgag pa'i rjes su 'brang bas 'gag [#]pa rang gi
[\[111b.4\]]bdag nyid kyis 'gag pa dgag [#]pa yang brjod par bya'o/_/gal te 'gag pa gzhan zhig gis/_/de 'gag thug pa med par 'gyur/_/ci ste 'gag pa med 'gag na/_/thams cad de bzhin 'gag par 'gyur/_/zhes bya ba rnam par bshad pa'i tshig le'ur byas pas 'dir yang
[\[111b.5\]]skye ba gzhan gyis bskyed pa [#]dgag pa'i rjes su 'brang bas 'gag pa gzhan gyis [#]dgag pa yang brjod par bya'o/_/gang dag 'jig pa can rnams ni 'jig pa'i rgyus 'jig go zhes zer ba de dag la 'di skad ces brjod par bya ste/_gang zhig gang gi 'jig pa'i rgyu yin no zhes nges par
[\[111b.6\]]shes pa de ni/_de'i 'jig pa'i rgyu ma yin te/_de las gzhan yin pa'i phyir/_dper na de las gzhan dag bzhin no/_/de'i phyir de ltar sgrub pa rgyas par ji skad du [#]bstan pas skye ba dang gnas pa dang /_'gag pa bsal ba'i phyir[#]/_rab tu byed pa'i dang por pha rol pos smras pa'i
[\[111b.7\]]gtan tshigs dang dpe dag don dam par ni don ma grub pa nyid dang med pa nyid [#]yin la/_kun rdzob tu gtan tshigs dang /_dpe dag brjod na ni don 'gal ba nyid yin no/_/ji skad bstan pa'i tshul gyi 'bras bu'i dbang gis mjug bsdu ba'i phyir/_skye dang gnas dang 'jig pa
[\[112a\]]
[\[112a.1\]]dag_/ma grub phyir na 'dus byas med/_/de la pha rol pos don dam par 'dus byas phung po dang /_khams dang /_skye mched dag la 'dus byas kyi ngo bo nyid dag yod pa kho nar gzung [#]bar bya ste/_skye ba la sogs pa 'dus byas kyi mtshan nyid dag dang ldan pa'i
[\[112a.2\]]phyir ro zhes gang smras pa de ma grub po/_/gang dag don dam par ba lang la sogs pa 'dus byas dag yod pa kho na yin te/_de dag gi mtshan nyid lkog shal la sogs pa [#]dag yod pa'i phyir ro zhes zer ba de dag la yang de bzhin du ji lkog shal la sogs pa mtshan nyid de dag mtshan
[\[112a.3\]]nyid dang bcas pa yin nam/_'on te mtshan nyid med cing dpe [#]med pa yin zhes brgal zhing brtag par bya'o/_/de la gal te de dag mtshan nyid dang bcas pa yin na ni de lta na lkog shal la sogs pa de dag ba lang gi ba lang nyid dam/_'dus byas nyid mtshon par byed pa ma yin te/_
[\[112a.4\]]mtshan nyid dang bcas pa'i phyir dper na ba lang gi rjes [#]bzhin no/_/ci ste de dag mtshan nyid med pa yin na ni mtshan nyid med pa'i phyir de dag rang nyid mi 'grub pas/_de dag gi [#]mtshan nyid kyi gzhi mtshon par mi nus so zhes snga ma bzhin du rgyas par sbyar ro/_/de dag la mtshan nyid
[\[112a.5\]]gzhan dag yod na ni thug pa med par thal bar 'gyur la/_mtshan nyid gzhan med na ni mtshan nyid kyi gzhi la yang thal ba nyid du 'gyur ro zhes bya ba la sogs pa [#]yang brjod par bya'o/_/gzhan dag na re/_don dam par 'dus byas ni yod pa kho nar shes par bya ste/_gnyen po dang
[\[112a.6\]]bcas pa'i phyir ro/_/'di na gang med par shes pa de ni gnyen po dang bcas pa ma yin te/_dper na mo gsham gyi bu bzhin no/_/'dus byas la ni gnyen po 'dus ma byas yod pas de'i phyir gtan tshigs ji skad smos pa'i mthus/_don dam par 'dus byas yod pa kho nar shes par
[\[112a.7\]]bya ste/_des na rjes su dpag pa sngar smras pa dag la 'gal ba 'khrul pa med pa'i gnod pa yod cing phung po la sogs pa dag kyang 'grub bo zhes zer ro/_'dir bshad pa/_'di la 'dus byas rab tu grub na ni de [#]bsal bas 'dus ma byas zhes bya ba rdzas cung zhig yod par brjod du
[\[112b\]]
[\[112b.1\]]yang rung grang na/_'dus byas de brtags na yod pa ma yin pas de'i phyir/_'dus byas rab tu ma grub pas/_/'dus ma byas ni ji ltar 'grub/_/tha snyad du yang ri bong gi rwa bzhin du ma skyes pas rdzas nyid du ma grags so zhes bya bar dgongs te[#]/_de'i phyir gtan tshigs la sogs
[\[112b.2\]]pa de dag mi srid pa nyid do/_/'dir smras pa/_gal te don dam par skye ba la sogs pa dag mtshan nyid ma yin par ston na de ltar na de dag 'dus byas kyi mtshan nyid [#]bsal ba rjes su bsgrubs [#]pas phyogs dang /_gtan tshigs dang dpe'i gzhi la sogs pa ma grub pa'i skyon du 'gyur
[\[112b.3\]]ro/_/'dir bshad pa/_don dam par yod pa ma yin yang tha snyad du/_rmi lam ji bzhin sgyu ma bzhin/_/dri za'i grong khyer ji bzhin du/_/yod pa nyid du khas blangs pa'i phyir skyon med do/_/ji ltar rmi lam rnam par brtags [#]pa nyams su myong ba dran pa dang /_chos dang chos ma yin pa
[\[112b.4\]]dang /_lhas byin gyis brlabs pa'i rgyu can yul 'dod pa dang /_mi 'dod pa dag dang phrad pa nye bar dmigs pa'i 'bras bu dang ldan pa brtags [#]na ngo bo nyid med kyang /_tha snyad du yod pa la sogs pa'i blo'i rgyu nyid kyis yul nyid du 'gyur ba dang ji ltar sgyu ma sgyu ma mkhan dang gsang sngags
[\[112b.5\]]dang sman gyi mthu khyad par can las glang po che dang /_khyu mchog dang /_bud med dang /_gnas la sogs pa'i ngo bo nyid du 'byung ba dbang po'i spyod yul du gyur pa dag ngo bo nyid med kyang /_shes pa 'khrul pa'i rgyu yin pa'i phyir yod do zhes brjod pa dang /_ji ltar dri za'i grong khyer 'obs
[\[112b.6\]]rgya chen po dang /_sgo dang sgo khang dang /_yang thog dkar po dga' ba 'tsher bag can dang /_khyams zla ba can dang /_skar khung dang /_khang pa brtsegs pa [#]dang ldan pa'i grong khyer gyi blo skye ba'i rgyu yin pa/_de bzhin skye dang de bzhin gnas/_/de bzhin du ni 'jig pa gsungs/_/drang srong de kho na nyid mthong
[\[112b.7\]]ba'i mig yang dag par bye ba rnams la 'dus byas kyi skye ba la sogs pa'i blo skye ba'i rgyu nyid du gsungs so/_/mi shes pa blo gros kyi mig zum pa rnams ni rmi lam la sogs pa bzhin du dngos po rnams skye'o/_/gnas so/_/'gag go zhes yang dag pa'i don gyi mngon pa'i nga rgyal skyed par byed do/_/de'i phyir de
[\[113a\]]
[\[113a.1\]]ltar mkhas pa dang mkhas pa ma yin pa dag gi tha snyad kyi dbang gis [#]skye ba la sogs pa [#]yod pa nyid du khas blangs pa'i phyir phyogs dang gtan tshigs dang dpe'i gzhi la sogs pa ma grub pa'i skyon med do/_/'di la kha cig na re/_kun nas nyon mongs pa 'jug pa'i
[\[113a.2\]]rgyu de las gzhan pa rnam par rtog pa gsum po dag bstan pa'i phyir rmi lam la sogs pa dpe gsum bstan to zhes zer ro/_/gzhan dag na re pha rol pos skye ba la sogs pa dag yod pa kho na yin te/_mngon sum gyi blo'i bzung ba yin pa'i phyir dang /_byed pa po yod pa'i phyir dang /_
[\[113a.3\]]rgyud tha mi dad pas 'dzin pa'i phyir dper na/_gzugs bzhin no zhes smras pa de dag ma nges pa nyid du bstan pa'i phyir/_rmi lam la sogs pa'i dpe gsum po dag go rims [#]bzhin du gsungs te/_bcom ldan 'das kyis kyang nyan thos kyi theg pa la bdag dang bdag gi ngo bo nyid
[\[113a.4\]]med pa yin yang de ltar snang ba'i phyir/_nyon mongs pa'i sgrib pa'i gnyen por/_gzugs ni dbu [#]rdos pa 'dra/_/tshor ba chu bur dag dang mtshungs/_/'du shes smig rgyu 'dra ba ste/_/'du byed rnams ni chu shing bzhin/_rnam shes sgyu ma lta bu zhes[#]/_/de nyid gzigs pas bka'
[\[113a.5\]]stsal to/_/zhes gsungs la/_theg pa chen po la yang [#]'dus byas rnams ngo bo nyid med pa nyid yin yang de ltar snang zhing de ltar bstan pa'i phyir nyon mongs pa dang shes bya'i sgrib pa'i gnyen por/_/skar ma rab rib mar me dang /_/sgyu ma zil pa chu bur dang /_/rmi lam glog dang sprin
[\[113a.6\]]lta bur/_/'dus byas de ltar blta bar bya/_/zhes gsungs pas de'i phyir 'di la skrag pa'i gnas med de/_blo gros dang ldan pa rnams kyis yongs su brtags nas bzod pa bskyed par bya'o zhes zer ro/_/gzhan dag na re/_bcom ldan 'das kyis 'du byed rnams bdag med pa dper na[#]/_
[\[113a.7\]]sgyu ma dang /_brag ca dang /_gzugs brnyan dang /_smig rgyu dang /_rmi lam dang /_dbu ba rdos pa dang /_chu'i chu bur dang /_chu shing gi phung po dag bstan te/_'di la de bzhin nyid dam/_ma nor ba de bzhin nyid ni 'ga' yang med kyi/_'di dag ni spros pa yang yin/_'di dag ni brdzun
[\[113b\]]
[\[113b.1\]]pa yang yin no zhes kyang gsungs so/_/chos thams cad bdag med do zhes gsungs pa la bdag med pa zhes bya ba ni ngo bo nyid med pa'i don te/_bdag ces bya ba'i sgra ni ngo bo nyid kyi tshig yin pa'i phyir ro zhes zer ro/_/gzhan ma yin pa na re de la 'dir bdag tu snang ba ni nor ba'i
[\[113b.2\]]de bzhin nyid yin pa'i phyir dang bdag ces bya ba'i sgra yang bdag gi tshig yin pa'i phyir de dag la bdag gzhan yang med la/_rang nyid kyang bdag ma yin te/_dbang phyug ma yin pa bzhin pas khungs des ni nyan thos kyi theg pa la gang zag gi [#]bdag med pa'i sgra'i don bye brag tu
[\[113b.3\]]rtogs par bya ba yin pa'i phyir chos bdag med pa nyid bstan par mi nus so/_/nus par gyur na ni theg pa gzhan yongs su bzung ba don med pa nyid du 'gyur ro zhes zer ro/_/de la 'dir rab tu byed pa'i don ni pha rol pos rab tu byed pa'i dang por sgrub pa smras pa'i skyon brjod pas
[\[113b.4\]]'dus byas rnams ngo bo nyid med pa nyid du bstan pa yin no/_/de'i phyir rab 'byor ji tsam du 'dus byas yin pa de tsam du brdzun no zhes bya ba dang /_de bzhin du gang 'dus byas la mi spyod pa dang /_'dus ma byas la mi spyod pa de ni shes rab kyi pha rol tu phyin pa la spyod pa nyid yin no zhes bya
[\[113b.5\]]ba dang /_de bzhin du chos thams cad ni de bzhin nyid la gnas pa ste/_de bzhin nyid gang yin pa de la ni 'dus byas kyang med/_'dus ma byas kyang med do/_/gang la 'dus byas kyang med/_'dus ma byas kyang med pa de la ni gnyis su 'jug pa med do/_/gang la gnyis su 'jug pa
[\[113b.6\]]med pa de la [#]ni de bzhin nyid do zhes bya ba dang /_de bzhin du tshangs pa 'dus byas dang /_'dus ma byas kyi chos rnams la tha dad du bya ba ci yod/_smras pa/_'jam dpal 'dus byas dang /_'dus ma byas kyi chos rnams la tha snyad tsam tha dad par bya ba yin te/_byang chub sems dpa' gzungs
[\[113b.7\]]'di 'dzin pa ni 'dus byas dang /_'dus ma byas kyi chos rnams la rlom sems su mi byed/_dmigs par mi byed do zhes bya ba la sogs pa dang /_de bzhin du rab kyi rtsal gyis rnam par gnon pa gzugs dang /_tshor ba dang /_'du shes dang /_'du byed rnams dang /_rnam par shes
[\[114a\]]
[\[114a.1\]]pa ni 'dus byas kyang ma yin/[# ]'dus ma byas kyang ma yin pa gang yin pa de ni shes rab kyi pha rol tu phyin pa'o/_/gzugs dang /_tshor ba dang /_'du shes dang /_'du byed rnams dang /_rnam par shes pa ni/_skye ba'i chos can yang ma yin/_'gag pa'i chos can yang ma
[\[114a.2\]]yin no/_/gzugs dang /_tshor ba dang /_'du shes dang /_'du byed rnams dang /_rnam par shes pa [#]skye ba'i chos can yang ma yin/_'gag pa'i chos can yang ma yin pa gang yin pa de ni shes rab kyi pha rol tu phyin pa'o/_/rnam par rtog pa ma gtogs par 'dus byas dang /_
[\[114a.3\]]'dus ma byas med de[#]/_byis pa rmongs pa rnams ni mo gsham gyi rmi lam na bu mthong ba bzhin du/_'dus byas dang /_'dus ma byas zhes 'dzin par byed do zhes bya ba la sogs pa gsungs pa de dag grub pa yin no/_/slob dpon legs ldan byed kyis nye bar sbyar ba/_dbu ma'i rtsa ba'i 'grel
[\[114a.4\]]pa shes rab sgron ma las/_skye ba dang /_gnas pa dang /_'jig pa brtag pa zhes bya ba ste rab tu byed pa bdun pa'o//_//da ni stong pa nyid kyi mi mthun pa'i phyogs kyi khyad par dgag pas phung po la sogs pa dag ngo bo nyid med pa nyid du bstan pa'i don gyi dbang gis rab tu
[\[114a.5\]]byed pa brgyad pa brtsam mo/_/'dir smras pa/_don dam par phung po dang khams dang /_skye mched dag yod pa kho na yin te/_bcom ldan 'das kyis de dag la brten nas byed pa po dang las bstan pa'i phyir ro/_/'di na gang med pa la ni bcom ldan 'das kyis de la brten nas byed
[\[114a.6\]]pa po dang las ma bstan te/_dper na bong bu dang rnga mo'i rwa dag bzhin no/_/phung po la sogs pa dag la ni/_bcom ldan 'das kyis de dag la brten nas byed pa po dang las bstan pa 'di yod de/_legs par spyad pa'i chos spyad bya/_/nyes par spyad pa de mi spyad/_/chos spyod 'jig
[\[114a.7\]]rten 'di dang ni/_/pha rol du yang bde bar gnas/_/zhes byed pa po dang las kyang bstan to/_/de la chos mngon pa las/_las ni dge ba dang /_mi dge ba dang /_lung du ma bstan pa'i bye brag gis rnam pa gsum mo/_/de la dge ba yang ngo bo nyid dang mtshungs par ldan pa dang /_
[\[114b\]]
[\[114b.1\]]kun nas bslang ba dang /_don dam pa'i bye brag gis rnam pa bzhi'o/_/mi dge ba yang de bzhin no/_/lung du ma bstan pa yang rnam par smin pa las skyes pa dang /_spyod lam las byung ba dang /_bzo'i gnas las byung ba dang /_sprul pa las byung ba'i bye brag gis rnam pa bzhi'o zhes
[\[114b.2\]]'byung bas de'i phyir gtan tshigs ji skad smos pa'i mthus don dam par/_phung po dang /_khams dang /_skye mched dag yod pa kho na yin no/_/de la 'dir gal te don dam par de dag la brten nas/_byed pa po dang las bstan pa'i phyir ro zhes bya ba'i gtan tshigs 'dod na ni don
[\[114b.3\]]ma grub pa nyid do/_/'on te dbyug pas ma bzlog pa'i phyir tha snyad du 'dod na ni don 'gal ba nyid dang /_grub [#]pa la sgrub pa nyid yin no/_/bcom ldan 'das kyis don dam par [#]de dag la brten nas byed pa po dang las bstan to zhes byar yang dpe med de/_'di ltar don dam par dngos
[\[114b.4\]]po med pa'i phyir ro/_/de'i phyir de ltar de dag mi 'thad pa de ltar brtag par bya ste/_'di la byed pa po de yang yin par gyur pa'am/_ma yin par gyur pa'am/_yin pa dang /_ma yin par gyur pa zhig las byed par 'gyur zhing las kyang yin par gyur pa'am/_ma yin par gyur pa'am/_yin pa dang /_ma yin par gyur
[\[114b.5\]]pa zhig byed pa po'i bya bar 'gyur grang na/_de dag rnam pa thams cad du mi 'thad pas de'i phyir bshad pa/_byed po yin par gyur pa de/_/las su gyur pa mi byed do/_/'di ni dam bca' ba nye bar gzhag pa'o/_/de la byed pa po yin par gyur pa ni
[\[114b.6\]]bya ba dang ldan pa'o/_/las yin par gyur pa yang bya ba dang [#]ldan pa'o/_/byed po ma yin gyur pa yang /_/las su ma gyur mi byed do/_/'di yang dam bca' ba nye bar gzhag [#]pa'o/_/de la yang byed pa po ma yin par gyur pa dang /_las ma yin par gyur pa ni de las bzlog go/_/byed pa po
[\[114b.7\]]zhes bya ba ni bya ba byed pa'o/_/las zhes bya ba ni bya ba'o/_/mi byed do zhes bya ba ni bya ba mi byed pa'o/_/de la re zhig dam bcas pa'i don nye bar gzhag pa snga ma sgrub [#]pa'i phyir bshad pa/_yin par gyur la bya ba med/_/byed pa po gang bya ba la ma [#]ltos pa zhig byed pa po'i ngo bo nyid du 'dod
[\[115a\]]
[\[115a.1\]]na de la bya ba dang las med de/_bya ba med par yang de grub pa'i phyir ro/_/bya ba dang ldan pa las khyad par yod par yang mi rigs pas byed pa po las byed do zhes bya ba de mi 'thad do zhes bya bar dgongs so/_/yang na/_yin par gyur la bya ba med/_/ces bya ba ni chos
[\[115a.2\]]mthun pa'i dpe'i tshig yin no/_/'dir rjes su dpag pa ni don dam par byed pa po yin par gyur pa lhas byin zhes bya ba brten te brtags [#]pa dang /_mu stegs byed kyis [#]yongs su brtags [#]pa ni lhas byin gyi rgyud la las dge ba dang mi dge ba mi byed de/_byed pa po yin pa'i phyir dper na
[\[115a.3\]]mchod sbyin bzhin no/_/yang na byed pa po yin par gyur pa nye bar btags pa ma yin par ji ltar gzegs zan pa dag gis bdag byed pa po nyid du brtags [#]pa lta bu de dag gi phyir/_rjes su dpag pa ni don dam par bdag lhas byin ni lhas byin gyi rgyud la las mi byed de/_dngos po yin pa'i
[\[115a.4\]]phyir dper na las bzhin no/_/don dam par lhas byin gyi rgyud kyi las ni byed pa po bdag lhas byin gyi [#]bya ba ma yin te/_las yin pa'i phyir dper na de las gzhan pa [#]bzhin pas de'i phyir rjes su dpag pas gnod par 'gyur ro/_/ci ste dam bcas pa de'i don gang yin/_ci lhas byin gyi rgyud
[\[115a.5\]]kyi las la byed pa po gzhan yod pa yin nam/_'on te byed pa po med pa yin/_des cir 'gyur/_gal te byed pa po gzhan yod pa yin na ni dam bcas pa nyams so/_/ci ste byed pa po med pa yin na ni dpe med do zhe na/_de ni rigs pa ma yin te/_bdag mchod sbyin zhes bya ba lhas byin
[\[115a.6\]]gyi rgyud kyi byed pa po nyid du ma grub pa nyid dpe nyid du nye bar bzhag pa'i phyir ro/_/de'i phyir de ltar byed pa po yin par gyur pa bya ba la mi ltos pa la byed pa po nyid du rtog pa la bya ba dang las mi 'thad do/_/las kyang byed po med par 'gyur/_/byed pa po des de ma byas pa'i phyir ro/_/yang na/_
[\[115a.7\]]las kyang byed po med par 'gyur/_/zhes bya ba ni las yin par gyur par rtog pa [#]la/_las kyang las kyi ngo bo nyid yin pa'i phyir/_byed pa po la mi ltos pa yin te[#]/_ngo bo nyid ni ltos pa med pa'i phyir ro/_/des na byed pa pos ma byas pa nyid kyi las su 'gyur te/_'dir yang rjes su
[\[115b\]]
[\[115b.1\]]dpag pa snga ma bzhin no/_/yin par gyur la bya ba med/_/byed pa po yang las med 'gyur/_/zhes bya ba ni phyed [#]gong ma shos kyi rjes su 'brang bas rnam par bshad zin pa'i phyir bshad mi dgos so/_/de ltar na dam 'cha' bar byed pa'i dam bcas pa la [#]rjes su dpag pas gnod
[\[115b.2\]]par 'gyur bas byed pa po dang las dag ltos pa med par yod pa de ni mi 'dod de/_de'i phyir byed pa po dang las dag ltos pa po [#]dang bcas pa nyid du 'dod pa kho nar bya'o/_/des na don dam par byed pa po lhas byin zhes bya ba ni/_lhas byin gyi rgyud la las byed pa po'i rgyud la gdon
[\[115b.3\]]mi za bar rnam par smin par 'gyur ba mi byed par shes par byar nus te/_ltos pa dang bcas pa'i phyir dper na mchod sbyin bzhin no/_/de bzhin du don dam par lhas byin gyi rgyud kyi las byed pa po la gdon mi za bar rnam par smin par 'gyur ba ni byed pa po lhas byin gyi bya ba ma yin
[\[115b.4\]]te/_byed pa po la ltos pa'i phyir/_dper na mchod sbyin gyi rgyud kyi las bzhin no/_/da ni dam bcas pa'i don nye bar gzhag [#]pa gnyis pa sgrub [#]pa'i phyir bshad pa/_gal te byed por ma gyur pa[#]/_/las su ma gyur byed na ni/_/des cir 'gyur/_las la rgyu ni med par 'gyur/_/
[\[115b.5\]]byed pa po med par yang grub pa'i phyir ro/_/byed pa po yang rgyu med 'gyur/_/byed pa po las mi byed pa dang /_las la mi ltos pa yin pa'i phyir ro/_/tshig le'ur byas pa'i phyed pa [#]'dis kyang byed pa po dang las kyi chos byed pa po dang las dag phan tshun ltos pa dang bcas pa nyid bstan to/_/'dir rjes su
[\[115b.6\]]dpag pa ni byed pa po dang las kyi phyogs la yang snga ma bzhin te/_khyad par ni byed pa po dang las ma yin par gyur pa dag phyogs su bya ba yin no/_/ci ste yang 'ga' zhig kho bo cag la byed pa po dang las dag ni 'di lta ste rang dbang ni byed pa po'o/_/byed pa po'i 'dod pa mchog ni
[\[115b.7\]]las so zhes bya bas/_rang gi mtshan nyid grub pa'i phyir phan tshun ltos pa med pa nyid yin pas/_des na ltos pa dang bcas pa'i phyir zhes bya ba'i gtan tshigs kyi don ma grub pa nyid do zhes zer na/_sun 'byin par byed pa la brkam pa nyid kyis de la gnod pa chen po 'byung bar
[\[116a\]]
[\[116a.1\]]'gyur te/_ji ltar zhe na/_'di la rang dbang ni byed pa po'o zhes bya ba gang yin pa de yang las bsgrub pa'i thabs mkhas pa la rang dbang yod pa'i phyir/_las la ltos pa nyid yin la/_byed pa po'i 'dod pa mchog ni las so zhes bya ba gang yin pa de
[\[116a.2\]]yang byed pa po la ltos pa nyid yin pa'i phyir byed pa po dang /_las dag gi byed pa po dang /_las zhes tha snyad gdags pa nyid la ni phan tshun rgyu'i dngos por nye bar 'gro ba yod pa yin na/_de yang byed pa po dang las dag ltos pa med par smra ba la mi 'thad pas de'i phyir byed pa po dang las
[\[116a.3\]]dag la rgyu med par 'gyur te/_de ltar/_rgyu med na ni 'bras bu dang /_/rgyu yang 'thad par mi 'gyur ro/_/rgyu dang rkyen so sor nges pa'i mthus bya ba nyid kyis 'bras bu zhes bya zhing /_lhan cig byed pa'i rgyu tshogs su zin kyang de yod na 'byung ba nyid kyis 'bras bu'i rgyu zhes bya na/_ltos
[\[116a.4\]]pa med pa la ni rgyu med pa yang rgyur mi rung la/_de'i 'bras bu med pa yang 'bras bur mi rung ngo zhes bya bar dgongs so/_/yang gzhan yang /_de med na ni bya ba dang /_/byed pa po dang byed mi rigs/_/'bras bu de med na bya ba dang byed pa po dang byed pa dag mi rigs te/_'jig rten [#]
[\[116a.5\]]pa'i bum pa la sogs pa yul gyi bya ba de yang byed pa po'i 'dod pa mchog ni las so zhes bya bas byed pa po la ltos pa yin na bum pa sgrub nus pa'i rtsol ba la/_thabs shes pa ma brjed pa'i mkhas pa la rang dbang ni byed pa po'o zhes bya ba de yang byed pa po gzhan la mi ltos shing las
[\[116a.6\]]la ltos pa yin/_bum pa bsgrub [#]pa'i yan lag du mas bsgrub par bya ba de nyid kyis bsgrub [#]pa'i yan lag las sgrub pa'i mchog ni byed pa'o zhes bya ba de yang byed pa po dang /_las dag la ltos pa yin na ltos pa med pa la ni de dag med de/_gcad [#]par bya ba'i shing med na bcad pa dang gcod
[\[116a.7\]]pa po dang gcod pa dag med pa bzhin no/_/yang gzhan yang /_bya ba la sogs mi rigs na/_/chos dang chos min yod ma yin/_/bya ba dang byed pa po dang bya ba [#]dag mi rigs na chos dang chos ma yin pa dag yod pa ma yin te/_pha rol po'i tshul las chos dang chos ma yin pa dag ni bya
[\[116b\]]
[\[116b.1\]]ba dang [#]byed pa po dang byed pa dag gis bsgrub par bya ba yin pa'i phyir dang de dag gis gsal bar bya ba yin pa'i phyir ro zhes bya bar dgongs so/_/ci ste yang rang gi sde pa dag la la [#]'di skad ces 'du byed rnams la byed pa po dang /_tshor ba po med pa'i phyir byed pa po med pa'i skyon gyis [#]mi gnod
[\[116b.2\]]de/_chos dang chos ma yin pa dag lus dang /_ngag dang yid kyi bya ba'i khyad par gyi bdag nyid du khas blangs pa'i phyir ro zhe na/_rgyu phan 'dogs pa tshogs pa tsam la tha snyad du byed pa po nyid du khas blangs pas/_de la ltos pa nyid kyi chos dang chos ma yin pa dag las kyi sgrar
[\[116b.3\]]brjod pa'i phyir/_byed pa po med na de la ltos pa'i las mi 'grub pa'i phyir/_chos dang chos [#]yin pa la sogs pa dag med pa'i skyon gyis mi gnod pa ma yin te/_ltos pa'i rigs pa med pa'i phyir ro/_/de ltar ji skad bstan pa'i tshul gyis[#]/_chos dang chos min med na ni/_/
[\[116b.4\]]de las byung ba'i 'bras bu med/_/chos dang chos ma yin pa dag med na de dag las byung ba'i 'bras bu lha dang mi dang sems can dmyal ba dang /_dud 'gro dang yi dgas kyi 'gro ba dag tu lus dang dbang po dang longs spyod 'dod pa dang /_mi 'dod pa'i bdag nyid 'grub pa dag med par
[\[116b.5\]]'gyur ro/_/de ltar/_'bras bu med na thar pa dang /_/mtho ris 'gyur ba'i lam mi 'thad/_/bya ba dag ni thams cad kyang /_/don med nyid du thal bar 'gyur/_/'bras bu med na thal bar 'gyur ba'i lam rnal 'byor pa dag mya ngan las 'das pa'i don du yang dag pa'i lta ba
[\[116b.6\]]sngon du btang ba'i 'phags pa'i lam yan lag brgyad pa sgom pa yang mi 'thad par 'gyur la/_mtho ris su 'gyur ba'i lam tshul khrims yang dag par len pa dang /_bsam gtan dang /_snyoms par 'jug pa la mngon par brtson pa yang mi 'thad par 'gyur zhing /_'jig rten
[\[116b.7\]]dang 'jig rten las 'das pa'i bya ba thams cad kyang don med pa nyid du thal bar 'gyur ro/_/de'i phyir de ltar byed pa po ma yin par gyur pa las ma yin par gyur pa byed pa dang /_las ma yin par gyur pa byed pa po ma yin par gyur pa'i bya ba yin par rtog pa la gnod pa chen po de
[\[117a\]]
[\[117a.1\]]dag 'byung bar 'gyur ba bzlog dka' bar rig nas byed pa po dang las dag ltos pa dang bcas pa nyid du 'dod par bya'o/_/de ltar gtan tshigs kha na ma tho ba med pa ji skad bstan pa de yod pa'i phyir byed pa po ma yin par gyur pa/_las ma yin par gyur pa byed pa
[\[117a.2\]]dang /_las ma yin par gyur pa byed pa po ma yin par gyur pa'i bya ba yin par sgrub pa'i phyogs de mi 'thad par bstan to/_/rnam grangs kyi tshul smra ba dag na re/_rnam grangs las byed pa po yin pa dang ma yin par gyur pa las yin pa dang ma yin par gyur pa byed pa'i phyir skyon med do zhe na/_'dir bshad pa/_byed
[\[117a.3\]]pa por gyur ma gyur pa/_/gyur ma gyur de mi byed do/_/yin dang ma yin gyur pa ni/_/phan tshun 'gal bas ga la gcig_/'di ltar yin pa dang ma yin par gyur pa ni phan tshun 'gal bas gcig la gcig dus gcig [#]tu mi 'thad do/_/gal te yin na ni ji ltar ma yin par 'gyur
[\[117a.4\]]ci ste ma yin na ni ji ltar yin par 'gyur te/_'di ltar 'jig rten na me la tsha ba'i ngo bo nyid dang /_grang ba'i ngo bo nyid dmigs su med pa bzhin no/_/ci ste rdzas kyi ngo bo nyid du yod pa'i phyir yin par gyur pa [#]yin la/_bya ba dang byed pa'i sngon rol na byed pa po nyid du med pa'i phyir ma yin
[\[117a.5\]]par gyur pa yang yin pas de ltar ltos pa'i dbang gis gcig la yang dus gcig na gnyi ga'i bdag nyid yod pa'i phyir skyon med do zhe na/_/de ni bzang po ma yin te/_ltos pa'i nges pa 'gog par 'gyur ba'i phyir dang /_phyogs gnyi gar bstan pa'i rjes su dpag pas bkag pa'i
[\[117a.6\]]phyir skyon med pa ma yin no/_/gal te mchod sbyin ni byed pa po nyid kyang yin la/_byed pa po ma yin pa nyid kyang yin pas/_dpe med pa'i phyir rjes su dpag pas gnod par mi 'gyur ro zhe na/_lhas byin gyi rgyud la mchod sbyin byed pa po ma yin par gyur pa'i cha dang /_mchod sbyin gyi bya
[\[117a.7\]]ba ma yin par gyur pa'i char bsgrub [#]pa nyid dpe nyid du 'dod pa'i phyir skyon med do/_/rgyas par [#]snga ma bzhin no/_/de'i phyir de ltar re zhig phyogs mthun pa la brten pa'i [#]byed pa po dang las rnam par bzhag [#]pa dag don dam pa la ma yin pas rab tu byed pa'i dang por smras pa'i gtan tshigs
[\[117b\]]
[\[117b.1\]]kyi don ma grub pa nyid do/_/gal te byed pa po yin par gyur pa las ma yin par gyur pa byed cing /_byed pa po ma yin par gyur pa yang las yin par gyur par [#]byed pas skyon med do zhe na/_'dir bshad pa/_byed pa po dang las dag ni/_/gyur pa ma gyur mi byed de/_/ma gyur pa yang gyur mi byed/_/
[\[117b.2\]]gang gis ci zhig mi byed ce na/_byed pa po yin par gyur pa las ma yin par gyur pa mi byed la/_byed pa po ma yin par gyur pa las yin par gyur pa mi byed do/_/ci'i phyir zhe na/_'di ltar/_'dir yang skyon der thal bar 'gyur/_/yin par gyur pa dang /_ma yin par gyur pa'i phyogs
[\[117b.3\]]su bstan pa'i skyon de dag nyid du thal bar 'gyur ba'i [#]phyir ro/_/don dam par byed pa po yin par gyur pa las ma yin par gyur pa mi byed la/_byed pa po ma yin par gyur pa las yin par gyur pa mi byed do [#]zhes dam bcas pa la khyad par yod par zad kyi/_sbyor ba'i yan lag
[\[117b.4\]]lhag ma dag ni rgyas par snga ma bzhin no/_/de bzhin du/_byed pa po dang las dag ni/_/gyur dang bcas pa ma gyur dang /_/gyur ma gyur pa mi byed de/_/gtan tshigs gong du bstan phyir ro/_/de bzhin du/_byed pa po dang las dag ni/_/ma gyur pa ni gyur bcas dang /_/gyur ma
[\[117b.5\]]gyur pa mi byed do/_/gtan tshigs gong du bstan phyir ro/_/de bzhin du/_byed pa por gyur ma gyur ni/_/las su gyur dang ma gyur pa/_/mi byed 'dir yang gtan tshigs ni/_/gong du bstan pas shes par bya/_/'dir yang dam bcas pa la khyad par yod pa 'ba' zhig tu zad kyi/_sbyor
[\[117b.6\]]ba'i yan lag lhag ma dag ni rgyas par snga ma bzhin no/_/gang gi phyir de ltar brtags na/_/byed po las la brten byas shing /_/las kyang byed po de nyid la/_/brten nas 'byung [#]ba de yi phyir/_/byed pa po dang las nyid la byed pa po dang las kyi rgyu yod pa ni tha snyad par phan tshun ltos
[\[117b.7\]]pa nyid yin gyi/_de ma gtogs par de las gzhan pa 'grub pa'i [#]rgyu ni ma mthong ngo /_/de lta bas na rab tu byed pa'i dang por smras pa'i gtan tshigs kyi don ma grub pa nyid kyi lan gdab dka' ba dang /_dpe'i skyon yod pa dang /_gtan tshigs gzhan du rtog na yang don 'gal ba nyid
[\[118a\]]
[\[118a.1\]]du 'gyur ro/_/gang dag don dam par phung po dang /_khams dang /_skye mched dag yod pa kho na yin te/_bcom ldan 'das kyis nye bar len pa po dang /_nye bar blang ba [#]nyid du gsungs pa'i phyir ro zhes zer ba de dag dgag pa'i phyir/_de bzhin nyer len shes par
[\[118a.2\]]bya/_/zhes bya ba la sogs pas 'dra bar bstan par bya ste/_de bzhin zhes bya ba ni ji skad bstan pa'i 'bad pas nye bar bstan pa bzhin du'o/_/nyer len ces bya ba ni nye bar len pa ste/_dngos po'i rkyen du blta bar bya'o/_/nye bar len pa po dang /_nye bar blang ba dag yongs su gzung [#]ba'i phyir te/_
[\[118a.3\]]gang la dngos po yod pa de la byed pa po du ma yod pa'i phyir ro/_/ji skad bstan pa'i 'bad pa ni ji ltar byed pa po las la brten cing las kyang byed pa po la brten nas 'byung ba de bzhin du nye bar len pa po yang nye bar blang ba la brten nas nye bar blang ba yang nye bar len pa po la brten nas 'byung
[\[118a.4\]]bar 'gyur bas nye bar len pa po dang /_nye bar blang ba dag gi [#]nye bar len pa po dang nye bar blang ba nyid ni don [#]dam pa pa ma yin no/_/ji ltar zhe na/_las dang byed po bsal phyir ro/_/bsal zhes byas pa [#]ni bkag pa'o/_/phyir ro zhes bya ba ni gtan tshigs kyi don te/_gang gi phyir de ltar byed
[\[118a.5\]]pa po dang las dag bsal ba bstan pa de nyid kyis nye bar len pa po dang /_nye bar blang ba [#]dag kyang bsal bar shes par bya'o/_/de la phyogs tsam zhig bstan par bya ste/_don dam par nye bar len pa po ma [#]yin par gyur pa lhas byin zhes bya ba nye bar blang ba yin par gyur pa de'i sgrar brjod pa
[\[118a.6\]]dag len par mi byed par gzung bar bya ste/_nye bar blang ba la ltos pa'i phyir dper na mchod sbyin bzhin no/_/don dam pa [#]nye bar len pa po ma yin par gyur pa lha sbyin zhes bya ba nye bar blang ba ma yin par gyur pa nye bar len par mi byed pa dang /_nye bar len pa po yin pa dang ma yin par gyur pa
[\[118a.7\]]lhas byin zhes bya ba nye bar blang ba yin pa dang /_ma yin par gyur pa nye bar len par mi byed de zhes bya ba dag la yang dam bcas pa la khyad par yod par zad kyi/_sbyor ba'i yan lag lhag ma dag ni rgyas par snga ma bzhin no/_/de bzhin du don dam par nye bar blang ba yin par gyur pa yang nye bar
[\[118b\]]
[\[118b.1\]]len pa po yin par gyur pa lhas byin zhes bya ba'i nye bar blang ba ma yin te/_nye bar len pa po la ltos pa'i phyir dper na mchod sbyin gyi rgyud kyi nye bar blang bar [#]gyur pa bzhin no/_/don dam par nye bar blang ba ma yin par gyur pa nye bar len pa po ma yin par gyur pa lhas byin zhes bya ba'i nye bar
[\[118b.2\]]blang ba ma yin pa dang /_nye bar blang ba yin pa dang /_ma yin par gyur pa nye bar len pa po yin pa dang /_ma yin par gyur pa lhas byin zhes bya ba'i nye bar blang ba ma yin te zhes bya ba dag la yang dam bcas pa la khyad par yod par zad kyi/_sbyor ba'i yan lag lhag ma dag ni rgyas
[\[118b.3\]]par snga ma bzhin no/_/de bzhin du phyogs mi mthun pa dag la yang brjod par bya'o/_/nye bar len pa po dang /_nye bar blang ba yin par gyur pa la sogs pa dag don dam par ma grub pa'i phyir ro/_/'dir yang gtan tshigs kyi don ma grub pa nyid dang /_dpe bsgrub par bya ba dang /_
[\[118b.4\]]sgrub pa'i chos dang mi ldan pas [#]med pa dang /_gtan tshigs gzhan du rtog na yang [#]don 'gal ba nyid du 'gyur ro/_/ji ltar don dam par byed pa po dang las dag gis nye bar len pa po dang /_nye bar blang ba dag bsal ba de bzhin du/_byed pa po dang las dag gis/_/dngos po
[\[118b.5\]]lhag ma shes par bya/_/rang dang gzhan la grags pa'i rgyu dang 'bras bu dang /_yon tan dang /_yon tan can dang /_mtshan nyid dang /_mtshan nyid kyi gzhi dang /_yan lag dang /_yan lag can la sogs pa/_dngos po lhag ma rnams kyang shes par bya ste/_rgyu yang 'bras bu la
[\[118b.6\]]brten cing 'bras bu yang rgyu la brten nas 'grub pa la sogs pa tha snyad pa yin gyi/_don dam pa pa [#]ni ma yin no/_/gang dag rgyu dang 'bras bu la sogs pa dag gi don dam pa [#]pa'i rgyu dang 'bras bu la sogs pa'i [#]ngo bo nyid la mngon par zhen pa de dag gi mngon par zhen pa'i zug rngu dag [#]
[\[118b.7\]]bsal bar 'dod pas/_slob dpon gyis bka' stsal pa'i lung khas blangs nas/_cung zad dpyad par bya'o/_/don dam par 'o ma yin par gyur pa ni zho yin par gyur pa [#]mi byed de/_'bras bu la ltos pa'i phyir dper na rgyu spun dag bzhin no/_/gal te mthong ba dang grags pa'i gnod
[\[119a\]]
[\[119a.1\]]pas gnod par 'gyur ro zhe na/_dam bcas pa khyad par can byas pa'i phyir skyon med do/_/yang na don dam par smra bar 'dod pa'i 'o ma ni/_bsams [#]pa'i zho'i rgyu ma yin te/_'o ma yin pa'i phyir dper na de las gzhan pa'i 'o ma bzhin no/_/de bzhin du don
[\[119a.2\]]dam par smra bar 'dod pa'i zho ni 'o ma'i rgyu can ma yin te/_'o ma la ltos pa'i phyir/_dper na de las gzhan pa'i zho bzhin no/_/yang na don dam par zho ni 'o ma'i rgyu can ma yin par shes par bya ste/_rgyu la ltos pa'i phyir dper na snam bu bzhin no/_/'dir kha cig na re don
[\[119a.3\]]dam par 'o ma ni zho mi byed de zhes dam bcas pa de'i don/_gal te tha snyad du byed pa yin na ni dpe med pa dang /_phyogs snga ma la gnod do/_/ci ste rang gi bya ba mi byed pa nyid yin na ni de lta na yang dpe med pa dang /_ma nges pa nyid de/_thams cad kyang bya ba so sor nges pa byed
[\[119a.4\]]pa'i phyir ro zhes zer ro/_/de ni bzang po ma yin te/_brtag pa snga ma ni khas ma blangs pa'i phyir ro/_/brtag pa phyi ma la yang rgyu spun la sogs pa zho'i rgyu ma yin pa nyid dang /_snam bu la sogs pa 'o ma'i 'bras bu ma yin pa nyid [#]grub pa dag dpe nyid du 'dod pa'i phyir dpe med pa ma
[\[119a.5\]]yin la/_dam bcas pa khyad par can yin pa'i phyir ma nges pa nyid kyang ma yin no/_/'dir grangs can dag gis [#]smras pa/_'bras bu snga na yod pa [#]nyid kyis byed de/_med pa la mi byed pa'i phyir ro/_/'di na gang med pa de la ni byed pa med de/_dper na rus sbal gyi spu las [#]gos
[\[119a.6\]]byed pa med pa bzhin no/_/zho la ni byed pa [#]yod pas de'i phyir/_'bras bu snga na yod pa kho na yin no/_/gal te 'bras bu snga na med par gyur na dper na 'o ma la zho snga na med pa bzhin du rtsi rkyang [#]la sogs pa dag kyang med par 'dra bas zho'i don du de'i rgyu 'o ma len par mi byed pa zhig na len par yang
[\[119a.7\]]byed pas de ltar rgyu len pa'i phyir/_'bras bu snga na yod pa kho na yin no/_/gal te 'bras bu snga na med par gyur na/_dper na 'o ma la zho snga na med pa bzhin du/_'jig rten gsum po dag kyang med par 'dra bas zho bzhin du 'jig rten gsum po dag kyang 'byung bar 'gyur ba'i rigs
[\[119b\]]
[\[119b.1\]]na de dag mi 'byung bas/_de ltar thams cad 'byung ba med pa'i phyir 'bras bu snga na yod pa kho na yin no/_/gal te 'bras bu snga na med par gyur na/_ci'i phyir rdza mkhan gyi [#]nus pas 'jim pa nus pa can dag kho na las bum pa sgrub par byed cing thams cad las mi byed pa nges pa
[\[119b.2\]]'di 'byung bar 'gyur/_de ltar nus pas nus pa can byed pa'i phyir 'bras bu snga na yod pa kho na yin par sems so/_/'dis kyang 'bras bu snga na yod pa kho nar mngon te/_gang med pa la ni rgyu'i dngos po yod pa ma yin pas/_gal te 'bras bu snga na med par gyur na de la yang rgyu'i
[\[119b.3\]]dngos po med par 'gyur ba zhig na de lta ma yin pas/_de ltar rgyu yod pa'i phyir yang 'bras bu snga na yod pa kho na yin na/_/'o ma la ni zho snga na yod pa kho na yin te/_de yod na 'byung ba'i phyir ro/_/gang la gang snga na med pa de ni de yod kyang 'byung bar mi 'gyur ro/_/de la 'dir med
[\[119b.4\]]pa la mi byed pa'i phyir zhes bya ba de ni phyogs kyi chos ma yin pa'i phyir gtan tshigs kyi don ma grub pa nyid do/_/chos mi mthun pa'i dper rtag tu yang byed pa'i phyir zhes nye bar sbyor [#]bas/_gtan tshigs mngon pa'i phyir tha snyad kyi phyogs la ni don ma grub pa nyid dang /_don 'gal ba
[\[119b.5\]]nyid de/_yod pa la byed pa mi srid pa'i phyir dang /_med pa la de srid pa'i phyir ro/_/don dam par ni gtan tshigs dang dpe med do/_/gang la gang snga na yod pa de ni de las mi 'byung ste/_dper na rgyu'i rang gi bdag nyid bzhin pas dam bcas pa la chos can gyi khyad par bsal ba'i skyon yod
[\[119b.6\]]do/_/ci ste yang 'di skad ces 'bras bu snga na med par smra ba rnams kyi dam bcas pa la chos can gyi khyad par bsal ba'i skyon gdags par 'dod pas med pa la mi byed pa'i phyir zhes bya ba la sogs pa dag nye bar bzhag ste/_gang la gang snga na med pa de la ni byed pa la sogs pa med de/_
[\[119b.7\]]dper na ri bong gi [#]rwa bzhin pas de'i phyir 'bras bu snga na med par smra ba rnams kyi 'bras bu snga na med pa nyid du dam bcas pa la yang byed pa la sogs pa bsal ba'i skyon yod do zhes zer na/_de ni mi gnod de/_legs par zin pa ma yin pa de gnyi ga yang bsal bar 'dod pa'i phyir ro/_/sgyu
[\[120a\]]
[\[120a.1\]]ma'i skyes bu bzhin du yod pa dang med pa nyid du brjod par bya [#]ma yin pa'i phyir [#]bya ba byed pa la sogs pa dag tha snyad par khas blangs pa'i phyir dang /_don dam par rgyus 'bras bu yod pa dang med pa byed pa bsal ba'i phyir skyon med do/_/thams cad
[\[120a.2\]]'byung ba med pa'i phyir zhes bya ba de yang 'dir glags yod pa'i tshig yin pa'i phyir rgyu la 'bras bu snga na yod pa kho na yin te/_'ga' zhig 'byung ba'i phyir ro zhes nye bar sbyor bas gtan tshigs mngon pa'i phyir tha snyad du yang dpe med do/_/dam bcas pa la skyon yod pa yang ma
[\[120a.3\]]yin te/_rjes su 'gro ba med pa'i phyir ro/_/'dis rgyu len pa'i phyir zhes bya ba la sogs pa'i gtan tshigs dag gi lan kyang btab pa yin no/_/mar me bum pa dmigs par bya ba'i phyir len pa de la yang de'i 'gal [#]ba dmigs su med pas rang gi gtan tshigs rgyu len
[\[120a.4\]]pa'i phyir zhes bya ba ma nges pa nyid do/_/grangs can dag las gang dag rgyu la 'bras bu snga na yod pa yin mod kyi cha phra ba'i phyir ram/_zil gyis non pa'i phyir mi dmigs so zhes zer ba de dag la yang rags pa nyid dang /_zil gyis ma non pa nyid snga na med pa las phyis yod pa'i
[\[120a.5\]]phyir/_'bras bu snga na yod pa ma yin pas phyogs snga ma la gnod do/_/cha phra ba yod pas bsams [#]pa gang yin pa de rags par mthong ngo [#]zhes zer ba dag gi dam bcas pa la yang rags pa nyid du yod pa [#]rjes su dpog pas cha phra ba [#]nyid bsal ba'i phyir chos kyi ngo bo nyid las log pa'i
[\[120a.6\]]skyon yod do/_/bye brag tu smra ba dag gi dam bcas pa'i phyogs la yang yod pa gang yin pa de ni da ltar yin pas/_da ltar nyid yod par rjes su dpog pas 'bras bu 'das pa dang /_ma 'ongs pa nyid kyi khyad par bsal ba'i phyir chos can gyi khyad par bsal ba'i skyon yod do/_/gang
[\[120a.7\]]dag rgyu ni 'bras bu byed pa nyid ma yin gyi/_'di ltar gsal [#]bar byed do zhes zer ba de dag la yang 'di skad ces gang gis ji zhig bzhin du gsal bar byed ces brgal zhing brtag par bya'o/_/gal te mar mes bum pa yod par gyur pa gsal bar byed pa bzhin du'o zhe na/_phyogs de'i
[\[120b\]]
[\[120b.1\]]lan ni skye ba med pa'i rab tu byed par don dam par mar me ni bum pa gsal bar byed pa ma yin te/_mig gi yul yin pa'i phyir dang /_thogs pa dang bcas pa'i phyir dang /_gzugs can yin pa'i phyir dang /_reg pa yin pa'i phyir dang /_brjod par bya ba yin pa'i phyir zhes
[\[120b.2\]]bya ba la sogs pa'i gtan tshigs dag gi phyir dper na bong ba bzhin no zhes rjes su dpag pa dag gis lan btab zin to/_/grangs can dag las gang dag mkhas par rlom pa dag gis [#]'di skad ces zer te/_'bras bu ma skyes pa dang /_zhig pa dag kyang nus pa'i bdag nyid du yod
[\[120b.3\]]pas de'i phyir/_'bras bu snga na yod pa zhes bya'i/_gsal ba'i bdag nyid du yod pa ni ma yin no/_/rgyus 'bras bu byed do zhes bya ba yang byed do zhes bya ba la don du ma yod pa'i phyir sgra de'i don ni rgyu 'bras bu'i ngo bo nyid du 'gyur ba yin par rnam par bshad do/_/ci ste 'bras bu ma skyes
[\[120b.4\]]pa dang zhig pa dag yod par ji ltar shes par bya zhe na/_'bras bu snga na med pa dang /_zhig nas med pa dag ni yod pa kho nar shes par bya ste/_dus kyis [#]bsdus pa'i phyir dang /_'i [#]zhes bstan pa'i phyir dper na da ltar gyi 'bras bu bzhin no/_/gal te 'bras bu skye ba'i dus na [#]rgyu ji ltar ma
[\[120b.5\]]zhig ce na/_rgyu ni 'bras bu skye ba'i dus nam zhig pa kho na yin te/_nges par skye ba'i phyir 'bras bu'i bdag nyid bzhin no/_/de bzhin du shes pa log pa dang /_ma log pa dang /_the tshom can gyi rgyu yin pa'i phyir dang /_gzhan gyi don nyid yin pa'i phyir dang /_shes pa yod pa nyid ma yin pa'i
[\[120b.6\]]phyir zhes bya ba la sogs pa'i gtan tshigs dag gis rnam par [#]shes par bya'o/_/yang na rgyu 'o ma zhes bya ba'i skad cig ma las 'bras bu zho zhes bya ba'i skad cig ma gzhan pa nyid ma yin te/_ba las byung ba'i phyir dper na zho'i bdag nyid bzhin no/_/yang na 'das pa'i mig gi rnam par
[\[120b.7\]]shes pa'i skad cig ma las/_da ltar gyi mig gi rnam par shes pa'i skad cig ma gzhan pa nyid ma yin te/_mig gi rnam par shes pa yin pa'i phyir da ltar gyi mig gi rnam par shes pa'i skad cig ma bzhin no/_/gal te rgyud tha dad pa'i mig gi rnam par shes pa la sogs pa dag
[\[121a\]]
[\[121a.1\]]gis ma nges pa nyid do zhe na/_de dag kyang phyogs kyi khongs su gtogs pa nyid yin pa'i phyir skyon med do/_/'dir yang 'das pa'i rgyu phyogs su byed na ni gzhi ma grub pa la sogs pa'i skyon yod do/_/da ltar gyi phyogs su byed na ni dpe med de/_de'i 'bras bu ma
[\[121a.2\]]grub pa'i phyir ro/_/'bras bu gzhan ma yin pa gang yin pa de yang de'i rgyu ma yin te/_gzhan ma yin pa'i phyir/_rang gi bdag nyid bzhin pas gzhan ma yin pa nyid du rjes su dpog pa'i dam bcas pa la rgyu rgyu ma yin pa nyid kyis/_de'i rgyu nyid btsal [#]ba'i phyir chos can gyi ngo bo nyid
[\[121a.3\]]bsal ba'i skyon yod do/_/ma zhig pa zhes bya ba'i don kyang gang yin/_gal te rang bzhin gyis [#]bag la zha ba'o zhe [#]na ni dpe med do/_/gal te mi gsal [#]ba'o zhe na yang skyon de nyid do/_/zhig pa dag dang snga na med pa dag yod par rtog pa la ni dpe med pa dang khas blangs pa la gnod par
[\[121a.4\]]'gyur ro/_/gal te da ltar yin no zhe na/_da ltar nyid du rjes su dpog pa'i dam bcas pa la rgyu ma yin pa nyid kyis rgyu nyid bsal ba'i phyir chos can gyi ngo bo nyid bsal ba'i skyon yod do/_/da ltar gyi 'bras bu yang rdzas su yod pa nyid du mi 'grub ste ma skyes pa'i phyir ro/_/de yod pa
[\[121a.5\]]nyid du ma grub pa'i phyir dpe med do/_/'dis dus kyis bsdus [#]pa'i phyir zhes bya ba la sogs pa gtan tshigs gnyis la yang skyon gyis [#]lan btab pa yin no/_/de bzhin du gzhan nyid kyi phyogs la yang [#]ci rigs par brjod par bya'o/_/de ltar re zhig rgyu yin par gyur pas 'bras bu
[\[121a.6\]]yin par gyur pa mi byed par bstan to/_/da ni tha snyad du yang rgyu ma yin par gyur pas 'bras bu ma yin par gyur pa mi byed de[#]/_med pa'i phyir dper na rus sbal gyi spu dag de'i gos mi byed pa bzhin no/_/de bzhin du 'bras bu la yang rgyu ma yin par gyur pa'i bya ba ma yin no zhes dam
[\[121a.7\]]bcas pa la khyad par yod par zad kyi/_sbyor ba'i yan lag lhag ma dag ni snga ma bzhin no/_/rnam pa [#]gnyis su smra ba dag gi phyogs la yang gnyi ga'i skyon du 'gyur ro/_/rang gi sde pa bye brag tu smra ba dag na re/_rgyu yin par gyur pa 'bras bu ma yin par gyur pa byed do/_/[#]'bras bu ma
[\[121b\]]
[\[121b.1\]]skyes pa ni ma yin par gyur pa ste/_gzung du med pa'i phyir nam mkha'i me tog bzhin no/_/skyes pa la ni rgyu'i nus pa nyid med kyi/_ma skyes pa la de yod pas 'bras bu ma yin par gyur pa nyid do/_/ci ste med par 'dra ba las ri bong gi rwa ni mi skye la/_'bras bu ni skye bar
[\[121b.2\]]'gyur ba la khyad par ci yod ce na/_ri bong gi rwa ni rgyu med pa'i phyir mi skye la/_'bras bu ni da lta ma yin pas de ltar rgyu yod pa'i phyir 'bras bu med pa skye'o/_/yang na 'bras bu med pa nyid ni skye'i/_'bras bu ma yin pa ni mi skye bas gang skye ba de ni med pa nyid do zhes nges
[\[121b.3\]]par gzung bar bya'o/_/de'i phyir gang dag na re med pa ni/_mi skye ste med pa'i phyir dper na ri bong gi rwa bzhin no zhes zer ba de ni grub pa la sgrub pa yin no/_/dpe yang med de 'bras bu nyid [#]med pa'i phyir ro zhes bya ba'i gtan tshigs nam mkha'i me tog la rjes su 'gro ba med pa'i
[\[121b.4\]]phyir ro/_/yang na skye ba'i snga rol na med pa'i phyir ro zhes bya ba'i gtan tshigs yongs su 'dzin na ni dpe med de[#]/_ri bong gi rwa la de med pa'i phyir ro/_/gtan pa [#]med pa gtan tshigs su [#]brjod na ni gtan tshigs kyi don ma grub pa nyid do/_/snam bu snga na med pa nyid skye bar mthong ste/_mthong
[\[121b.5\]]ba las lhag pa'i tshad ma gzhan med pas des na 'bras bu snga na med pa yin no zhes zer ro//_//dbu ma'i rtsa ba'i 'grel pa shes rab sgron ma bam po brgyad pa/_'dir bshad pa/_khyed cag gtan tshigs nyid du 'dod pa gzung du med pa'i phyir zhes bya ba de'i don gang yin/_
[\[121b.6\]]mngon sum dang /_rjes su dpag pa dang /_tshad ma thams cad kyis [#]gzung du med pa'i phyir zhes bya bar rtog na ni/_rnam pa thams cad du gtan tshigs kyi don ma grub pa nyid dang /_gtan tshigs kyi don ma nges pa nyid kyi skyon yod pas rjes su dpag pa des 'bras bu ma skyes pa ni ma
[\[121b.7\]]yin par gyur pa ste zhes bstan par mi nus so/_/'bras bu med [#]pa nyid ni skye'i/_'bras bu ma yin pa ni mi skye bas/_gang skye ba de ni med pa nyid do zhes nges par gzung bar bya'o zhes gang smras pa/_de la yang 'bras bu med pa mi skye bar bstan zin pa'i phyir dang /_med pa'i phyir zhes
[\[122a\]]
[\[122a.1\]]bya ba'i gtan tshigs spyir sbyar ba'i phyir dang /_de'i dpe yang de bzhin du grub pa'i phyir grub pa la sgrub pa yang ma yin la/_dpe med pa dang gtan tshigs med pa yang ma yin no/_/gzhan yang don dam par 'bras bu zho zhes bya ba ni 'o ma las mi 'byung bar
[\[122a.2\]]shes par bya ste/_rgyu la ltos pa'i phyir dper na bum pa skye ba mi rigs pa bzhin no/_/de skye ba ni don med pa nyid du 'gyur ba'i phyir ro/_/yang na don dam par smra bar 'dod pa'i zho ni smra bar 'dod pa'i 'o ma'i rgyun can ma yin par shes par bya ste/_zho yin pa'i phyir dper na de las
[\[122a.3\]]gzhan pa bzhin no/_/de bzhin du byas pa nyid dang /_chud za ba nyid dang /_rkyen gyi dbye bas tha dad pa nyid dang /_rgyu dang ldan pa nyid ces bya ba la sogs pa'i gtan tshigs dag kyang rgyas par brjod par bya'o/_/med par 'dra ba las 'bras bu ni rgyu yod pa'i phyir skye la/_ri bong gi
[\[122a.4\]]rwa ni rgyu med pa'i phyir mi skye'o zhes gang smras pa de yang bzang po ma yin te/_don dam par gang gi rgyur gang 'dod de ni de'i [#]rgyu ma yin par shes par byar nus te/_skye ba'i snga rol na med pa'i phyir/_dper na ri bong gi rwa'am/_de las gzhan pa bzhin no/_/gzhan yang gang gi tshe
[\[122a.5\]]'di skad ces skye ba'i snga rol na med pa gang yin pa de ni skye bar 'gyur ro zhes dam bcas pa khyad par can byas pa'i phyir 'bras bu ni/_ri bong gi rwa la sogs pa bzhin du skye bar mi 'thad pa dang ldan pa ma yin no zhes dam 'cha' bar byed pa de'i tshe na yang /_rjes su dpag pa ji skad bstan pa nyid
[\[122a.6\]]kyis de bsal ba'i phyir de ni gyi na zer ba yin no/_/don dam par zho ni 'o ma las mi 'byung bar shes par bya ste/_skye ba'i snga rol na med pa'i phyir dper na de las gzhan pa bzhin pas/_de'i phyir de ni bdag nyid dbugs 'byin par byed pa tsam du zad do/_/'di skad ces snga na med pa nyid skye bar
[\[122a.7\]]mthong ste zhes gang smras pa de nyid kyang ci yang dag par yod pa'am/_med pa'am/_yod med cig skye bar 'gyur zhes brtags na de dag rnam pa thams cad du mi 'thad do/_/de lta bas na mkhas pa rnams kyis ni bum pa la sogs pa dag gi skye ba ni sgyu ma'i skyes bu'i skye ba bzhin du tha snyad pa
[\[122b\]]
[\[122b.1\]]yin gyi/_don dam pa pa [#]ma yin par nges par shes te/_mtha' gnyis la mi gnas pa'i blo gros dang ldan pa'i phyir ro/_/zhar la bshad pas chog gi skabs nyid [#]dpyad par bya'o/_/de bzhin du de las gzhan pa phyogs mi mthun pa dag la yang [#]ci rigs par brjod par bya'o/_/
[\[122b.2\]]de bzhin du don dam par smra bar 'dod pa'i yon tan yin par gyur pa dag kyang bum pa zhes bya ba de'i yon tan can yin par gyur pa [#]rtsom par mi byed de[#]/_yon tan can la ltos pa'i phyir dang /_tha snyad gdags pa'i phyir/_dper na de las gzhan pa bzhin no/_/de [#]bzhin du don dam par
[\[122b.3\]]smra bar 'dod pa'i yon tan can yin par gyur pa snam bu zhes bya ba'i gzugs gzhan yang /_yon tan yin par gyur pa rgyu spun gyi gzugs la sogs pas brtsams pa ma yin te/_yon tan la ltos pa'i phyir dang /_tha snyad gdags pa'i phyir/_dper na de las gzhan pa bzhin
[\[122b.4\]]no/_/de bzhin du smra bar 'dod pa'i bum pa yang gzugs la sogs pas 'du ba'i rgyu can ma yin par nges te/_rgyu la ltos pa'i phyir dper na snam bu la sogs pa bzhin no/_/yang na smra bar 'dod pa'i gzugs la sogs pa ni/_bsams [#]pa'i bum par 'du ba ma yin te/_
[\[122b.5\]]yon tan can la ltos pa'i phyir dper na de las gzhan pa bzhin no/_/de bzhin du rdzas nyid dang /_rgyu can nyid dang /_'bras bu nyid dang /_brjod par bya ba nyid dang /_shes bya nyid la sogs pa'i gtan tshigs dag gi phyir ro zhes kyang brjod par bya'o/_/yon tan dang /_yon tan
[\[122b.6\]]can ma yin par gyur pa la sogs pa dag gi phyogs la yang /_dam bcas pa la khyad par yod par zad kyi sbyor ba'i yan lag lhag ma dag ni snga ma bzhin no/_de bzhin du don dam par lkog shal la sogs pa mtshan nyid yin par gyur pa yang ba lang zhes bya ba/_mtshan nyid kyi gzhi
[\[122b.7\]]yin par gyur pa yang ba lang zhes [#]mtshon par mi byed par shes par bya ste/_mtshan nyid kyi gzhi la ltos pa'i phyir dper na/_rta'i mtshan nyid bzhin no/_de bzhin du don dam par ba lang gi rdzas kyang lkog shal la sogs pa mtshan nyid kyi gzhi ma yin te mtshan nyid la ltos pa'i phyir dper na de
[\[123a\]]
[\[123a.1\]]las gzhan pa bzhin no/_/de bzhin du lkog shal la sogs pa dag ba lang gi rdzas rtsom par byed pa ma yin pa dang /_ba lang gi rdzas kyang lkog shal la sogs pa dag gis brtsams pa ma yin par yang brjod par bya'o/_/de bzhin du phyogs mthun pa dang /_
[\[123a.2\]]mi mthun pa thams cad la yang sbyar bar bya'o/_/de bzhin du don dam par lag pa la sogs pa yan lag yin par gyur pa dag kyang lhas byin zhes bya ba yan lag can yin par gyur pa rtsom par byed pa ma yin te/_yan lag can la ltos pa'i phyir dper na rtsa ba dang sdong po la sogs pa
[\[123a.3\]]dag bzhin no/_/de bzhin du don dam par lhas byin zhes bya ba yan lag can yin par gyur pa yang /_lag pa la sogs pa yan lag yin par gyur pa dag gis brtsams [#]pa ma yin te/_yan lag la ltos pa'i phyir dper na shing ljon pa bzhin no/_/yang na smra bar 'dod pa'i so [#]ma shar
[\[123a.4\]]ma zhes bya ba ni lag pa la sogs pa yan lag dag gis brtsams pa ma yin par gzung bar bya ste yan lag la [#]ltos pa'i phyir dang /_yan lag can yin pa'i phyir dper na b+ha ba shar ma bzhin no/_/yang na don dam par smra bar 'dod pa'i lag pa la sogs pa yan lag dag [#]ni so ma shar
[\[123a.5\]]ma zhes bya ba yan lag can rtsom par byed pa ma yin par shes par bya ste/_yan lag can la ltos pa'i phyir/_dper na de las gzhan pa bzhin no/_/'dir yang dam bcas pa'i don la sogs pa rnam par brtag pa rgyas pa ni snga ma bzhin no/_/yang gzhan yang /_'di la yan lag can de yan
[\[123a.6\]]lag dag la cha shas kyis [#]'jug par 'dod dam/_bdag nyid thams cad kyis 'jug par 'dod/_de la gal te brtag pa snga ma ltar 'dod pa [#]ni lhas byin zhes bya ba/_yan lag can gyi rkang pa la sogs pa dag de'i cha shas lag pa'i phyogs na 'dug pa gang yin pa de rtsom par byed pa ma
[\[123a.7\]]yin te/_de dag [#]tu ma zhugs pa'i phyir dper na rgyu spun la sogs pa bzhin no/_/ci ste brtag pa phyi ma ltar 'dod na ni lhas byin zhes bya ba/_yan lag can gyi bdag nyid lag pa'i phyogs na 'dug pa gang yin pa de/_de'i rkang pa la sogs pas brtsams [#]pa ma yin te/_de dag tu ma zhugs pa'i phyir
[\[123b\]]
[\[123b.1\]]dper na ba lang la sogs pa bzhin no/_/de la brtag pa snga ma la ni yan lag can [#]cha shas dang bcas pa nyid du 'gyur la/_brtag pa phyi ma la ni yan lag can mang po nyid du 'gyur bas [#]de'i phyir de la mngon par zhen par mi bya'o/_/de la 'dir rab tu byed pa'i don ni pha rol pos phung po la
[\[123b.2\]]sogs pa dag yod pa nyid du sgrub pa'i phyir/_rab tu byed pa'i dang por gtan tshigs smras pa'i don ma grub pa nyid du brjod pas/_byed pa po dang las dag ngo bo nyid med pa nyid du bstan pa yin no/_/de'i phyir lus dang /_ngag dang /_yid dag gis mngon par 'du byed pa med pa ni
[\[123b.3\]]yang dag pa'i las kyi mtha'o zhes bya ba la sogs pa dang /_de bzhin du rab kyi rtsal gyis rnam par gnon pa gzugs la byed pa po'am/_byang du 'jug pa po med do/_/tshor ba dang /_'du shes dang /_'du byed rnams dang /_rnam par shes pa la byed pa po'am/_byed du 'jug
[\[123b.4\]]pa po med do/_/gzugs la byed pa po'am/_byed du 'jug pa po med pa dang /_tshor ba dang /_'du shes dang /_'du byed rnams dang /_rnam par shes pa la byed pa po'am/_byed du 'jug pa po med pa gang yin pa de ni shes rab kyi pha rol tu phyin pa'o zhes bya ba dang [#]/_de bzhin du
[\[123b.5\]]bcom ldan 'das shes rab kyi pha rol tu phyin pa [#]ni ma bgyis pa'o/_/bka' stsal pa/_sha ra dwa ta'i [#]bu byed pa po dmigs su med pa'i phyir ro zhes bya ba dang /_de bzhin du rab kyi rtsal gyis rnam par gnon pa/_gzugs ni dge ba'am/_mi dge ba ma yin no/_/tshor ba dang /_'du
[\[123b.6\]]shes dang /_'du byed rnams dang /_rnam par shes pa yang dge ba'am/_mi dge ba ma yin no/_/gzugs dge ba'am/_mi dge ba ma yin pa dang /_tshor ba dang /_'du shes dang /_'du byed rnams dang /_rnam par shes pa [#]dge ba'am/_mi dge ba ma yin pa gang [#]yin pa de ni shes
[\[123b.7\]]rab kyi pha rol tu phyin pa'o zhes bya ba la sogs pa gsungs pa de dag grub pa yin no/_/slob dpon legs ldan byed kyis [#]nye bar sbyar ba'i dbu ma'i rtsa ba'i 'grel pa shes rab sgron ma las/_byed pa po dang las brtag pa zhes bya ba ste/_rab tu byed pa brgyad pa'o//_//de [#]ni stong pa nyid
[\[124a\]]
[\[124a.1\]]kyi mi mthun pa'i phyogs kyi khyad par dgag pas/_nye bar len pa po dang /_nye bar blang ba dag ngo bo nyid med pa nyid du bstan pa'i don gyi dbang gis rab tu byed pa dgu pa brtsam mo/_/rab tu byed pa 'das ma thag par/_de bzhin nyer len shes par bya/_/zhes smos pa
[\[124a.2\]]der nye bar len pa po yin par gyur pa dang /_ma yin par gyur pa dang /_yin pa dang /_ma yin par gyur pa nye bar blang ba yin par gyur pa dang /_ma yin par gyur pa dang /_yin pa dang /_ma yin par gyur pa nye bar len par mi byed do zhes bshad pa'i phyir 'dir smras pa/_lta dang nyan la
[\[124a.3\]]sogs pa dang /_/tshor sogs dang yang dbang byas pa/_/gang gi yin pa de dag gis/_/snga rol de yod kha cig smra/_/de la lta zhes bya ba ni/_'dis lta bar byed pa'i phyir ro/_/nyan zhes bya ba la sogs pa dag la yang de bzhin no/_/sogs pa zhes bya ba ni gang dag gi dang por
[\[124a.4\]]lta ba dang /_nyan pa bstan pa dag go zhes tshig rnam par sbyar ro/_/tshor zhes bya ba ni tshor ba'o/_/sogs zhes bya ba ni rnam par shes pa dang /_reg pa dang /_yid la byed pa dang /_sems pa la sogs pa gang dag gi dang por tshor ba bstan pa dag go/_/dang zhes bya ba'i sgra ni kun bsdu ba'i
[\[124a.5\]]don to/_/yang zhes bya ba'i sgra ni yid ces pa'i [#]don to/_/dbang byas pa zhes bya ba'i sgra ni dbang du byas pa la 'jug pa'i don to/_/[#]de'i phyir lta ba la sogs pa de dag nye bar len pa po gang gi [#]yin pa'i lta ba la sogs pa dang /_tshor ba la sogs pa de dag gi snga rol na nye bar len pa po de
[\[124a.6\]]yod do zhes kha cig smra ste/_kha cig ces bya ba ni rang gi sde pa thams cad kyis de ltar khas ma blangs pa'i phyir gnas ma'i [#]bu'i sde pa dag ste/_de dag de skad ces zer ro zhes bya bar ston to/_/de ni pha rol pos dam bcas pa nye bar bzhag pa yin no/_/de dag 'di skad ces kyang zer te/_'di ltar
[\[124a.7\]]nye bar len pa po gnas na nye bar blang ba de dag shes par byar rung ste/_de la ltos nas de dag 'byung ba'i phyir ro/_/gzhan du dam bcas na/_dngos po yod pa ma yin na/_/lta ba la sogs ji ltar 'gyur/_/des na/_de phyir de dag snga rol na/_/dngos po gnas pa de yod do/_/zhes bya
[\[124b\]]
[\[124b.1\]]ba ni mjug bsdu ba'i tshig yin no/_/de lta bas na [#]snga ma bzhin du gtan tshigs dang dpe mngon par rjes su dpag pa ni nye bar len pa po de lta ba po [#]la sogs pa'i snga rol na gnas pa yod de/_nye bar len pa po yin pa'i phyir ro/_/'di na gang nye bar len pa po yin pa de ni nye bar blang
[\[124b.2\]]ba dag gi snga rol na gnas pa kho na yin te/_dper na sab ma [#]mkhan rtsi rkyang [#]la sogs pa dag gi snga rol na gnas pa yod pa bzhin no/_/yang na lta ba dang nyan pa la sogs pa nye bar blang ba dag ni nye bar len pa po snga na gnas pa dang ldan par shes par bya ste/_nye bar blang ba yin pa'i
[\[124b.3\]]phyir dper na rtsi rkyang [#]la sogs pa bzhin no/_/de'i phyir nye bar blang ba nye bar len par byed pa nyid kyis nye bar len pa po zhes grags par 'gyur zhing /_nye bar len pa pos nye bar blang ba nyid kyis kyang /_nye bar blang ba zhes grags par 'gyur bas gnyi ga grub bo/_/des na/_kho bo cag
[\[124b.4\]]gis don dam par phung po la sogs pa dag yod pa kho na yin te/_bcom ldan 'das kyis de dag la brten nas nye bar len pa po dang /_nye bar blang ba bstan pa'i phyir ro zhes gang smras pa de nyams pa med do/_/'dir bshad pa/_lta dang nyan la sogs pa dang /_/tshor ba la sogs
[\[124b.5\]]nyid kyi ni/_/snga rol dngos po gang gnas pa/_/de ni gang gis gdags par bya/_/lta ba la sogs pa dang /_tshor ba la sogs pa dag med na/_gang dag la brten nas 'di nye bar len pa po zhes nye bar 'dogs par byed pa'i nye bar blang ba gzhan 'ga' yang med do/_/tha snyad kyi dus su
[\[124b.6\]]lta ba la sogs pa dag nyid kyis de gdags par bya ba yin na/_lta ba la sogs pa de dag kyang skye ba'i snga rol na med de/_de dag med na de gang gis gdags par bya/_de'i tshe nye bar blang ba dag med na de yang med de/_shing da [#]ba la sogs pa dag med na nags tshal yang med pa bzhin no zhes
[\[124b.7\]]bya bar dgongs so/_/yang na/_lta dang nyan la sogs pa dang /_/tshor ba la sogs nyid kyis ni/_/snga rol dngos po gang gnas pa/_/de ni gang gis gdags par bya/_/nye bar blang ba la brten nas nye bar len pa po gdags par bya ba nyid do zhes bya bar dgongs so/_/de ltar na 'dis ni nye bar
[\[125a\]]
[\[125a.1\]]len pa po'i chos brten nas gdags par bya ba nyid bstan to/_/de'i phyir snga ma bzhin du yan lag lhag ma mngon pas 'dir rjes su dpag pas [#]ni nye bar len pa po da lta ba la sogs pa nye bar blang ba dag gi [#]snga rol na med de/_gdags par bya ba yin pa'i phyir dper na
[\[125a.2\]]snam bu rgyu spun dag gi snga rol na med pa bzhin no/_/des na nye bar len pa po dang /[# ]nye bar len pa po ma grub pa'i phyir gtan tshigs de nyid kyi don ma grub pa nyid kyi skyon nam/_don 'gal ba nyid kyi skyon yod do/_/don dam par sab ma mkhan dang rtsi rkyang [#]la sogs pa dag kyang nye
[\[125a.3\]]bar len pa po dang /_nye bar blang ba nyid du ma grub pa'i phyir dpe yang med do/_/yang na gnas ma'i [#]bu'i sde pa dag las kha cig phyir zlog [#]par byed de/_lung las nye bar len pa po ltar gyur pa snga na gnas pa yod pa ltar 'gyur ba'i las yongs su zad pas/_mi la sogs
[\[125a.4\]]pa'i phung po nye bar blang ba'i nye bar len pa po nyid du 'gyur bar grags pas rjes su dpag pas nye bar len pa po med pa nyid du bstan pa kho bo cag mi 'dod de/_long ba rkang pa [#]tshod dpags kyis[#]/_/nyam nga'i lam du rgyug pa ltar/_/rjes su dpag pa gtsor 'dzin pa/_/rnam par ltung ba mi
[\[125a.5\]]dka'o/_/zhes bya ba lta bur 'gyur ro zhe na/_de ni rigs pa ma yin te/_lha yang lha'i nye bar blang ba dag nyid la brten nas lha nyid du gdags par bya ba yin pa'i phyir dang /_rkang pa'i tshod dpags [#]pa ni mi mthun pa'i phyogs la yang yod pa [#]rjes su dpag pa nyid du ma grub pa'i phyir dang /_rjes
[\[125a.6\]]su dpag pa ltar snang ba gtsor 'dzin pa ni ltung bar 'gyur ba'i phyir ro/_/lung spyi yin pas the tshom skye ba'i phyir yang de nyid las nges par gzung bas [#]mi rigs te/_lung ni rjes su dpag pa las don tha dad pa ma yin par gzung bar bya ste/_mngon sum ma yin pa'i don rtogs pa'i rgyu yin pa'i phyir/_
[\[125a.7\]]dper na/_rjes su dpag pa'i rang gi bdag nyid bzhin no/_/kha cig na re/_lung ni rjes su dpag pa las don tha dad pa kho na yin te/_de las yul tha dad pa'i phyir dper na mngon sum bzhin no/_/de ltar yang rjes su dpag pa ni dbang pos gzung ba'i don gyi yul can yin la/_sgra'i
[\[125b\]]
[\[125b.1\]]mtshan nyid kyi tshad ma ni dbang po las 'das pa mtho ris dang byang grol gyi yul can yin pas/_de'i phyir lung ni rjes su dpag pa las don tha dad pa kho na yin no zhe na/_lung ni rjes su dpag pa las yul tha dad pa nyid ma yin te/_rgyu'i khyad par las 'bras bu'i khyad par mtho ris su [#]rjes
[\[125b.2\]]su dpag par bya ba'i phyir dang /_rgyu bcad pa las skye ba med pa'i mtshan nyid byang grol rjes su dpag par bya ba'i phyir/_gtan tshigs kyi don ma grub pa nyid do/_/yang na mtho ris dang thar pa yod do zhes bya ba/_de bzhin gshegs pa'i lung gang yin pa de ni ji lta ba bzhin te/_/de brjod pa'i
[\[125b.3\]]phyir de'i tshig bzhin pas/_rjes su dpag pa kho nas mtho ris la sogs pa rtogs pa'i phyir gtan tshigs kyi don ma grub pa nyid kyi skyon de nyid du 'gyur bas/_de'i phyir de ni rjes su dpag pa la sdang bar ston pa yin no/_/yang gzhan yang /_khyod 'dod pa ltar/_lta la sogs pa med
[\[125b.4\]]par yang /_/gal te de ni gnas gyur na/_/de med par yang de dag ni/_/yod par gyur pa the tshom med/_/lta ba la sogs pa dag ste/_lta ba la sogs pa dag nye bar len pa po la mi ltos par nye bar blang ba nyid du grub pa'i phyir ro zhes bya bar dgongs so/_/de dag gcig med par
[\[125b.5\]]gcig byung na ni/_'di lta ste/_lta ba la sogs pa nye bar blang ba'i chos 'di dag ni nye bar len pa po lhas byin zhes bya ba 'di'i 'o[#]/_/nye bar len pa po lhas byin zhes bya ba 'di yang nye bar blang ba 'di dag gi'o zhes bya ba'i rim pa de mi srid par 'gyur ba zhig na/_rim pa de ni gdon mi za ba kho nar
[\[125b.6\]]'dod par bya dgos so/_/ci'i phyir zhe na/_'di ltar/_ci yis gang zhig gsal bar byed/_gang gis ci zhig gsal bar byed/_/ces bya ba la sogs pa'i phyir te/_ci yis zhes bya ba ni lta ba la sogs pa dag las gang yang [#]rung bas so/_/gang zhig ces bya ba ni lta ba po dang nyan pa po la
[\[125b.7\]]sogs pa'o/_/gsal [#]bar byed ces bya ba ni mngon par byed pa'o/_/gang gis zhes bya ba ni lta ba po dang /_nyan pa po la sogs pas so/_/ci zhig ces bya ba ni lta ba la sogs pa dag las gang yang rung ba'o/_/gsal bar byed ces bya ba ni/_lta ba po dang nyan pa po la sogs pa 'di'i lta
[\[126a\]]
[\[126a.1\]]ba dang /_nyan pa po la sogs pa ni 'di'o zhes mngon par byed pa'o/_/de ltar gcig la gcig ltos pas nye bar blang ba dang /_nye bar len pa po dag tha snyad par grub pa yin gyi/_don dam pa pa [#]ni ma yin no/_/gal te ltos pa can yin yang ltos pa nges pas
[\[126a.2\]]don dam pa pa yin no zhe na/_gang la ltos nas nye bar blang ba 'grub par 'gyur ba'i dngos po nye bar blang ba la mi ltos par snga nas nye bar len pa po nyid du grub pa cung zad kyang med la/_gang la ltos nas nye bar len pa po 'grub par 'gyur ba'i nye bar blang ba yang /_nye bar len pa po la mi
[\[126a.3\]]ltos par snga nas nye bar blang ba'i bdag nyid du grub pa med de/_de med na gang la ltos nas nye bar blang bar 'gyur ba'i nye bar blang ba ni nam yang de la ltos nas nye bar blang bar mi 'gyur zhing nye bar blang ba ma yin la/_gang la ltos nas nye bar len pa por 'gyur ba'i nye bar len pa po yang /_
[\[126a.4\]]nam yang /_de la ltos nas nye bar len pa por mi 'gyur zhing /_nye bar len pa po ma yin pas ltos pa nges pa [#]yang srid par dka'o/_/ci med gang zhig ga la yod/_/gang med ci zhig ga la yod/_/nye bar blang ba ci zhig po med na/_nye bar len pa po gang zhig po ga la yod/_nye bar len
[\[126a.5\]]pa po gang zhig po med na/_nye bar blang ba ci zhig po yang ga la yod de/_de ltar de med pa'i phyir gtan tshigs kyi skyon de nyid ma nyams so/_/yang gnas ma'i bu'i sde pa dag phyir log par byed de/_khyod lta ba la sogs pa thams cad kyi snga rol na gang zhig gnas pa yod do zhes rnam par
[\[126a.6\]]brtags nas/_rang gi rnam par rtog pa'i rang bzos nye bar sbyar ba'i tshig gi don la skyon 'dogs pa des ci bya/_kho bo cag ni/_lta la sogs pa thams cad kyi/_/snga rol gang zhig yod pa min/_/zhes smra'o/_/'o na ji lta bu zhe na/_lta ba la sogs pa re re'i snga rol na yod de/_lta [#]la sogs
[\[126a.7\]]pa gzhan dag gis/_/gzhan gyi tshe na gsal bar byed/_/lta ba dang nyan pa dang /_snom pa dang /_myong bar byed pa dang /_lus dang [#]tshor ba la sogs pa dag las lta ba'am/_nyan pa'am/_snom pa la sogs pa gzhan dag gis gzhan gyi tshe na 'di ni lta ba po'o/_/'di ni nyan pa po'o/_/
[\[126b\]]
[\[126b.1\]]'di ni snom pa po'o zhes bya ba la sogs par [#]gsal bar byed do/_/de'i phyir de ltar lta ba'am/_nyan pa la sogs pa dag gi snga rol na gnas pa de de las gzhan pa'i nye bar blang ba la ltos pas/_nye bar len pa po nyid du 'grub pa'i phyir gtan tshigs kyi don ma grub pa nyid med do/_/
[\[126b.2\]]'dir bshad pa/_lta la sogs pa thams cad kyi/_/snga rol gal te yod min na/_/lta la sogs pa re re yi/_/snga rol de ni ji ltar yod/_/gang gi phyir de lta ba'am/_nyan pa la sogs pa dag gi snga rol na yod par 'dod na/_de la mi ltos pa'i nye bar blang ba de [#]nyid du mi 'grub la/_de la mi
[\[126b.3\]]ltos pa'i nye bar len pa po de yang nye bar len pa po nyid du mi 'grub bo zhes bya bar dgongs so/_/de lta bas na rjes su dpag pa las nye bar blang ba re re'i snga rol na yang /_nye bar len pa po yod par snga ma bzhin du rab tu mi 'grub bo/_/yang gzhan yang /_'di la nye bar len pa po yod par smra ba rnams lta ba po
[\[126b.4\]]gang kho na yin pa de [#]nyid nyan pa po dang /_tshor ba po yang yin no zhe'am/_gzhan yin no zhes khas len par 'gyur grang na/_de la/_gal te re re'i snga rol na/_/lta po de nyid nyan po de/_/tshor ba po yang de nyid 'gyur/_/ji ltar mu stegs can dag na re/_de'i lta ba po de'i lus dang dbang
[\[126b.5\]]po'i gnas rtsa ba [#]dang /_'jim pa lta bu dag ni 'phel ba dang /_'grib pa'i chos can yin no zhes zer ba ltar 'dod na de yang rnam pa de lta bur ma grags pas/_de ni de ltar mi rigs so/_/yang na/_gal te re re'i snga rol na/_/lta po de nyid nyan po de/_/tshor ba po yang de nyid 'gyur/_/gcig
[\[126b.6\]]pu rdzas su yod du zin kyang skad cig las lhag par mi gnas pa'i phyir/_tha snyad du yang lta ba po dang /_nyan pa po dang /_tshor ba po nyid yin par mi srid de/_gcig pu 'thad pa med pa re re'i snga rol na yod par ga la rigs/_de'i phyir de ni de ltar mi rigs so zhes gsungs so/_/ci zhig ce na/_
[\[126b.7\]]de gcig nyid du ste/_dam bcas pa'i skyon gyis skyon chags pa'i phyir ro zhes bya bar dgongs so/_/don dam par nyan pa po ni lta ba po las gzhan ma yin pa ma yin te/_nyan pa po yin pa'i phyir dper na/_rgyud tha dad pa'i nyan pa po bzhin no/_/nyan pa po nyid la sogs pa gzhan nyid
[\[127a\]]
[\[127a.1\]]du rjes su dpog [#]pas gzhan ma yin pa nyid gsal ba'i phyir dam bcas pa la chos can gyi rang gi ngo bo bsal ba'i skyon yod do/_/lta ba po yang gzugs dmigs par bya ba'i phyir/_mig la ltos par mi byed de/_nyan pa po las gzhan ma yin pa'i phyir dper
[\[127a.2\]]na nyan pa po bzhin no/_/lta ba po nyan pa po las gzhan ma yin pa nyid du rjes su dpog pas gzugs dmigs par bya ba'i phyir/_mig la ltos par mi byed pa nyid kyis de bsal ba'i phyir dam bcas pa la chos can gyi khyad par bsal ba'i skyon yod do/_/de ni de ltar mi rigs so zhes
[\[127a.3\]]bya ba 'di la gzhan dag ni 'di skad ces/_gal te de lta ba la sogs pa re re'i snga rol na yod par gyur na de lta na lta ba po yang de nyid yin la/_nyan pa po yang de nyid yin tshor ba po yang de nyid yin par 'gyur te/_de de ltar [#]mi rigs so/_/ci'i phyir zhe na/_skyes bu skar khung tha dad par
[\[127a.4\]]'gro ba bzhin du bdag dbang po gzhan du 'gro bar thal bar 'gyur ba'i phyir te/_bdag ni dbang po gzhan gang du yang 'gro bar mi 'dod do zhes zer ro/_/kha cig na re/_de ni thal ba'i skyon du 'gyur bar mi rigs te/_mig la sogs pa byed pa de dang de nas skyes pa [#]gzugs la sogs pa
[\[127a.5\]]dmigs pa'i blo dag bdag thams cad du song ba'i phyogs su 'du bas/_lta ba po la sogs pa dbang po gzhan du 'gro ba med par yang 'grub pa'i phyir dang /_rna ba la sogs pa'i 'jug pa sgra la sogs par snang ba dag yod na/_rna ba la sogs par snang ba'i nang gi byed pa po [#]yod cing shes
[\[127a.6\]]pa yod par snang ba'i gzugs brnyan 'char bas phan 'dogs par byed pa'i phyir dang /_'gyur bas lta ba po dang nyan pa po nyid la sogs pa dag grub pas/_bdag thams cad du song ba la dbang po gzhan gyi phyogs su 'gro ba med pa'i phyir ro zhes zer ro/_/de'i phyir de ltar re re'i snga rol na yod
[\[127a.7\]]pa nyid mi 'thad pas/_gtan tshigs kyi skyon de nyid ma nyams so/_/skyes bu smra ba gang dag phung po dang /_khams dang /_skye mched dag las gzhan pa'i skyes bu de nyid lta ba po dang /_nyan pa po dang /_sems pa po yin par smra ba [#]dag kyang de bzhin du dgag par bya'o/_/yang na lta ba po nyid
[\[127b\]]
[\[127b.1\]]la sogs pa dag mi 'thad par ni skye mched brtag par bstan zin pas yang bstan mi dgos so/_/gal te bdag khas ma blangs pa'i phyir/_de'i khyad par bsal ba'i phyir de phyogs su byed pa mi rigs so zhe na/_spyi dang dmigs kyis ma bstsal ba mdzad pa'i mtha' gzhan las yongs
[\[127b.2\]]su bzung ba tha snyad du khas blangs pa phyogs su byas te/_de'i khyad par ma grags pa sel bas skyon med do/_/ci ste nye bar len pa po yod par smra ba dag ji skad bstan pa'i skyon yongs su spang bar 'dod pas/_lta ba po yang gzhan/_nyan pa po yang gzhan/_tshor ba po yang gzhan
[\[127b.3\]]yin par rtog na de lta [#]yang /_gal te lta [#]po gzhan nyid la/_/nyan pa po gzhan tshor gzhan na/_/zhes bya bas yongs su rtog pas cir 'gyur zhe na/_lta [#]po'i tshe na nyan [#]po yod/_/lan 'ga' ste/_gzhan yin pa'i phyir ro zhes bya ba [#]tshig gi lhag ma'o/_/'di na gang zhig
[\[127b.4\]]gang las gzhan yin par shes pa de ni lan 'ga' de yod na [#]yod par 'gyur te/_dper na bum pa yod na kham phor yod pa bzhin no/_/de bzhin du nyan pa po yang lta ba po las gzhan yin no/_lta ba po yod pa'i tshe na [#]nyan pa po yang yod par 'gyur zhing nyan pa po ji lta ba bzhin du snom pa
[\[127b.5\]]po dang /_myang ba po dang /_reg pa po dang /_sems pa po dag kyang de bzhin no/_/des na/_bdag kyang mang po nyid du 'gyur/_/rgyud so so la'o/_/de ltar ni mi 'dod pas de'i phyir don dam par rgyud tha dad pa dag gi lta ba po dang /_nyan pa po dang /_snom pa po la sogs pa dag gzhan
[\[127b.6\]]nyid yin par mi 'thad do/_/'dir yang skabs kyi don la phan pa nyid kyis [#]rjes su dpag pa mtshon par bya ste/_nye bar len pa po lhas byin gyi nyan pa po ni/_lta ba po las gzhan ma yin te/_rgyu dang 'bras bur 'brel pa'i nye bar len pa po yin pa'i phyir/_dper na/_lta ba po'i rang gi bdag nyid
[\[127b.7\]]bzhin pas gzhan nyid du smra ba rnams la rjes su dpag pas gnod do/_/yang na/_lta po'i tshe na nyan po yod/_/ces bya ba ni lta ba po la brten nas/_nyan pa po 'byung bar 'gyur ro zhes bya ba'i don to/_/de lta na/_bdag kyang mang po nyid du 'gyur/_/'das pa la sogs pa'i dus tha dad pa'i phyir ro/_/
[\[128a\]]
[\[128a.1\]]de ltar gyur na 'dir yang phyir smra bar nus te/_don dam par nye bar len pa po ni nye bar len pa po'i ngo bo nyid ma yin te/_brten nas 'byung ba'i phyir dper na/_nye bar blang ba'i bdag nyid bzhin no/_/don dam par lhas byin gyi lta ba la sogs pa ni nye bar len pa po lhas byin
[\[128a.2\]]zhes bya ba'i nye bar blang ba ma yin te/_lta ba la sogs pa yin pa'i phyir dper na/_mchod sbyin gyi lta ba la sogs pa'i bdag nyid bzhin no/_/de ltar nye bar len pa po nyid dang /_nye bar blang ba nyid ma grub pa'i phyir yang ji skad smras pa'i skyon dang ma bral lo/_/gal te nye bar len pa po ni
[\[128a.3\]]de nyid dang /_gzhan nyid du brjod par bya ba ma yin pa'i phyir skyon med do zhe na/_bdag gi yin par brjod pa'i phyir skyon med pa ma yin no/_/yang na gang dag bdag lta ba po la sogs pa brjod pa dag phung po las gzhan pa nyid du ston pa de dag gi phyogs la/_lta po'i tshe na nyan po yod/_/
[\[128a.4\]]ces bya ba'i tshig gi lhag ma ste/_'di la lta bar byed pas lta ba po ste/_gzugs dmigs pa dang ldan pa yin la/_de ni sgra dmigs pa dang mi ldan te/_gcig la ngo bo nyid gnyis mi srid pa'i phyir ro/_/lta po'i tshe na nyan po yod/_/ces bya ba de bzhin du/_snom pa po dang /_myong [#]
[\[128a.5\]]ba po dang /_reg pa po dang /_sems pa po dag kyang yod par gyur na cir 'gyur zhe na/_bdag kyang mang po nyid du 'gyur/_lus dang dbang po'i tshogs gcig la'am/_rgyu dang 'bras bu'i tshogs gcig la za ba po zhes bya ba'i bdag mang po nyid du 'gyur te/_de yang mi 'dod pas
[\[128a.6\]]de'i phyir bdag ni gcig pa nyid du mi 'grub ste/_dmigs pa tha dad pa'i phyir/_rgyud du ma'i lta ba po bzhin no/_/nye bar len pa po yod par smra ba gzhan dag 'di skad ces zer te/_'di la bcom ldan 'das kyis ming dang /_gzugs kyi rkyen gyis [#]skye mched drug ces gsungs pa de la/_
[\[128a.7\]]gzugs ni 'byung ba chen po bzhi po dag yin pas/_de'i phyir 'byung ba chen po'i rkyen gyis skye mched drug 'byung la/_'byung ba de dag kyang nye bar len pa po'i nye bar blang ba yin pas/_de'i phyir nye bar len pa po yin par gyur pa lta ba la sogs pa skye mched drug dang ldan pa snga na gnas pa'i rim
[\[128b\]]
[\[128b.1\]]gyis tshor ba la sogs pa dag 'byung ba ni/_de bzhin gshegs pa'i tshul yin na khyed kyis nye bar len pa po de lta ba la sogs pa nye bar blang ba dag gi snga rol na med de/_gdags par bya ba yin pa'i phyir dper na/_snam bu rgyu spun dag gi snga rol na med pa bzhin no zhes brjod pas/_
[\[128b.2\]]tshul de dang 'gal bar byed pas/_de'i phyir phyogs snga ma la gnod pas gnod par 'gyur ba'i phyir de ni legs pa ma yin no/_/'dir bshad pa/_lta dang nyan la sogs pa dang /_/tshor ba dag la sogs pa yang /_/gang las 'gyur ba'i [#]'byung de la'ang /_/de ni yod pa ma yin no/_/
[\[128b.3\]]rdzas su yod pa nye bar len pa po nyid du ma grub pa'i phyir ro/_/'o na ji lta bu zhe na/_tha snyad du ming dang /_gzugs dang /_de la brten nas nye bar len pa po nyid du gdags par zad kyi/_don dam par nye bar len pa po rdzas su yod pa'i ming dang gzugs kyi gnas skabs khas ma blangs
[\[128b.4\]]pa'i phyir phyogs snga ma la gnod pa med do/_/yang na/_lta dang nyan la sogs pa dang /_/tshor ba dag la sogs pa yang /_/gang las 'gyur ba'i 'byung de la'ang /_/de ni yod pa ma yin no/_/zhes bya ba ni de dag gi [#]nye bar len pa po nyid du grub pa zhes bya ba'i tshig gi lhag ma'o/_/gal
[\[128b.5\]]te 'byung ba nye bar blang ba'i nye bar len pa po de ji ltar lta ba la sogs pa'i nye bar len pa po nyid du mi 'grub [#]ce na/_'byung ba nye bar blang ba nye bar len pa'i nye bar len pa po ni lta ba la sogs pa nye bar blang ba dag nye bar len par [#]byed par mi rigs te/_de dag las gzhan nye bar len pa
[\[128b.6\]]yin pa'i phyir rgyud tha dad pa'i 'byung ba nye bar blang ba'i nye bar len pa po bzhin no zhes rjes su dpag pa'i phyir dang /_'byung ba nye bar blang ba'i dus na lta ba la sogs pa dag nye bar blang ba ma yin pa'i phyir dang /_lta ba la sogs pa dag nye bar blang ba'i dus na yang 'byung ba nye bar blang ba dag_/
[\[128b.7\]]nye bar blang ba ma yin pa'i yang phyir ro/_/gal te gang gi tshe/_lta dang nyan la sogs pa dang /_/tshor ba dag la sogs pa yang /_/nye bar blang ba dag yin pa de'i tshe na nye bar len pa po zhes smra'o zhe na/_de ni bzang po ma yin te/_lta ba la sogs pa dag nye bar blang ba yin pa de'i tshe na yang
[\[129a\]]
[\[129a.1\]]lta ba la sogs pa dag 'dus pa tsam du zad pa'i phyir rdzas su yod pa ma yin no/_/gal te ji ltar 'dod pa de bzhin no zhe na/_de'i phyir/_gang gi yin pa gal te med/_/de dag kyang ni yod pa min/_/zhes gsungs te/_lta ba la sogs pa dag nye bar len pa nyid
[\[129a.2\]]dang /_rdzas nyid du yod pa ma yin na nye bar len pa po nyid kyi gtan tshigs kyi don ma grub pa [#]la sogs pa'i [#]skyon de nyid kyi lan gdab par dka'o/_/de'i phyir de ltar ji skad bstan pa'i sgrub pas brtags na/_gang zhig lta la sogs pa yi/_/snga rol da ltar phyi na med/_/de la yod do
[\[129a.3\]]med do zhes/_/rtog pa dag ni ldog par 'gyur/_/nye bar len pa po gang zhig lta ba la sogs pa dag gi snga rol dang /_da ltar dang /_phyi na rdzas su yod pa nyid du ma grub cing 'byung ba'i rdzas bzhin du med pa de lta bu de la don dam par gcig pa nyid dang /_gzhan pa [#]nyid du yod do med do zhes bya bar rtog
[\[129a.4\]]pa dag ldog par 'gyur ro/_/de la re zhig yod do zhes bya bar rtog pa ldog pa ni rdzas su med pa'i phyir ro/_/med do zhes bya bar med par rnam par rtog pa 'byung ba de med pas rtog pa ldog pa na brten nas gdags par bya ba yin pa'i phyir ro/_/yang na yod do zhes bya bar rtog pa ldog pa ni don [#]
[\[129a.5\]]don dam par yod pa nyid du ston pa'i rjes su dpag pa med pa'i phyir ro/_/med do zhes bya bar rtog pa ldog pa ni yod pa bsal bas med par rnam par rtog pa [#]yang med pa'i phyir te/_bcom ldan 'das kyis/_blo yis rnam par gzhigs nas ni/_/ngo bo nyid ni gzung du med/_/de phyir de dag brjod
[\[129a.6\]]med dang /_/ngo bo nyid ni med par bstan/_/zhes ji skad gsungs pa lta bu'o/_/de la nye bar len pa po yod par smra ba dag gis rjes su dpag pa las nye bar len pa po yod de/_de yang nye bar len par byed pas nye bar len pa po zhes bya zhing /_des nye bar blang ba yin pas nye bar blang ba zhes bya ste/_
[\[129a.7\]]de gnyi ga grub pa'i phyir [#]gtan tshigs sngar smras pa grub bo zhes gang smras pa de rigs pa ma yin no/_/de la 'dir rab tu byed pa'i don ni nye bar len pa po yod pa'i gtan tshigs sun dbyung ba brjod pa dang /_rang dbang gis [#]rjes su dpag pa brjod pas/_nye bar len pa po ngo bo nyid med pa nyid
[\[129b\]]
[\[129b.1\]]du bstan pa yin no/_/de'i phyir rab kyi rtsal gyis rnam par gnon pa gzugs la shes pa po 'am/_shes par byed pa po med do/_/tshor ba dang /_'du shes dang /_'du byed rnams dang /_rnam par shes pa la shes pa po'am/_shes par byed pa po med do/_/gzugs dang /_tshor ba
[\[129b.2\]]dang /_'du shes dang /_'du byed rnams dang /_rnam par shes pa la shes pa po 'am/_shes par byed pa po med pa gang yin pa de ni shes rab kyi pha rol tu phyin pa'o/_gzugs la shes pa po'am mthong ba po med do/_/tshor ba dang /_'du shes dang /_'du byed rnams dang /_rnam par
[\[129b.3\]]shes pa la shes pa po 'am/_mthong ba po med do/_/gzugs dang /_tshor ba dang /_'du shes dang /_'du byed rnams dang /_rnam par shes pa la shes pa po'am/_mthong ba po med pa gang yin pa de ni shes rab kyi pha rol tu phyin pa'o zhes bya ba la sogs pa gsungs pa de dag [#]grub pa yin
[\[129b.4\]]no/_/slob dpon legs ldan byed kyis nye bar sbyar ba/_dbu ma'i [#]rtsa ba'i 'grel pa shes rab sgron ma las/_nye bar len pa po dang /_nye bar blang ba brtag pa zhes bya ba ste[#]/_rab tu byed pa dgu pa'o//_//da ni nye bar len pa po dang /_nye bar blang ba dag ngo bo nyid med pa'i mi mthun pa'i
[\[129b.5\]]phyogs kyi khyad par dgag pas rten cing 'brel par 'byung ba don gcig pa ma yin pa dang /_don tha dad pa ma yin pa'i khyad par dang ldan pa/_bstan pa'i don gyi dbang gis rab tu byed pa bcu pa brtsam mo/_/'dir smras pa/_'di la khyed [#]kyis nye bar len pa po dang /_nye bar blang ba
[\[129b.6\]]dag phan tshun ltos nas rab tu 'grub [#]par smras pas/_de'i phyir gtan tshigs rab tu grub pa'i dbang gis nye bar len pa po dang /_nye bar blang ba nyid dag bsgrub pa'i phyir sgrub pa smra bar bya ste/_don dam par nye bar len pa po dang nye bar blang ba dag yod pa kho na yin te/_phan tshun ltos pa'i
[\[129b.7\]]phyir dper na me dang bud shing bzhin no/_/de'i phyir de grub pas don dam par phung po la sogs pa dag yod pa kho na yin te/_bcom ldan 'das kyis de dag la brten nas/_nye bar len pa po dang /_nye bar blang ba dag bstan pa'i phyir ro/_/de ltar gtan tshigs grub pas 'dod pa grub po/_/
[\[130a\]]
[\[130a.1\]]'dir bshad pa/_skye ba spyir bkag pa nyid dang /_gzugs kyi rgyu ni ma gtogs par/_/gzugs ni dmigs par mi 'gyur ro/_/zhes bya ba der rdzas su yod pa nyid bkag pas/_me dang bud shing dag gi yod pa nyid dgag pa yang grub mod kyi/_yang de med
[\[130a.2\]]pa nyid du bstan pa'i phyir/_sgrub pa gzhan sems gtod la nyon cig_/'di la me dang bud shing dag yod pa nyid du 'dod na gcig pa nyid dam/_gzhan nyid du khas blang bar bya grang na des cir 'gyur zhe na/_gal te shing de me yin na/_/byed pa po dang las gcig 'gyur/_/de la
[\[130a.3\]]bud shing ni sa la sogs pa 'byung ba gsum po dag yin la/_me ni me'i khams so/_/kha cig na re/_me ni 'byung ba bzhi po dag las me shas che bar gyur pa'o zhe'o/_/de la 'dir glags yod pa'i tshig yin pa'i phyir pha rol pos smras pa'i sgrub pa las bzlog pas rjes su dpag pa
[\[130a.4\]]mngon te/_dper na gal te sgra rtag na bum pa yang rtag par thal bar 'gyur bas de ni mi 'dod de/_byas pa nyid la mi rtag pa nyid med na mi 'byung ba yin pas/_de la yang yod pa'i phyir ro/_/sgra de yang byas pa yin pas de'i phyir sgra ni mi rtag ste/_byas pa'i phyir dper na bum pa bzhin no zhes
[\[130a.5\]]bya ba lta bu'o/_/'dir sbyor ba'i tshig ni don dam par me dang bud shing dag gcig pa nyid ma yin te/_byed pa po dang las yin pa'i phyir dper na gcod pa po dang /_bcad pa dag bzhin no/_/me yang bud shing sreg [#]pa'i byed pa po yin la/_bud shing yang sreg [#]pa na las yin pas/_me dang bud
[\[130a.6\]]shing dag la yang byed pa po dang las nyid yod pas de'i phyir de nyid gcig pa nyid ma yin no/_/yang na/_gal te shing de me yin na/_/byed pa po dang las gcig 'gyur/_/de'i phyir bud shing las me gzhan ma yin par dam 'cha' ba'i dam bcas pa la gcig pa nyid du rjes su dpog pas mi tsha ba
[\[130a.7\]]dang /_mi sreg pa nyid kyis me'i lce dag bstsal ba'i phyir chos can gyi khyad par bstsal ba'i skyon yod de[#]/_/gal te mthong bas gnod pa'i phyir skyon med do zhe na[#]/_gcig pa nyid la yang mthong bas gnod par 'gyur ro/_/de yongs su spangs pa'i phyir grub pa'i mtha' dang 'gal lo/_/de ltar
[\[130b\]]
[\[130b.1\]]khas ma blangs pa'i phyir khas [#]blangs pa la gnod pa med do/_/de ltar re zhig me dang bud shing dag gcig pa nyid du mi 'thad do/_/ci ste gzhan nyid du 'dod na de'i phyir bshad pa/_gal te shing las me gzhan na/_/shing med par ni 'byung bar 'gyur/_/gzhan yin pa'i phyir de las gzhan bzhin
[\[130b.2\]]no zhes bya bar dgongs so/_/'di lta ste/_bud shing la mi ltos par me yod do zhes bya ba de ni mngon par zhen pa'i blo can dag kyang mi 'dod de/_'dis ni me dang bud shing dag gi chos ltos pa dang bcas pa nyid bstan to/_/de'i phyir 'dir bstan par bya ba'i don gyi dbang gis rjes su dpag
[\[130b.3\]]par 'dod pa ni/_don dam par me ni bud shing las gzhan ma yin te/_ltos pa dang bcas pa'i phyir dper na bud shing gi rang gi bdag nyid bzhin no/_/de bzhin du don dam par bud shing yang me las gzhan ma yin te/_ltos pa dang bcas pa'i phyir dper na me'i rang gi bdag nyid bzhin no/_/
[\[130b.4\]]gal te me dang bud shing dag tha dad pa nyid kyis thams cad ltos pa dang bcas pa dag gis ma nges pa nyid do zhe na/_de dag kyang bsgrub par bya ba dang rigs mthun pa nyid kyis mtshungs par bkag pa'i phyir skyon med do/_/me dang bud shing dag gzhan nyid du khas len pa la skyon gzhan 'di yang yod
[\[130b.5\]]de/_'di lta ste/_rtag tu 'bar ba nyid du 'gyur/_/'bar byed med pa'i rgyu las byung /_/gal te bud shing las me gzhan nyid yin par gyur na bud shing la mi ltos par rtag tu 'bar bar 'gyur te/_de la bud shing de med kyang 'chi bar mi 'thad cing rtag par 'gyur ro/_/ci'i phyir zhe na/_'bar
[\[130b.6\]]byed med pa'i rgyu las byung ba'i phyir te/_'bar byed ces bya ba ni bud shing ngo /_/gang la rgyu de yod pa de ni 'bar byed kyi rgyu las byung ba'o/_/'bar byed med pa'i rgyu las byung ba ni 'bar bar byed pa'i rgyu med pa las byung ba'o/_/gzhan yang 'chi ba yongs su spang ba'i phyir bud shing skam po gzhug
[\[130b.7\]]pa dang /_sbar [#]ba'i mtshan nyid kyi rtsom pa dag kyang mi 'thad pas/_rtsom pa don med nyid du 'gyur/_/don med pa ni don dang bral ba'o/_/de'i dngos po ni don med pa nyid de 'bras bu med pa nyid ces bya ba'i tha tshig go/_/de lta yin na las kyang med/_/las med pa ni las yod pa ma yin pa
[\[131a\]]
[\[131a.1\]]ste/_bud shing la mi ltos par 'byung zhing gnas pas bsreg par bya ba sreg pa'i mtshan nyid kyi las med pa'i phyir de ni mi 'dod do/_/grong mi'i bud med yan chad la yang me ni rgyu dang ldan pa nyid dang /_rtsom pa dang bcas pa nyid dang /_las dang bcas pa nyid du grags
[\[131a.2\]]par 'dod pas de'i phyir rjes su dpag pa smra bar nus te/_don dam par me ni bud shing las gzhan ma yin te/_rgyu dang ldan pa'i phyir dang /_rtsom pa dang bcas pa'i phyir dang /_las dang bcas pa'i phyir dper na bud shing gi rang gi bdag nyid bzhin te/_rgyas par ni snga ma bzhin no/_/de
[\[131a.3\]]bzhin du bud shing gi phyogs la yang brjod par bya ste/_bud shing la yang gzugs par bya ba la sogs pa'i las yod pa'i phyir las dang bcas pa nyid du grub pas bud shing gi gtan tshigs dang dpe nyid ma grub pa nyid ma yin no/_/de la 'di snyam du ci'i phyir 'bar byed med pa'i rgyu las byung ba
[\[131a.4\]]dang /_rtsom pa don med pa nyid du thal bar 'gyur snyam du sems na/_de la bshad par bya ste/_gzhan la ltos pa med pa'i phyir/_/[#]'bar byed med pa'i rgyu las byung /_/rtag tu 'bar ba nyid yin na/_/rtsom pa don med nyid du 'gyur/_/gzhan la ltos pa med pa'i phyir/_/'bar byed med pa'i
[\[131a.5\]]rgyu las byung bar 'gyur la/_rtag tu 'bar ba nyid yin na rtsom pa don med pa nyid du thal bar 'gyur ro/_/ji ste pha rol po dag slob dpon gyis me dang bud shing dag gzhan nyid yin pa'i skyon brjod pas/_rtag tu 'bar ba nyid du 'gyur/_/zhes bya ba la sogs pa gang dag gsungs pa ji skad bstan
[\[131a.6\]]par thal bar 'gyur ba dag yongs su spang bar [#]'dod pas/_de la gal te 'di snyam du/_/sreg bzhin bud shing yin sems na/_/mes khyab cing sreg [#]bzhin pa nyid na de bud shing zhes bya zhing /_me la ltos pa dang bcas pa'i [#]bud shing nyid du 'grub pa'i phyir/_thal bar 'gyur ba'i skyon med do
[\[131a.7\]]snyam du sems na/_de ni bzang po ma yin te/_glags yod pa'i tshig nye bar bzhag pa brjod pas rjes su dpag pa rnam pa bzhi bstan pas glags yod pa'i skyon gyi gzhi'o/_/gzhan nyid mi 'dod na/_dam bcas pa nyams pa'i phyir ro/_/gzhan yang nyon cig_/gang tshe de tsam de yin na/_/
[\[131b\]]
[\[131b.1\]]gang gis [#]bud shing de sreg byed/_/gang gi tshe me'i rkyen gyis 'bar ba dang bcas pa de tsam du bud shing de yin par brjod na/_gang gis bud shing de sreg par byed/_tha snyad du yang 'ba' [#]zhig byung ba la ni bud shing zhes brjod cing 'bar ba dang bcas pa la ni me zhes bya'o/_/don dam par ni skye ba
[\[131b.2\]]bkag pa'i phyir ro/_/skyes su zin na yang de tsam yin pa'i phyir gang gis gang la khyab par byed par 'thad de/_de'i phyir tshig de ni rang gi blo gros yang bar ston pa tsam du zad do/_/yang na 'di ni rnam par bshad pa'i brnag pa gzhan yin te/_'di la byed pa po me'i mtshan nyid 'ga' zhig gis sreg
[\[131b.3\]]bzhin pa na bud shing zhes bya grang na de yang sgrub pa sngar bstan pas rdzas su yod pa nyid brtsal [#]ba'i phyir med pas/_gang tshe de tsam de yin na/_/gang gis bud shing de sreg byed/_/gang gi tshe gzugs la sogs pa 'dus pa tsam dro ba'i mtshan nyid kyi reg pa'i khyad par dang ldan pa de tsam
[\[131b.4\]]sreg pa dang /_tshos pa dang /_snang ba la sogs pa'i 'bras bu'i rgyu yin pa'i phyir de ma yin pa'i tshe na'o/_/[#]yang na bud shing ni 'byung ba chen po bzhi po dag las me shas che bar ma gyur pa'am/_gsum po dag yin par brjod la/_'byung ba chen po bzhi 'am gsum po de dag kyang bsreg par
[\[131b.5\]]bya ba yin gyi/_sreg par byed pa dag ma yin la/_me yang 'byung ba'am/_'byung ba 'dus pa yin par pha rol po dag gis kyang shes pas de'i phyir yang nges par bya nus te/_don dam par me ni bud shing sreg par byed pa ma yin te/_'byung ba yin pa'i phyir dper na chu la sogs pa bzhin no/_/
[\[131b.6\]]de bzhin du gzugs la sogs pa dang ldan pa nyid dang rags pa nyid dang /_gzugs kyi phung pos bsdus pa nyid dang /_phyi rol pa nyid dang /_skye ba can nyid dang /_rgyu can nyid yin pa'i phyir ro zhes bya ba la sogs pa'i gtan tshigs dag kyang brjod par bya'o/_/de'i phyir de ltar don dam par me
[\[131b.7\]]ni sreg par byed pa nyid yin par mi 'thad pas/_gang tshe de tsam de yin na/_/gang gis bud shing de sreg byed/_/gang gi tshe skye ba'i khyad par la ltos nas/_tha snyad du me'am bud shing zhes brjod pa'i tshe 'byung ba 'dus pa de tsam me'am bud shing de yin na gang gis bud shing de sreg par byed/_
[\[132a\]]
[\[132a.1\]]de lta bas na sreg [#]bzhin pa na bud shing yin par 'gyur ro zhes bya ba la sogs pa de rigs pa ma yin no/_/gal te sa la sogs pa dag dbyer med par gnas pa la/_sreg par byed pa me'i khams yod pa'i phyir/_dpe bsgrub [#]par bya ba dang mi ldan no zhe na/_de yang
[\[132a.2\]]bsgrub par bya ba dang rigs mthun pa nyid kyis bsgrub par bya ba'i khongs su gtogs pa'i phyir ram/_sa la sogs pa dag rang gi mtshan nyid kyis dpe nyid du grub pa'i phyir skyon med do/_/grags pa'i gnod pa la sogs pa dag gi skyon yang med de/_sngar lan btab zin pa'i phyir ro/_/
[\[132a.3\]]bye brag pa dag na re/_rdul phran de [#]bdag gi phyogs dang phrad pa la bdag dang ldan pa [#]ma mthong bas bskyed pa'i las kyi [#]rdul phran de bdag gi phyogs dang phral nas rdul phran gzhan dang phrad par bya ste/_phrad pa rdul phran gnyis kyis [#]gnas su byed do/_/rdul phran phrad pa dang bcas pa de
[\[132a.4\]]gnyis kyis rdul phran gnyis pa zhes bya ba'i rdzas rtsom par byed do/_/rdul phran gnyis pas kyang ji skad bstan pa'i rnam pas rdul phran dang phrad pas rdul phran gnyis pa'i rdul phran zhes bya ba'i rdzas rtsom par byed pa la sogs pa'i rim gyis [#]snang byed kyi rdzas brtsams [#]pa me nyid dang 'brel ba'i
[\[132a.5\]]phyir me yin la/_de bzhin du bsreg bya yang bud shing nyid dang 'brel ba'i phyir bud shing yin te/_de gnyis ni rgyu dang rgyu can yin pa'i phyir phan tshun ltos pa yin no zhes zer ro/_/de dag kyang /_gal te shing las me gzhan na/_/shing med par yang 'byung bar 'gyur/_/zhes pa [#]la sogs
[\[132a.6\]]pa rgyas par ji skad bstan pa dag gis dgag pa brjod par bya'o/_/don dam par snang byed ni me ma yin par gzung bar bya ste/_'byung ba yin pa'i phyir dper na/_de las gzhan pa'i 'byung ba dag bzhin no/_/rtsom pa dgag pa yang don dam par me'i rdul phra rab dag ni me zhes bya ba'i
[\[132a.7\]]rdzas rtsom par byed pa ma yin te/_rdul phra rab yin pa'i phyir dper na de las gzhan pa'i rdul phra rab dag bzhin no/_/ci ste dam bcas pa de'i don gang yin/_ci gzhan dag rtsom par byed pa yin nam/_rtsom par mi byed pa yin/_des cir 'gyur/_gal te brtag pa snga ma ltar na ni
[\[132b\]]
[\[132b.1\]]dam bcas pa nyams so/_/ci ste brtag pa phyi ma ltar na ni dpe med do zhe na/_de ni bzang po ma yin te/_brtag pa snga ma ltar khas ma blangs pa'i phyir dang /_brtag pa phyi ma la yang sa la sogs pa me rtsom par byed pa ma yin par grub pa dag las gang yang rung ba dpe nyid yin pa'i phyir ro/_/
[\[132b.2\]]yang na don dam par me ni me'i rdul phra rab dag gis brtsams pa ma yin par gzung [#]bar bya ste/_'bras bu yin pa'i phyir dper na chu bzhin no/_/de bzhin du byas pa nyid dang /_chud za ba nyid dang skye ba can nyid yin pa'i phyir ro zhes bya ba la sogs pa'i gtan tshigs dag kyang brjod par
[\[132b.3\]]bya'o/_/grangs can dag ni snying stobs dang rdul shas che ba'i sgra dang /_rig [#]pa dang /_gzugs dag ni me yin la/_mun pa shas che ba ni bud shing yin par smra zhing des de la khyab par 'dod pas/_bud shing gi rgyus me 'byung bas bud shing rgyu yin pa'i phyir me ni bud shing la ltos
[\[132b.4\]]pa nyid yin pas/_thal bar 'gyur ba'i skyon yongs su spangs so zhes zer na/_de dag kyang don dam par me ni bud shing sreg par byed pa ma yin te/_'byung ba yin pa'i phyir dper na chu la sogs pa bzhin no zhes snga ma bzhin du dgag par bya'o/_/ci ste dam bcas pa'i don rnam par
[\[132b.5\]]brtags nas de las gzhan pa'i ngo bo nyid dam ngo bo nyid med par rtog na/_phyogs snga ma la gnod pa'am dpe med do zhes rgol bar byed na/_de la 'dir dgag pa de ni sreg pa nyid dgag pa kho nas mthu zad pa yin pa'i phyir dang /_sreg pa ma yin pa'i ngo bo nyid yin pa'i phyir [#]sgra'i don ni
[\[132b.6\]]sgra gzhan gyis bstan par bya ba yin pa'i phyir phyogs snga ma la gnod pa yang med la/_sa la sogs pa sreg pa'i ngo bo nyid ma yin par grub pa dag nyid dpe yin pa'i phyir dpe med pa yang ma yin no/_/dpyad pa rgyas pas chog go/_/yang gzhan yang /_gzhan na mi phrad phrad med na/_/
[\[132b.7\]]sreg par mi 'gyur mi sreg na/_/'chi bar mi 'gyur mi 'chi na/_/rang gi rtags dang ldan par gnas/_/me gzhan yin na bud shing dang mi phrad de/_gzhan yin pa'i phyir dper na de nyid bud shing dang ma phrad pa bzhin no/_/phrad pa med na sreg par mi 'gyur te/_'dir me dang bud shing
[\[133a\]]
[\[133a.1\]]dag kyang byed pa po dang las kyi mtshan nyid kyis 'brel zhing phrad par 'dod pa'i phyir ro/_/mi sreg na 'chi bar mi 'gyur te/_bud shing med par yang grub pa'i phyir ro/_/mi 'chi na rang gi rtags dang ldan par gnas par 'gyur te/_'di [#]rang gi rgyu med par
[\[133a.2\]]ther zug tu gnas par 'gyur ro/_/ji ltar me de bud shing las gzhan nam 'on te gzhan ma yin/_de de las gzhan yin par dam 'cha' ba la ni ji skad bstan pa'i skyon du 'gyur bar dgongs so/_/de la 'dir glags yod pa'i tshig yin pa'i phyir mi phrad pa la [#]sogs pa'i chos
[\[133a.3\]]rnams kyi skabs kyi [#]don bsgrub par nus pas de'i dbang gis rjes su dpag pa [#]brjod par mi bya ste/_gzhan nyid rang la ma grub pa'i phyir dang mi phrad par bstan par mi bya ba'i phyir ro/_/sgra ji bzhin yang ma yin te/_/'di ltar gzhan nyid dang [#]dgag pa bstan pa'i tshig gi don yin no/_/
[\[133a.4\]]gzhan nyid dgag pa de yang bsdigs pas bstan par bya ba ma yin gyi/_'di ltar byed pa po dang las dag gi gzhan nyid dgag pa bzhin du grags pa yin no/_/yang na/_gang dang gang du lhan cig tu/_/gzhan pa nyid du mi 'thad do/_/zhes 'og nas ston par 'gyur bas 'dir
[\[133a.5\]]bstan par mi bya'o//_//[#]dbu ma'i [#]rtsa ba'i 'grel pa shes rab sgron ma [#]bam po dgu pa/_'dir smras pa/_gal te khyed skyes pa dang /_bud med dag gzhan nyid yin yang phrad pa khas mi len na ni/_des ni me dang bud shing dag kyang phrad pa med pas 'di lta ste/_gzhan na [#]mi phrad
[\[133a.6\]]phrad med na/_/sreg par mi 'gyur mi sreg na/_/'chi bar mi 'gyur mi 'chi na/_/rang gi rtags dang ldan par gnas/_/zhes bya ba la sogs pa'i skyon de dag tu yang 'gyur grang na/_'jig rten thams cad la skyes pa dang /_bud med dag gzhan nyid yin yang phrad par grags
[\[133a.7\]]pa snyon [#]par mi nus pas de'i phyir/_ji ltar bud med skyes pa dang /_/skyes pa'ang bud med phrad pa bzhin/_/gal te shing las me gzhan yang /_/shing dang phrad du rung bar 'gyur/_/zhes smra bar nus so/_/bzhin zhes bya ba'i sgra ma gsungs kyang /_ji ltar zhes bya ba'i sgra'i rjes su
[\[133b\]]
[\[133b.1\]]dpags [#]na zla yin pa'i phyir yod par blta bar bya'o/_/phyed gong ma shos bsnor nas rnam par bshad par bya ste/_smra bar 'dod pa'i don bstan sla [#]ba'i phyir ro/_/de la 'dir tshig gi don ni mi mthun pa'i phyogs la yang sgrub pa'i chos bstan pa'i phyir ma nges pa nyid du bstan pa yin te/_
[\[133b.2\]]dper na 'ga' zhig gi sgra rtag ste/_gzugs can yin pa'i phyir ro zhes smras pa la/_la la na re/_ji ltar las [#]gzugs can mi rtag pa ltar sgra yang de bzhin no zhes zer bas/_des de skad smras pa ma nges pa nyid du bstan par shes pa bzhin no/_/'dir bshad pa/_gal te me dang
[\[133b.3\]]shing dag ni/_/gcig gis gcig ni bsal gyur na/_/shing las me gzhan nyid yin yang [#]/_shing dang phrad par 'dod la rag_/gal te me dang shing dag gcig gis gcig bsal bar gyur na zhes bya ba ni byed pa po dang las su 'brel ba'i mtshan nyid med par gyur na zhes bya ba'i
[\[133b.4\]]tha tshig go/_/shing las me gzhan nyid yin yang /_/shing dang phrad par 'dod la rag_/ces bya ba ni/_khyod 'dod pa ltar/_bud med dang skyes pa dag bzhin du phrad par 'dod la rag na zhes glags yod pa'i sgo nas khas blangs nas lan 'debs par 'dod pa yin no/_/'di ltar
[\[133b.5\]]kho bos gal te phan tshun ltos pa med pa dag gzhan yin pa'i phyir yul tha mi dad par 'byung ba'i mtshan nyid kyi phrad pa bsal [#]bar gyur na ni/_gtan tshigs ma nges pa nyid du 'gyur zhing /_dam bcas pa'i don de yang 'thad par 'gyur ba zhig na me dang bud shing dag [#]ni rnam pa de ltar mi 'dod
[\[133b.6\]]de/_de dag la byed pa po dang las su 'brel pa'i mtshan nyid kyi phrad pa gzhan med na mi 'byung ba med pas gzhan nyid du smra ba rnams kyi dam bcas pa la glags yod pa'i sgo nas yang dag par chos kyi khyad par bsal ba'i skyon yod par bstan pa yin gyi/_rang dbang du rjes su dpag
[\[133b.7\]]pa bstan pa ni ma yin no/_/des na bud med dang /_skyes pa dag phrad nas [#]ji skad smras pa dag mi srid pas/_mi mthun pa'i phyogs med pa'i phyir ma nges pa nyid ma yin pas/_pha rol po'i tshig de ni 'khrul pa tsam ste/_rang gi blo gros yang bar ston pa yin no/_/de'i phyir de ltar me
[\[134a\]]
[\[134a.1\]]dang bud shing dag gcig pa nyid dang gzhan pa [#]nyid du ma grub pa'i phyir/_rab tu byed pa'i dang por smras pa'i sgrub pa'i dpe ma tshang ba nyid do/_/[#]'dir smras pa/_don dam par me dang bud shing dag ni yod pa kho na yin te/_phan tshun ltos pa'i phyir ro/_/'di na [#]
[\[134a.2\]]gang dag med pa de dag la ni phan tshun ltos pa nyid med de/_dper na ri bong gi rwa dag bzhin no/_/me dang bud shing dag la ni me 'di'i bud shing ni 'di'o/_/bud shing 'di'i sreg pa ni 'di'o zhes phan tshun ltos pa nyid yod pas de'i phyir me dang bud shing dag ni yod pa kho na yin te/_de dag
[\[134a.3\]]yod pa'i phyir dngos kyi don grub [#]bo/_/'dir bshad pa/_gal te shing ltos me yin la/_/gal te me ltos shing yin na/_/gang la ltos pa'i me dang shing /_/dang por grub pa gang zhig yin/_/ci bud shing gang la ltos nas me 'grub pa 'am/_'on te me gang la ltos nas bud shing 'grub pa'i me dang bud shing dag [#]
[\[134a.4\]]las dang por grub pa gang zhig yin te/_de dag la [#]gang la ltos nas gang yang rung ba 'grub par 'gyur ba'i dang por grub pa gcig kyang med do zhes bya bar dgongs so/_/de ltar don dam par ltos pa mi 'thad pa'i phyir gtan tshigs kyi don ma grub pa nyid dang /_dpe'i skyon
[\[134a.5\]]de nyid yod do/_/kun rdzob pa'i gtan tshigs yin par rtog na ni don 'gal ba nyid dang /_sgrub pa'i dpe ma tshang ba nyid kyi skyon de nyid yod do/_/ci ste yang bud shing dang por grub pa'i phyir skyon med do snyam na de'i phyir bshad pa/_gal te shing ltos me yin na/_/me grub [#]pa la
[\[134a.6\]]sgrub par 'gyur/_/me grub [#]pa la brjod pa khyad par can bsnyad pa nyid kyi phyir bud shing la ltos pa'i phyir ro zhes bya bar dgongs so/_/de ltar rtog pa la/_bud par bya ba'i shing la yang /_/me med par ni 'gyur ba yin/_/bud shing de sngar me la ma ltos par yang bud shing nyid du grub pa'i
[\[134a.7\]]phyir ro zhes bya bar dgongs so/_/de ni mi 'dod pas 'dir glags yod pa'i tshig yin pa'i phyir rjes su dpag pa mngon te/_don dam par bud shing ni me'i snga rol na grub pa med de/_ltos pa dang bcas pa'i phyir dper na me'i rang gi bdag nyid bzhin te/_rgyas par ni snga ma bzhin no/_/
[\[134b\]]
[\[134b.1\]]'dir smras pa/_de dag las gang yang [#]rung ba dang por grub pa ma yin mod kyi/_'on kyang me dang bud shing dag ni dus mnyam du 'grub par 'gyur te/_ltos pa can yin pa'i phyir dper na ba lang gi rwa dus gcig tu skyes pa dag la g.yas pa dang /_g.yon pa nyid 'grub pa bzhin
[\[134b.2\]]no/_/'dir bshad pa/_gal te dngos po gang ltos 'grub/_/de nyid la yang ltos nas ni/_/ltos bya gang yin de grub na/_/gang la ltos nas gang zhig 'grub/_/dang po zhes bya ba'i tshig gi lhag ma'o/_/gal te khyod 'dod pa ltar me'i mtshan nyid kyi dngos po gang yin pa [#]ni
[\[134b.3\]]bud shing la ltos nas 'grub cing me de nyid la yang ltos nas me 'grub par bya ba'i phyir ltos par bya ba bud shing gi mtshan nyid kyi dngos po gang yin pa de 'grub na gang la ltos nas gang zhig 'grub par 'gyur te/_gang yang rung ba me nyid dam bud shing nyid du mi 'grub ste/_rang gi rgyu
[\[134b.4\]]las skye ba ni phan tshun ltos pa mi 'grub pa'i phyir ro zhes bya ba'i tshig gi don to/_/des na ba lang gi rwa'i dpe nyid la yang gtam de nyid du 'gyur te/_de gnyis la yang gang la ltos nas gzhan gang yang rung ba 'grub par 'gyur ba'i g.yas pa'am/_g.yon par grags pa gang yin[#]/_
[\[134b.5\]]yang gzhan yang /_dngos po ltos grub [#]gang yin pa/_/de ma grub na ji ltar ltos/_/ma grub pa ni ltos par mi byed pa nyid do zhes bya ba'i tshig gi don te[#]/_de ni dam bca' ba [#]nye bar gzhag pa'o/_/'dir rjes su dpag pa ni don dam par me ma grub pa ni bud shing la ltos par mi byed
[\[134b.6\]]de/_me nyid du ma grub pa'i phyir dper na de las gzhan bzhin no/_/pha rol po dag rang gi tshul la gnod pa bcab [#]pa'i phyir/_ji ste grub pa ltos she na/_de skad zer na de lta na yang de ni ltos par mi rigs so/_/ltos pa dang bcas pa nyid du rjes su dpog pas yod pa nyid kyis
[\[134b.7\]]med pa nyid bstsal ba'i phyir des na med par smra ba rnams kyi dam bcas pa la chos can gyi rang gi ngo bo bstsal ba'i skyon yod do zhes bya bar dgongs so/_/yang na/_de ni ltos par mi rigs so/_/med pa'i phyir nam mkha'i me tog bzhin no/_/yang na de ni ltos par mi rigs so/_/bud shing
[\[135a\]]
[\[135a.1\]]de ni me la ltos par mi rigs te de bzhin du med pa'i phyir dper na de las gzhan bzhin no/_/de bzhin du me'i phyogs la yang brjod par bya'o/_/de'i phyir de ltar brtags na/_shing la ltos pa'i me med de/_/sngar bstan pa'i tshul gyis bud shing me la mi ltos par
[\[135a.2\]]bud shing nyid du ma grub pa'i phyir ro/_/shing la ma ltos me yang med/_/rgyu [#]tha dad pa dag gzhan nyid du ma grub pa'i phyir dang /_gzhan nyid bkag pa'i phyir ro/_/de bzhin du/_me la ltos pa'i shing med de/_/me la ma ltos shing yang med/_/ltos pa bkag pa'i phyir dang /_
[\[135a.3\]]gzhan nyid bkag pa'i phyir ro/_/yang gzhan yang /_me ni gzhan las mi 'ong ste/_/gzhan nyid bkag pa'i phyir dang /_'gro ba bkag pa'i phyir dang /_rdzas su yod pa nyid bkag pa'i phyir ro/_/bud shing dang bcas par ram bud shing med par 'ong bar brtag na/_gnyi ga la
[\[135a.4\]]yang 'ong ba mi 'grub [#]ste/_ltos pa dang bcas pa ma [#]grub pa'i phyir dang /_ltos pa med na bud shing med pas gzhi med pa'i phyir ro/_/shing la'ang [#]me ni yod ma yin/_/gzhan nyid bkag pa'i phyir ro/_/yang na bud shing me med pa nyid phyogs su byas te bshad pa/_shing la'ang me ni
[\[135a.5\]]yod ma yin/_/skye ba can yin pa'i phyir dper na rnam par shes pa bzhin no zhes bya bar dgongs so/_/gang dag me ni snying stobs dang rdul dang mun pa'i mtshan nyid yin pa'i phyir dpe la yang de yod par smra ba de dag la yang /_de la gsal ba'i khyad par can gyi dngos po med pa'i phyir
[\[135a.6\]]dpe med pa ma yin no/_/gal te de'i nus pa yod pa'i phyir skyon med do zhe na/_lan de ni rtog ge pa sgra'i mtshan nyid mngon par mi shes pa la [#]de mngon par mi shes pa nyid du bstan pa na/_rtog ge'i bstan bcos shes pa nyid kyis sgra'i mtshan nyid la mkhas so zhes phyir zlog [#]par byed pa
[\[135a.7\]]bzhin no/_/gzhan dag ni/_shing la'ang me ni yod ma yin/_/zhes bya ba 'di la mi dmigs pa'i phyir dang /_rtsom pa don med pa nyid du 'gyur ba'i phyir ro zhes rnam par bshad par byed do/_/gzhan ma yin pa na re/_de ni rigs [#]pa ma yin te/_mi dmigs pa gtan tshigs nyid du [#]mi
[\[135b\]]
[\[135b.1\]]'grub pa'i phyir dang /_rtsom pa don yod pa'i gtan tshigs kyis yod pa nyid du ston pa mdzad pa'i mtha' dang 'gal bar 'gyur ba'i phyir ro/_/me dang bud shing dag ji skad bstan pa'i dgag pa dag 'ba' zhig gis dgag par bya ba yin par ma bsams kyi/_'di ltar dgag pa gzhan dag
[\[135b.2\]]gis kyang dgag par bya ba yin pas de'i phyir dgag pa lhag ma dag kyang 'dra bar bstan par bya ste/_song dang ma song bgom pa yis/_/de bzhin shing la lhag ma bstan/_/ji ltar rjes su dpag pa las song ba dang ma song ba dang /_bgom pa la 'gro ba med pa de bzhin du bsregs [#]pa
[\[135b.3\]]dang /_ma bsregs pa dang /_sreg [#]bzhin pa la yang sreg pa med de/_bsreg [#]par bya ba yin pa'i phyir bsregs [#]pa bzhin no zhes bya ba la sogs par brjod par bya'o[#]/_/ji ltar rjes su dpag pa las/_'gro ba po dang /_'gro ba po ma yin pa de dag las gzhan pa 'gro bar mi byed
[\[135b.4\]]par bstan pa de bzhin du don dam par sreg pa po dang /_sreg pa po ma yin pa dang /_de dag las gzhan pa yang sreg par mi byed pa bstan par bya ste/_bya ba gnyis dang mi ldan pa'i phyir dang /_/sreg [#]pa po ma yin pa'i phyir dang gnyi ga'i skyon du 'gyur ba'i phyir bong ba bzhin no zhes
[\[135b.5\]]brjod par bya'o/_/shing nyid me ni ma yin te/_/gcig pa nyid dgag pa sngar bstan pa'i phyir ro/_/shing las gzhan la me yang med/_/gzhan nyid dgag pa sngar bstan pa'i phyir ro/_/me ni shing dang ldan ma yin/_/ji ltar rtswa'i dra ba [#]ba lang dang ldan pa ltar ro/_/me la shing med/_ji
[\[135b.6\]]ltar rdza bo na rgya shug [#]dag ltar ro/_/der de med/_ji ltar chu nang pad+ma dag [#]ltar te/_gzhan nyid dgag pa sngar bstan pa kho na'i phyir ro/_/de'i phyir de ltar me dang bud shing dag ma grub pas dpe med pa'i phyir/_rab tu byed pa'i dang por don dam par [#]nye bar len pa po dang nye bar blang ba dag
[\[135b.7\]]yod pa kho na yin te/_phan tshun ltos pa'i phyir dper na me dang bud shing bzhin no zhes gang smras pa de'i dpe ma tshang ba nyid kyi lan gdab par dka'o/_/des na don dam par phung po la sogs pa dag yod pa kho na yin te/_bcom ldan 'das kyis de dag la brten nas nye bar len
[\[136a\]]
[\[136a.1\]]pa po dang /_nye bar blang ba bstan pa'i phyir ro zhes bya ba bsgrub pa'i rtsa ba ma grub bo/_/ji ltar me dang bud shing dag gi [#]de nyid dang gzhan nyid bkag pa de bzhin du/_me dang shing gis bdag dang ni/_/nye bar blang ba'i rim pa kun/_/bum snam la sogs
[\[136a.2\]]lhan cig tu/_ma lus par ni rnam par bshad/_/rim pa zhes bya ba ni dgag pa'i rnam pa zhes bya ba'i tha tshig ste/_thams cad ma lus par rnam par [#]bshad do/_/don dam par bdag ni nye bar blang ba dang gcig pa nyid ma yin te/_byed pa po dang las yin pa'i phyir/_dper na/_
[\[136a.3\]]gcod pa po dang /_bcad pa dag bzhin no/_/don dam par bdag ni nye bar blang ba las gzhan nyid ma yin te/_ltos pa dang bcas pa'i phyir dang /_dngos po yin pa'i phyir dper na nye bar blang ba'i rang gi bdag nyid bzhin no/_/de bzhin du don dam par nye bar blang ba ni bdag
[\[136a.4\]]dang gcig pa nyid ma yin te/_las dang byed pa po yin pa'i phyir/_/dper na bcad pa dang gcod pa po dag bzhin no/_/don dam par nye bar blang ba ni bdag las gzhan nyid ma yin te/_ltos pa dang bcas pa'i phyir dang /_dngos po yin pa'i phyir dper na bdag gi rang gi bdag nyid
[\[136a.5\]]bzhin no/_/de bzhin du don dam par lhas byin gyi [#]bdag ni lhas byin gyi nye bar blang ba nye bar len par mi byed de/_ltos pa dang bcas pa'i phyir/_dper na de las gzhan bzhin no/_/don dam par lhas byin gyi nye bar blang ba ni lhas byin gyi bdag gi nye bar blang ba ma yin te/_nye bar blang ba
[\[136a.6\]]yin pa'i phyir dper na mchod sbyin gyi nye bar blang ba bzhin no/_/de bzhin du don dam par lhas byin gyi bdag grub pa dang ma grub pa ni lhas byin gyi nye bar blang ba la ltos par mi byed de/_bdag yin pa'i phyir dper na mchod sbyin gyi bdag bzhin no/_/don dam par lhas byin gyi nye bar
[\[136a.7\]]blang ba ni lhas byin gyi bdag grub pa dang ma grub pa'i ltos par bya ba ma yin te/_nye bar blang ba [#]yin pa'i phyir/_dper na mchod sbyin gyi nye bar blang ba bzhin no/_/'dir kha cig gis smras pa/_lhas byin gyi bdag [#]lhas byin gyi nye bar blang ba nye bar len par mi byed de zhes bya ba de'i
[\[136b\]]
[\[136b.1\]]don gang yin/_ci gzhan nye bar len par byed pa yin nam/_'on te ci yang nye bar len par mi byed pa yin/_des cir 'gyur/_gal te gzhan nye bar len par byed pa yin na ni phyogs snga ma la gnod do/_/ci ste ci [#]yang nye bar len par mi byed pa yin na ni dpe med de/_mchod sbyin
[\[136b.2\]]gyi bdag ni rang gi nye bar blang ba nye bar len par [#]byed pa'i phyir ro/_/de ni rigs pa ma yin te/_lan btab zin pa'i phyir ro/_/me dang bud shing de dag gis bdag dang nye bar blang ba dag gi rim pa gang dag rnam par bshad pa de dag bum pa dang /_snam bu la sogs pa dag
[\[136b.3\]]dang yang lhan cig tu rnam par bshad de/_de la bum pa dang /_snam bu la sogs pa dag ni rgyu dang 'bras bur gyur pa dang /_yan lag dang yan lag can du gyur pa dang /_yon tan dang /_yon tan can du gyur pa dang /_mtshan nyid dang /_mtshan nyid kyi gzhir gyur pa
[\[136b.4\]]rnam pa de lta bu dag tu [#]shes par bya'o/_/de la re zhig don dam par bum pa ni 'jim pa dang gcig pa nyid ma yin te/_las dang byed pa po yin pa'i phyir dper na bcad pa dang /_gcod pa po dag bzhin no/_/don dam par bum pa ni 'jim pa las gzhan nyid ma yin te/_ltos
[\[136b.5\]]pa dang bcas pa'i phyir dang /_'bras bu la sogs pa yin pa'i gtan tshigs dag gi phyir/_dper na 'jim pa'i rang gi bdag nyid bzhin no/_/de bzhin du 'jim pa'i phyogs la sogs pa la yang brjod par bya'o/_/grangs can dag ni bsgrub pa'i tshul gyis bum pa ni 'jim pa
[\[136b.6\]]las gzhan nyid ma yin te/_'jim pa'i bdag nyid dang /_yod pa nyid dang rgyu dang 'bras bu nyid dang /_spyi dang khyad par dang ldan pa nyid dang /_yul la sogs pa gcig pa nyid kyi phyir/_dper na 'jim pa'i rang gi bdag nyid bzhin no zhes zer ro/_/de dag gi 'jim pa'i
[\[136b.7\]]bdag nyid dang /_bum pa'i bdag nyid dag rang gi bdag nyid dang gcig pa nyid du dbu ma smra ba rnams la ma grub pa'i phyir dpe med do/_/dam bcas pa'i don yang rnam par brtag par bya ste/_gal te rgyu dang 'bras bu dag gcig pa nyid ces bya ba dus gcig na'o zhe na ni phyogs snga ma la
[\[137a\]]
[\[137a.1\]]gnod do/_/ci ste rgyu'i gsal ba 'bras bu la yod do zhe na ni grags pa'i gnod par 'gyur te/_zho la 'o ma med pa'i phyir ro/_/gal te de'i [#]gnas skabs na yang drug ldan la sogs pa'i khyad par dang bral ba'i sgra la sogs pa yod pa'i phyir grags pa'i
[\[137a.2\]]gnod par yang mi 'gyur la/_khas blangs pa la gnod pa yang med do zhe na/_de dag la 'o ma nyid mi 'thad pa'i phyir de ni lam [#]ma yin no/_/gzhan ma yin pa nyid du rjes su dpag [#]pas rgyu ma yin pa nyid la sogs pas de dag rgyu yin pa nyid la sogs pa bsal ba'i phyir dam
[\[137a.3\]]bcas pa la chos can gyi ngo bo nyid dang /_khyad par bsal ba'i skyon yod do/_/da ltar dang [#]'das pa'i rgyu phyogs su byed na yang skyon snga ma bzhin no/_/rigs mthun pa dang /_rigs mi mthun pa ma skyes pa dang /_zhig pa dag gis ma nges pa nyid dang /_grags pa'i gnod
[\[137a.4\]]par 'gyur te/_skyes bu ni sgra la sogs pa dmigs par byed pa na phan gdags par bya ba yin pa'i phyir dang /_rang bzhin ni shes pa yod pa nyid nang gi byed par snang ba'i rgyu yin pas phan 'dogs par byed pa yin pa'i phyir ro/_/skyes bu dag spyi dang khyad par dang ldan pa nyid yin pa'i
[\[137a.5\]]phyir de dag gi [#]ma nges pa nyid de/_skyes bu skyes bu zhes bya ba ni spyi yin la/_lhas byin gyi bdag dang mchod sbyin gyi bdag ces bya ba dag ni khyad par yin pa'i phyir ro/_/'jim pa'i bdag nyid ces bya ba'i gtan tshigs kyi don kyang 'jim pa las gyur pa yin par rtog na ni dpe sgrub pa'i
[\[137a.6\]]chos dang mi ldan no/_/'jim pa'i ngo bo nyid yin par rtog na ni gtan tshigs kyi don ma grub pa nyid do/_/'bras bu rgyu las gzhan nyid ma yin te zhes bya ba de'i don gang yin/_ci rang gi rgyu las sam/_'on te gzhan gyi rgyu las/_des cir 'gyur/_gal te rang gi rgyu las na ni
[\[137a.7\]]dpe med do/_/ci ste gzhan gyi rgyu las na ni phyogs snga ma la gnod pa dang /_grags pa'i gnod par 'gyur ro/_/gal te gzhan nyid ma yin na [#]ni de'i nus pas mi stong pa'o zhe na yang dpe med do/_/rgyu phyogs su bya ba'i dus la yang de bzhin no/_/de dag ni phyogs tsam zhig bstan pa
[\[137b\]]
[\[137b.1\]]yin te/_phyogs 'dis gzugs can dang gzugs can ma yin pa'i chos rnams kyi skad cig ma nyid la gnod par bya ba'i phyir grangs can dag gis rjes su dpag pa la [#]smras pa rnams sun dbyung ba brjod par bya'o/_/de bzhin du don dam par yan lag can seng ldeng ni yan lag
[\[137b.2\]]seng ldeng gi rtsa ba dang /_sdong po dang /_yal ga dang /_lo ma dang /_de [#]la sogs pa dag dang /_gcig pa nyid ma yin te/_de dag gi phyogs gcig chad kyang de mi 'chad [#]pa'i phyir dper na rgya shug bzhin no/_/don dam par yan lag can seng ldeng ni yan lag seng
[\[137b.3\]]ldeng gi rtsa ba dang /_sdong po dang /_yal ga dang /_lo ma la sogs pa dag las gzhan nyid ma yin te/_ltos pa dang bcas pa'i phyir dper na seng ldeng gi yan lag dag gi rang gi bdag nyid bzhin no/_/de bzhin du don dam par seng ldeng gi yan lag dag ni/_
[\[137b.4\]]yan lag can dang /_gcig pa nyid ma yin te/_de'i phyogs gcig chad kyang de dag mi 'chad pa'i phyir dper na rgya shug gi yan lag dag bzhin no/_/don dam par seng ldeng gi yan lag dag ni yan lag can las gzhan nyid ma yin te/_ltos pa dang bcas pa'i phyir
[\[137b.5\]]dper na yan lag can seng ldeng gi rang gi bdag nyid bzhin no/_/lhag ma ni snga ma bzhin no/_/de bzhin du don dam par snam bu ni rgyu spun gyi bdag nyid kyi gzugs dag dang gcig pa nyid ma yin te/_ltos pa dang bcas pa'i phyir dang /_rdzas yin pa'i phyir dper na sab ma bzhin
[\[137b.6\]]no/_/don dam par snam bu ni rgyu spun gyi bdag nyid kyi gzugs dag las gzhan nyid ma yin te/_ltos pa dang bcas pa'i phyir dang /_de zhig na de dag kyang 'jig pa'i phyir dper na rgyu spun dag gi rang gi bdag nyid bzhin no/_/de bzhin du don dam par rgyu spun gyi bdag nyid kyi
[\[137b.7\]]gzugs dag ni snam bu dang gcig pa nyid ma yin te/_ltos pa dang bcas pa'i phyir dang /_rdzas yin pa'i phyir dper na rtsi rkyang [#]bzhin no/_/don dam par rgyu spun gyi bdag nyid kyi gzugs dag ni snam bu las gzhan nyid ma yin te/_ltos pa dang bcas pa'i phyir dang /_de zhig
[\[138a\]]
[\[138a.1\]]na de dag kyang 'jig pa'i phyir dper na snam bu'i rang gi bdag nyid bzhin no/_/lhag ma ni snga ma bzhin no/_/mtshan nyid dang mtshan nyid kyi gzhi dag la yang de bzhin du brjod par bya'o/_/gal te gcig pa nyid dgag pa'i rjes su dpag pas ni gzhan nyid dgag pa'i
[\[138a.2\]]rjes su dpag pa la gnod la/_gzhan nyid dgag pa'i rjes su dpag pas kyang gcig pa nyid dgag pa'i rjes su dpag pa bsal ba'i phyir gang yang rung ba mi 'grub bo zhe na/_gnyi ga bkag pas 'dod pa 'grub pa'i phyir skyon med do/_/de'i phyir de ltar dpyad na don dam par gcig pa nyid dang gzhan
[\[138a.3\]]nyid mi 'thad de/_mi 'thad du zin kyang bcom ldan 'das kyi [#]tha snyad kyi dbang gis gdul ba'i sems can rnams kyi tshul khrims dang /_ting nge 'dzin dang /_shes rab la sogs pa yon tan gyi tshogs yang dag par bsgrub pa'i phyir de dag 'jig rten las grags pa dag gis bka'
[\[138a.4\]]stsal pa la/_kha cig gis de dag ni don dam pa'o snyam du rig nas chos rnams de ltar spros pa med kyang /_spros par byed pa de [#]rigs pa ma yin par slob dpon gyis [#]dgongs pa [#]na/_gang dag bdag dang dngos po rnams/_/de bcas nyid dang tha dad par/_/ston pa de dag bstan
[\[138a.5\]]don la/_/mkhas so snyam du mi sems so/_/zhes bya ba gsungs te/_tshad ma dang 'gal ba'i chos gzhan dag khas len pa'i phyir ro zhes bya bar dgongs so/_/de la 'dir rab tu byed pa'i don ni pha rol pos rab tu byed pa'i dang por smras pa'i sgrub pa dang /_dpe med par bstan pas/_rten cing 'brel
[\[138a.6\]]par 'byung ba don gcig pa ma yin pa dang /_don tha dad pa ma yin pa'i khyad par dang ldan pa bstan pa yin no/_/de'i phyir lus las gzhan pa'i chos mi mthong la/_chos las gzhan pa'i lus mi mthong ste/_ji ltar gnyis ma yin pa dang /_gnyis ma yin pa ma yin pa de ltar mthong ngo /_/
[\[138a.7\]]de ltar mthong bas mngon sum nyid du mthong ba yang mi mthong ngo zhes bya ba la sogs pa gsungs pa de dag grub pa yin no/_/slob dpon legs ldan byed kyis nye bar sbyar ba/_dbu ma'i rtsa ba'i 'grel pa shes rab sgron ma las/_me dang bud shing brtag pa zhes bya ba ste/_
[\[138b\]]
[\[138b.1\]]rab tu byed pa bcu pa'o//_//da ni dngos po ngo bo nyid med pa'i mi mthun pa'i phyogs kyi khyad par dgag pas 'khor ba ngo bo nyid med pa nyid du bstan pa'i don gyi dbang gis rab tu byed pa bcu gcig pa [#]brtsam mo/_/'dir smras pa/_don dam par phung po la
[\[138b.2\]]sogs pa dag yod pa kho na yin te/_bcom ldan 'das kyis ming dang khyad par bstan nas/_de zad par bya ba'i phyir man ngag bstan pa'i phyir ro/_/'di la [#]gang med pa de la ni ming dang khyad par bstan pa dang /_de zad par bya ba'i phyir man ngag bstan par yang mi rigs te/_dper
[\[138b.3\]]na mgo gnyis pa'i mig gi nad med par bya ba bzhin no/_/de dag la ni ming dang khyad par bstan nas de zad par bya ba'i phyir man ngag bstan pa 'di lta ste/_dge slong dag 'khor ba thog ma dang tha ma med de/_dam chos rnam par mi shes pa'i/_/byis pa la ni 'khor ba ring /_/zhes bya
[\[138b.4\]]ba dang /_de bzhin du dge slong dag_/de lta bas na khyed kyis 'khor ba zad par bya ba'i phyir nan tan bya'o zhes [#]de ltar bslab par bya'o zhes gsungs pa de dag yod pas/_de'i phyir gtan tshigs ji skad smos pa'i mthus phung po la sogs pa dag yod pa kho na yin no/_/'dir bshad
[\[138b.5\]]pa/_'jig rten gyi mgon pos skye ba'i rgyun las dang nyon mongs pas bskyed pa sgyu ma dang smig rgyu lta bu skye ba'i gnyen por ma skyes pa rgyun ma chad pa la gzigs nas/_byis pa rnams kyi 'khor ba ring ngo zhes gsungs shing /_skye ba ni sdug bsngal rnam pa du ma'i gleng gzhir gyur pa
[\[138b.6\]]yin pas/_'khor ba zad par bya ba'i phyir gus par bya ba nyid la sbyar bar bzhed pa na de skad gsungs par zad kyi/_rtog pa'i rang bzhin can rnams kyis yongs su brtags na don dam par 'khor ba dang mya ngan las 'das pa dag gi khyad par 'ga' yang dmigs su med pas/_bcom
[\[138b.7\]]ldan 'das kyis don dam par gsungs pa ma yin no/_/de'i phyir gal te ming dang khyad par bstan nas de zad par bya ba'i phyir/_man ngag bstan pa'i [#]don dam pa pa [#]yin par 'dod na ni/_gtan tshigs kyi don ma grub pa nyid do/_/kun rdzob pa'i gtan tshigs yin par rtog na ni don
[\[139a\]]
[\[139a.1\]]'gal ba nyid dang dpe med do/_/'khor ba thog ma dang tha ma med do zhes gang gsungs pa ni 'di na rgyu med par smra ba bsal ba'i phyir dngos po rgyu las skye'o zhes bcom ldan 'das kyis gsung rab skye ba bstan pa'i phyogs su bka' stsal pa/_de sun dbyung bar
[\[139a.2\]]'dod pa'i mu stegs can dag gis/_bcom ldan 'das la ji ltar 'khor ba'i/_sngon mtha' mngon nam zhes zhus tshe/_/thub pa chen pos min zhes gsungs/_/'khor ba thog ma tha med de/_/de la sngon med phyi ma med/_/de la 'khor ba ni kun du 'gro ba ste/_skye ba dang rga
[\[139a.3\]]shi'i dpyang thag gi rgyun ma chad pa'o/_/thog ma dang tha ma ni thog ma dang tha ma dag ste/_de la thog ma dang tha ma dag med pa'i phyir sngon dang phyi ma med par gsungs te/_rgyu gcig nas gcig tu brgyud pa dag las brtsom [#]pa'i dus nges pa med pa'i phyir dang /_gnyen po ma shar ba
[\[139a.4\]]dag la tha ma ma grub pa'i phyir dang /_tha snyad du yin gyi don dam par ni ma yin te/_de'i phyir de ni lan gdab pa'i tshig yin no/_/de lta bas na bcom ldan 'das la log pa mi gsung ba nyid du yid ches pa yang dag par skyes pa rnams ni de la yid ches par 'gyur gyi tshad ma ltar snang
[\[139a.5\]]bas sems phyin ci log tu gyur pa gzhan dag ni yid ches par mi 'gyur la/_thub pa'i dbang po'i gsung rab 'di yang slob dpon gyi dpe mkhyud dang bral ba yin pas de'i phyir don 'di gzhan la bstan par nus pa'i rjes su dpag pa brjod par bya ste/_bskal pa dang po'i lus can rnams
[\[139a.6\]]kyi lus dang dbang po dang blo'i tshogs gang yin pa de ni tshe rabs gzhan dag tu nye bar bsags pa'i las dge ba dang /_mi dge ba'i rgyu can yin par shes par bya ste/_bde ba dang sdug bsngal dang chos dang chos ma yin pa la sogs pa skye ba'i rgyu yin pa'i phyir/_dper na deng sang gi lus dang
[\[139a.7\]]dbang po dang po'i [#]blo'i tshogs bzhin no/_/de bzhin du thun mong ma yin par dmigs pa'i rgyu nyid dang /_phan gdags par bya ba nyid dang /_phan 'dogs par byed pa nyid dang /_dga' ba dang /_yongs su gdung ba'i rgyu nyid dang /_rnam par 'jig pa'i chos can nyid la sogs pa'i gtan
[\[139b\]]
[\[139b.1\]]tshigs dag dang /_dam bcas pa dang /_dpe ji skad bstan pa dag gis rjes su dpag pa rgyas par brjod par bya'o/_/lhag ma [#]ni snga ma bzhin no/_/'dir mu stegs can dag gis smras pa/_'khor ba ni thog ma yod par gzung bar bya ste/_tha ma yod pa'i phyir ro/_/gang la
[\[139b.2\]]tha ma yod pa de la ni thog ma yang yod par mthong ste/_dper na bum pa bzhin no/_/de bzhin du yang dag pa'i shes pa skyes pa'i 'khor ba la yang tha ma yod pas de'i phyir gtan tshigs ji skad smos pa'i mthus 'khor ba ni thog ma yod par gzung bar bya'o/_/de la 'dir
[\[139b.3\]]'khor ba 'ba' zhig sngon gyi mtha' yod pa ma yin gyi/_dngos rnams thams cad nyid la yang /_/sngon gyi mtha' ni yod ma yin/_/zhes 'og nas ston par 'gyur ba'i phyir bum pa la sogs pa thog ma med pa'i rgyu gcig nas gcig tu brgyud pa las byung ba dag la yang thog ma yod pa
[\[139b.4\]]nyid du ma grub pa'i phyir sgrub pa dpe ma tshang ba'i skyon yod do/_/tha ma yod pa'i phyir ro zhes bya ba'i gtan tshigs kyi don kyang ma grub pa nyid de/_'khor ba ni mtha' dang ldan pa nyid la sogs pa'i dbye bas lung du ma bstan pa yin pa'i phyir ro/_/gzhan dag na re gal te 'khor ba thog [#]
[\[139b.5\]]med par 'dod na/_'o na de ltar de la zad pa med par yang shes par bya ste/_thog ma med pa dang ldan pa'i phyir dper na skyes bu'am nam mkha' bzhin no zhes zer ro/_/skyes bu'am gzhan yang rung ste/_ma skyes pa ni [#]tha snyad du yang khas ma blangs pa'i phyir dpe'i chos can ma grub pa'i skyon
[\[139b.6\]]yod do/_/kun rdzob kyi phyogs la yang 'bru la sogs pa thog ma med pa dag la gnyen po byung bas mtha' mthong ba'i phyir don 'gal ba nyid do/_/mkhas pa'i nga rgyal can nye bar 'khrul pa gzhan dag na re/_bcom ldan 'das ni thams cad mkhyen pa nyid [#]ma yin te/_'khor
[\[139b.7\]]ba'i sngon gyi mtha' mi mngon no zhes zer bas/_rang nyid mi shes par khas blangs pa'i phyir dper na mi phal pa srog chags shi ba gar song mi shes so zhes zer ba bzhin no zhes zer ro/_/de ni rigs pa ma yin te/_gzhan gyis 'khor ba thog ma yod pa nyid du yongs su
[\[140a\]]
[\[140a.1\]]brtags [#]pa bstsal ba'i phyir/_sngon gyi mtha' mi mngon no zhes gsungs pa de ni 'khor ba thog ma med pa nyid du bstan pa'i tshig gi don yin pa'i phyir 'khor ba la thog ma med pa nyid yin pas mi mngon pa nyid du mkhyen pa'i phyir dang /_'khor ba thog ma med pa nyid
[\[140a.2\]]du bstan pas/_bcom ldan 'das ni de la thogs pa mi mnga' ba'i phyir de ni ma brtags par smra ba gzhan gyi 'byor pa chen po la phrag dog byed pa rnams kyi rgyu mthun pa yin no/_/dam bcas pa'i don rgyas par ni de bzhin gshegs pa brtag pa'i rab tu byed pa las rtogs par 'gyur
[\[140a.3\]]ro/_/dpyad pa spros pas chog gi skabs nyid brjod par bya'o/_/'dir tshigs su bcad pa 'dis 'khor ba'i chos ni thog ma dang tha ma med pa nyid yin par bstan te/_de'i phyir rjes su dpag pa ni don dam par phung po rnams ji ltar snang ba de ltar yod pa ma yin te/_thog ma dang tha ma
[\[140a.4\]]med pa'i phyir/_dper na sgyu ma mkhan gyis sprul pa'i skyes bu bzhin no/_/'dir mkhas su re ba'i blo can kha cig na re/_sgyu ma mkhan gyis [#]sprul pa'i skyes bu la yang shes pa rnam par rtog pa med pa'i yul gzugs la sogs pa gang dag yod pa de dag dus phyi mar yang de bzhin du yod pa'i
[\[140a.5\]]phyir dpe bsgrub [#]par bya ba chos dang mi ldan pas [#]med do zhes zer ro/_/de ni rigs pa ma yin te/_sgyu ma mkhan gyis [#]sprul pa'i skyes bu log par snang ba nyid dpe nyid du 'dod pa'i phyir dang /_shes pa rnam par rtog pa med pa'i spyod yul gyi gzugs la sogs pa dag la yang skyes bu'i ngo bo nyid
[\[140a.6\]]kyis [#]stong pa'i phyir dpe ma grub pas skyon med do/_/de lta bas na 'khor ba yod pa nyid du ma grub pa'i phyir ming dang khyad par bstan nas de zad par bya ba'i phyir man ngag bstan pa'i phyir ro zhes bya ba'i gtan tshigs kyi don ma grub pa nyid do/_/'dir smras pa/_don dam par phung po'i rgyud ces bya ba'i
[\[140a.7\]]'khor ba yod pa kho na yin te/_de'i dbus yod pa'i phyir ro/_/'di na gang med pa de la ni dbus dmigs su med de[#]/_dper na ri bong gi rwa bzhin no/_/'khor ba la ni gang na kun nas nyon mongs pa dang /_rnam par byang ba dag yod pa'i dbus yod pas de'i phyir 'khor ba yod pa kho na yin no/_/
[\[140b\]]
[\[140b.1\]]des na gtan tshigs kyi don ma grub pa nyid dang /_'gal ba nyid med pas 'dod pa'i don 'grub po/_/'dir bshad pa/_gang la thog med tha med pa/_/de la dbus ni ga la yod/_/de la dbus yod pa nyid ma yin no zhes bya ba'i tshig gi don te/_sgyu ma byas pa'i skyes bu'i rgyud la dbus
[\[140b.2\]]med pa bzhin no zhes bya bar dgongs so/_/de ltar thog ma dang tha ma ma grub pa'i phyir dang /_dpe med pa'i phyir ji skad bstan pa'i skyon ldog par mi 'thad do/_/de'i phyir de ltar brtags [#]na 'khor ba ngo bo nyid med pa/_de phyir de la snga phyi dang /_/lhan cig rim pa mi 'thad do/_/skye ba dang rga shi
[\[140b.3\]]dag gi'o/_/de la smra ba gang dag na re/_'khor ba ni ngo bo nyid yod de/_skye ba dang rga shi dang ldan pa'i phyir ro/_/mo gsham gyi bu med pa ni/_skye ba dang /_rga shi dang ldan par mi rigs so zhes zer ba de dag la yang /_skye ba dang /_rga shi dag gi snga phyi dang lhan cig gi rim pa dag ma grub
[\[140b.4\]]pa'i phyir/_gtan tshigs kyi don ma grub pa nyid dang /_don dam par skye ba la sogs pa dang ldan pa gang yang ngo bo nyid yod pa nyid du ma grub pa'i phyir dpe med pa dang don 'gal ba nyid du yang 'gyur ro/_/ji ltar skye ba la sogs pa dag gi snga phyi dang lhan cig gi rim pa dag mi 'grub pa de ltar 'di
[\[140b.5\]]brtag par bya ste/_gal te skye ba snga gyur la/_/rga shi 'phyi ba yin na ni/_/gal te pha rol po dag 'dod pa ltar ro/_/de ltar na/_skye ba rga shi med pa dang /_/ma shi bar yang skye bar 'gyur/_/de ltar na/_skye ba la rga shi'i ngo bo nyid med par yang 'gyur te/_rga shi med par yang skyes pa'i [#]
[\[140b.6\]]phyir ro/_/gang zhig gang med par yang [#]skyes pa de la de'i ngo bo nyid med de/_dper na ba lang rta med par skyes pa de la de'i ngo bo nyid med pa bzhin no zhes bya bar dgongs so/_/yang gzhan yang /[# ]ma shi bar skye bar yang 'gyur te/_sngar gzhan du ma shi ba kho nar skyes pa'i phyir ro/_/de dag ni mi
[\[140b.7\]]'dod do/_/de la skye ba ni mi skyed [#]pa ste/_ma byung ba las byung ba'o/_/rga ba [#]ni lus yongs su 'gyur ba'o/_/'chi ba ni srog gi dbang po 'gag [#]pa'o/_/de la 'dir glags yod pa'i tshig yin pa'i phyir glags yod pa las bzlog pas rjes su dpag pa mngon te/_skye ba ni rga shi bas snga [#]ba ma
[\[141a\]]
[\[141a.1\]]yin te/_de'i bdag nyid yin pa'i phyir dper na me tsha ba bas snga ba ma yin pa bzhin no/_/ci ste skyon der 'gyur na mi rung ngo snyam pas rga shi snga bar 'dod na de lta na yang /_gal te skye ba 'phyi [#]gyur la/_/rga shi snga ba yin na ni/_/de lta na/_skye ba med pa'i rga shi ni/_rgyu
[\[141a.2\]]med par ni ji ltar 'gyur/_/smra ba gzhan dag kyang skye ba'i rkyen gyis rga shi zhes bya bar 'dod pas/_de med na skye ba med pa'i rga shi rkyen med pa [#]ji ltar 'byung bar 'gyur te/_skye ba med pa'i rga shi ni yod pa ma yin pa kho na ste/_ma skyes pas gzhi med pa'i phyir ro zhes bya bar dgongs so/_/'dir
[\[141a.3\]]rjes su dpag pa ni rga shi ni skye ba bas snga bar mi rigs te/_de yod na 'byung ba'i phyir dper na gnas pa bzhin no/_/gal te skye ba ni rga shi dang rjes su 'brel bzhin pa kho nar yod pa'i phyir skyon med do zhe na[#]/_skye ba dang ni rga shi dag_/lhan cig rung ba ma yin no/_/ci'i phyir zhe na/_gang gi phyir
[\[141a.4\]]de ltar rtog na/_/skye bzhin pa na 'chi 'gyur na[#]/_/gnyi ga rgyu med can du 'gyur/_/de gnyis ni dgag pa mi mthun pa yin pas skye ba zhes bya ba nyid du yang mi 'gyur te/_skye bzhin pa nyid na 'chi ba'i phyir ro/_/de ltar skye ba med na snga ma bzhin du skye ba dang rga shi gnyi ga rgyu med pa can du 'gyur
[\[141a.5\]]te/_lhan cig tu 'byung ba'i phyir/_/dper na skye ba'i rgyu rga shi ma yin pa de bzhin du de gnyis kyi rgyu yang [#]ma yin no zhes bya bar dgongs so/_/gal te lhan cig skyes pa rnams kyang rgyu nyid yin te/_mtshan dang /_dpe byad dang skyes bu chen po bzhin no zhe na/_de ni lan ma yin te/_dgag pa
[\[141a.6\]]sngar bstan zin pa'i phyir ro/_/de'i phyir yang skye ba dang /_rga shi dag la lhan cig nyid mi srid do/_/de'i phyir de ltar brtags na/_gang la snga phyi lhan cig gi_/rim pa de dag mi srid pa'i/_/skye ba de dang rga shi de/_/ci yi phyir na spros par byed/_/don dam par de dag spros par bya bar mi rigs
[\[141a.7\]]pa kho na ste/_de dag ma skyes pa'i phyir ro zhes bya bar dgongs so/_/de ltar 'khor ba sgrub pa'i gtan tshigs skye ba dang /_rga shi dang /_ldan pa nyid ma grub pa'i phyir pha rol pos rab tu byed pa'i dang por smras pa'i [#]gtan tshigs kyi don ma grub pa nyid kyi skyon gyi [#]lan gdab par byas so[#]/_/
[\[141b\]]
[\[141b.1\]]da ni slob dpon gyis skye ba la sogs pa dag gi snga phyi dang lhan cig gi rim pa dag yod par [#]mi 'thad pa bzhin du dngos po lhag ma rnams la yang 'dra bar bstan par bzhed nas bshad pa/_rgyu dang 'bras bu nyid dang ni/_/mtshan nyid dang ni mtshan nyid gzhi[#]/_/tshor dang tshor po nyid dang ni/_don
[\[141b.2\]]yod gang dag ci yang rung /_/tshad ma dang gzhal bya dang /_shes pa dang shes bya dang /_grol ba dang thar pa'i mtshan nyid dag go/_/'khor ba 'ba' zhig sngon gyi mtha'/_/yod ma yin pa ma yin gyi/_/dngos rnams thams cad nyid la yang /_sngon gyi mtha' ni yod ma yin/_/de
[\[141b.3\]]la re zhig 'dir rgyu dang 'bras bu dang mtshan nyid dang mtshan nyid kyi gzhi'i dbang du byas nas phyogs tsam zhig bshad par bya ste/_don dam par 'bru ni myu gu'i snga na yod pa ma yin par shes par bya ste/_'bras bu yin pa'i phyir dper na myu gu'i rang gi bdag nyid bzhin no/_/gal te rgyud
[\[141b.4\]]tha dad pa'i 'bras bu [#]sngar 'byung ba dag gis ma nges pa nyid do zhe na/_/de dag kyang don dam par de bzhin du bkag pa'i phyir mi mthun pa'i phyogs med pas ma nges pa [#]nyid ma yin no/_/ci ste 'bras bu rgyu bas snga bar 'dod na yang don dam par 'bras bu rgyu bas snga bar 'dod par mi bya
[\[141b.5\]]ste/_rgyu med pa'i skyon du 'gyur ba'i phyir ro/_/gang dag rgyu las 'bras bu snga na yod pa nyid bsal [#]bar byed do zhes zer ba de dag la yang /_'bras bu rkyen rnams kyis bsal [#]bar byed pa mi 'thad de/_de dag zhig pas de 'jig par 'gyur ba'i phyir dper na 'jim pa la sogs pa zhig
[\[141b.6\]]pas bum pa bzhin no/_/gang zhig gang gis bsal [#]bar byed pa de ni de zhig pas 'jig par mi 'gyur te/_dper na nyi ma dang nor bu dang /_mar me dang /_sman gyi 'od zhig pas gsal bar bya ba khri'u dang /_gtan pa dag zhig par mi 'gyur ba bzhin no zhes brjod par bya'o/_/
[\[141b.7\]]gsal ba yang sngon ma byung ba las 'byung ba'i phyir 'bras bu snga na med par smra ba yin no/_/rgyu dang 'bras bu dag dus mnyam pa nyid do zhe na/_de yang rigs [#]pa ma yin no/_/ci ste lhan cig tu'o zhe na/_de lta na [#]yang don dam par 'bru dang myu gu lhan cig [#]'byung ba dag rgyu dang 'bras
[\[142a\]]
[\[142a.1\]]bu'i dngos por mi rung ste/_lhan cig tu 'byung ba'i phyir dper na ba lang gi rwa dag bzhin no/_/de bzhin du lkog shal la sogs pa'i mtshan nyid kyang mtshan nyid kyi gzhi bas snga bar mi 'dod de/_gzhi med pa'i phyir dper na ri mo rtsig pa bas snga ba ma yin pa bzhin
[\[142a.2\]]no/_/de bzhin du mtshan nyid kyi gzhi yang mtshan nyid [#]pas snga bar mi rigs te/_lkog shal la sogs pa mtshan nyid kyi gzhi yin pa'i phyir dper na skyes bu chen po nyid skyes bu chen po'i [#]mtshan rnams pas [#]snga bar mi rigs pa dang /_sa nyid sra ba bas snga bar mi rigs pa bzhin no/_/mtshan nyid
[\[142a.3\]]dang mtshan nyid kyi gzhi lhan cig tu 'byung ba dag kyang /_mtshan nyid dang mtshan nyid kyi gzhi nyid du mi 'dod de/_lhan cig tu 'byung ba'i phyir dper na dri dang ro lhan cig tu 'byung ba dag bzhin no/_/rgyas par ni snga ma bzhin no/_/de la 'dir rab tu byed pa'i don ni pha rol pos rab tu byed pa'i dang por
[\[142a.4\]]smras pa'i sgrub [#]pa'i skyon brjod pas/_'khor ba ngo bo nyid med pa nyid du bstan pa yin no/_/de'i phyir de bzhin du 'di la 'ga' yang 'khor bar mi 'gyur mya ngan las 'das par [#]mi 'gyur kun nas nyon mongs par mi 'gyur/_rnam par byang bar mi 'gyur ro zhes bya ba la sogs pa dang /_de bzhin du
[\[142a.5\]]tshangs pa ngas 'khor ba yang mi dmigs/_mya ngan las 'das pa yang mi dmigs so/_/de ci'i phyir zhe na/_de bzhin gshegs pas 'khor ba 'dogs par mdzad kyang /_der 'ga' yang 'khor bar mi 'gyur zhing de bzhin gshegs pas mya ngan las 'das pa 'dogs par mdzad kyang /_
[\[142a.6\]]der 'ga' yang mya ngan las 'da' bar [#]mi 'gyur ba'i phyir ro zhes bya ba la sogs pa dang /_de bzhin du rab kyi rtsal gyis rnam par gnon pa gzugs skye ba'am 'chi bar mi 'gyur ro/_/tshor ba dang /_'du shes dang /_'du byed rnams dang /_rnam par shes pa skye ba'am 'chi bar mi 'gyur ro/_/
[\[142a.7\]]rab kyi rtsal gyis rnam par gnon pa/_gzugs dang /_tshor ba dang /_'du shes dang /_'du byed rnams dang /_rnam par shes pa skye ba'am 'chi bar mi 'gyur ba gang yin pa de ni shes rab kyi pha rol tu phyin pa'o zhes bya ba la sogs pa dang /_de bzhin du rab kyi rtsal gyis rnam par gnon pa/_
[\[142b\]]
[\[142b.1\]]sngon dang phyi ma dang /_dbus kyi mtha' med pa ni mya ngan las 'das pa'i mtha'o/_/ji ltar brjod pa de lta ma yin te/_chos thams cad mtha' med pa ni mya ngan las 'das pa'i mtha'o zhes bya ba la sogs pa gsungs pa de dag grub pa yin no/_/slob dpon legs ldan byed kyis nye bar sbyar ba/_
[\[142b.2\]]dbu ma'i rtsa ba'i 'grel pa shes rab sgron ma las/_'khor ba brtag pa zhes bya ba ste/_rab tu byed pa bcu gcig pa'o//_//da ni stong pa nyid kyi mi mthun pa'i phyogs kyi khyad par dgag pas sdug bsngal ngo bo nyid med pa nyid du bstan pa'i don gyi dbang gis rab tu byed pa bcu gnyis pa
[\[142b.3\]]brtsam mo/_/'dir smras pa/_don dam par phung po rnams yod pa kho na yin te/_sdug bsngal yin pa'i phyir [#]'di na gang med pa de ni sdug bsngal ma yin te/_dper na mgo gnyis pa bzhin no/_/phung po rnams ni sdug bsngal yin te/_mdo sde las/_mdor na nye bar len pa'i phung po lnga sdug
[\[142b.4\]]bsngal lo zhes gsungs pa'i phyir dang /_chos mngon pa las kyang /_sdug bsngal kun 'byung 'jig rten dang /_/lta ba'i gnas dang srid pa yin/_/zhes 'byung bas de'i phyir gtan tshigs ji skad smos pa'i mthus don dam par phung po rnams yod pa kho na yin no/_/'dir bshad pa/_sdug
[\[142b.5\]]bsngal du rnam par rtog pa nye bar bzhag nas/_kha cig sdug bsngal bdag gis byas/_/gzhan gyis byas dang gnyi gas byas/_/rgyu med pa las byung bar 'dod/_/de ni bya bar mi rung ngo /_/smra ba kha cig sdug bsngal bdag gis byas pa dang /_gzhan gyis byas pa dang /_gnyi ga ma [#]
[\[142b.6\]]byas pa dang /_rgyu med pa las byung bar 'dod de/_rnam pa du mar rnam par brtags pa de ni bya ba'i 'bras bur mi rung ngo /_/ji ltar zhe na/_de la re zhig ji ltar don dam par sdug bsngal bdag gis byas par mi rung ba de ltar 'dir bstan par bya ste/_gal te bdag gis byas gyur pa/_/de phyir brten
[\[142b.7\]]nas 'byung mi 'gyur/_/gang gi phyir bdag gis byas pa ni rgyu dang rkyen gyis byas pa ma yin pa de'i phyir/_de la brten nas 'byung ba nyid kyi chos med do zhes bya ba'i tha tshig ste/_de ni mi 'dod do/_/brten nas byung ba nyid du 'dod de 'dis ni sdug bsngal gyi chos brten nas 'byung ba nyid yin par bstan
[\[143a\]]
[\[143a.1\]]to/_/gang phyir phung po 'di dag la/_/brten nas phung po de dag 'byung /_/gang gi phyir da ltar gyi phung po 'di dag la brten nas 'byung bar 'dod pa'i phung po 'di dag 'byung ste/_gang gi phyir zhes bya ba'i sgra ni 'di ltar zhes bya ba'i don du blta bar bya'o/_/de ltar na de
[\[143a.2\]]ni chos mthun pa'i dpe'i tshig yin te/_'dir rjes su dpag pa ni don dam par lhas byin zhes bya ba'i phung po lnga ni byed pa po lhas byin dang ldan pa ma yin te/_brten nas byung ba'i phyir dper na srid pa gcig tu gtogs pa'i phung po lnga po phyi ma dag phung po lnga po snga ma'i rgyu las byung [#]bzhin no/_/yang
[\[143a.3\]]na bye brag pa dag na re/_lus dang /_dbang po dang /_blo'i tshogs zhig kyang bdag ni mi 'jig la/_de yang kho bo cag gi phyogs la byed pa po de dang bcas pa nyid du gnas pa gcig pu yin pas de'i phyir des byas pa'i sdug bsngal ni bdag gis byas pa zhes byar rung gi_/gang la 'du byed
[\[143a.4\]]rnams skad cig ma re re la 'jig pa'i ngang can yin pa de la ni sems kyi skad cig ma gang la sdug bsngal skye ba [#]de byed pa po de dang ldan pa yin pas bdag gis byas pa ma yin la/_gzhan gyis byas pa'i las kyi 'bras bu la longs spyod pa mi srid pas gzhan gyis byas pa yang ma yin te/_
[\[143a.5\]]mdzad [#]pa'i mtha' dang 'gal lo zhes zer bas de dag la yang /_de ni bya bar mi rung ngo /_/sdug bsngal de ni bya bar mi rung ste/_bdag de dang bcas pa nyid du gnas pa la rjes su dpag pas gnod pa'i phyir ro/_/de la 'dir rjes su dpag pa ni skyes bu ni byed pa po ma yin te/_rtag pa'i phyir
[\[143a.6\]]dper na nam mkha' bzhin no/_/rtag pa nyid du rjes su dpog [#]pas byed pa po ma yin pa nyid kyis byed pa po nyid brtsal [#]ba'i phyir dam bcas pa la chos can gyi ngo bo nyid brtsal [#]ba'i skyon yod do/_/gzhan yang /_gal te bdag gis byas gyur na/_/de phyir brten [#]nas 'byung mi 'gyur/_/bdag
[\[143a.7\]]gi rkyen las 'byung bar mi 'gyur te/_byed pa po ma skyes pa la bya ba mi 'thad pa'i phyir ro zhes bya bar dgongs so/_/yang na gal te sdug bsngal byed pa po bdag dang ldan par 'dod na de lta na yang /_de phyir brten [#]nas 'byung mi 'gyur/_/kho bo cag gi phyogs la sdug bsngal nyid bdag gi
[\[143b\]]
[\[143b.1\]]sgrar brjod pa'i phyir ro [#]zhes bya bar dgongs so/_/yang na gal te skyes bu rang gis las de byas par gyur na/_de [#]phyir brten nas 'byung mi 'gyur/_/lhan cig byed pa'i rgyu gzhan dag la zhes bya ba'i tshig gi lhag ma'o/_/sdug bsngal ni byed pa po bdag dang ldan par 'dod par mi bya ste/_rgyu du
[\[143b.2\]]ma dag gis bsgrub [#]par bya ba yin pa'i phyir/_dper na rlung shugs drag po dag gis shing skam po'i yal ga dag bskyod de drud pa las byung ba'i nags kyi mes nags tshal bsreg [#]pa'i las bzhin no zhes bya bar dgongs so/_/'dir rjes su dpag pa ni don dam par lhas byin gyi sdug
[\[143b.3\]]bsngal ni byed pa pos [#]lhas byin gyi bdag dang ldan pa ma yin te/_sdug bsngal yin pa'i phyir dper na mchod sbyin gyi sdug bsngal bzhin no/_/gal te mchod sbyin gyi sdug bsngal skye ba la yang lan 'ga' lhas byin byed pa po yin pa'i phyir ma nges pa nyid do zhe na/_rang gis byas pa'i las
[\[143b.4\]]kyi 'bras bu myong ba yin pa'i phyir ma nges pa nyid ma yin no/_/de'i rnam par 'gyur ba yin na yang byed pa po'i ngo bo nyid ma yin pa bong ba la sogs pa dag kyang tha snyad du lhan cig byed pa'i rgyu'i dngos pos de'i yan lag nyid du 'gyur ba'i phyir skyon med do/_/gang la 'du byed rnams skad cig
[\[143b.5\]]ma re re la 'jig pa'i ngad [#]can yin pa de la ni sems kyi skad cig ma gang la sdug bsngal skye ba de/_byed pa po de dang ldan pa ma yin pas/_bdag gis byas pa ma yin la zhes bya ba la sogs pa gang smras pa de la yang nyon cig_/don dam par ni sdug bsngal bdag gis byas pa dang /_gzhan
[\[143b.6\]]gyis byas par brjod par bya ba ma yin pa'i phyir/_de dag mi srid par bstan pa mi gnod do/_/tha snyad du ni 'jig rten na de dang rigs mthun pa nyid kyis rgyu dang 'bras bu'i rgyud [#]tha mi dad pa la/_tha snyad [#]de dag mthong ste/_dper na bdag gis btsugs pa'i mar me de nyid 'di yin no/_/bdag
[\[143b.7\]]gis bskyed pa'i shing a mra de nyid 'di yin no zhes brjod pa de bzhin du 'di la yang sems can gyi skad cig ma snga ma sems can gyi skad cig ma phyi ma dang /_rgyu dang 'bras bu 'brel pa tha mi dad pas byas pa la bdag gis byas pa zhes bya'o/_/gzhan nyid yin du zin kyang rgyu dang 'bras bur
[\[144a\]]
[\[144a.1\]]'brel ba'i phyir/_sems can gyi skad cig ma snga mas dge ba dang /_mi dge ba nye bar bsags pa dag gi rnam par smin pa mi myong ba ma yin te/_dper na dug gi mthu 'o ma'i skad cig mar blugs pa de'i rnam par 'gyur ba zho'i skad cig mar myong ba bzhin pas
[\[144a.2\]]ma byas pa dang phrad pa dang /_byas pa chud za bar yang mi 'gyur ro/_/ci ste skad cig ma snga mas las [#]nye bar bsags pa'i 'bras bu ni 'du byed kyi skad cig ma phyi ma la myong bar mi 'gyur te/_gzhan yin pa'i phyir dper na rgyud tha dad pa bzhin no zhe na/_de yang bzang po ma yin te/_mdzad pa'i
[\[144a.3\]]mtha' las/_gang la brten nas [#]gang 'byung ba/_/de ni re zhig de nyid min/_/de las gzhan pa'ang ma yin phyir/_/de phyir chad min rtag ma yin/_/zhes 'byung ba'i phyir gzhan nyid kyi gtan tshigs kyi don ma grub pa nyid do/_/sems kyi skad cig ma snga ma la sogs pa'i mthu'i khyad par ni
[\[144a.4\]]skye ba'i gnyen po ma skyes pa'i rgyud la 'bras bur 'gyur bar gzung bar bya ste/_mthu'i khyad par yin pa'i phyir dper na ma du lung ga'i me tog gi ze ba dmar ba bzhin pas tha snyad kyi bden pa la gnod pa med do/_/gal te phyogs gzhan gyis las byas pa'i 'bras bu phyogs gzhan gyis
[\[144a.5\]]myong bar 'gyur bas phyogs la ma byas pa dang phrad pa dang /_byas pa chud za ba'i skyon du 'gyur te/_de nyid kyis lan 'ga' yang 'bras bu myong bar mi 'gyur ba'i phyir ro/_/phyogs 'brel par brtags [#]na yang dam bcas pa nyams par 'gyur te/_phrad pa dang /_'du ba dag la yang 'brel
[\[144a.6\]]pa yod pa'i phyir dran pa dang shes pa la sogs pa skyes pa dag dngos ma yin pas mdzad pa'i mtha' dang 'gal lo/_/bdag gcig pa nyid kyi phyir skyon med do zhe na/_de ji ltar gcig pa nyid yin/_gcig nyid kyi grangs dang ldan pa'i phyir ro zhe na ni/_bdag ni gcig nyid kyi grangs dngos [#]
[\[144a.7\]]dang ldan pa ma yin te/_yod pa'i phyir gcig nyid kyi grangs dngos bzhin no/_/gcig dang gcig ma yin pa la gcig pa nyid du brtags [#]na yang 'brel pa don med pa nyid du 'gyur ba'i phyir dang /_mi srid pa'i phyir bzang po ma yin pa nyid do/_/zhar la bshad pas cho ga ste/_de'i phyir de ltar sdug
[\[144b\]]
[\[144b.1\]]bsngal bdag gis byas pa ma yin par 'dod do/_/gzhan gyis byas pa yang ma yin te/_ji lta [#]zhe na/_gal te de las 'di gzhan zhing /_/gal te 'di las de gzhan na/_/gzhan de dag gis 'di byas pas/_/sdug bsngal gzhan gyis byas par 'gyur/_/gal te sngon gyi phung po
[\[144b.2\]]de dag las nying mtshams sbyor ba'i phung po phyi ma 'di dag gzhan yin par [#]gyur cing /_gal te 'di dag las kyang sngon gyi phung po de dag gzhan yin par gyur na ni de ltar brtag na gzhan de dag gis 'di dag byas pas/_sdug bsngal gzhan gyis byas par yang 'gyur ba zhig na/_de ltar ni mi
[\[144b.3\]]'dod de gzhan nyid du rjes su dpog pas de byed pa po nyid ma yin pas/_de byed pa po yin pa bstsal bas/_gang gi phyir sdug bsngal gzhan gyis byas par dam bcas pa'i dam bca' ba [#]la chos kyi ngo bo nyid bstsal ba'i skyon yod do zhes bya bar [#]dgongs so/_/yang na/_gzhan de dag gis 'di byas pas/_/sdug bsngal
[\[144b.4\]]gzhan gyis byas par 'gyur/_/zhes bya ba ni 'thad pas de dag la/_gzhan nyid de yang mi srid pa kho na'i phyir ro/_/gzhan nyid yin du zin kyang skye ba med pa'i rab tu byed par gzhan las skye ba med par bstan pa bzhin du/_de las skye ba med do zhes bya bar dgongs so/_/ji ltar gzhan nyid mi srid par
[\[144b.5\]]dgongs she na/_don dam par lhas byin gyi sngon gyi phung po rnams ni phung po phyi ma rnams las gzhan ma yin te/_lhas byin gyi phung po yin pa'i phyir dper na phung po phyi ma'i rang gi bdag nyid bzhin no/_/yang na gtan tshigs ni [#]rgyud tha mi dad pa'i sdug bsngal yin pa'i phyir te/_sbyor ba'i yan
[\[144b.6\]]lag lhag ma rnams ni snga ma bzhin no/_/gzhan dag gis smras pa/_gzhan gyis byas pa'i las kyi 'bras bu mi myong ba'i phyir dang /_gang zag gnas skabs gzhan tha dad pas byas pa'i phyir sdug bsngal bdag gis byas pa yang yin la/_gzhan gyis byas pa yang yin pas/_phyogs
[\[144b.7\]]gnyi gar bstan pa'i skyon med do/_/'dir bshad pa/_gal te gang zag bdag gis ni/_/sdug bsngal byas nas gang dag gis/_/sdug bsngal byas pa'i gang zag ni/_/sdug bsngal med pa de gang yin/_/rang gi grub [#]pa'i mtha' la gnod pa bcas pa'i phyir/_gal te gang zag bdag
[\[145a\]]
[\[145a.1\]]gis phung po lnga'i mtshan nyid kyi sdug bsngal byas par rtog na/_gang gis [#]bdag gis sdug bsngal byas pa'i gang zag sdug bsngal med pa de gang zhig yin te/_bdag gi dngos po gang gis sdug bsngal de byas pa'i gang zag ces brjod pa/_sdug bsngal med pa ni/_/'ga'
[\[145a.2\]]yang yod pa ma yin no zhes bya bar dgongs so/_/ci ste yang rang gi lta ba bskyang bar 'dod pas gang zag ni phung po rnams las de nyid dang /_gzhan nyid du brjod par bya ba ma yin pa nyid du brjod na yang de lta na yang gang zag ni lhas byin zhes bya ba'i phung po lnga po [#]'di dag la med par shes par bya ste/_brten
[\[145a.3\]]nas 'byung ba'i phyir dper na bum pa bzhin no/_/gal te yod pa nyid 'gog par byed pa'i phyir de ni yod do zhe na/_de ni bzang po ma yin te/_mu stegs byed kyis yongs su brtags pa'i gtso bo dang skyes bu dang /_dbang phyug la sogs pa dag gis ma nges pa nyid yin pa'i phyir dang /_don dam par dpe med
[\[145a.4\]]pa'i phyir dang /_yod pa nyid 'ga' yang mi 'thad pa'i phyir ro/_/'dir yang sngar slob dpon nyid kyis/_gal te bdag gis byas gyur na/_/de phyir brten nas 'byung mi 'gyur/_/zhes bya bas sdug bsngal gyi chos brten nas byung [#]ba nyid yin par bstan pa/_de'i dbang kho nas rjes su dpag pa bstan to/_/
[\[145a.5\]]de'i phyir de ltar don dam par gang zag ma grub pa'i phyir sdug bsngal gang zag gang [#]gis kyang bdag gis ma byas par grub [#]bo/_/da ni ji ltar gang zag gzhan du 'gyur bas [#]sdug bsngal byas par mi 'thad pa de ltar bshad pa/_gal te gang zag gzhan gyis ni/_/sdug bsngal byas na [#]gzhan zhig gis[#]/_/sdug
[\[145a.6\]]bsngal de byas gang sbyin de/_/sdug bsngal med par ji ltar rung /_/gal te gang zag gzhan gyis sdug bsngal byas nas [#]gnas skabs gzhan tha dad pa'i gzhan zhig gis sdug bsngal de byas nas gang las [#]sbyin par bya ba de sdug bsngal med par ji ltar rung ste/_de ni yod pa ma yin pa kho na ste/_gang zag sdug
[\[145a.7\]]bsngal med pa bkag pa'i phyir dang /_de yod pa nyid du ston pa'i rjes su dpag pa med pa'i phyir ro zhes bya bar dgongs so/_/da ltar gyi gang zag med pa'i phyir gnas skabs gzhan tha dad pa'i gzhan nyid yod pa ma yin na gang gi phyir des byas pa gzhan gyis byas pa zhes bya bar 'gyur/_yang gzhan yang /_
[\[145b\]]
[\[145b.1\]]sngar rjes su dpag pa las sdug bsngal bdag gis ma byas so zhes bya ba de bstan zin pas de'i phyir/_bdag gis byas par ma grub pas/_/sdug bsngal gzhan gyis ga la byas/_/ma byas pa la gzhan gyi [#]tha snyad mi srid pa'i phyir ro zhes bya bar dgongs so/_/yang na rgyud so sor nges pa la las
[\[145b.2\]]rnam par smin pa can gzhan gyis byed pa mi srid pa'i phyir/_sdug bsngal gzhan gyis ga la byas zhes gsungs te/_de'i phyir de ltar sdug bsngal bdag dang gzhan gyis byas pa nyid du mi 'thad do/_/yang gzhan yang /_gzhan gyis [#]sdug bsngal gang byed pa/_/de ni de yi bdag byas 'gyur/_/gnas
[\[145b.3\]]skabs gzhan tha dad du zin kyang gang zag tha dad pa med pa'i phyir ro/_/de lta bas na bdag gis byas pa dang /_gzhan gyis byas pa zhes bya ba de dag ni gyi na'o/_/gzhan dag gis smras pa/_gang zag gi bdag gis byas pa'i phyir/_sdug bsngal bdag gis byas pa yang yin la/_sdug bsngal
[\[145b.4\]]gang yin pa de nyid gang zag ma yin pa'i phyir/_sdug bsngal gzhan gyis byas pa yang yin te/_de ltar rnam grangs las bdag dang gzhan gyis byas par grub pa'i phyir skyon med do/_/'dir bshad pa/_re zhig sdug bsngal bdag byas min/_/gang zag gi bdag gis ma byas so zhes bya ba'i tha
[\[145b.5\]]tshig ste/_sdug bsngal gyi ngo bo nyid ma yin pa'i gang zag med pa'i phyir ro zhes bya bar dgongs so/_/sdug bsngal gyi ngo bo [#]yin na yang /_de nyid kyis ni de ma byas/_/gal te bdag gis byas gyur na/_/de phyir brten nas 'byung mi 'gyur/_/zhes bya ba de [#]bkag zin pa'i phyir ro zhes bya bas [#]dgongs so/_/
[\[145b.6\]]yang na/_de nyid kyis ni de ma byas/_/zhes bya ba ni rang la bya ba byed pa ma mthong ba'i phyir dang /_bdag las skye ba mi 'thad pa bzhin du des byed pa mi 'thad pa'i phyir ro zhes bya bar dgongs so/_/sdug bsngal gang yin pa de nyid gang zag ma yin pa'i phyir des byas pa ni gzhan gyis
[\[145b.7\]]byas pa yang yin te zhes gang smras pa de yang bzang po ma yin te/_gal te gzhan dag [#]ma byas na/_/sdug bsngal gzhan byas ga la 'gyur/_/pha rol po dag gis gzhan nyid du bsams pa gang yin pa de gal te bdag gis ma byas shing bdag nyid ma skyes kyang yod par gyur na ni des ni de [#]gzhan nyid du grub pa'i phyir/_
[\[146a\]]
[\[146a.1\]]des byas pa yang gzhan gyis byas par 'gyur grang na/_mkhas pa rnams ni ma skyes pa yod pa nyid du mi ston pas de'i phyir sdug bsngal gzhan gyis byas par ga la 'gyur te/_de ni yod pa ma yin pa nyid do zhes bya ba'i tshig gi don to/_/de ltar sdug bsngal bdag gis byas pa
[\[146a.2\]]dang /_gzhan gyis byas par mi rigs so/_/grangs can dag ni rdul shas che bas bya ba byed pa'i 'jug pa de dag dmigs pa ni sdug bsngal yin la/_de yang gang gi [#]phyir bdag nyid kyi nang gi byed pa dag byed pa po [#]yin pa de'i phyir byed pa po bdag nyid dang ldan pa yin la/_gang gi phyir skyes bu'i
[\[146a.3\]]ngo bo nyid las tha dad pas [#]nang gi byed pa gzhan du gyur pa dag byed pa po nyid yin pa de'i [#]phyir byed pa po gzhan dang ldan pa yin pas des byas pa'i sdug bsngal ni bdag dang gzhan gyis byas pa yin no zhes zer zhing /_/de dag 'di skad ces/_phung po skad cig smra ba yis[#]/_/shAkya pa dag bdag med
[\[146a.4\]]na/_/mtho ris thar pa dgos pa yi/_/'bad pa don med nyid du 'gyur/_/phung po snga mar gtogs pa yi/_/dge ba de 'bras skyed pa las/_/phung po phyi ma khyad par can/_/kun du 'byung bar 'dod mod kyi/_/'on kyang de dag gzhan don du/_/'bad pa 'thad par mi 'gyur te/_/gzhan la phan par bya
[\[146a.5\]]bar ni/_/'ga' yang 'jug par mi byed do/_/zhes bya ba la sogs pa yang brjod do/_/'dir bshad pa/_re zhig sdug bsngal bdag byas min/_/skyes bus so/_/gal te nang gi byed pas byas [#]so zhe na/_nang gi byed pa rdul shas che ba de ni sdug bsngal yin pas sdug bsngal de nyid kyis de nyid byed
[\[146a.6\]]par mi 'thad de/_dper na bum pa de nyid kyis bum pa de nyid byed par mi 'thad pa bzhin no zhes bya bar slob dpon gyis dgongs nas/_de nyid kyis ni de ma byas zhes gsungs te/_de'i phyir sdug bsngal bdag gis ma byas so/_/da ni/_gal te gzhan dag [#]ma byas na/_/sdug bsngal gzhan byas ga la
[\[146a.7\]]'gyur/_/pha rol po dag gis nang gi byed pa las/_gzhan yin par bsams [#]pa gang yin pa'i gzhan de ni bdag gis ma byas te/_bdag nyid ma grub bo zhes bya ba'i tha tshig go/_/byas zhes bya ba'i sgra ni don du ma la 'jug pa'i phyir/_dper na zan byas so zhes bya ba bzhin no/_/de'i phyir de ltar
[\[146b\]]
[\[146b.1\]]gzhan zhes bya ba bdag nyid ma grub pas/_sdug bsngal gzhan gyis byas par ga la 'gyur/_yang na gzhan nyid ma grub pa'i phyir te/_skyes bu ni nang gi byed pa las gzhan ma yin te/_dngos po yin pa'i phyir dper na nang gi byed pa'i rang gi bdag nyid bzhin pas rang gi rjes su dpag pa la gnod
[\[146b.2\]]do/_/gzhan nyid du rjes su dpog pas/_sdug bsngal dmigs pa'i byed pa po ma yin pa nyid kyis de bstsal ba'i phyir dam bcas pa la/_/chos kyi ngo bo nyid bzlog pa'i skyon yang yod do zhe na/_de lta na yang sdug bsngal bdag gis byas pa dang /_gzhan gyis byas par mi rigs so/_/rnam
[\[146b.3\]]gnyis su smra ba dag na re/_'o na rnam grangs las/_sdug bsngal ni gnyi gas byas pa'i phyir skyon med do zhe na/_de'i phyir de dgag pa'i phyir bshad pa[#]/_gal te re res byas gyur na/_/sdug bsngal gnyi gas byas par 'gyur/_/gang gi tshe ji skad bstan pa'i sgrub pas bdag gis byas pa
[\[146b.4\]]dang /_gzhan gyis byas pa mi rigs pa de'i tshe gnyi gas byas so zhes bya ba'i skabs med do zhes bya bar dgongs so/_/rgyu med pa las byung ba yang ma yin te/_skye ba med pa'i phyir [#]rab tu byed par [#]rgyu med par smra ba bstsal bas/_de'i phyir bshad pa/_gzhan gyis ma byas bdag ma byas/_/sdug
[\[146b.5\]]bsngal rgyu med ga la 'gyur/_/gzhan gyis byas pa ni gzhan gyis de byas pa ste/[# ]gzhan gyis byed ces bya ba'i tha tshig go/_/gzhan gyis ma byas pa ni gzhan gyis mi byed pa'o/_/bdag gis byas pa yang bdag gis de byas pa ste/_bdag gis byed ces bya ba'i tha tshig go/_/bdag gis ma
[\[146b.6\]]byas pa ni bdag gis mi byed pa'o/_/gzhan gyis ma byas pa dang /_bdag gis ma byas pa ni/[# ]gzhan gyis mi byed pa dang /_bdag gis mi byed pa'o/_/[#]gang gi tshe ji skad smos pa'i tshad mas gnod pa'i phyir don dam par sdug bsngal dmigs su med pa de'i [#]tshe sdug bsngal rgyu med pa las byung bar
[\[146b.7\]]ga la 'gyur te/_de yod pa ma yin pa nyid do zhes bya ba'i tshig gi don to/_/de'i phyir de ltar rnam pa thams cad du sdug bsngal mi srid pas pha rol pos rab tu byed pa'i dang por don dam par phung po rnams yod pa kho na yin te/_sdug bsngal yin pa'i phyir ro zhes smras pa'i gtan tshigs kyi don ma grub pa nyid
[\[147a\]]
[\[147a.1\]]do/_/sdug bsngal 'ba' zhig rnam pa bzhi/_/yod ma yin pa ma yin gyi/_/phyi rol dngos po rnams la yang /_/rnam pa bzhi po yod ma yin/_/ji skad bstan pa'i tshul gyis gzugs la sogs pa phyi rol gyi dngos po rnams la yang rnam pa bzhi po dag yod
[\[147a.2\]]pa ma yin no/_/de la re zhig gzugs kyi dbang du byas nas bshad par bya ste/_gzugs ni bdag nyid kyis ma byas te/_yod pa dang med pa la byed pa mi 'thad pa'i phyir tshul sngar bstan pa bzhin no/_/yang na brten nas byung ba'i phyir dper na myu gu bzhin no/_/'byung ba gzhan du gyur pa dag gis kyang ma byas pa
[\[147a.3\]]ste[#]/_de dag gzhan nyid du mi 'thad pa'i phyir ro/_/de ji ltar mi 'thad ce na/_'byung ba chen po dag ni gzugs las gzhan du gyur pa ma yin te/_phyi rol pa yin pa'i phyir dper na gzugs kyi rang gi bdag nyid bzhin no/_/yang na rdzas su yod pa nyid bkag pa'i phyir te/_med pa la gzhan nyid mi
[\[147a.4\]]'thad pa'i phyir ro/_/gnyi gas kyang ma byas te/_re res byed pa mi 'thad pa'i phyir ro/_/rgyu med pa las kyang [#]byung ba yang ma yin te/_rgyu med par smra ba bkag pa'i phyir ro/_/de bzhin du sgra la sogs pa dag la yang brjod par bya'o/_/de la 'dir rab tu byed pa'i don ni pha rol pos rab tu byed pa'i dang
[\[147a.5\]]por smras pa'i gtan tshigs kyi don ma grub pa nyid du brjod pas sdug bsngal ngo bo nyid med pa nyid du bstan pa yin no/_/de'i phyir rab kyi rtsal gyis rnam par gnon pa/_gzugs ni bde ba'am/_sdug bsngal ma yin no/_/de bzhin du tshor ba dang /_'du shes dang /_'du byed rnams dang /_rnam
[\[147a.6\]]par shes pa yang bde ba'am/_sdug bsngal ma yin no/_/gzugs dang /_tshor ba dang /_'du shes dang /_'du byed rnams dang /_rnam par shes pa bde ba'am/_sdug bsngal ma yin pa gang yin pa de ni shes rab kyi pha rol tu phyin pa'o zhes bya ba dang /_de bzhin du tshangs pa rnam grangs des kyang khyod kyis
[\[147a.7\]]'di ltar shes par bya ste/_sdug bsngal ba [#]dang /_kun 'byung ba dang /_'gog pa dang /_lam ni 'phags pa rnams kyi bden pa ma yin gyi/_'di ltar sdug bsngal ba [#]dang /_kun 'byung ba dang /_'gog pa dang /_lam ma skyes pa ni 'phags pa rnams kyi lam mo zhes bya ba dang /_nyan thos
[\[147b\]]
[\[147b.1\]]kyi theg par yang bcom ldan 'das kyis bka' stsal te/_kye gau ta ma sdug bsngal bdag gis byas sam/_tshe dang ldan pa ma yin no/_/gzhan gyis byas sam/_tshe dang ldan pa ma yin no/_/gnyi gas byas sam/_tshe dang ldan pa ma yin no/_/bdag gis kyang ma byas/_gzhan gyis kyang ma byas
[\[147b.2\]]pas byas sam/_tshe dang ldan pa ma yin no zhes bya ba la sogs pa rgya cher gsungs pa de dag grub pa yin no/_/slob dpon legs ldan byed kyis nye bar sbyar ba/_dbu ma'i rtsa ba'i 'grel pa shes rab sgron ma las sdug bsngal brtag pa zhes bya ba ste rab tu byed pa bcu gnyis pa'o//_//[#]dbu
[\[147b.3\]]ma'i rtsa ba'i 'grel pa shes rab sgron ma [#]bam po bcu pa/_da ni sun 'byin pa'i lan btab pa dang /_rang dbang du rjes su dpag pa'i mthus 'du byed rnams rnam pa [#]las ngo bo nyid med pa nyid du bstan pa'i don gyi dbang gis rab tu byed pa bcu gsum pa brtsam mo/_/chos gang slu ba de brdzun [#]zhes/_/
[\[147b.4\]]zhes bya ba la sogs pa de la brdzun pa zhes bya ba ni log pa'i shes pas dmigs par bya ba yin pa'i phyir dang /_byis pa'i skye bo bdag la sogs pa'i tshul gyis 'drid pa'i phyir ro/_/slu [#]ba zhes bya ba ni dran pa la sogs pa don dam pa'i yul can dag rab tu slu [#]ba'i rgyu yin pa'i phyir ro/_/de la brdzun
[\[147b.5\]]pa zhes bya ba ni bstan pa'i tshig gi [#]yin la/_slu ba [#]zhes bya ba ni bshad pa'i tshig gi [#]yin no/_/bcom ldan 'das kyis de skad gsungs [#]zhes bya ba ni mdo sde las so[#]/_/de skad ces bya ba'i sgra ni nye bar bstan pa'i don to/_/bcom ldan 'das kyis mdo sde las ji skad gsungs she na/_nyan
[\[147b.6\]]thos kyi theg pa las kyang 'di lta ste/_'dus byas gang yin pa de ni brdzun pa slu [#]ba'i chos so/_/dge slong dag 'di lta ste/_mi bslu ba'i chos mya ngan las 'das pa de ni bden pa'i mchog go/_/'dus byas de ni slu [#]ba'i chos kyang yin/_de ni rab tu 'jig pa'i chos kyang yin no zhes kyang gsungs la/_theg
[\[147b.7\]]pa chen po las kyang rab 'byor ci tsam du 'dus byas pa de tsam du brdzun la/_ji tsam du 'dus ma byas pa de tsam du mi brdzun no zhes gsungs so/_/de'i phyir de ltar phyogs gnyi ga la grags pa'i lung dag yod pa'i phyir/_'dus byas thams cad slu [#]ba'i chos/_/'dis ni 'du byed kyi chos ni slu [#]ba'i chos nyid yin par bstan to/_/des
[\[148a\]]
[\[148a.1\]]na de dag brdzun pa yin/_/zhes bya ba ni ngo bo nyid med pa'i phyir te/_de ni mjug bsdu ba'i tshig yin na[#]/_/'dir sbyor ba'i tshig ni don dam par nang gi dngos po rnams ni ngo bo nyid [#]stong pa nyid yin te/_slu [#]ba'i chos yin pa'i phyir/_dper na/_sgyu ma mkhan gyis sprul pa'i
[\[148a.2\]]bud med kyi lus bzhin no/_/'dir kha cig gis smras pa/_'di ltar sangs rgyas pa dag ni yan lag gsum smra ba yin pas de'i phyir nye bar sbyar ba dang /_mjug bsdu ba'i tshig dag mi rigs so/_/de ni bzang po ma yin te/_'di ltar nye bar sbyar ba dang /_mjug bsdu ba dag yan lag gzhan
[\[148a.3\]]nyid du mi 'dod mod [#]kyi de dag sbyar bar mi bya ba ni ma yin no/_/gzhan du na gang la chos [#]mthun pa'i dpe nyi tshe yod pa la sgra ni mi rtag ste/_byas pa'i phyir ro/_/byas pa ni mi rtag par mthong ste/_dper na bum pa bzhin no/_/sgra yang de bzhin pas de ltar byas pa'i phyir mi rtag go zhes bya ba dang /_de bzhin du
[\[148a.4\]]gang la chos mi mthun pa'i dpe nyi tshe ba yod pa sgra ni mi rtag ste byas pa'i phyir ro/_/ma byas pa ni rtag par mthong ste/_dper na nam mkha' bzhin no/_/sgra ni de ltar ma byas pa ma yin te byas pa yin pas/_de ltar byas pa'i phyir mi rtag go zhes bya ba dang /_de lta bu dang mthun pa [#]don gyi
[\[148a.5\]]tshig dag la dam bcas pa'i gtan tshigs kyi don ji ltar gsal bar 'gyur/_sbyor ba'i tshig dag la ni de dag mi dgos te don med pa'i phyir ro/_/yan lag lngar smra ba dag na re/_yan lag gsum nyid du mi rigs te bsgrub par bya ba chos 'ba' zhig la gtan tshigs brjod na ni dpe la de med pa'i
[\[148a.6\]]phyir thun mong ma yin pa nyid do/_/dpe'i chos 'ba' zhig la gtan tshigs brjod na ni gtan tshigs kyi don ma grub pa nyid do/_/spyi'i chos la gtan tshigs brjod na ni rjes su 'gro ba bstan pa don med de/_dpe'i chos la yang spyir bstan pa'i phyir ro/_/dpe la gtan tshigs kyi rjes su 'gro ba yod pa
[\[148a.7\]]nyid du ston na ni bsgrub par bya ba la yang de dang 'brel pa bstan pa'i tshig gzhan brjod dgos so/_/gal te dam bcas pa'i mjug thogs su smos pas bsgrub par bya ba dang 'brel par 'grub bo zhe na/_de lta na sgra ni mi rtag ste/_mig gis gzung ba yin pa'i phyir ro zhes bya ba yang 'grub par 'gyur
[\[148b\]]
[\[148b.1\]]ro/_/grags pa de dang de [#]'brel par 'grub pa nyid du rtog na ni khyed [#]kyi dpe la yang de bzhin du 'gyur te/_de ltar [#]bum pa la sogs pa byas pa nyid du rtogs [#]par 'gyur gyi sgra ni byas pa nyid du mi rtogs so[#]/_/nye bar sbyar ba dang /_mjug bsdu ba dag yan lag gzhan ma yin te/_don la khyad par med pa'i
[\[148b.2\]]phyir dper na gtan tshigs nyid bzhin no zhe na/_de la gtan tshigs kyi don ma grub pa nyid de/_nye bar sbyar bas bsgrub par bya ba dang /_sgrub pa gtan tshigs ma brjod kyang gcig tu byed pa'i phyir dang /_gtan tshigs grub na yang smos pas mjug bsdu ba brjod pa'i phyir ro zhes zer ro/_/de la 'dir
[\[148b.3\]]gtan tshigs spyir grags pa nyid brjod pas gtan tshigs nyid [#]phyogs dang mthun pa'i phyogs gnyi ga dang 'brel par 'grub bo/_/dpe bstan pa ni/_mthun pa'i phyogs bye brag tu rtogs par bya ba'i phyir te/_phyogs bye brag tu rtogs par bya ba'i phyir dam bcas pa bstan pa bzhin pas/_de'i phyir
[\[148b.4\]]gtan tshigs kyi don nyid [#]nye bar sbyar bas brjod do/_/gtan tshigs smos na yang dam bcas pa'i yan lag gi don tha ma [#]dad pa'i phyir don de nyid [#]mjug sdud [#]pas byed pa'i phyir gtan tshigs kyi don ma grub pa nyid ma yin no/_/yan lag gsum gyis bsgrub par bya ba grub na yan lag bzhi'am lnga sbyor ba don
[\[148b.5\]]med pas de ni lan ma yin no/_/grangs la sogs pa'i yan lag gi mtshan nyid ni dpyad par mi bya ste/_ha cang thal bar 'gyur ba'i phyir ro/_/'di na bstan bcos byed pa'i tshig dag ni phal cher chos mthun pa'i mtshan nyid dang /_chos mi mthun pa'i mtshan nyid dang /_gtan tshigs kyi mtshan nyid gsum
[\[148b.6\]]gyis tha snyad byed de phyogs kyi chos nyid dang mthun pa'i phyogs la rjes su 'gro ba dang /_mi mthun pa'i phyogs la [#]med pas te/_de'i phyir phyogs tsam zhig bstan to/_/zhar la bshad pa'i gtam gyis chos gi [#]skabs nyid dpyad par bya'o/_/de ltar ngo bo nyid med pa nyid ston pa'i rjes su dpag pa bstan pa la
[\[148b.7\]]kha cig na re ngo bo nyid stong pa nyid [#]ni med pa'i don yin la/_slu [#]ba'i chos yin pa'i [#]zhes bya ba yang med pa'i phyir don de nyid yin pas/_dam bcas pa'i don gyi phyogs gcig yin pa'i phyir sgrub pa gtan tshigs ma tshang ba nyid kyi skyon yod pas 'dod pa'i don mi 'grub bo zhes zer ro/_/'dir bshad pa/_
[\[149a\]]
[\[149a.1\]]gal te slu [#]chos gang yin pa/_/de brdzun 'di la ci zhig slu[#]/_/gal te dam bcas pa'i gtan tshigs de'i don med pa nyid yin na de la ci zhig slu [#]bar 'gyur/_/cung zad kyang slu [#]bar mi 'gyur te/_med pa'i phyir dper na ri bong gi rwa bzhin pas 'dus byas brdzun pa zhes
[\[149a.2\]]gsungs pa'i tshig nyid kyang med do zhes bya bar dgongs so/_/de lta bas na brdzun pa [#]dang /_slu [#]ba'i chos zhes gsungs pa'i don ni med pa nyid ma yin te/_'o na ci zhe na/_de gnyis kyi don ni rnam par brtags pa'i ngo bo nyid stong pa nyid dang log par snang ba yin pas/_dam bcas pa'i don gyi phyogs
[\[149a.3\]]gcig [#]nyid ma yin no/_/log par snang ba la [#]yang phyogs gnyi ga la grags pa'i phyir des na gtan tshigs ma tshang ba nyid med pa'i phyir 'dod pa'i don grub bo/_/gzhan yang bcom ldan 'das kyis de gsungs pa/_stong nyid yongs su ston pa yin/_/bcom ldan 'das nyon mongs pa dang /_shes
[\[149a.4\]]bya'i sgrib pa rtsa ba dang bcas pa ma lus pa drungs phyung bas slu [#]ba'i chos zhes bya ba de gsungs pa ni stong pa nyid yongs su ston par byed pa yin te/_slu [#]ba'i chos zhes gsungs pa ni de med na mi 'byung ba'i phyir dper na smra ba pos phyogs 'di du ba dang bcas pa yin no zhes smras pas de me dang bcas pa nyid yin
[\[149a.5\]]par ston pa bzhin no/_/'dir smras pa/_brdzun pa zhes gsungs pa/_de ni yod mod kyi/_'on kyang med pa'i phyir [#]don kyang ma yin la/_chos bdag med pa yongs su ston par byed pa yang ma yin te/_'di ltar bcom ldan 'das kyis brdzun pa zhes gsungs pas ni/_dngos rnams ngo bo
[\[149a.6\]]nyid med de/_/gzhan du 'gyur ba snang phyir ro/_/zhes bstan te/[# ]gzhan du 'gyur ba nyid snang ba'i phyir ro zhes bya ba'i tha tshig go/_/bcom ldan 'das kyis brdzun pa zhes gsungs pas dngos po rnams ngo bo nyid med pa nyid nges par mi gnas pa'i ngo bo nyid yin par bstan to/_/'di ltar brtags [#]
[\[149a.7\]]par rigs te/_ngo bo nyid med dngos med de/_/'o na ji lta bu zhe na/_ngo bo nyid dang bcas pa nyid do/_/khyod kyi lugs ltar na dngos po rnams ngo bo nyid med pa nyid du 'gyur bas de ni mi rigs te/_gang phyir dngos rnams stong pa nyid/_/gang gi [#]phyir dngos po rnams bdag dang bdag gi ba [#]nyid dang
[\[149b\]]
[\[149b.1\]]bral ba de'i phyir stong pa nyid ces bya ba'i dngos po med pa ni ma yin pas de'i phyir/_dngos po yod par shes par bya'o/_/ci ste de ltar mi 'dod na/_/gal te ngo bo nyid med na/_/gzhan du 'gyur ba gang gi yin/_/de yang mthong bas de'i phyir dngos po rnams la gzhan du 'gyur ba yod pa ni/_
[\[149b.2\]]bsgrub pa'i chos yin pas rjes su dpag par nus te/_don dam par dngos po rnams ngo bo nyid yod de gzhan du 'gyur ba'i phyir ro/_/'di na gang med pa de la ni gzhan du 'gyur ba med de/_dper na mo gsham gyi bu bzhin no/_/nang gi dngos po rnams la ni gzhan du 'gyur ba yod pas de'i
[\[149b.3\]]phyir don dam par dngos po rnams ngo bo nyid yod do/_/'dir bshad pa/_gal te ngo bo nyid yin [#]na/_/ji lta bur na gzhan du 'gyur/_/ngo bo nyid yin pa gzhan du 'gyur ba nyid mi rigs te/_ngo bo nyid ni nyams par mi 'gyur ba'i phyir ro/_/gzhan du 'gyur ba ni mthong ste de yang ngo bo nyid med pa nyid
[\[149b.4\]]na mi 'byung bas gtan tshigs kyi don 'gal ba nyid do/_/gzhan dag gis smras pa/_slu [#]ba'i chos zhes bya ba'i don ni log par snang ba'i don yin mod kyi dngos po med pa'i don ma yin no/_/brdzun pa zhes gsungs pa des ni dngos po rnams ngo bo nyid med pa nyid ces bya ba bdag med pa nyid
[\[149b.5\]]bstan te/_ngo bo nyid ces bya ba'i sgra ni bdag gi tshig yin pa'i phyir ro/_/ci'i phyir zhe na/_gzhan du 'gyur ba snang phyir ro/_/[#]gzhan du 'gyur ba nyid snang ba'i phyir ro zhes bya ba'i tha tshig go/_/de lta bas na brdzun pa zhes gsungs pa ni bdag med pa nyid med na mi 'byung ba'i phyir bdag med pa nyid ston
[\[149b.6\]]pa yin gyi/_stong pa nyid ston pa ni ma yin no/_/'di ltar 'phags pa'i lam ma skyes shing 'jig tshogs la lta ba'i ri drungs ma phyung ba dag la [#]ni nang dang phyi rol gyi dngos po rnams bdag dang bdag gi [#]rnam par snang la/_'phags pa'i lam yang dag par skyes pa rnams la ni de ltar yul gyi dngos por
[\[149b.7\]]mi 'gyur bas/_de ltar bdag dang bdag gir log par snang ba'i phyir/_bcom ldan 'das kyis brdzun pa zhes gsungs so/_/de la gal te ngo bo nyid med pa dag mu stegs byed kyis yongs su brtags pa'i bdag dang bdag gi med do zhes bya bar sgrub na ni grub pa la sgrub [#]pa yin no/_/ci ste ngo bo nyid
[\[150a\]]
[\[150a.1\]]stong pa nyid ces par [#]sgrub na ni/_sgyu ma mkhan gyis [#]sprul pa'i bud med kyi lus bzhin no zhes bya ba la ngo bo nyid stong pa nyid ces bya ba dngos po med pa'i mtshan nyid med pas des na gtan tshigs mi mthun pa'i phyogs 'ba' zhig la yod pa'i phyir don 'gal ba nyid do/_/'dir
[\[150a.2\]]bshad pa/_khyed ngo bo nyid med pa dag ri bong gi rwa bzhin du/_ngo bo nyid med pa nyid du sgro btags nas kun du skrag par gyur pa ni dper na byis pa dag mtshan mo rang gi grib ma la/_'dre nyid du sgro btags nas skrag pa'i skad 'byin pa dang 'dra'o/_/de la gal te ngo bo nyid med pa dag mu stegs byed
[\[150a.3\]]kyis yongs su brtags [#]pa'i bdag gis bdag med do zhes bya bar sgrub [#]na ni/_grub pa la sgrub pa yin no zhes bya ba la sogs pa dag brjod mod kyi/_'on kyang nyon cig_/gal te mu stegs byed kyis yongs su brtags pa'i bdag gi [#]de dag las gzhan na yang med la rang nyid kyang ma yin pas de
[\[150a.4\]]dag la bdag med pa'i dngos po [#]bdag med pa nyid ces bya ba de brdzun pa [#]zhes gsungs pa nyid kyis bstan par bya ba yin no zhes zer na de ltar gyur kyang sla ste/_gal te dngos po rnams ngo bo nyid stong pa nyid du bstan pa'i phyir gtan tshigs sbyar bas/_gang zag bdag med pa nyid kyang de med na mi 'byung ba'i phyir
[\[150a.5\]]ston par byed na yang dper na mi rtag pa nyid bstan pa'i phyir byas pa nyid ces bya ba'i gtan tshigs sbyar bas sdug bsngal la sogs pa dag kyang de med na mi 'byung ba'i phyir ston par byed pa dang 'dra la ngo bo nyid stong pa nyid kyang ston par byed pa nyid yin pas kho bo cag la ci gnod/_slu [#]ba'i chos nyid kyang de med
[\[150a.6\]]na mi 'byung ba'i phyir/_sgyu ma mkhan gyis sprul pa'i bud med kyi lus bzhin no zhes bya ba de yang 'gal ba ltar snang ba yin no/_/'du byed rnams la gzhan du 'gyur ba nyid med de/_lta ba po'i yang dag pa [#]dang /_log pa'i shes pa skye ba'i dus na shes bya'i ngo bo nyid yongs su ma spangs pa'i [#]phyir
[\[150a.7\]]dper na thag pa la lta ba pos [#]thag pa'am/_sbrul du mthong ba [#]na thag pa'i ngo bo nyid yongs su ma spangs pa bzhin pas bdag dang bdag gir snang ba'i 'du byed rnams la gzhan du 'gyur ba nyid [#]do/_/'on kyang rab rib can rnams la dbang po nyams pas 'khrul pa'i blo skye ba bzhin du yang dag
[\[150b\]]
[\[150b.1\]]pa ma yin pa'i bdag dang bdag gi blo skye ba'i phyir 'khrul pa zhes bya ba nye bar gdags par ni yod de[#]/_'dus byas ni brdzun pa nyid yin te/_shes pa brdzun pa'i yul yin pa'i phyir/_dper na mngon sum gyi shes pa'i yul gyi don la mngon sum zhes bya ba bzhin no/_/gang dag gis brdzun pa zhes
[\[150b.2\]]bya ba ni dngos po rnams nges par mi gnas pa'i ngo bo nyid stong pa nyid [#]yin no zhes smras pa de dag gi phyir 'di bshad de/_de nyid las [#]ni gzhan 'gyur med/_/gzhan nyid la yang yod ma yin/_/dngos po gang rang bzhin [#]gang gis gzung [#]ba'i yul du 'gyur ba de nyid la ni rga shi'i mtshan nyid du
[\[150b.3\]]gzhan du 'gyur ba med la gzhan nyid la yang yod pa ma yin te/_de dag ni dam bca' ba [#]gnyis nye bar gzhag [#]pa yin no/_/gang phyir gzhon nu mi rga ste/_/gang phyir rgas pa'ang mi rga'o/_/zhes bya ba dag ni go rims bzhin du chos mthun pa'i dpe'i tshig gnyis yin no/_/'dir sbyor ba'i tshig
[\[150b.4\]]dag ni re zhig bdag nyid de nyid kyis gnas pa la ni gzhan du 'gyur ba mi 'thad pa nyid de sngon gyi rang bzhin yongs su ma spangs pa'i phyir dper na gzhon nu rgan po nyid du mi 'gyur ba bzhin no/_/sngon gyi mtshan nyid las mtshan nyid mi 'dra ba rgan po'i bdag nyid du gnas pa la yang gzhan du 'gyur ba med
[\[150b.5\]]de/_mtshan nyid mi 'dra ba'i gnas skabs thob pa'i phyir dper na rgas pa bzhin pas rgol ba rang gi rjes su dpag pa la gnod do/_/'dir kha cig gis smras pa/_'o ma la sogs pa ngo bo nyid yongs su ma spangs pa dag kyang zho la sogs pa'i dngos por 'gyur ba'i phyir gtan tshigs ma nges pa
[\[150b.6\]]nyid do/_/'dir [#]bshad pa/_gang gi dngos po zho yin[#]/_gal te 'o ma'i zho [#]zhe na/_de lta na yang 'o mas 'o ma'i ngo bo nyid yongs su ma spangs pas sgra tsam gyis kyang zho'i dngos por brtag par mi nus te/_gang gi phyir de ltar rnam par rtog pa la yang /_gal te de nyid gzhan gyur [#]na/_/'o
[\[150b.7\]]ma nyid ni zhor 'gyur ro/_/'o ma ro dang mthun [#]dang smin pa dang /_mthu stobs yongs su [#]spangs pa zho'i dngos por mi 'gyur ro/_/[#]grags pa'i gnod par 'gyur ba'i phyir ro/_/gal te de bzhin te 'o ma zho'i dngos por mi 'gyur ro zhe na/_'o ma las gzhan gang gis [#]ni/_/dngos po zho ni yin par 'gyur/_/
[\[151a\]]
[\[151a.1\]]mi 'gyur ba nyid de zho 'am de las gzhan pa dag der mi 'gyur ro zhes bya bar dgongs so/_/de'i phyir de ltar 'o ma dang de las gzhan pa dag dngos po gzhan du mi 'thad pa'i phyir gtan tshigs ma nges pa nyid ma yin no/_/gzhan dag gis smras pa/_'o ma
[\[151a.2\]]zho'i mtshan nyid kyi chos gzhan du 'gyur bas 'o ma'i dngos po zho yin no zhes ni mi smra'i/_'on kyang tshogs pa'i dbang gis 'o ma zho'i dngos por 'gyur ro/_/'dir yang 'o mas 'o ma'i dngos po spangs nas zho'i dngos por 'gyur ram ma spangs par 'gyur grang [#]/_des cir 'gyur/_gal te brtag
[\[151a.3\]]pa snga ma ltar 'dod na ni zho'i dngos por 'gyur ba ma yin no/_/ci ste brtag pa phyi ma ltar 'dod na ni dgag pa mi mthun pa'i skyon du 'gyur te/_gal te 'o ma yin na ni ji ltar zho yin ci ste zho yin na ni ji ltar 'o ma yin/_'o ma zho yin no zhes smra na ni grags pa'i gnod par yang 'gyur ro/_/
[\[151a.4\]]'dis gang dag 'o ma'i dngos po zho yin par mi 'dod kyi/_'o ma zho'i dngos por 'gyur bar 'dod do zhes zer ba de dag gi lan kyang btab pa yin no/_/de'i phyir de ltar dpyad na don dam par dngos po rnams gzhan du 'gyur ba nyid ma grub pas pha rol pos dngos po rnams ngo bo nyid yod pa nyid du
[\[151a.5\]]bstan pa'i phyir gtan tshigs smras pa'i don ma grub pa nyid dam/_don 'gal ba nyid do/_/slu [#]ba'i chos zhes gsungs pa yang dngos po rnams nges par mi gnas pa'i ngo bo nyid ston [#]pa nyid ma yin te/_don dam par 'ga' yang gzhan du 'gyur ba nyid mi srid pa'i phyir ro/_/'dir smras pa/_don dam par
[\[151a.6\]]dngos po rnams stong pa nyid ma yin te/_de'i gnyen po yod pa'i phyir dper na log pa'i shes pa'i gnyen po yang dag par [#]shes pa yod pa bzhin no/_/'di na gang med pa de la ni gnyen po med de/_dper na nam mkha'i me tog bzhin no/_/stong pa nyid ma yin pa la ni gnyen po stong pa nyid yod pas
[\[151a.7\]]de'i phyir gtan tshigs ji skad smos pa'i mthus stong pa nyid ma yin pa yod pa nyid do/_/'dir bshad pa/_gal te stong min cung zad yod/_/stong pa 'ang cung zad yod par 'gyur/_/'di la gal te don dam par phung po dang /_khams dang /_skye mched la sogs pa dngos po'i rang bzhin gyis
[\[151b\]]
[\[151b.1\]]mi stong pa cung zad cig yod par gyur na ni de la ltos pa'am/_mi stong pa de bstsal bas stong pa zhes brjod pas [#]'byung ba'i phyir stong pa'ang cung zad yod par 'gyur ba zhig na mi stong pa de yang mi 'thad par bstan cing ston par 'gyur bas de'i phyir de ltar don dam par/_mi stong cung zad yod
[\[151b.2\]]min na/_/stong pa'ang yod par ga la 'gyur/_/stong pa nyid du 'thad pa med pa'i phyir ro zhes bya bar dgongs so/_/'ang zhes bya ba'i sgra ni mi stong pa dang /_stong pa cung zad kyang med do zhes gnyi ga bsdu ba'i phyir ro/_/yang na stong pa dang /_mi stong pa zhes bya bar rnam par rtog pa de dag ni
[\[151b.3\]]gzhi la brten pas tha snyad pa yin te/_dper na gtsug lag khang sku gzugs kyis mi stong la/_dge slong dag gis [#]stong pa yod pa [#]nyid do zhes bya ba bzhin no/_/don dam par ni/_mi stong cung zad yod min na/_/gnyen por [#]brtags pa gang yin pa'i/_/stong pa'ang yod par ga la 'gyur/_/
[\[151b.4\]]gang gi phyir 'dzin pa tsam spangs pa [#]nyid stong pa nyid do zhes bya bar dgongs so/_/de'i phyir gnyen po yod pa'i phyir zhes bya ba'i gtan tshigs kyi don ma grub pa nyid do/_/yang na rnal 'byor pa dngos po thams cad kyi ngo bo nyid dgag pa lhur len pa'i thos pa dang bsams [#]pa dang /_bsgoms [#]
[\[151b.5\]]pa las byung ba'i shes pa goms par byed pa la la [#]'di snyam du sems te/_gal te kun brtags pa nyid kyi bdag nyid stong pa'i phyir dngos po de dag la kun brtags pa'i bdag nyid med [#]du zin kyang de dag gi stong pa nyid ni ma byas pa'i phyir dang /_ltos pa med pa'i phyir de kho na yin no snyam na [#]de yang
[\[151b.6\]]legs par zin pa ma yin te/_ci'i phyir zhe na/_gang gi phyir dngos po thams cad kyi ngo bo nyid med pa ni stong pa nyid yin pa[#]/_de ni rdzas su yod pa ma yin pas de la ngo bo nyid du mngon par zhen pa mi rigs pas de dgag pa'i phyir/_gal te stong min cung zad yod/_/stong pa'ang cung zad
[\[151b.7\]]yod par 'gyur/_/zhes bya ba smras te/_stong pa ma yin pa'i shes pa rtog pa can nam rtog pa can ma yin pa'i spyod yul gyi dngos po cung zad cig yod par gyur na de la ltos pas sam/_blo'i bye brag gis stong pa nyid kyis shes pa'i spyod yul dngos po'i de kho na stong pa'am cung zad cig [#]yod par
[\[152a\]]
[\[152a.1\]]'gyur grang na/_mi stong cung zad yod min na/_/stong pa'ang yod par ga la 'gyur/_/'o na ci zhe na/_gang yod pa de ni stong pa nyid yin pas de'i phyir dpe 'di las rjes su dpag par bya ste/_stong pa nyid kyi shes pa rnam par rtog pa dang bcas pa'am/_rnam par
[\[152a.2\]]rtog pa med pa'i spyod yul dngos po'i bdag nyid gang yin pa de ni yang dag pa ma yin te/_shes pa'i spyod yul yin pa'i phyir dper na stong pa ma yin pa'i shes pa'i spyod yul bzhin pas dngos po'i de kho na stong pa'ang yod par ga la 'gyur te/_rjes su dpag pas gnod pa'i phyir dang /_
[\[152a.3\]]ma byas pa dang /_ltos pa med pa'i ngo bo nyid med pa'i phyir/_dpe ma grub bo zhes bya bar dgongs so/_/yang na/_mi stong cung zad yod min na/_/stong pa'ang yod par ga la 'gyur/_/ji ltar stong pa nyid ma yin par rnam par rtog pa'i dra ba stong pa nyid mthong ba'i mes bsregs pa'i phyir mi
[\[152a.4\]]stong pa cung zad kyang yod pa ma yin pa de bzhin du/_stong pa nyid du rnam par rtog pa'i dra ba yang de nyid kyis bsregs [#]pa'i phyir stong pa nyid du rnam par rtog pa yang [#]ji lta ba bzhin ma yin te/_/rnam par rtog pa yin pa'i phyir dngos por [#]rnam par rtog pa bzhin bas stong pa'ang yod par ga la 'gyur te/_rnam
[\[152a.5\]]par rtog pa'i dbang gis de ltar 'khrul to zhes bya bar dgongs so/_/yang na/_mi stong cung zad yod min na/_/stong pa'ang yod par ga la 'gyur/_/gnyis su spyod pa la ni dngos po'i ngo bo nyid kyi yul can gyi blo'i bye brag las sgyu mar byas pa 'di ni rta la sogs pa'i bdag nyid kyis stong ngo /_/yang
[\[152a.6\]]dag pa 'di ni rta la sogs pa'i bdag nyid kyis mi stong ngo zhes bya bar rnam par rtog pa 'byung bar 'gyur ro/_/gang gi tshe rnal 'byor pa de rnam par mi rtog pa'i shes rab kyi spyod pa la gnas shing gnyis su med pa la spyod pa de'i tshe na de la don dam par shes bya'i de kho na thams cad 'di lta ste/_nam mkha'
[\[152a.7\]]bzhin du mtshan nyid gcig pa dang /_mtshan nyid med par snang ba med pa'i tshul gyis snang bar 'gyur bas mi stong pa cung zad kyang yod pa ma yin[#]/_stong pa'ang yod par ga la 'gyur te/_blo'i bye brag med pas phan tshun ltos par rtogs [#]pa'i mngon par zhen pa med pa'i phyir ro zhes bya bar dgongs
[\[152b\]]
[\[152b.1\]]so/_/de'i phyir rnam par bshad pa'i brnag pa snga ma tha dad pa dag gis gtan tshigs kyi don ma grub pa nyid do/_/'dir smras pa/_gtan tshigs kyi don ma grub pa nyid dang /_don 'gal ba nyid du gyur kyang sla ste/_yang kho bo cag gi snying ni stong pa nyid dgag pa'i phyir sgrub pa smra bar 'dod pas khyab pa
[\[152b.2\]]yin la/_de yang khyed nyid [#]kyis bkag pas 'dod pa'i don grub bo/_/'dir bshad pa/_stong pa nyid shes pas dngos po rnams stong pa nyid du byed pa ma yin gyi/_'di ltar dngos po rnams kyi de'i ngo bo nyid ma yin pa nyid/_de'i ngo bo nyid ma yin pa nyid du gsal bar byed de/_dper na mar me'i snang bas
[\[152b.3\]]khang khyim na bum pa med pa nyid [#]du gsal bar byed kyi/_med par byed pa ma yin pa bzhin pas de med na de yod par 'gyur ba ma yin pa'i phyir de ni ma brtags par smra ba yin no/_/gzhan dag gis smras pa/_stong pa nyid du smra ba dag ni/_pha rol po'i tshig sun dbyung bar 'dod pas stong pa nyid du
[\[152b.4\]]smra ba la brten cing de yang gzhung mi gzugs par sems pa na stong pa nyid kyang yod pa ma yin no zhes log par sgrub par byed pas de'i phyir de dag gis khas blangs pa la gnod par 'gyur te/_lung las/_gang dag stong nyid rab shes pa/_/de dag chos nyid rnam par mthong /_/zhes bya ba la sogs
[\[152b.5\]]pa dang /_'du ba dag ni ma rtogs [#]pa'i/_/dngos po yod pa ma yin te/_/de phyir stong dang ma skyes dang /_/dngos nyid med par ngas smras so/_/zhes bya ba la sogs pa gsungs pa'i phyir ro/_/de ni rigs pa ma yin te lung las/_chos kyi rnam grangs gzings lta bur shes pa rnams kyis chos rnams [#]
[\[152b.6\]]kyang spang bar bya na/_chos ma yin pa rnams lta ci smos zhes bya ba dang /_de bzhin du gzugs stong zhes bya bar mi brtag mi stong zhes bya bar yang mi brtag go zhes gsungs pas/_stong pa nyid du lta ba 'dzin pa gzhan bstsal ba la dgos pas yongs su bzung ba yang don dpyad [#]zin na/_yongs su spang bar
[\[152b.7\]]bya ba yin pa'i phyir dang /_stong pa ma yin par rnam par rtog pa bzhin du rnam par rtog pa de yang rnam par mi rtog pa'i shes pa'i gegs yin pas spang bar 'dod pa'i phyir dang /_de la mngon par zhen pa yang skyon chen por 'gyur ba'i phyir de yongs su spang ba la skyon med do/_/'di ltar lha dang mi'i bla ma
[\[153a\]]
[\[153a.1\]]rnams kyis srog chags lta ba sna tshogs kyi skyon gyi dug gis [#]sems khyab par gyur pa sdug bsngal mi bzad [#]pa'i nad rgyun mi 'chad pa rnams la thugs rje ba na/_rgyal ba rnams kyi [#]stong nyid ni/_/lta kun nges par 'byin par gsungs/_/sdug bsngal sna tshogs kyi [#]sa bon
[\[153a.2\]]gyi lta ba thams cad do/_/[#]lta ba ni mngon par zhen pa dang 'dzin pa ste/_de dag gi rab tu dbye ba [#]ni 'jig tshogs la lta ba la sogs pa'o/_/de dag gi gnyen po ni nang stong pa nyid la sogs pa'o/_/dge ba'i rtsa ba rgya chen po nye bar ma bsags pa/_bsam pa yongs su ma smin pa/_chos zab mo la
[\[153a.3\]]bzod pa ma skyes pa/_lam la mi mkhas pa/_gang dag stong pa nyid lta ba/_/de dag bsgrub tu [#]med par gsungs/_/'di nyid yod do zhes stong pa nyid du 'dzin pa gang dag bkru sman btang ba khong du 'khyil ba'i nad pa bzhin du lta ba sna tshogs kyi skyon gyis sems ma rungs par gyur pa rnams la de zhi bar
[\[153a.4\]]nus pa stong pa nyid kyi sman byin pa las skyon chen pos 'khrugs par gyur pa nad pa lta bu de dag ni/_de bzhin gshegs pa sman pa mchog lta bus bsgrub tu med par gsungs pas de'i phyir de spangs pa la yang [#]skyon med do/_/'gron po phal pa shing rta bying ba 'byin pa'i rngan pa ci yang med do zhes bya ba gang
[\[153a.5\]]yin pa de byin cig ces zer ba sgra'i don mngon par mi shes pa lta bur mkhas pa rnams kyis smad par gyur na mi rung bas kho bo stong pa nyid la dngos por mngon par zhen par mi byed do/_/de'i phyir yang gtan tshigs kyi don ma grub pa nyid kyi lan med do/_/de la 'dir rab tu byed pa'i don ni pha rol pos smras pa'i sun
[\[153a.6\]]'byin pa'i lan btab pa dang /_rang dbang du rjes su dpag pa kha na ma tho ba med pa bstan pa'i mthus 'du byed rnams/_rnam pa las ngo bo nyid med pa nyid du bstan pa yin no/_/de'i phyir rab kyi rtsal gyis rnam par gnon pa chos thams cad ni phyin ci log gi [#]kun nas bslang ba yang dag pa ma yin pa yod pa ma yin pa
[\[153a.7\]]log pa brdzun pa ste/_rab kyi stsal [#]gyis rnam par gnon pa de'i phyir gang chos 'ga' zhig la spyod pa de ni phyin ci log la spyod pa dang /_yang dag pa ma yin pa la spyod pa'o zhes bya ba dang /_de bzhin du 'jig rten ni bden pa la mngon par zhen pa yin gyi/_chos 'di ni bden pa yang
[\[153b\]]
[\[153b.1\]]ma yin brdzun pa yang ma yin no zhes bya ba la sogs pa gsungs pa de dag grub pa yin no/_/slob dpon legs ldan byed kyis nye bar sbyar ba/_dbu ma [#]rtsa ba'i 'grel pa shes rab sgron ma las/_de kho na brtag pa zhes bya ba ste/_rab tu byed pa bcu gsum pa'o//_//da ni de bzhin du stong pa
[\[153b.2\]]nyid kyi mi mthun pa'i phyogs kyi [#]khyad par bstsal bas [#]phrad pa ngo bo nyid med [#]du bstan pa'i don gyi dbang gis rab tu byed pa bcu bzhi pa brtsam mo/_/'dir smras pa/_khyed phung po la sogs pa dag ngo bo nyid med pa nyid du smra ba ni bcom ldan 'das kyi [#]gsung gi tshul dang 'gal te/_gzugs dang /_
[\[153b.3\]]rnam par shes pa dang mig gsum phrad pa ni reg pa'o zhes 'byung bas de'i phyir khyed kyis [#]khas blangs pa la gnod par 'gyur ro/_/don dam par dngos po rnams ngo bo nyid yod par shes par bya ste/_de dag la brten nas phrad pa bstan pa'i phyir ro/_/de dag la brten nas 'di na gang med pa [#]de la ni ston pas de la brten [#]
[\[153b.4\]]nas phrad pa nyid ma bstan te/_dper na rus sbal gyi spu dag bzhin no/_/bcom ldan 'das kyi [#]gsung rab la 'dod chags dang /_khong khro ba dang /_ma rig pa'i kun du sbyor ba dag gis kun du sbyar [#]ro zhes bya ba de yod pas/_de'i phyir gtan tshigs ji skad smos pa'i mthus dngos po rnams ngo bo
[\[153b.5\]]nyid yod pa kho na yin no/_/'dir bshad pa/_blta bya lta ba lta ba po/_/gsum po de dag gnyis gnyis dang /_/thams cad kyang [#]ni phan tshun du/_/phrad par 'gyur ba yod ma yin/_blta bar bya ba dang lta [#]ba dang lta ba po de dag gnyis gnyis dang thams cad kyang phan tshun du phrad par 'gyur ba med
[\[153b.6\]]do zhes bya ba'i tha tshig go/_/de bzhin 'dod chags chags pa dang /_/chags par 'gyur dang nyon mongs pa/_/lhag ma rnams dang skye mched kyi/_/lhag ma'ang rnam pa gsum gyis blta/_/de bzhin du [#]'dod chags dang [#]chags pa dang /_chags par 'gyur ba dang /_'dod chags bstan pa las gzhan pa nyon
[\[153b.7\]]mongs pa lhag ma zhe sdang la sogs pa de dag kyang /_zhe sdang dang /_zhe sdang can dang /_zhe sdang bar bya ba la sogs pa rnam par bzhag nas/_gnyis gnyis dang /_thams cad kyi rnam pa gsum gyis phan tshun du phrad par 'gyur ba med par dgag par brjod par bya'o/_/de la 'dod chags ni lhag
[\[154a\]]
[\[154a.1\]]par chags pa'i mtshan nyid do/_/nyon mongs pa ni sems can rnams kyi rgyud nyon mongs par byed pa'o/_/skye mched bstan pa la ltos nas ma [#]bstan pa lhag ma nyan pa dang /_snom pa dang /_lce dang /_lus dang /_yid ces bya ba de dag la yang mnyan par bya ba dang /_nyan
[\[154a.2\]]pa dang /_nyan pa po dang /_de bzhin du bsnam par bya ba dang /_snom pa dang /_snom pa po la sogs pa dag kyang gnyis gnyis dang /_thams cad kyi rnam pa gsum gyis phan tshun du phrad par 'gyur ba med par dgag pa yang brjod par bya'o/_/de la skye mched kyi don ni sems dang sems las byung ba rnams
[\[154a.3\]]skye ba'i sgo'i don to/_/blta bar bya ba la sogs pa dang 'dod chags la sogs pa dag gnyis gnyis dang /[# ]thams cad kyang phan tshun du phrad pa med pa de ni dam bca' ba nye bar gzhag [#]pa yin no/_/da ni phrad pa med pa bstan pa'i phyir 'thad pa bshad par bya ste/_gzhan ni [#]gzhan dang phrad gyur [#]
[\[154a.4\]]na/_/gang phyir blta bya la sogs la/_/gzhan de yod pa ma yin pa/_/de phyir phrad par mi 'gyur ro/_/phrad pa ni sbyor ba'i rnam grangs te de yang gzhan yod na gzhan dang phrad par 'gyur ba yin na/_gang gi phyir blta [#]bar bya ba dang /_lta ba dang /_lta ba po dang /_'dod chags dang /_chags pa dang /_
[\[154a.5\]]chags par 'gyur ba la sogs pa dag la [#]gzhan de yang yod pa ma yin pa de'i phyir phrad par mi 'gyur ro zhes mjug bsdu ba'i tshig yin no/_/'dis ni mi mthun pa'i phyogs las ldog pas phyogs kyi chos ston te/_dper na rtag pa dang /_ma byas pa nyid du 'brel pa de yang sgra la med la [#]byas pa nyid ni yod pa lta bu'o/_
[\[154a.6\]]'dir sbyor ba'i tshig ni don dam par lta ba po ni blta bar bya ba'am/_lta ba dang mi phrad de/_de las gzhan ma yin pa'i phyir ro/_/gang zhig gang las gzhan ma yin pa de ni de dang de [#]mi phrad de/_dper na rang gi bdag nyid bzhin no/_/gzhan ni [#]gzhan dang /phrad 'gyur na/_/zhes bya ba 'di la/_gzhan dag na re/_'dod chags
[\[154a.7\]]la sogs pa la phrad pa med de/_yul dang rgyud tha dad pa'i rjes su 'jug pa'i phyir ro/_/phrad pa ni yul tha dad pa ma yin pa dang /_rgyu [#]tha dad pa ma yin pa dag bar du [#]ma chod par 'jug pa nyid yin no zhes zer ro/_/de la 'dir kha cig na re blta bar bya ba la sogs pa dag yul tha dad pa ma yin pa'i phyir dang /_'dod
[\[154b\]]
[\[154b.1\]]chags la sogs pa dag kyang yul na mi gnas pa'i phyir yul dang rgyud tha dad pa'i rjes su 'jug pa'i phyir ro/_/zhes bya ba'i gtan tshigs kyi don ma grub pa nyid dang /_rjes su 'gro ba med pa'i phyir de ni legs pa ma yin pa 'dra'o zhes zer ro/_/'og nas 'byung ba'i tshul gyis/_blta bya la sogs
[\[154b.2\]]'ba' zhig la/_/gzhan nyid med par ma zad kyi/_/gang yang gang dang lhan cig tu/_/gzhan pa nyid du mi 'thad do/_/mnyan par bya ba dang /_nyan pa dang /_nyan pa po la sogs [#]dang /_zhe sdang dang /_zhe sdang can dang /_zhe sdang bar bya ba la sogs pa zhes bya ba'i tha tshig ste/_de'i phyir
[\[154b.3\]]de dag la phrad pa med do/_/'dir smras pa/_blta bar bya ba dang /_lta ba dang /_lta ba po la sogs pa dag gzhan ma yin pa nyid du ma grub pa'i phyir gtan tshigs kyi don ma grub pa nyid kyi skyon du 'gyur ba ma yin nam/_bshad pa ma yin te/_ji ltar zhe na/_gzhan ni gzhan las brten te
[\[154b.4\]]gzhan/_/gzhan med gzhan las gzhan mi 'gyur/_/gzhan ni gzhan la ltos nas gzhan/_/zhes bya na/_gzhan med pas de'i phyir gzhan la brten te gzhan zhes bya ba yang mi 'thad do/_/'o na ci zhe na/_gzhan ni gzhan las [#]brten te gzhan zhes tha snyad gdags pa yin no zhes bya ba'i tha
[\[154b.5\]]tshig go/_/'dis ni bsgrub par bya ba'i chos brjod pa khyad par can brten [#]pa nyid la ltos pa dang bcas pa nyid yin par bstan to/_/gang la [#]brten te gang yin pa/_/de ni de las gzhan mi 'thad/_/ces bya ba ni dam bca' ba [#]nye bar gzhag pa yin no/_/'dir rjes su dpag pa ni don dam par blta ba ni blta [#]
[\[154b.6\]]bar bya ba las gzhan ma yin te/_brjod pa khyad par can brten [#]pa nyid la ltos pa dang bcas pa nyid yin pa'i phyir blta bar bya ba'i rang gi bdag nyid bzhin pas de'i phyir bsgrub pas [#]sgrub pa'i gtan tshigs kyang gtan tshigs yin pa'i phyir don ma grub pa nyid ma yin la/_brjod par bya ba khyad par can brten [#]pa nyid la ltos pa
[\[154b.7\]]dang bcas pa nyid kyi gtan tshigs kyi don kyang ma grub pa nyid ma yin te/_ltos pa med pa nyid ma grub pa'i phyir ro/_/ji ltar zhe na/_gal te gzhan ni gzhan las gzhan/_/gzhan med par yang rung bar 'gyur/_/gal te gzhan zhes bya ba ngo bo nyid kyis gzhan las gzhan yin par gyur na [#]de lta
[\[155a\]]
[\[155a.1\]]na gzhan med par yang gzhan du rung bar 'gyur te/_de'i ngo bo nyid yin pa'i phyir dper na tha snyad kyi bden par grags pa'i me'i dngos po gzhan la mi ltos par yang tsha ba'i ngo bo nyid du 'gyur ba bzhin no/_/gzhan las gzhan pa'i gzhan pa de/_/med na med pas de phyir med/_/
[\[155a.2\]]gzhan nyid ces bya ba de'o/_/de ni mi 'dod de/_lta ba po dang /_nyan pa po la sogs pa dag blta [#]bar bya ba dang /_mnyan par bya ba la sogs pa la mi ltos par gzhan nyid du 'gyur ba med la/_chags pa la sogs pa dag kyang 'dod chags la sogs pa la mi ltos par gzhan nyid du 'gyur ba med de/_dper
[\[155a.3\]]na tha snyad du yang me grang ba la mi ltos par rang gi ngo bo nyid kyis tsha ba nyid med pa bzhin no/_/ci ste lta ba po ni lta ba la sogs pa la ltos pa med par yang gzhan nyid yin te/_mtshan nyid tha dad pa'i phyir ba lang dang rta bzhin no/_/mtshan nyid tha dad [#]'di lta bu yang yod de/_lta ba po ni yul du snang ba'i
[\[155a.4\]]rnam par shes pa'i mtshan nyid dam de dang ldan pa'i 'du byed kyi tshogs bzhin no/_/lta ba ni yul kha dog gzugs dang ba mig gi rnam par shes pa'i gnas yin no/_/gzugs ni gzugs su rung ba'i mtshan nyid kha dog dang /_dbyibs kyi bdag nyid yin no/_/de'i phyir gtan tshigs ji skad smos pa'i
[\[155a.5\]]mthus lta ba po ni lta ba la sogs pa dag las gzhan [#]nyid yin pas rtog ge phyi ma dang rang dbang du/_rjes su dpag pas gnod do zhe na/_de ni rigs pa ma yin te/_de nyid kyi phyir ba lang dang /_rta dag gzhan nyid du ma grub pa'i phyir ro/_/'dis ming tha dad pa'i phyir dang rgyu [#]dang 'bras bu tha dad pa'i phyir
[\[155a.6\]]zhes bya ba la sogs pa'i gtan tshigs dag gi lan kyang btab pa yin no/_/gzegs zan pa dag gis smras pa/_blta bar bya ba la gzhan nyid nges par gnas pa kho na yin pas de'i phyir gzhan nyid grub pas brjod pa khyad par can brten [#]pa nyid la ltos pa dang bcas pa nyid yin pa'i phyir zhes bya ba'i gtan
[\[155a.7\]]tshigs kyi don ma grub pa nyid do/_/de lta na yang gzhan nyid ces bya ba brjod pa'i chos can gzhan nyid la ltos pa dang bcas pa'i phyir dang /_phyogs kyi chos spyir brjod pa'i phyir gtan tshigs kyi don ma grub pa nyid ma yin no/_/gzhan yang gzhan nyid dang ldan pas gzhan nyid du 'dod na gnyis pa med par
[\[155b\]]
[\[155b.1\]]yang rang las gzhan nyid du 'gyur te/_de'i bdag nyid yin pa'i phyir dper na me grang ba la sogs pa la ma ltos par yang rang gi bdag nyid kyis tsha ba nyid du 'gyur ba bzhin no/_/gnyis [#]med pa dngos po gzhan la mi ltos pa'i chos can la gzhan nyid du rtog na yang rtog pa tsam du zad de/_dngos po
[\[155b.2\]]gzhan la ltos pa nyid gzhan nyid kyi blo'i rgyu ma yin la/_gzhan nyid ni blo de'i rgyu yin pa'i phyir ro/_/gzhan dang gzhan ma yin pa nyid gzhan nyid dang ldan par rtog na yang don med pa nyid dang /_dgag pa mi mthun pa nyid du 'gyur ro/_/dngos po brjod par bya ba ma yin pa dus phyis gzhan
[\[155b.3\]]nyid dang ldan par rtog na yang dngos po ni gzhan nyid dang ldan pa ma yin te/_dngos po yin pa'i phyir/_dper na brjod par bya ba ma yin pa de nyid kyi skad cig ma bzhin pas rang gi rjes su dpag pa la gnod do/_/bye brag pa gzhan dag gis smras pa/_don dam par lta ba ni blta [#]bar bya ba las gzhan
[\[155b.4\]]ma yin te zhes dam bcas pa de'i don gang yin/_gal te gzhan nyid de la mi 'jug go zhe na ni gtan tshigs ma nges pa nyid de/_mi mthun pa'i phyogs la yang /_ltos pa dang bcas pa nyid du 'jug pa'i phyir ro/_/ci ste gzhan nyid rdzas kyi ngo bo nyid ma yin no zhe na ni grub pa la sgrub pa yin te/_gzhan nyid
[\[155b.5\]]ni de'i ngo bo nyid yin pa'i phyir ro/_/de la 'dir brtag pa snga ma la yang ji skad bstan pa'i tshul gyis gzhan nyid bkag pa'i phyir/_mi mthun pa'i phyogs med pas ma nges pa nyid ma yin no/_/brtag pa gnyis pa la yang don dam par lta ba ni blta [#]bar bya ba las gzhan ma yin no zhes bya ba la/_kho bo
[\[155b.6\]]cag gis de la gzhan nyid kyi blo dang sgra'i spyod yul nyid kyi chos med do zhes bstan pa'i phyir pha rol po la sgrub [#]pa de lta bu med pas grub pa la sgrub pa yang ma yin no/_/don dam par gzhan nyid la gzhan nyid kyi ngo bo nyid med de/_spyi dang khyad par dang ldan pa'i phyir dper na gzugs nyid bzhin no/_/yang
[\[155b.7\]]na don dam par gzhan nyid ni gzhan nyid kyi blo dang sgra skye ba'i rgyu nyid ma yin te/_blo dang sgra khyad par can gyi rgyu yin pa'i phyir dper na gzugs nyid bzhin no/_/yang na don dam par gzhan nyid kyi blo ni gzhan nyid dang ldan pa'i blta [#]bar bya ba la sogs pa'i yul dngos dang ldan pa ma yin te/_gzhan nyid kyi blo yin
[\[156a\]]
[\[156a.1\]]pa'i phyir dper na gzhan nyid kyi [#]yul can ma yin pa bzhin no/_/rgyas par ni snga ma bzhin no/_/yang gzhan yang /_'di la gzhan nyid ces bya ba de gzhan la yod dam gzhan ma yin pa la yod grang na/_des cir 'gyur/_gal te gzhan la yod do zhe na/_/gzhan nyid gzhan la'ang [#]
[\[156a.2\]]yod ma yin/_/de 'jug pa don med pa nyid du 'gyur ba'i phyir dang /_gzhan ni gzhan nyid dang bral bar pha rol po'i phyogs la yang grub pa'i phyir ro/_/ci ste gzhan ma yin pa la yod do zhe na/_de lta na yang /_gzhan ma yin la'ang yod pa min/_/rang las gzhan nyid yin par gyur na mi rung ba'i phyir ro/_/yang
[\[156a.3\]]gzhan yang /_gzhan nyid dang ldan pa ni de dang ldan du zin kyang de'i ngo bo nyid du 'gyur bar mi 'thad de/_ba lang dang ldan pa ba lang dang ldan du zin kyang ba lang nyid du 'gyur bar mi 'thad pa bzhin no/_/gzhan dag gis smras pa/_de dang ldan pas de'i bdag nyid du 'gyur ba ma yin mod kyi/_'on kyang de'i
[\[156a.4\]]blo dang sgra'i rgyu nyid yin no/_/de ni dgag pa smras zin pa'i phyir lan du mi rung ngo /_/gal te gzhan nyid kyis [#]gzhan 'di ni gzhan yin no zhes gsal bar byed pa'i phyir de'i ngo bo nyid kyang ma yin la/_de dang ldan pa don med pa nyid du yang mi 'gyur ro zhe na/_de ni rigs pa ma yin te/_gsal bar byed pas
[\[156a.5\]]gsal bar bya ba'i don gsal ba'i ngo bo nyid du gsal bar byed pa'i phyir gzhan nyid kyis gzhan 'di ni gzhan yin no zhes gsal bar byed pas gzhan nyid kyis de gsal bar byed pa don med pa nyid du 'gyur ba'i phyir dang /_gzhan nyid ma yin pas ni 'di gzhan yin no zhes gsal bar
[\[156a.6\]]byar mi rung ba'i phyir ro/_/'di ni phyogs tsam pa [#]zhig bstan pa yin te/_'dis spyi dang khyad par dang yod pa nyid dang /_tshad la sogs pa dag kyang dgag par bya'o/_/de'i phyir de ltar gzhan nyid mi 'thad pas gtan tshigs ji skad smos pas [#]ma grub pa med do/_/gzhan dag gis smras pa gzhan
[\[156a.7\]]nyid kyi mtha' dang /_gzhan ma yin pa nyid kyi mtha' de dag ni mtha' gnyis te/_de la gal te khyed kyis gzhan nyid kyi mtha' med do zhes de dgag pa brjod pas gzhan ma yin pa nyid kyis mtha' yongs su bzung ba byas pas des na mdzad pa'i mtha' la gnod par 'gyur ro/_/'dir bshad pa/_ji skad
[\[156b\]]
[\[156b.1\]]bstan pa'i tshul gyis re zhig gzhan nyid med do zhes bya ba de bstan zin pas/_gzhan nyid yod pa ma yin na/_/gzhan nam de nyid yod ma yin/_/gzhan la ltos pas sam/_de [#]bkag pas gzhan ma yin pa nyid grub pas/_tha snyad pa yin pa'i phyir dang /_gzhan nyid ma grub pas gzhan ma yin pa
[\[156b.2\]]nyid kyang med pa'i phyir ro zhes bya bar dgongs so/_/ji ltar de dgag ce na/_don dam par lta [#]ba po ni blta bar bya ba dang gzhan ma yin pa nyid ma yin te/_brjod pa khyad par can brten [#]pa nyid la ltos pa dang bcas pa nyid yin pa'i phyir/_dper na blta bar bya ba'i rang gi bdag nyid bzhin no/_/de bzhin du yod pa nyid
[\[156b.3\]]dang /_rgyu nyid dang /_'bras bu nyid dang /_lan 'ga' shes pa log pa'am the tshom can gyi yul nyid dang /_rkyen gyi dbye bas tha dad pa nyid kyi phyir ro zhes bya ba la sogs pa'i gtan tshigs dag gis kyang rjes su dpag pa rgyas par bstan par bya'o/_/de'i phyir de ltar gzhan ma yin pa nyid kyang bkag pa'i phyir
[\[156b.4\]]mdzad pa'i mtha' la gnod par mi 'gyur ro/_/gang gi phyir de ltar gcig pa nyid la sogs pa dag ma grub pa'i phyir/_de ni de dang phrad pa med/_/gzhan yang gzhan dang phrad mi 'gyur/_/zhes rab tu byed pa bstan pa'i nang nas 'byung ba'i dbang gis mjug bsdu ba'o[#]/_/gang la la 'di skad ces 'dod chags dang
[\[156b.5\]]chags pa dag phrad pa yod pa nyid de/_phrad bzhin pa yod pa'i phyir dper na/_'o ma dang chu dag bzhin no/_/yang na phrad pa de dang ldan pa'i phrad pa yod pa nyid de/_mthar thug pa'i sgrar brjod pa'i phyir dper na lcags sgrog la sogs pas bcings pa bzhin pas phrad pa phrad pa dang ldan pa'i mthar thug pa'i
[\[156b.6\]]sgrar brjod pa de yang yod do/_/de bzhin du don dam par phrad pa po de dang ldan pa'i phrad pa [#]yod pa nyid de/_brjod pa khyad par can gyis [#]brjod par bya ba yin pa'i phyir dang /_dper na zas dang 'brel pas brjod pa khyad par can gyi cha la brten [#]pa'i za ba po bzhin pas phrad pa po brjod pa khyad par can gyis brjod par bya
[\[156b.7\]]ba'i phrad pa po de yang yod pas/_de'i phyir phrad pa yod pa nyid do zhes zer ro/_/de'i phyir bshad pa/_phrad bzhin pa dang phrad pa dang /_/phrad pa po yang yod ma yin/_/sgrub pa ji skad bstan pas gzhan nyid mi srid pa'i phyir ro zhes bya bar dgongs so/_/de la 'dir rab tu byed pa'i don ni pha rol pos rab tu byed pa'i
[\[157a\]]
[\[157a.1\]]dang por sgrub pa smras pa'i skyon brjod pas phrad pa ngo bo nyid med pa nyid du bstan pa yin no/_/de'i phyir rab kyi rtsal gyis rnam par gnon pa gzugs la phrad pa'am/_bral ba med do/_/de bzhin du tshor ba dang /_'du shes dang /_'du byed rnams dang /_rnam par shes pa la yang phrad pa'am/_
[\[157a.2\]]bral ba med do/_/gzugs dang /_tshor ba dang /_'du shes dang /_'du byed rnams dang /_rnam par shes pa la phrad pa'am bral ba med pa gang yin pa de ni shes rab kyi pha rol tu phyin pa'o zhes bya ba la sogs pa [#]gsungs pa de dag grub pa yin no/_/slob dpon legs ldan byed kyis nye bar sbyar ba/_dbu ma [#]rtsa ba'i
[\[157a.3\]]'grel pa shes rab sgron ma las/_phrad pa brtag pa zhes bya ba ste/_rab tu byed pa bcu bzhi pa'o//_//da ni de bzhin du stong pa nyid kyi mi mthun pa'i phyogs kyi khyad par dgag pas/_rten cing 'brel bar 'byung ba chad pa med pa dang /_rtag pa med pa bstan pa'i don gyi dbang gis rab tu byed pa bco lnga
[\[157a.4\]]pa brtsam mo/_/'dir smras pa/_khyed dngos po rnams ngo bo nyid med do zhes smra ba'i [#]dam bcas pa la rang gi tshig dang 'gal ba'i skyon yod de/_de nyid kyi [#]don de la skur pa btab pa'i phyir dper na smras pa/_thams cad brdzun no zhes bya ba bzhin no/_/'dir yang gal te/_ngo bo nyid med pa yin na ni ji
[\[157a.5\]]ltar dngos po yin/_ci [#]ste dngos po yin na ni/_/ngo bo nyid med pa ma yin pas dam bcas pa la de nyid kyis don de la skur pa btab pa'i skyon yod do/_/'dir bshad pa/_don dam par dngos po rnams ngo bo nyid yod pa yin te/_dper na che ge mo zhig bzhin no zhes bya ba'i rjes su 'gro ba med pa'i phyir
[\[157a.6\]]dang /_don dam par dngos po rnams ngo bo nyid yod pa nyid du khas blangs nas ngo bo nyid med pa nyid du dam ma bcas pa'i phyir des na dam bcas pa'i don la skur pa ma btab pas gtan tshigs kyi don ma grub pa nyid ma yin la/_tha snyad du yang dngos po rnams kyi ngo bo nyid sgyu ma'i ngo bo nyid bzhin du dam bcas pa la de bzhin du skur pa ma btab pa'i
[\[157a.7\]]phyir dang /_rten cing 'brel par 'byung ba ni skye ba med do zhes bya bas [#]lan btab zin pa'i phyir 'di la skyon med do/_/mkhas par rlom pa gzhan dag gzhan du phyir zlog par byed de/_de dag ngo bo nyid gang gis ngo bo nyid med pa nyid du 'dod/[# ]gal te rang gi rnam par rtog pa'i bzos sbyar [#]ba'i ngo bo nyid
[\[157b\]]
[\[157b.1\]]sgro btags nas ma grub bo zhe na ni grub pa la sgrub pa yin no/_/ci ste de dag rgyu dang rkyen las byung ba'i ngo bo nyid gang yin pa des ngo bo nyid med pa nyid do zhe na ni de ni [#]rigs pa ma yin te/_mngon sum dang grags pa'i gnod pas gnod par 'gyur ba'i phyir ro/_/'dir bshad pa/_don dam par rnam par
[\[157b.2\]]shes pa rnam par brtags pa'i dngos po'i gzugs la dmigs pa'i skye ba khas ma blangs pa'i phyir dang /_dngos po yod pa nyid bkag pa'i phyir dang /_'jig rten gyi tha snyad ma spangs pa'i phyir mngon sum dang grags pa'i gnod pa med pas kho bo cag gi phyogs la gang gis gang la gnod pa yang [#]med
[\[157b.3\]]do/_/mngon sum gyis gnod pa yod par ston par 'dod na de yang rigs pa ma yin te/_mngon sum du dmigs pa'i dngos po mngon sum du yod pa nyid du bstan par bya dgos na de yang ma grub pa'i phyir ro/_/gal te don dam par dngos po 'ba' zhig rnam pa 'ga' zhig gis yod par gyur na rang gi
[\[157b.4\]]bdag nyid kyis yod pa de'i skye ba don med par 'gyur te/_ngo bo nyid ni rgyu rkyen las/_/'byung ba rigs pa ma yin no/_/ngo bo nyid yod par smra ba'i phyogs la zhes bya ba'i tshig gi lhag ma'o/_/ngo bo nyid ni rang gi ngo bo ste/_rang gi bdag nyid ces bya ba'i tha tshig go/_/'byung ba ni skye ba'o/_/ci ste 'byung
[\[157b.5\]]bar mthong bas bsnyon par mi nus so zhe na/_de yang rgyu dang rkyen gzhan la rag las pa yin pas/_rgyu dang rkyen las byung ba yi/_/ngo bo nyid ni byas par 'gyur/_/de la rgyu ni thun mong ma yin pa dang /_rang gi don dang de ma thag pa dang /_cha mthun pa dang [#]bskyed pa gcig pu gang yin pa'o/_/rkyen ni
[\[157b.6\]]de las bzlog pa ste/_/lhan cig byed pa dag go/_/byas pa ni bcos ma zhes bya ba'i tha tshig go/_/de la 'dir rab ni [#]mi mthun pa'i phyogs las bzlog pas phyogs kyi chos mngon no zhes bya ba'i tshig gi don te/_dper na sgra mi [#]rtag pa dang ldan pa ma yin te/_rtag pa ni [#]byas pa [#]yin pa'i phyir ro/_/rtag
[\[157b.7\]]pa la ni byas pa nyid med la sgra la [#]ni byas pa nyid yod pas de'i phyir sgra ni mi rtag ste/_byas pa'i phyir ro zhes bya ba de bzhin du 'dir yang ngo bo nyid ni rgyu dang rkyen rnams las byung bar mi rigs te/_rgyu dang rkyen rnams las byung ba'i ngo bo nyid ni byas pa yin par 'gyur la/_ngo bo nyid la ni byas pa nyid yod pa ma
[\[158a\]]
[\[158a.1\]]yin te/_/ngo bo nyid ni ma byas pa'i phyir ro/_/'di la ni byas pa nyid yod pas 'dir rjes su dpag pa ni don dam par nang gi skye mched rnams ni ngo bo nyid yod pa ma yin te/_rgyu dang rkyen las byung ba'i phyir dper na sgyu mar byas pa'i mi dang /_phyugs dang /_ri dgas dang /_bya la sogs
[\[158a.2\]]pa'i rdzas dag bzhin no/_/gang la ngo bo nyid yod pa de ni 'byung bar mi 'gyur bas mi mthun pa'i phyogs las ldog go/_/'dir tshig gi [#]don ma rtogs pa sun 'byin par 'dod pa kha cig gis smras pa/_sgyu ma ni gsang sngags dang sman yongs su gzung [#]ba'i dbang gis 'jim pa dang /_sa dang /_rtswa
[\[158a.3\]]dang /_'bras bu dang /_lo ma la sogs pa dag yod pa nyid las glang po che la sogs pa'i gzugs su snang ba'i phyir/_dpe bsgrub par bya ba'i chos dang mi ldan pa'i skyon yod do/_/de ni rigs pa ma yin te/_glang po cher snang ba glang po che'i ngo bo nyid med pa dpe nyid du 'dod kyi rtsa [#]la sogs pa dag mi 'dod
[\[158a.4\]]pa'i phyir dang /_de dag gi ngo bo nyid kyang yod pa ma yin te/_de dag gi skye ba bkag pa'i phyir dang /_sa la sogs pa dag rdzas su yod pa nyid bkag pa'i phyir ro/_/gzhan dag gis smras pa/_ji tsam du gang dag rgyu dang rkyen las byung ba de dag thams cad dngos po'i ngo bo nyid yin pas gtan tshigs kyi
[\[158a.5\]]don 'gal ba nyid yin no/_/ma nges pa nyid kyang yin te/_sgyu ma la sogs pa kha cig mthun pa'i phyogs dang mi mthun pa'i phyogs la yang yod pa'i phyir ro/_/mthun pa'i phyogs thams cad la ma khyab pas gtan tshigs kyi don ma grub pa nyid kyang yin te/_nam mkha' la sogs pa 'dus ma byas dag
[\[158a.6\]]rgyu dang rkyen las ma byung ba'i phyir ro/_/de yang bzang po ma yin te/_dngos po'i ngo bo nyid sgyu ma dang /_rmi lam dang /_smig rgyu lta bu dag rgyu dang rkyen gyis byas su zin kyang gzhan la med pa'i phyir ngo bo nyid ces brjod de/_dper na me'i tsha ba nyid bzhin pas de'i phyir ngo bo nyid ces bya ba de ni tha snyad pa yin gyi
[\[158a.7\]]don dam pa pa [#]ma yin no/_/don dam par ni/_ngo bo nyid ni byas pa zhes/_/ji lta bur ni rung bar 'gyur/_/byas pa nyid ni ngo bo nyid med pa nyid med na mi 'byung ba'i phyir ro [#]zhes bya bar dgongs so/_/de lta bas na mi mthun pa'i phyogs med pa'i phyir gtan tshigs kyi don 'gal ba nyid dang ma nges pa nyid ma
[\[158b\]]
[\[158b.1\]]yin no/_/mthun pa'i phyogs thams cad la ma khyab pa yang ma yin te/_tha snyad du yang nam mkha' la sogs pa ma skyes pa dag ni ri bong gi rwa bzhin du yod pa nyid du khas ma blangs pa'i phyir ro/_/mthun pa'i phyogs thams cad la ma khyab tu zin [#]kyang bsgrub par bya ba la 'khrul pa med pas
[\[158b.2\]]brtsal [#]ma thag tu 'byung ba bzhin du de yang gtan tshigs yin pa'i phyir dang /_dus gcig tu phyogs su ma byas pa'i phyir dang /_'dus ma byas kyi dngos po phyogs su ma byas pa'i phyir skyon med do/_/da ni mi mthun pa'i phyogs brtags na yang de las bzlog pas phyogs kyi chos kyi dbang gis rjes
[\[158b.3\]]su dpag pa smra bar 'dod nas bshad pa/_ngo bo nyid ni bcos min dang /_/gzhan la ltos pa med pa yin/_/bcos ma ma yin pa ni rgyu dang rkyen rnams kyis ma byas pa'i phyir ro/_/gzhan la ltos pa med pa ni brjod pa khyad par can brten [#]pa gzhan la ltos pa med pa'i phyir ro/_/nang gi dngos
[\[158b.4\]]po rnams ni de ltar bcos ma ma yin pa dang /_gzhan la ltos pa med pa ma [#]yin te/_'o na ci zhe na/_byas pa nyid dang /_ltos pa dang bcas pa nyid yin no/_/'dis ni dngos po'i chos bya ba [#]nyid dang /_ltos pa dang bcas pa nyid yin par bstan to/_/de'i phyir rjes su dpag pa ni don dam par nang
[\[158b.5\]]gi dngos po rnams ngo bo nyid med pa nyid de/_byas pa'i phyir dang /_brjod pa khyad par can bstan [#]pa nyid la ltos pa dang bcas pa'i phyir dper na sgyu ma mkhan gyis sprul pa'i mi la sogs pa bzhin no/_/gang ngo bo nyid yod pa de ni de las bzlog par 'gyur ro/_/rgyas par ni snga ma bzhin no//_//[#]
[\[158b.6\]]dbu ma [#]rtsa ba'i 'grel pa shes rab sgron ma [#]bam po bcu gcig pa/_/'dir smras pa/_don dam par nang gi skye mched kyi dngos po rnams ngo bo nyid yod pa nyid yin te/_rang las gzhan pa'i brjod pa dang /_brjod par bya ba khyad par can nyid kyi rgyu yin pa'i phyir dper na ring po thung ngu'i brjod pa
[\[158b.7\]]dang /_brjod par bya ba khyad par can nyid kyi rgyu yin pa bzhin no/_/de bzhin du rang las gzhan pa la'ang /_'di ni gzhan no zhes brjod pa dang /_brjod pa khyad par can nyid kyi rgyu yod do/_/'dir bshad pa/_'di la ngo bo nyid med pa nyid ston pa'i rjes su dpag pa du ma brjod pas/_dngos po'i
[\[159a\]]
[\[159a.1\]]ngo bo nyid med do zhes bstan zin pas/[# ]ngo bo nyid ni yod min na/_/gzhan gyi dngos po ga la yod pa de smros shig_/ngo bo nyid ni [#]de las gzhan pa'i dngos po la ltos nas gzhan gyi dngos po zhes brjod pa'i phyir ro zhes bya bar dgongs so/_/de'i phyir/_gzhan gyi dngos
[\[159a.2\]]po'i ngo bo nyid/_/gzhan gyi dngos po yin zhes brjod/_/ces bya ba smras te/_gzhan gyi dngos po'i [#]rang gi bdag nyid kyi ngo bo nyid ni dngos po gzhan la ltos nas gzhan gyi dngos por brjod pa yin no/_/ngo bo nyid med pa'i phyir gzhan gyi dngos po yang ma grub pas de'i phyir rang las gzhan pa'i brjod
[\[159a.3\]]pa dang /_brjod par bya ba khyad par can nyid kyi rgyu yin pa'i phyir zhes bya ba'i gtan tshigs de'i don ma grub pa nyid dam/_don 'gal ba nyid kyang yin la/_dpe yang med de/_ring po dang thung ngu dag ma grub pa'i phyir ro/_/gzhan dag gis smras pa/_mig la sogs pa'i dngos po dag gis don dam pa'i ngo
[\[159a.4\]]bo nyid yod pa nyid de/_dngos po yin pa'i phyir dper na me'i tsha ba nyid bzhin no/_/'dir bshad pa/_me dang bud shing brtag pa'i skabs su don dam par me'i tsha ba nyid bsal ba'i phyir dang /_don dam par yod pa nyid bkag pa'i phyir dang /_skye ba bkag pa'i phyir me ma grub pas dpe'i chos can
[\[159a.5\]]ma grub pa'i skyon dang /_dpe bsgrub [#]par bya ba'i chos dang mi ldan pa'i skyon yod do/_/yang gzhan yang /_ngo bo nyid dang gzhan dngos dag_/ma gtogs dngos po ga la yod/_/dngos po yod pa ma yin pa nyid do zhes bya ba'i tshig gi don to/_/de ci'i phyir zhe na/_rgyu dang rkyen rnams la brten te byung ba'i
[\[159a.6\]]dngos po'i bdag nyid ni ngo bo nyid ces bya la/_ngo bo nyid las gzhan pa'i dngos po rgyu la sogs pa dag ni gzhan gyi dngos po zhes bya ste/_de la/_ngo bo nyid dang gzhan dngos dag_/yod na dngos po 'grub par 'gyur/_/de dag kyang ji ltar med pa de ltar sngar spyi dang khyad par bstsal bas/_de bstsal zin
[\[159a.7\]]pas/_de'i phyir dngos po yin pa'i phyir zhes bya ba'i gtan tshigs kyi don ma grub pa nyid do/_/'dir smras pa/_gang dag dngos nyid gzhan dngos dang /_/dngos dang dngos med nyid lta ba/_/de dag sangs rgyas bstan pa la/_/de nyid mthong ba ma yin no/_/zhes khyod kyis 'og nas smras pa de la da [#]
[\[159b\]]
[\[159b.1\]]ltar khyod/_ngo bo nyid dang gzhan dngos dag_/ma gtogs dngos po ga la yod/_/ces smra ba 'dis gnod par 'gyur ro/_/yang na dngos po yod pa nyid de/_mi mthun pa'i phyogs yod pa'i phyir dper na/_bya rog yod pas 'ug pa yod pa bzhin no/_/'dir bshad pa/_don dam par skye ba bkag
[\[159b.2\]]pas/_gal te dngos po ma grub na/_/dngos med 'grub par mi 'gyur ro/_/dngos po bkag pas dngos po med pa zhes brjod pa'i phyir ro/_/dngos po med par yang [#]mi brjod pas khas blangs pa la gnod pa yang med la/_gtan tshigs kyi don ma grub pa yang ma yin no/_/yang na/_dngos po gzhan
[\[159b.3\]]du 'gyur ba ni/_/dngos med yin par skye bo smra/_/dngos po med pa'i phyir de yang med pas gtan tshigs thun mong ma yin pa nyid dam/_don 'gal ba nyid do/_/dpe yang med de/_dam dam par bya rog dang 'ug pa dag yod pa nyid du ma grags pa'i phyir ro/_/gang gi phyir de ltar nye bar brtags na/_
[\[159b.4\]]ngo bo nyid dang gzhan gyi dngos po dang dngos po med pa ma grub pa de'i phyir bde bar gshegs pa'i sras gang dag chags pa med pa'i blo yod pa shes bya'i rgya mtsho chen po mtha' dag la blo gros kyi 'od zer thogs pa med pa dang ldan pas thams cad la phan gdags pa'i phyir/_de bzhin gshegs pa'i tshul
[\[159b.5\]]spyad dka' ba spyod par byed pa rnam par mi rtog pa'i ye shes kyi shing rta la spyod pa de dag ni ngo bo nyid dang /_gzhan gyi dngos po dang /_dngos po dang /_dngos po med par mi blta'o[#]/_/de dag las gzhan pa'i sems can chung ngu tshe rabs gzhan du yang chos zab cing rgya che ba la bzod pa ma skyes pa ngo bo nyid dang [#]/_
[\[159b.6\]]gzhan gyi dngos po dang dngos po dang [#]dngos po med par smra ba la mngon par zhen pa'i bag chags kyis blo nyams par gyur pa/_gang dag dngos nyid gzhan dngos dang /_/dngos dang dngos med nyid lta ba/_/de dag sangs rgyas bstan pa la/_/de nyid mthong ba ma yin no/_/ngo bo nyid la sogs par lta ba ni/_
[\[159b.7\]]rigs pa dang lung dang 'gal ba'i phyir ro zhes bya bar dgongs so/_/de la ji ltar rigs pa dang 'gal ba nyid yin pa de ltar ni bstan zin to/_/ji ltar lung dang 'gal ba nyid yin pa de ltar 'dir bshad de/_bcom ldan dngos dang dngos med pa/_/ston pas kA [#]t+yA ya na yi/_/gdams ngag las ni yod pa dang /_/
[\[160a\]]
[\[160a.1\]]med pa gnyi ga'ang dgag pa mdzad/_/kA [#]t+yA ya na 'jig rten 'di ni gnyis la gnas te/_phal cher yod pa nyid dang /_med pa nyid la'o zhes bya ba la sogs pa dang /_de bzhin du kun dga' bo yod ces bya ba ni rtag par 'gyur la/_med ces bya ba ni chad par 'gyur ro zhes
[\[160a.2\]]kyang gsungs so/_/yang na kha cig la blo 'di lta bu 'byung ste/_gal te don dam par dngos po rnams med pa yin na/_'o na gang dag gi_/de kho na mthong ba la de kho na mthong zhes bya snyam na thub pa chen po'i sras rten cing 'brel par 'byung ba shes pa'i nyi ma'i 'od zer gyis mi shes pa'i mun pa
[\[160a.3\]]bsal ba gang dag_/dngos po rgyu dang rkyen las byung ba tha snyad kyi yan lag tu gyur pa dag la/_shes rab kyis yongs su rtog na/_ngo bo nyid kyang med/_gzhan gyi dngos po yang med/_dngos po yang med/[# ]dngos po med pa yang med do zhes dgag pa'i tshul gyis mthong ba de dag ni de kho na mthong ba
[\[160a.4\]]yin te/_de kho na mthong ba'i rgyu yin pa'i phyir ro/_/gzhan stong pa nyid du lta bas 'jigs shing skrag par gyur pa/_nam mkha' 'jigs shing skrag pa thogs pa dang bcas pa'i rdzas kyi gnas su gyur pa'i nam mkha' sel bar 'dod pa lta bu ngo bo nyid la sogs par lta ba la gnas pa/_gang dag
[\[160a.5\]]dngos nyid gzhan dngos dang /_/dngos dang dngos med nyid lta ba/_/de dag sangs rgyas bstan pa la/_/de nyid mthong ba ma yin no/_/de dag mthong ba ni log pa'i shes pas mthong ba yin pa'i phyir ro zhes bya bar dgongs so/_/de nyid kyi phyir/[# ]bcom ldan dngos dang dngos med pa/_/ston
[\[160a.6\]]pas kA [#]t+yA ya na yi/_/gdams ngag las ni yod pa dang /_/med pa gnyis ka dgag par mdzad/_/ngo bo nyid la sogs par mi lta [#]ba ni de kho na mthong ba yin no zhes bya ba de ltar khong du chud par bya ba nyid du rigs so/_/ci'i phyir zhe na/_gal te rang bzhin yod nyid na/_/de ni med nyid mi 'gyur
[\[160a.7\]]ro/_/dngos po rnams la ni snga na med pa dang /_zhig nas med pa nyid dag kyang yod do/_/'dis ni dngos po'i chos gzhan du 'gyur ba nyid bstan to/_/ci'i phyir dngos po'i bdag nyid rang bzhin gyis yod pa nyid yin na/_gzhan du 'gyur ba nyid du mi 'dod ce na/_de'i phyir dngos po'i mtshan
[\[160b\]]
[\[160b.1\]]nyid kyi/_rang bzhin gzhan du 'gyur ba ni/_/nam yang 'thad par mi 'gyur ro/_/zhes smras te/_me'i tsha ba'i mtshan nyid kyi rang bzhin grang ba nyid du mi 'gyur ba bzhin no zhes bya bar dgongs so/_/de'i phyir de ni chos mi mthun pa'i dpe'i tshig yin te[#]/_dper na brtag [#]pa la byas pa nyid yod
[\[160b.2\]]par mi rigs pa bzhin no/_/'dir rjes su dpag pa ni don dam par nang gi dngos po rnams la ji ltar rtog pa'i ngo bo nyid yod pa ma yin te/_gzhan du 'gyur ba'i phyir dper na chu'i reg pa me dang phrad pas/_tsha ba'i dngos por gyur pa la don dam pa pa'i tsha ba'i ngo bo nyid med pa bzhin no/_/ci ste yang
[\[160b.3\]]la la 'di snyam du sems te/_lung las/_shing sdong po 'di la khams sna tshogs yod do zhes gsungs pas chu la yang tsha ba nyid yod pa'i phyir dpe med do snyam na/_de la rdzu 'phrul dang ldan pa'am/_sems la dbang thob pas rtswa'am/_phub ma dang /_lci ba la sogs pa gang dang gang la nor
[\[160b.4\]]bu dang /_gser dang /_dngul la sogs par gyur cig ces byin gyis rlob [#]par byed pa de dang de bzhin du 'gyur ba shing la zhal gyis bzhes [#]nas/_shing sdong po 'di la khams sna tshogs yod do zhes gsungs pa yin no/_/gal te khams sna tshogs zhes bya ba ni nus pa sna tshogs zhes bya ba'i don yin no zhe
[\[160b.5\]]na/_gang zhig gang gi nus pa dang ldan pa de ni de'i ngo bo nyid yin par mi rigs te/_sa'i sra ba nyid kyang gsher ba nyid dang /_tsha ba nyid dang g.yo ba nyid kyi [#]ngo bo nyid du gyur na mi rung ba'i phyir ro/_/bye brag tu smra ba dag gis smras pa/_dngos po gnas skabs dang dus gzhan du gyur pa dag kyang yod pa nyid
[\[160b.6\]]du shes par bya ste/_rnam par shes pa'i yul yin pa'i phyir dper na da ltar bzhin pas des na gzhan du gyur pa'i phyir zhes bya ba'i gtan tshigs de'i don gal te byung nas 'jig pa yin na ni/_gzhan la gtan tshigs kyi don ma grub pa nyid yin la/_ci ste gzhan du 'gyur ba yin na ni rang la gtan
[\[160b.7\]]tshigs kyi don ma grub pa nyid do/_/de ni rigs pa ma yin te/_don dam par da ltar byung ba'i dngos po yang yod pa nyid du ma grub pas dpe ma tshang ba nyid kyi phyir dang /_gnas skabs dang dus gzhan du gyur pa yang med de/_skye ba bkag pa bzhin du de dag kyang bkag pa'i phyir ro/_/'das pa dang ma
[\[161a\]]
[\[161a.1\]]'ongs pa'i dngos po rnams kyang yod pa nyid ma yin te/_da ltar ma yin pa'i phyir dper na nam mkha'i me tog bzhin no/_/tha snyad du yang 'das pa dang ma 'ongs pa'i dngos po rnams yod pa nyid du mi 'grub ste/_'gal ba 'khrul pa med pa'i gnod pa yod pa'i phyir dang /_dngos po
[\[161a.2\]]dang dngos po med pa dag mi sgrub pa'i phyir 'dod pa'i don grub pas/_de ni bzang po ma yin no/_/grangs can dag las gang dag yod pa nyid zil gyis non pa'i phyir ram/_bag la zha ba'i phyir gtan tshigs kyi don ma grub pa nyid do zhes zer ba de dag la yang sgrub pa brgal zhing brtag par bya ste/_gal te de
[\[161a.3\]]dag na re dngos po 'gags pa dang /_ma skyes pa ni yod pa nyid de/_zil gyis non pa'i phyir nyi ma'i 'od zer dag gis skar ma'i 'od zil gyis non pa bzhin nam/_rnam par shes pa'i yul yin pa'i phyir ram/_dus su brjod pa'i phyir ram/_'di [#]zhes bstan pa'i phyir da ltar gyi dngos po bzhin no zhes
[\[161a.4\]]zer na/_de la yang dgag pa ji skad bstan pa nyid brjod par bya'o/_/zil gyis non pa'i gtan tshigs kyi don kyang ma grub pa nyid du brjod par bya'o/_/mi gsal ba ni gsal bar byar mi rung ste/_mi gsal [#]ba'i phyir dper na nam mkha'i me tog bzhin no/_/de bzhin du bag la ma zha ba yang bag la zha bar
[\[161a.5\]]mi 'gyur te/_bag la ma zha ba'i phyir dper na shes pa yod pa nyid bzhin nam/_gtso bo bzhin pas grub pa'i mtha' la gnod do/_/dngos po yod pa nyid du 'dzin pa la skyon gzhan 'di yang yod de/_gal te rang bzhin yod [#]nyid na/_de ni med nyid mi 'gyur ro/_/rang bzhin gzhan du 'gyur ba ni/_/
[\[161a.6\]]nam yang 'thad par mi 'gyur ro/_/rang bzhin ni mi 'gyur ba'i phyir dang /_dpe yang med pa'i phyir ro zhes bya bar dgongs so/_/rang bzhin med pa yang gzhan du 'gyur ba nyid du bstan par mi nus te[#]/_mo gsham gyi bu'i na tshod bzhin [#]du 'gyur ba med pa bzhin pas/_rang bzhin yod pa ma yin na/_/gzhan
[\[161a.7\]]du 'gyur ba gang gi yin/_/de lta bas na mtha' de gnyi ga yang skyon che bas dam pa rnams de dag yongs su 'dzin par mi byed do/_/'dir smras pa/_khyod kyis rang bzhin yod pa ma yin pa la gzhan du 'gyur ba med do zhes smras pa'i phyir dgag pa nyid [#]brjod pas de'i skabs ston pa'i phyir sgra'i don gyi
[\[161b\]]
[\[161b.1\]]mthus/_rang bzhin yod na gzhan du 'gyur ba nyid du khas blangs pa yin te/_des na khyod kyis phyogs snga ma la gnod pa dang /_gtan tshigs kyi don ma grub pa nyid do/_/rang bzhin yod na gzhan du 'gyur ba mi [#]srid pa'i phyir ro/_/'dir bshad pa/_kho bo ni med pa'i ngo bo nyid med pa stong pa nyid du
[\[161b.2\]]smra'i/_ngo bo nyid yod par mi smra ste/_gang gi phyir chos gang la yang rang bzhin yod par mi 'thad pa'i phyir ro/_/ci ste yang mi 'thad bzhin du yang rtog pa la goms pa'i dbang gis rab tu rtog par byed na/_rang bzhin yod pa yin na yang /_/gzhan du 'gyur bar ji ltar rung /_/lan btab zin
[\[161b.3\]]pa'i phyir dang /_gzhan du 'gyur ba ni rang bzhin stong pa nyid med na mi 'byung ba'i phyir ro zhes bya bar dgongs so/_/dgag pa nyid [#]kyang tha snyad pa yin te/_tha snyad pa kho nar yod pa nyid du sgrub pa yin gyi/_don dam pa pa ma yin pas phyogs snga ma la gnod par yang mi 'gyur la tha snyad du gzhan du 'gyur
[\[161b.4\]]ba nyid kyang 'grub pas gtan tshigs kyi don ma grub pa nyid ma yin no/_/'dir bye brag tu smra ba dag gis smras pa/_don dam par mig la sogs pa skye mched drug po dag ngo bo nyid yod pa kho na yin te/_yod pa'i blo'i rgyu yin pa'i phyir dper na mya ngan las 'das pa bzhin no/_/de la 'dir smig rgyu'i chu la
[\[161b.5\]]sogs pa dag kyang yod pa'i blo'i rgyu yin pa'i phyir gtan tshigs kyi don ma nges pa nyid do/_/yod pa'i blo nyid kyi rgyu yin pa'i phyir zhes nges par bzung nas gtan tshigs sbyor bar byed na yang gtan tshigs kyi don ma grub pa nyid dam/_don 'gal ba nyid do/_/skyon gzhan 'di yang yod de/_yod ces bya ba
[\[161b.6\]]rtag par 'dzin/_/med ces bya ba chad par lta/_/de [#]gnyi ga yang lta ba ngan pa yin te/_mtho ris dang byang grol gyi gegs su gyur pa'i phyir ro/_/'di ltar rtag pa nyid yin na gang bde bar gyur pa de yang bde bar gyur pa nyid yin la/_gang sdug bsngal bar gyur pa de yang sdug bsngal bar gyur pa
[\[161b.7\]]nyid yin pas/_bde ba bskyed pa'i phyir dang /_sdug bsngal nye bar zhi bar bya ba'i phyir sdug bsngal 'gog par 'gro ba'i lam kun du sten par mi byed de/_yod pa la bya ba mi 'thad pa'i phyir ro/_/chad pa nyid yin na yang med pa la kun nas nyon mongs pa dang /_rnam par byang ba'i sdug bsngal dang /_bde ba
[\[162a\]]
[\[162a.1\]]mi 'thad pa su zhig tshul khrims yang dag par blangs te 'jug cing ci'i phyir 'jug par 'gyur te/_med pa la 'jug pa mi 'thad pa'i phyir ro/_/de'i [#]phyir yod dang med pa la/_/mkhas pas gnas par mi bya'o/_/de ltar gang gi phyir yod pa dang med par lta ba de dag lta ba skyon
[\[162a.2\]]chags pa yin pa de'i phyir/_mkhas pa 'khor ba'i dgon pa las brgal bar 'dod pas mtho ris kyi gnas dang /_skyed mos tshal dag tu lha'i grong khyer na lha mo'i longs spyod rnyed sla ba'i bde ba dang /_tshor ba thams cad rgyun chad pa'i bde ba/_spros pa thams cad ma lus par nye bar zhi ba'i bde ba myong bar
[\[162a.3\]]'dod pa/_bdag nyid dang ldan pas/_dngos po rnams kyi yod pa nyid dang /_med pa nyid la gnas par mi bya ste/_de dag la gnas pa ni rtag pa dang /_chad pa'i skyon du thal bar 'gyur ba'i phyir ro zhes bya bar dgongs so/_/ji ltar na yod pa dang /_med par lta ba dag rtag pa dang /_chad par
[\[162a.4\]]lta ba [#]thal bar 'gyur zhe na/_gang zhig ngo bo nyid yod pa/_/de ni med pa min pas rtag_/sngon byung da ltar med ces pa/_/des na chad par thal bar 'gyur/_/dbu mar smra ba thams cad tha snyad tsam du 'dod pas/_gzugs la sogs pa skyes pa 'di dag ni yod pa'i blo'i rgyu yin pa'i phyir yod pa
[\[162a.5\]]yin la/_ma skyes pa dang /_ma 'gags pa dag ni med do zhes smra ba rnams la ni de ltar thal bar mi 'gyur ro/_/don dam par yang rtogs par bya ba'i ngo bo nyid stong pa'i phyir dang /_ma skyes pa'i phyir yod pa nyid du lta ba med la/_don dam par dngos po'i ngo bo nyid med pa nyid ma yin te/_rgyu dang ldan
[\[162a.6\]]pa'i phyir dper na sgyu ma byas pa bzhin pas med pa nyid du lta ba yang med pa'am/_yod pa dang med pa'i blo la mngon par zhen pa med pa'i phyir yod pa dang med pa'i mtha' gnyis su ltung ba yang med do/_/de la 'dir rab tu byed pa'i don ni stong pa nyid kyi mi mthun pa'i phyogs kyi khyad par dgag pas rten cing 'brel
[\[162a.7\]]bar 'byung [#]ba chad pa med pa dang /_rtag pa med pa bstan pa yin no/_/de'i phyir rab kyi rtsal gyis rnam par gnon pa gzugs la chad pa'i dngos po'am rtag pa'i dngos po med do/_/de bzhin du tshor ba dang /_'du shes dang /_'du byed rnams dang /_rnam par shes pa la chad pa'i dngos po'am/_rtag
[\[162b\]]
[\[162b.1\]]pa'i dngos po med do/_/gzugs dang /_tshor ba dang /_'du shes dang /_'du byed rnams dang /_rnam par shes pa la chad pa'i dngos po'am/_rtag [#]pa'i dngos po med pa gang yin pa de ni shes rab kyi pha rol tu phyin pa'o zhes bya ba dang /_de bzhin du/_yod dang med pa gnyi ga mtha'/_/dag dang ma dag gnyi
[\[162b.2\]]ga mtha'/_/de phyir mtha' gnyis rnam [#]spangs te/_/mkhas pa dbus na'ang gnas mi byed/_/ces bya ba la sogs pa dang /_de bzhin du/_ji ltar byis pas rnam brtags ltar/_/dngos rnams thams cad yod pa nyid/_/gal te ji ltar de mthong yod/_/thams cad de nyid mthong bar 'gyur/_/chos rnams
[\[162b.3\]]thams cad yod min pas/_/nyon mongs med cing rnam dag med/_/de dag ji ltar mthong ltar med/_/de dag med pa nyid kyang min/_/zhes bya ba la sogs pa gsungs pa de dag grub pa yin no/_/slob dpon legs ldan byed kyis [#]nye bar sbyar ba/_dbu ma [#]rtsa ba'i 'grel pa shes rab sgron ma
[\[162b.4\]]las/_dngos po dang dngos po med pa brtag pa zhes bya ba ste/_rab tu byed pa bco lnga pa'o//_//da ni de bzhin du stong pa nyid kyi mi mthun pa'i phyogs kyi khyad par dgag pas/_'khor ba dang mya ngan las 'das pa ngo bo nyid med pa nyid du bstan pa'i don gyi dbang gis rab tu byed pa bcu drug pa
[\[162b.5\]]brtsam mo/_/'dir smras pa/_don dam par nang gi dngos po rnams la ngo bo nyid yod pa kho na yin te/_de dag la bcings pa dang /_thar pa yod pa'i phyir ro/_/'di na gang [#]yod pa ma yin par nges par gzung ba de la ni bcings pa dang thar pa mi 'thad de/_dper na mo gsham gyi bu bzhin no/_/
[\[162b.6\]]nang gi dngos po rnams la ni de ltar bcings pa dang /_thar pa med pa ma yin pas de'i phyir de dag yod pas/_don dam par nang gi dngos po rnams la ngo bo nyid yod pa kho na yin no/_/'dir bshad pa/_'di la 'du byed kyi rgyun thog ma med pa'i dus nas rab tu bsags pa'i mi shes pa'i mun pas mdongs [#]
[\[162b.7\]]par gyur pa/_bdag dang bdag gir 'dzin pa'i chu srin 'dzin khris zin pa/_sgyu ma dang /_rmi lam dang /_smig rgyu lta bu 'khor ba'i btson ra nas yang dag par 'da' ba'i 'gro ba nyams pa/_'dod chags la sogs pa nyon mongs pa'i lcags sgrog gis gzhungs pa ni bcings pa'o/_/yang
[\[163a\]]
[\[163a.1\]]dag pa'i shes pa skyes pas/_'dod chags la sogs pa nyon mongs pa'i lcags sgrog gis gzhungs pa dang bral zhing de las nges par grol ba ni thar pa'o zhes tha snyad bden par rtogs [#]pa'i shes rab kyis gdags par zad kyi/_don dam pa'i bden par rtogs [#]pas ni ma yin te/_don
[\[163a.2\]]dam par bcings pa dang thar pa dag mi 'thad pa'i phyir ro/_/de ltar bcom ldan 'das kyis kyang /_de bzhin gshegs pas 'khor ba 'dogs par mdzad kyang der 'ga' yang 'khor ba med la/_de bzhin gshegs pas mya ngan las 'das pa 'dogs par mdzad kyang /_der 'ga' yang mya ngan las 'da'
[\[163a.3\]]ba med do zhes ji skad gsungs pa lta bu'o/_/slob dpon gyis kyang don de nyid kyi dbang du mdzad nas bcings par rnam par rtogs [#]pa dag rnam par brtags te/_'di ltar bcings pa zhig yod par gyur na 'du byed rnams sam/_sems can yin grang /_'du byed rnams kyang rtag pa dag gam/_mi rtag pa dag cig
[\[163a.4\]]yin grang na/_de la gal te brtag pa snga ma ltar 'dod na bshad pa/_gal te 'du byed 'khor zhe na/_/de dag rtag na mi 'khor te/_/'du byed rtag pa yod pa nyid du ston pa'i rjes su dpag pa med pa'i phyir dang /_rtag pa nyid du rjes su dpog pas bcings pa dang /_thar pa med pas de dag bstsal ba'i phyir
[\[163a.5\]]dam bcas pa la chos kyi ngo bo nyid las bzlog pa'i skyon du 'gyur ro zhes bya bar dgongs so/_/yang na/_de dag rtag na mi 'khor te/_/zhes bya ba 'di la 'khor ba [#]ni rgyun chags par rgyu zhing 'byung ba dang /_'gro ba lngar 'khor ba yin pa de yang 'du byed rtag pa snga phyi khyad par ma skyes pa rnams la mi 'thad do/_/
[\[163a.6\]]'dir grangs can dag gis smras pa/_gal te ther zug tu smra ba rnams kyang de skad smra ba dgag pa'i phyir rtag pa rnams mi 'khor ro zhes zer na ni rigs so/_/'on te 'du byed gnas skabs snga ma snga ma gzhan bor nas/_gnas skabs phyi ma phyi ma gnas 'thob [#]myong bar 'gyur ba mi 'jig [#]pa kho na dag mi
[\[163a.7\]]'khor ro zhes zer na ni de mi rigs te/_'di ltar kho bo cag gi phyogs la 'bras bu'i skad cig ma skye ba'i dus na rgyu ma zhig par shes par bya ste/_yul dang /_tshad dang /_gzugs la sogs pa'i [#]nye ba'i phyir dper na 'bras bu'i bdag nyid bzhin no/_/yang na 'jig pa bkag pa'i phyir/_lus dang /_dbang
[\[163b\]]
[\[163b.1\]]po dang /_blo'i mtshan nyid kyi 'du byed rnams nges par gnas pa kho na ste/_skyes bu'i don bya ba'i phyir skyes bu'i dmigs pa bsgrub [#]nus pa'i tshul gyis snang ba dang /_mi snang ba'i chos gzhan gyi [#]mtshan nyid du yongs su 'gyur bas yongs su 'gyur ba ni 'khor ba zhes bya'o/_/yongs su 'gyur ba yang
[\[163b.2\]]nges par gnas pa rnams kyi yin gyi/_de'i dus su 'jig pa rnams kyi yin par ni mi 'dod do/_/'dir de ni rigs pa ma yin te/_snang ba dang /_mi snang ba'i chos can yang de dang ldan par bstan pa'i phyir dang /_yul la sogs pa nye ba'i gtan tshigs dag gi skyon yang sngar bstan zin pa'i phyir
[\[163b.3\]]dang /_skye ba bkag pa'i phyir dang /_dngos po'i ngo bo nyid bkag pa'i phyir dang /_pha rol pos smras pa'i sgrub pa ma grub pas 'du byed mi 'jig pa rnams 'khor ro zhes bya ba de [#]mi rigs so/_/gzegs [#]zan pa dag dang /_rang gi sde pa dag gis smras pa/_'du byed mi rtag pa rnams 'khor ba nyid
[\[163b.4\]]yin gyi/_rtag pa snga phyi'i khyad par ma skyes pa rnams la 'khor ba med pa ni bden no/_/de dag gi phyir bshad pa/_mi rtag na yang 'khor mi 'gyur/_/'di ltar mi rtag par rab tu zhigs [#]pa rnams la phyir skye ba med pas/_de'i phyir de dag la yang rgyun chags par rgyu zhing 'byung ba dang /_'gro ba lngar
[\[163b.5\]]'khor ba mi 'thad do/_/yang na mi rtag pa rnams la mi rtag pa'i chos su rjes su dpog pas 'khor ba med pas 'khor ba bstsal ba'i phyir/_dam bcas pa la chos kyi ngo bo nyid bstsal ba'i skyon yod de de'i phyir/_mi rtag na yang 'khor mi 'gyur/_/zhes bshad de/_'du byed rnams zhes bya ba'i
[\[163b.6\]]skabs yin no/_/yang na/_mi rtag na yang 'khor mi 'gyur/_/zhes bya ba ni phyi rol gyi 'du byed rnams bzhin no zhes bya ba'i tshig gi lhag ma ste/_de ltar na de ni chos mthun [#]pa'i dpe mi 'khor ba dang /_mi rtag pa nyid kyi chos kyi khyad par can du byas pa'i tshig yin te/_byas pa ni mi rtag pa [#]zhes bya
[\[163b.7\]]ba bzhin no/_/'dir sbyor ba'i tshig ni don dam par nang gi 'du byed rnams 'khor bar mi 'thad de/_mi rtag pa'i phyir dper na phyi rol gyi bum pa la sogs pa bzhin no/_/ci ste 'du byed rnams rtag [#]pa gnyi ga ltar yang 'khor bar mi 'thad pa'i phyir sems can 'khor ro zhes rnam par rtog na de la yang brgal
[\[164a\]]
[\[164a.1\]]zhing brtag pa de nyid de/_ci sems can rtag pa zhig [#]gam/_'on te mi rtag pa zhig_/'khor gnyi ga ltar yang dam 'cha' na lan kyang de nyid de rtag pa ni mi 'gyur bas gnas skabs snga phyi'i khyad par ma skyes pa'i phyir dang /_mi rtag pa yang zhig nas mi skye ba'i phyir mi 'khor bas/_
[\[164a.2\]]sems can la yang rim 'di mtshungs/_/dgag pa'i tshul gyis zhes bya ba'i tha tshig go/_/de bas na sems can rtag pa dang mi rtag pa 'khor ba'i phyogs la yang dam bcas pa'i skyon dang /_rjes su dpag pa'i gnod pa snga ma bzhin no/_ci de [#]yang 'du byed rnams dang [#]sems can mi rtag par smra ba dag phyir
[\[164a.3\]]zlog [#]par byed de/_'du byed rnams dang /_sems can zhig pa'i rgyu can gyi 'du byed rnams dang /_sems can gyi rgyud phyi ma de dag gi rgyu las byung ba dag gnyen po ma skyes pa'i phyir/_rgyun chags su 'khor bas 'khor ba 'grub pa'i phyir skyon med do zhe na/_de ni bzang po ma yin te/_de ma thag pa'i rkyen
[\[164a.4\]]bzhin du 'du byed rnams dang /_sems can zhig pa dag skad cig ma phyi ma'i rkyen nyid yin pa bstsal ba'i phyir dang /_dam bcas pa'i skyon ma [#]spangs pa'i phyir dang /_de skad smra ba la rjes su dpag pas gnod pa'i phyir/_skyon med pa ma yin no/_/'dir 'jig rten rgyang phan pa dag gis smras pa/_'du
[\[164a.5\]]byed rnams dang /_sems can rtag pa dang /_mi rtag pa mi 'khor ro zhes zer ba ni grub pa la sgrub pa yin te/_ji tsam dbang po'i spyod yul ba[#]/_/skyes bu de tsam nyid du zad/_/sngo bsangs mang thos gang smra ba/_/de dag spyang ki'i rjes dang 'dra/_/mdzes ma legs par spyod cing zo/_/lus mchog khyod
[\[164a.6\]]'das gang de med/_/'jigs rung song ba phyir mi ldog_/lus 'di 'dus pa tsam du zad/_/'jig rten 'di nas 'jig rten gzhan du chos 'ga' yang mi 'gro zhing /_mngal na gnas pa'i sngon rol gyi 'jig rten gang yin pa de nas kyang [#]'dir 'ga' yang ma 'ongs te/_gang dag mngal na gnas pa'i
[\[164a.7\]]sngon rol na 'jig rten yod do zhes bya ba'i don de bsgrub pa'i phyir mngal na gnas pa'i sngon rol gyi blo gang yin pa de ni de ma thag tu 'gags pa'i blo can [#]du 'gro ba yin te/_blo yin pa'i phyir dper na de'i 'og rol gyi blo bzhin no zhes sgrub pa smra ba de dag la ni dpe med de/_'di ltar ma shi ba'i bar du gnas pa
[\[164b\]]
[\[164b.1\]]rnams la blo gcig kho nar zad pa'i phyir te/_de ltar re zhig 'jig rten snga ma med do/_ji ltar 'jig rten phyi ma med pa de ltar 'di bshad de/_lhas byin gyi 'chi ka'i sems ni sems gzhan dang nying mtshams sbyor ba med de/_'chi ka'i sems yin pa'i phyir dper na dgra bcom pa'i 'chi ka'i sems
[\[164b.2\]]bzhin no/_/de la 'dir 'du byed mi rtag pa 'khor ba tha snyad du ma bkag pa'i phyir dang /_'du byed rtag pa 'khor ba ni/_/gnyi gar yang bkag pa'i phyir grub pa la sgrub pa ma yin no/_/lhas byin gyi rgyud kyi gzugs kyi blo ni sgra'i blo las gzhan [#]pa ma yin te/_/yul tha dad pa'i phyir dper na rgyud gzhan gyi blo bzhin
[\[164b.3\]]pas rjes su dpag pa la dpe yod pa'i phyir/_tha snyad du 'jig rten pha rol snga ma ma grub pa ma yin no/_/'jig rten pha rol phyi ma yang med pa ma yin te/_zag pa dang bcas pa'i 'chi ka'i [#]sems ni sems gzhan dang nying mtshams sbyor te/_zag pa dang bcas pa'i phyir dper na 'chi ba'i rgyu'i sems
[\[164b.4\]]bzhin pas tha snyad kyi bden pa dang 'gal ba med do/_/gal te don dam par lhas byin gyi blo yang rgyud gzhan gyi blo thams cad las gzhan nyid ma yin te/_blo yin pa'i phyir dper na lhas byin gyi blo bzhin no zhe na/_de ni bzang po ma yin te/_don dam par lhas byin gyi blo'i skye ba bkag pa'i phyir dang /_
[\[164b.5\]]de las gzhan pa [#]nyid ma yin pa ma grub pa'i phyir dang /_tha snyad du gzhan nyid ma yin par dam 'cha' na grags pa'i gnod par 'gyur ba'i phyir dang /_dgra bcom pa'i sems kyang nying mtshams sbyor ba dang /_nying mtshams sbyor ba med par ma grub pa'i phyir dang /_don dam par sgrub pa dpe ma tshang ba'i skyon
[\[164b.6\]]yod pa'i phyir ro/_/tha snyad du zag pa med pa'i sems phyogs su byed na ni grub pa la sgrub pa yin no/_/srid pa snga ma'i 'chi ka'i sems sems gzhan dang nying mtshams sbyor bas ma nges pa nyid kyang yin no/_/gal te de yang phyogs su byas pa'i phyir skyon med do zhe na/_'jig rten pha rol la skur pa 'debs pa'i
[\[164b.7\]]phyogs la srid pa snga ma'i 'chi ka'i sems ma grub pas de phyogs su bya ba mi 'thad do/_/brtag [#]pa spros pas chog go/_/gnas ma bu'i sde pa dag gis smras pa/_gang zag ni phung po dang khams dang /_skye mched rnams las de nyid dang gzhan nyid du brjod par bya ba nyid ma yin pa de bzhin du rtag pa dang /_mi rtag
[\[165a\]]
[\[165a.1\]]pa nyid du yang brjod par bya ba nyid ma yin pa'i phyir phyogs gnyi gar bstan pa'i skyon de dag kho bo cag la mi gnod de/_gang zag de lta bu de 'khor ro/_/'dir bshad pa/_gal te gang zag 'khor zhe na/_/phung po skye mched khams rnams la/_/de ni rnam pa lngas btsal na/_/med
[\[165a.2\]]na gang zhig 'khor bar 'gyur/_/'khor bar mi 'gyur ba kho na ste/_med pa'i phyir ro zhes bya bar dgongs so/_/de ltar na de ni bsgrub [#]par bya ba dang /_sgrub pa'i chos nye bar bzhag pa'i tshig yin no/_/'dir sbyor ba'i tshig ni don dam par gang zag yod pa ma yin te/_gzugs su rung ba dang /_myong
[\[165a.3\]]ba dang /_mtshan mar 'dzin pa dang /_mngon par 'du byed pa dang /_rnam par shes par byed pa las [#]ma gtogs pa'i mtshan nyid dmigs su med pa'i phyir dper na bong bu'i rwa bzhin no/_/ci ste med bzhin du yang de la mngon par zhen pa'i bag chags kyis blo gros nyams pas rab rib can gyis [#]skra
[\[165a.4\]]shad dang sbrang bu la sogs pa yod par mthong ba bzhin du de yod par rnam par rtog na de lta na yang /_nye bar len nas nyer len par/_/'khor na srid pa [#]med par 'gyur/_/nye bar len pa nas nye bar len par 'khor na [#]nye bar len pa'i bar du nye bar len pa med cing nye bar len pa dang bral bar 'gyur ro/_/
[\[165a.5\]]nye bar len pa ni srid pa zhes gdags pas nye bar len pa med na srid pa de yang med pa'i phyir/_/srid med nye bar len med na/_/de gang ci zhig 'khor bar 'gyur/_/srid pa med pa dang /_nye bar len pa med pa ni gsal bar byed pa med pa'i phyir ro/_/gal te bar ma do'i srid pa'i phung po nye bar len
[\[165a.6\]]pas nye bar len pa dang bcas pa nyid du grub pa'i phyir skyon med do zhe na/_kha cig na re/_de yongs su gtong ba na ji skad smos pa'i skyon rjes su 'brang ba'i phyir de ni len du mi rung ngo zhes so[#]/_/de ni rigs pa ma yin no/_/skad cig ma gcig kho na la srid pa snga ma dang phyi ma gtong zhing len pa'i phyir ro/_/'di
[\[165a.7\]]ltar rnam pa lngas btsal na med pa'i phyir ro zhes bya ba de ltar rigs so/_/pha rol pos smras pa/_gang zag ni yod pa kho na yin te/_nye bar len pa gzhan du 'pho bas gnas pa'i phyir ro/_/'di na gang med pa de ni nye bar len pa gzhan du 'pho bas mi gnas te/_dper na mo gsham gyi bu bzhin no/_/
[\[165b\]]
[\[165b.1\]]gang zag la ni nye bar len pa gzhan du 'pho bas gnas pa 'di lta bu yod de/_bcom ldan 'das kyis de'i tshe de'i dus na nga nyid nga las nur gyur to/_/nga nyid legs mthong du gyur to zhes ji skad gsungs pa lta bu'o/_/de'i phyir gtan tshigs ji skad smos pa'i mthus gang zag ni yod pa kho na yin no/_/
[\[165b.2\]]'dir slob dpon gyis bshad pa/_nye bar len pas na [#]nye bar len par 'khor na de srid pa snga phyir gdags pa'i gnas nye bar len pa dang ldan pa ma yin par 'gyur te/_lhas byin khyim nas khyim gzhan du rgyu ba bzhin pas srid pa'i ngo bo nyid dang bral zhing srid pa med par 'gyur ro/_/de'i ngo bo nyid ma yin
[\[165b.3\]]pa'i phyir de de'i nye bar len pa ma yin pas/_nye bar len pa med par yang 'gyur ro/_/khyed nye bar len pa gang dag nye bar len par 'dod pa de dag kyang des nye bar len par mi byed de/_nye bar len pa yin pa'i phyir dper na de las gzhan pa'i nye bar len pa bzhin pas rjes su dpag pa las de ltar/_srid
[\[165b.4\]]med nye bar len pa na/_/de gang ci zhig 'khor bar 'gyur/_/de ltar re zhig don dam par 'du byed rnams dang /_sems can dang gang zag 'khor bar mi 'thad do/_/da ni mya ngan las 'das pa zhig yod par gyur pa na yang de dag las gang yang rung ba zhig mya ngan las 'das par 'gyur grang na/_de
[\[165b.5\]]la [#]gal te don dam par 'du byed rnams mya ngan las 'da' bar 'dod na/_'du byed mya ngan 'da' bar ni/_/ji lta bur yang mi 'thad do/_/don dam par ma skyes pa'i phyir dang /_tha snyad du yang rtag pa dag ma grub pa'i phyir dang /_don dam par mi rtag pa rnams ni mya ngan las [#]'da' bar mi 'thad de/_mi
[\[165b.6\]]rtag pa'i phyir/_dper na phyi rol gyi sa la sogs pa bzhin no/_/ji ste sems can mya ngan las 'da'o zhe na yang /_sems can mya ngan 'da' bar yang /_/ji lta bur yang 'thad mi 'gyur/_/rtag pa'am mi rtag par yongs su brtag [#]pa'o/_/de la re zhig rtag pa ni/_/mya ngan las mi 'da' ste/_
[\[165b.7\]]rgyu med pa'i phyir dper na nam mkha' bzhin no/_/rgyu med pa ni yod pa nyid du ma grags pa'i phyir/_dper na mo gsham gyi bu bzhin pas rtag pa nyid dang /_rgyu med pa nyid du rjes su dpog pas/_thar pa mi thob pas de bsal ba'i phyir rtag pa nyid du smra ba'i dam bcas pa las/_chos can gyi khyad par bstsal
[\[166a\]]
[\[166a.1\]]ba'i skyon yod do/_/mi rtag pa yang mya ngan las mi 'da' ste/_don dam par gang mi rtag pa de ni mya ngan las mi 'da' ste/_mi rtag pa'i phyir dper na phyi rol gyi sa la sogs pa bzhin no/_/'dir yang mi rtag pa nyid du rjes su dpog pas thar pa mi 'thob [#]pas de bsal ba'i phyir sems
[\[166a.2\]]can mi rtag pa nyid du smra ba'i dam bcas pa la/_chos can gyi khyad par bstsal ba'i skyon yod do/_/gnas ma bu'i sde pa dag_/gang zag ni rtag pa dang mi rtag pa nyid du brjod par bya ba ma yin pas ji skad smos pa'i skyon med pa'i phyir mya ngan las 'das pa grub bo zhes zer na/_de ni bzang po ma yin te/_gang
[\[166a.3\]]zag rtag pa dang /_mi rtag pa nyid du brjod par bya ba ma yin pa zhig rdzas su yod pa nyid du grub tu zin na yang don dam par thar pa mi 'thad de/_brten te gdags pa'i phyir dper na bum pa bzhin pas rjes su dpag pas gnod par 'gyur ro/_/gang rdzas yin pa de ni mi rtag ste/_dper na gzugs la sogs
[\[166a.4\]]pa bzhin pas rdzas nyid du rjes su dpog pas/_mi rtag pa nyid dang /_brjod par bya ba nyid kyis de dag tu brjod par bya ba nyid ma yin pa bsal ba'i phyir/_rdzas su yod pa nyid du smra ba'i dam bcas pa la chos can gyi khyad par bsal ba'i skyon yod do/_/gzhan yang phung po'i lhag ma med pa'i mya ngan las
[\[166a.5\]]'das pa'i dbyings kyi skad cig ma la gal te gang zag yod na ni rtag pa nyid kyi skyon du 'gyur la/_gal te med na ni chad pa nyid kyi skyon du 'gyur ro/_/yod pa dang med pa nyid du brjod par bya ba nyid ma yin na ni dbu ma pa smra ba dang mthun par smra ba yin no/_/gal te rnam par shes pa rnam par rtog pa med pa'i
[\[166a.6\]]spyod yul gyi gzugs la sogs pa dag yod pa dang med pa nyid du tha snyad gdags par bya ba ma yin yang /_dngos po yod pa nyid yin pa bzhin te/_de ltar yang /_/thar la gal te bdag yod rtag[# ]/gal te med na mi rtag 'gyur/_/skyes bu brjod par bya min yang /_/mkhas pas shes par bya [#]min
[\[166a.7\]]min/_/zhes smras pa lta bu'o zhe na/_de ni rigs pa ma yin te/_dngos po yod pa nyid yin na de nyid dang /_gzhan nyid du brjod par bya ba nyid du thal bar 'gyur bas grub pa'i mtha' dang 'gal ba'i phyir ro/_/don dam par gang zag gi blo 'di ni dngos po yod pa'i yul can ma yin te/_blo yin pa'i phyir zhe
[\[166b\]]
[\[166b.1\]]na/[# ]dper na bum pa la sogs pa'i blo bzhin pas gang zag dngos po nyid du ma grub pa'i phyir/_don dam par de la thar pa med do/_/gal te gang zag ni rdzas su yod pa yin te/_rnam par shes par bya ba yin pa'i phyir/_dper na gzugs bzhin no zhe na/_de ni ri bong gi rwa la sogs pa dag gis ma
[\[166b.2\]]nges pa nyid yin no/_/rnam par shes par [#]bya ba nyid kyang mi rtag pa nyid la sogs pa [#]dag med na mi 'byung ba'i phyir rtag pa de dang mi mthun pa'i chos sgrub pas/_don 'gal ba nyid kyang yin no/_/rang gi sde pa dag las kha cig gis smras pa/_'du byed rgyu dang rkyen gcig nas gcig tu rgyun chags su 'jug
[\[166b.3\]]pa 'dod chags la sogs pa dang lhan cig skyes pa rnams dang /_thar pa dang /_bde 'gror 'gro ba la gegs byed pa'i 'dod chags la sogs pas bcings pa'i phyir bcings pa yang 'grub la/_bcings pa rnams dam pa'i chos mnyan pa dang /_tshul bzhin yid la byed pa la sogs pa las byung
[\[166b.4\]]ba yang dag pa'i ye shes kyi snang ba shar bas mi shes pa'i mun pa bsal ba na/_'dod chags la sogs pa'i 'ching ba las nges par 'grol ba'i phyir thar pa yang 'grub bo/_/de dag kyang 'bras bu'i skad cig ma skye ba'i dus na rgyu'i skad cig ma 'jig pa'i phyir rtag pa yang ma yin la/_rgyu [#]rtag
[\[166b.5\]]pa'i phyir mi rtag pa yang ma yin pas phyogs gnyi gar bstan pa'i skyon med do/_/'dir [#]bshad pa/_skye 'jig chos can 'du byed rnams/_/mi 'ching grol bar mi 'gyur te/_/[#]snga ma bzhin du zhes bya ba ni snga ma dang mtshungs par te/_'du byed mi rtag pa rnams la 'khor ba dang mya ngan las 'das pa
[\[166b.6\]]mi 'thad par sngar bstan pa bzhin du zhes bya ba'i tha tshig go/_/ji ltar der don dam par nang gi 'du byed rnams 'khor bar mi 'thad de/_mi rtag pa'i phyir dper na phyi rol gyi bum pa la sogs pa bzhin no zhes bya ba dang /_don dam par mi rtag pa rnams ni mya ngan las 'da' bar mi 'thad de/_mi rtag pa'i phyir dper
[\[166b.7\]]na phyi rol gyi sa la sogs pa bzhin no zhes bstan pa de bzhin du 'dir yang 'du byed skye ba dang 'jig pa'i chos can rnams la bcings pa dang thar par mi 'thad do/_/de'i phyir sde pa gzhan dag gis yongs su brtags pa'i 'du byed rnams la yang don dam par 'khor ba dang /_mya ngan las 'das pa rnam pa thams
[\[167a\]]
[\[167a.1\]]cad du mi 'thad de/_'du byed skad cig ma re re la 'jig pa'am dus gzhan du gnas pa'am/_rtag pa dang mi rtag pa nyid du brjod par bya ba ma yin par brtags pa rnams ni skye ba dang 'jig pa'i chos can yin pa'i phyir ro/_/yang na/_skye 'jig chos can 'du byed rnams/_/mi 'ching grol
[\[167a.2\]]bar mi 'gyur te/_/zhes bya ba ni 'du byed nges par mi gnas pa rnams la bcings pa dang /_thar pa'i mtshan nyid dus tha dad par myong bar 'gyur ba'i gnas skabs gzhan mi srid pa'i phyir ro zhes bya bar dgongs so/_/yang na/_skye 'jig chos can 'du byed rnams/_mi 'ching grol bar mi 'gyur te/_/zhes
[\[167a.3\]]bya ba ni 'du byed 'dod chags la sogs pa dang /_lhan cig skyes pa rnams ni zhig pa'i phyir dang /_ma bcings pa rnams la ni thar pa skad cig ma phyi ma la 'byung bar 'gyur ba mi 'thad pa'i phyir ram/_'gal ba'i phyir ro/_/smras pa/_mtshan nyid las/_mi slob sems ni skye bzhin pa/_/sgrib pa las ni rnam
[\[167a.4\]]par grol/_/zhes 'byung ngo /_/[#]skye bzhin pa yang nyon mongs pa can dang [#]/_nyon mongs pa can ma yin pa nyid la skyon de nyid du 'gyur ro/_/brjod par bya ba nyid ma yin pa la yang nyon mongs par 'gyur ba bzhin pas nyon mongs pa can dang /_nyon mongs pa can ma yin pa nyid du brjod par bya ba nyid ma yin pa de
[\[167a.5\]]bzhin du skye bzhin pa la yang brjod par bya ba nyid ma yin pa'i phyir thar pa med do/_/gal te rgyun la bcings pa dang thar pa yod pas skyon med do zhe na/_de ni rigs pa ma yin te/_rgyun rdzas su med pa'i phyir dang /_rgyun nyon mongs pa can dang /_nyon mongs pa can ma yin pa dang /_brjod par bya ba
[\[167a.6\]]nyid ma yin pa dag la snga ma bzhin du thar bar mi 'grub pa'i phyir dang /_bcings pa dang /_thar pa dag tha snyad par 'dod pa [#]ni dam bcas pa nyams pa'i phyir ro/_/sems can bcings pa dang /_thar pa [#]smra ba la yang bshad par bya ste/_snga ma bzhin du sems can yang /_/mi 'ching grol bar mi
[\[167a.7\]]mi 'gyur ro/_/snga ma bzhin du sems can yang mi 'ching ste/_rtag pa dang /_mi rtag pa'i phyogs la skyon smos pa'i phyir ro/_/grol bar yang mi 'gyur te/_'du byed rtag pa dang /_mi rtag pa rnams la thar pa mi [#]'thad par bstan pa bzhin no zhes bya bar dgongs so/_/sems can bcings pa dgag
[\[167b\]]
[\[167b.1\]]pa sngar bstan pa dang /_khyad par med du zin kyang rgol ba tha dad de sngar ni sems can bcings pa 'ba' zhig tu dam bcas pa bsal bar 'dod pa'i phyir ro/_/'dir ni sems can bcings pa dang /_thar pa gnyi gar dam bcas pa de dag dgag pa 'dra bar bstan pa'i phyir ro/_/gzhan dag gis smras
[\[167b.2\]]pa/_sems can gyi nye bar len pa ni 'ching ba yin pa'i phyir nye bar len pa ni 'ching ba yin la/_de gtan du nye bar zhi ba ni thar pa yin zhing rtag pa dang /_mi rtag pa nyid du yang brjod par bya ba nyid ma yin pa'i phyir/_'du byed rnams dang sems can rtag pa dang /_mi rtag pa'i phyogs su bstan pa'i skyon mi 'thad
[\[167b.3\]]pas ji skad smos pa'i skyon med do/_/'dir bshad pa/_gal te nye bar len 'ching na/_/nye bar len bcas 'ching mi 'gyur/_/gal te don dam par nye bar len pa 'ching ba yin na [#]nye bar len pa dang bcas pa'i nye bar len pa po lhas byin nye bar len pa gang gis nye bar len pa dang bcas par [#]brjod
[\[167b.4\]]pa de [#]ni 'ching bar mi 'gyur ro/_/yang na/_gal te nye bar len 'ching na/_/nye bar len bcas grol mi 'gyur/_/zhes bya bar yang sbyar te/_de dang ldan pa de grol bar mi 'dod de dgag pa mi mthun pa'i phyir ro/_/yang na don dam par lhas byin gyi nye bar len pa de nye bar mi len te/[# ]nye bar len pa
[\[167b.5\]]yin pa'i phyir ro/_/dper na mchod sbyin gyi nye bar len pa bzhin no/_/ci ste dam bcas pa de'i don gang yin/_gal te nye bar len par byed pa'i nye bar len pa gang yin pa de de'i 'ching ba ma yin no zhe na ni [#]dpe med de/_mchod sbyin gyi nye bar len pa 'ching ba yin pa'i phyir ro/_/ci ste 'ching ba gzhan
[\[167b.6\]]zhig yod do zhe na ni phyogs snga ma la gnod do zhe na/_de yang rigs pa ma yin te/_mchod sbyin gyi nye bar len pa lhas byin gyi 'ching ba nyid du ma grub pa nyid dpe nyid du 'dod pa'i phyir dpe med pa yang ma yin la/_de las gzhan pa'i 'ching ba khas ma blangs pa'i phyir phyogs snga ma la gnod pa yang med
[\[167b.7\]]do/_/don dam par lhas byin gyi rang gi nye bar len pa 'di ni nye bar len pa ma yin te/_brjod pa khyad par can bsten pa la ltos pa dang bcas pa nyid yin pa'i phyir dper na mchod sbyin gyi nye bar len pa bzhin no/_/'di ltar nye bar len pa med pa yang yod pa nyid du ma grub pas nye bar len med mi 'ching ste/_nye bar len pa med
[\[168a\]]
[\[168a.1\]]pa yang 'ching bar mi 'gyur ro/_/nye bar len pa dang bcas pa dang /_nye bar len pa med pa'i mtshan nyid kyi gnas skabs ma gtogs par gnas skabs gzhan med pas de'i phyir/_gnas skabs gang zhig 'ching bar 'gyur/_/zhes bya ba smras te/_'ching ba med pa nyid do zhes
[\[168a.2\]]bya ba'i tshig gi don to/_/gzhan dag gis smras pa/_sems can bcings pa ni yod pa kho na yin te/_de'i 'ching ba yod pa'i phyir dper na lcags sgrog la sogs pa 'ching ba yod na des bcing bar bya ba yang yod pa bzhin pas 'ching ba nye bar len pa 'di yod pas/_de'i phyir sems can bcings pa
[\[168a.3\]]yod pa kho na yin no/_/'dir bshad pa/_khyod [#]'dod pa ltar/_gal te bcings pa'i snga rol na/_/'ching ba yod na 'ching la rag_/de yang med de bcings pa'i snga rol na 'ching ba de yang med de[#]/_'dis ni nye bar len pa'i chos dus tha dad pa ma yin pa nyid bstan to/_/de'i phyir rjes su dpag
[\[168a.4\]]pa ni don dam par lhas byin gyi nye bar len pa ni lhas byin gyi 'ching ba ma yin te/_dus mnyam pa'i phyir dper na lhas byin gyi rang gi bdag nyid bzhin no/_/yang na/_gal te bcings pa'i snga rol na/_/'ching ba yod na 'ching la rag_/de yang med de bcings pa'i snga rol na 'ching ba de yang med de/_
[\[168a.5\]]'dis ni nye bar len pa'i chos snga na med pa nyid bstan to/_/de'i phyir rjes su dpag pa ni don dam par lhas byin gyi nye bar len pa ni/_lhas byin gyi 'ching ba ma yin te/_snga na med pa'i phyir dper na mchod sbyin gyi nye bar len pa bzhin no/_/lhag ma ni/_song dang ma song bgom pas bstan/_/ci
[\[168a.6\]]zhig bstan ce na/_bcings pa mi 'thad par sgrub [#]pa lhag ma dag ste/_ji ltar der song ba dang /_ma song ba dang /_bgom pa dag la 'gro ba mi 'thad par bstan pa de bzhin du 'dir yang bcings pa ni mi 'ching ste/_bcings zin pa'i phyir dper na bcings pa la yang 'ching ba don med pa'am/_bcings
[\[168a.7\]]zin par the tshom med pa bzhin no/_/ma bcings pa yang mi 'ching ste/_bcings pa bsal ba'i phyir dper na thar pa bzhin no/_/'ching bzhin pa dang /_brjod par bya ba ma yin pa yang mi 'ching ste/_skyon gnyi gar 'gyur ba'i phyir dang /_brjod par bya ba ma yin pa'i phyir dper na thar pa [#]bzhin pa la 'ching
[\[168b\]]
[\[168b.1\]]ba mi 'thad pa bzhin no/_/ji ltar der song ba dang /_ma song ba dang /_bgom pa dag la 'gro ba'i rtsom pa med par bstan pa de bzhin du 'dir yang bcings pa dang /_ma bcings pa dang /_'ching bzhin pa dag la 'ching ba'i rtsom pa med do/_/bcings pa la ni 'ching ba'i rtsom pa med de/_bcings zin
[\[168b.2\]]pa'i phyir dper na bcings nas yun ring du lon pa bzhin no/_/ma bcings pa la yang [#]'ching ba'i rtsom pa med de/_ma bcings pa'i phyir dper na thar pa bzhin no/_/'ching bzhin pa dang /_brjod par bya ba ma yin pa la 'ching ba'i rtsom pa med de/_skyon gnyi gar 'gyur ba'i phyir dang /_brjod par bya ba ma yin
[\[168b.3\]]pa'i phyir dper na thar pa [#]bzhin pa la 'ching ba'i rtsom pa med pa bzhin no/_/'dir smras pa/_bcings pa ni yod pa kho na yin te/_de'i gnyen po yod pa'i phyir ro/_/shes pa'i gnyen po mi shes pa bzhin du bcings pa'i gnyen po thar pa yod pas de'i phyir bcings pa ni yod pa kho na yin no/_/'dir
[\[168b.4\]]bshad pa/_don dam par thar pa yang yod par gyur na bcings pa'am/_ma bcings pa'am/_grol bzhin pa zhig thar par 'gyur grang na/_de la re zhig bcings pa mi 'grol te/_'di ltar bcings pa zhes bya ba ni/_'ching ba'i gnyen po ma skyes pa ste/_de yang 'ching [#]ba'i gnyen po ma skyes pa'i phyir
[\[168b.5\]]mi 'grol te/_dper na nyon mongs pa'i 'ching ba mtha' dag dang ldan pa bzhin no/_/ma bcings pa yang grol mi 'gyur/_/bcings pa dang bral ba'i grol ba nyid la ni tha snyad du yang de med pa'i phyir ro/_/ci ste mtshan nyid las/_mi slob sems ni skye bzhin pa/_/sgrib pa las ni rnam par grol/_/zhes
[\[168b.6\]]'byung bas/_'grol [#]bzhin pa thar bar 'gyur snyam na/_grol bzhin pa zhes bya ba de gang yin zhes brjod par bya'o/_/gal te bcings pa [#]yin no zhe na/_bcings pa grol bzhin yin gyur na/_/bcings dang grol ba dus gcig 'gyur/_/'ching ba gang gis bcings pa zhes bya ba dang /_thar pa gang gis
[\[168b.7\]]grol ba [#]zhes bya ba de gnyis dus [#]gcig tu 'gyur bas de ni mi 'dod de/_de'i phyir de ni bcings pa [#]nyid dam thar pa nyid gcig yin par gdon mi za bar bsgrub par [#]bya dgos so/_/de lta [#]yin na rjes su dpag pa ji skad bstan pa dag gis gnod par 'gyur ba'i phyir lan cung zad [#]ma thebs so/_/skye bzhin pa yang
[\[169a\]]
[\[169a.1\]]skyes pa dang ma skyes pa'am/_bcings pa dang ma bcings pa nyid yin pas/_ji skad smos pa'i skyon med pa ma yin no/_/gal te skye bzhin pa ni skye ba la mngon par phyogs pa yin no zhe na yang /_rta bcing ba lta bu yin pa'i phyir dang /_brgal zhing brtag [#]pa mtshungs pa'i phyir ji skad
[\[169a.2\]]smos pa'i skyon ldog pa med do/_/gal te sems kyi skad cig ma snga ma la ltos nas/_mi slob pa'i sems rnam par grol bar rtog na de yang rigs pa ma yin te/_bcings pa dang /_thar pa dag tha snyad pa nyid du grub pas/_'dod pa'i don nyams pa'i phyir ro/_/de'i phyir de ltar don dam par thar pa
[\[169a.3\]]mi 'thad pa'i phyir gnyen po yod pa'i phyir ro zhes bya ba'i gtan tshigs kyi don ma grub pa nyid dang /_thar pa bzhin du shes pa'i gnyen po mi shes pa ma grub pas dpe med pa'i phyir sgrub pa dpe ma tshang ba'i skyon yang yod do/_/'dir smras pa/_don dam par thar pa ni yod pa kho na yin te/_de 'dod pa
[\[169a.4\]]rnams la smon pa yod pa'i phyir ro/_/'di na gang don dam par med pa de la ni de 'dod pa rnams la smon pa med de/_dper na chu sbrul gyi mgo'i nor bu bzhin no/_/thar pa 'dod pa rnams la ni bdag bud shing zad pa'i me bzhin du nye bar len pa med par mya ngan las 'da' bar gyur na ci ma rung /_mya ngan
[\[169a.5\]]las 'das pa bdag gir gyur na ci ma rung snyam du smon pa yod pas/_de'i phyir don dam par thar pa ni yod pa kho na yin no/_/'dir bshad pa/_bdag ni len med mya ngan 'da'/_/myang 'das bdag gir gyur cig ces/_/gang dag 'dzin pa de dag gi_/nyer len legs par zin ma yin/_/thar pa
[\[169a.6\]]'dod pa gang dag bdag dang bdag gir dmigs pa legs par zin pa ma yin pa la 'jug pa de dag gi nye bar len pa ni legs par zin pa ma yin te/_bdag dang bdag gir 'dzin pa'i tshul gyis mchog tu bzung zhing /_gnas pa ni thar pa'i bgegs [#]yin pa'i phyir ro zhes bya bar dgongs so/_/yang na nye bar len pa med
[\[169a.7\]]pa'i ngo bo nyid la nye bar len pa'o snyam du 'dzin pa ni yul da la log pa'i shes pa skye ba'i phyir nye bar len pa ni legs par zin pa ma yin no/_/yang na nye bar zhi ba nyid thar pa yin pas de gang gi [#]yang ma yin pa la gang nye bar len pa med par gyur na ci ma rung snyam pa de'i nye bar len pa ni/_legs par zin pa
[\[169b\]]
[\[169b.1\]]ma yin pas/_de'i phyir de 'dod pa rnams la smon pa yod pa'i phyir ro zhes bya ba'i gtan tshigs de'i don ma grub pa nyid dam/_don 'gal ba nyid yin no/_/de'i phyir de ltar brtags na don dam par 'du byed rnams dang /_sems can dang gang zag la bcings pa dang /_thar pa mi 'thad par bsgrub pa bstan
[\[169b.2\]]pa'i dbang gis mjug bsdu bar bya ste/_gang la mya ngan 'das bskyed med/_/'khor ba bstsal ba'ang yod min pas[#]/_/de la 'khor ba ci zhig yin/_/mya ngan 'das pa'ang ci zhes brtag_/'di la don dam par 'khor ba dang /_mya ngan las [#]pa'i chos nyid nam mkha' bzhin du mtshan nyid gcig pa nyid
[\[169b.3\]]kyis khyad par med pa dag ni rnam par mi rtog pa'i ye shes kyi spyod yul yin pa'i phyir dang /_bskyed pa med pa dang /_dbri ba med pa'i chos nyid yin pa'i phyir/_mya ngan las 'das pa phan 'dogs par byed pa nyid yin yang rdzas nyid dang /_rtag pa nyid la sogs pa'i rnam pas mya ngan las 'das pa sgro
[\[169b.4\]]gdags su yang med la/_'khor ba gnod pa byed pa nyid yin yang bsal bar byar med pas/_de'i phyir 'khor ba dang mya ngan las 'das par rnam par rtog pa ni rigs pa ma yin no zhes bya ba'i tha tshig ste sgro 'dogs pa dang /_skur pa 'debs pa ni shes pa rnam par rtog pa'i dbang gis dmigs par bya
[\[169b.5\]]ba'i yul gyi dngos po yin pa'i phyir dang /_dmigs par bya ba'i yul gyi dngos po ni bskyed pa dang /_dbri ba'i chos can yin pa'i phyir ro zhes bya bar dgongs so/_/yang na kun rdzob kyi phyogs la gdul ba'i skye bo rnams mya ngan las 'das pa la nye bar 'dun par bya ba'i phyir/_mya ngan las 'das pa
[\[169b.6\]]nyon mongs pa nye bar zhi ba'i mtshan nyid zhi ba yod do zhes ma 'ongs pa'i 'du byed skye ba med pa tsam la rtog pas sgro 'dogs par byed cing /_'khor ba la skyo ba bskyed pa'i phyir 'khor ba sdug bsngal mang po [#]ldan pa/_rmi lam dang /_mig 'phrul dang /_chu zla dang /_smig rgyu lta bu'i ngo bo nyid thog ma med pa
[\[169b.7\]]nas rkyen brgyud pas bskyed pa'i bdag nyid kyi dngos po 'du byed kyi sgrar brjod pa rnams spang bar bya'o zhes bsal ba bstan par zad kyi/_don dam par ni 'du byed ma grub pa'i phyir gang gi [#]skye ba med pa mya ngan las [#]'das pa yin no zhes bya ba de nyid med pas mya ngan las 'das pa bskyed du yang med la/_'du
[\[170a\]]
[\[170a.1\]]byed ngo bo nyid kyis ma skyes pa rnams mya ngan las 'das pa bzhin du zhi ba nyid yin pa la bsal ba mi 'thad pas 'khor ba bsal ba yang yod pa ma yin no/_/de ltar don dam par chos thams cad skye ba med pa'i mtshan nyid gnyis su med pa [#]rab tu dben pa ro gcig pa/_gang la
[\[170a.2\]]mya ngan 'das bskyed [#]med/_/'khor ba bsal ba'ang yod min pa/_/de la 'khor ba ci zhig yin/_/mya ngan 'das pa'ang ji zhes brtag ste/_rtogs [#]par bya ba la tha dad pa med pas blo tha dad pa med pa'i phyir yul de la tha dad par rtog pa mi [#]'thad pa'i phyir ro zhes bya bar dgongs so/_/de'i phyir
[\[170a.3\]]pha rol pos rab tu byed pa'i dang por don dam par nang gi dngos po rnams la ngo bo nyid yod pa kho na yin te/_de dag la bcings pa dang /_thar pa yod pa'i phyir ro zhes gang smras pa de'i gtan tshigs kyi don ma grub pa nyid do/_/de la 'dir rab tu byed pa'i don ni pha rol pos bsgrub [#]pa smras pa'i skyon
[\[170a.4\]]brjod pas 'khor ba dang /_mya ngan las 'das pa ngo bo nyid med pa nyid du bstan pa yin no/_/de'i phyir rigs kyi bu de lta bas na bcom ldan 'das ni 'khor ba spong bar yang mi mdzad la [#]mya ngan las 'das pa thob par yang mi mdzad mod kyi/_'on kyang 'khor ba las yang dag par bzla ba [#]gsungs te/_'di
[\[170a.5\]]la 'ga' yang 'khor ba las yang dag par 'da' ba yang [#]med la/_mya ngan las [#]'das pa rjes su 'thob pa yang med do/_/de ci'i phyir zhe na/_'di ltar mnyam pa nyid la 'khor ba yang med/_mya ngan las 'das pa yang med/[# ]kun nas nyon mongs pa yang med/_rnam par byang ba yang med pa'i phyir ro zhes bya
[\[170a.6\]]ba la sogs pa dang /_de bzhin du rab kyi rtsal gyis rnam par gnon pa gzugs la 'khor ba'am 'khor ba'i chos can med do/_/de bzhin du tshor ba dang /_'du shes dang /_'du byed rnams dang /_rnam par shes pa la 'khor ba'am 'khor ba'i chos can med do/_/gzugs dang /_tshor ba dang /_'du
[\[170a.7\]]shes dang /_'du byed rnams dang /_rnam par shes pa la 'khor ba'am/_'khor ba'i chos can dag med pa gang yin pa de ni shes rab kyi pha rol tu phyin pa'o zhes bya ba la sogs pa gsungs pa dang /_de bzhin du tshangs pa ngas 'khor ba yang ma dmigs/_mya ngan las 'das pa yang ma dmigs so/_/
[\[170b\]]
[\[170b.1\]]de ci'i phyir zhe na/_de bzhin gshegs pas 'khor ba 'dogs par mdzad kyang der 'ga' yang 'khor bar mi 'gyur la/_de bzhin gshegs pas mya ngan las 'das pa 'dogs par mdzad kyang der 'ga' yang mya ngan las 'da' bar mi 'gyur pa'i phyir ro zhes bya ba la sogs pa gsungs pa de dag
[\[170b.2\]]grub pa yin no/_/slob dpon legs ldan byed kyis nye bar sbyar ba/_dbu ma'i rtsa ba'i 'grel pa shes rab sgron ma las/_bcings pa dang thar pa brtag pa zhes bya ba ste/_rab tu byed pa bcu drug pa'o//_//dbu ma [#]rtsa ba'i 'grel pa shes rab sgron ma/_bam po bcu gnyis pa/_da ni de bzhin du
[\[170b.3\]]stong pa nyid kyi mi mthun pa'i phyogs kyi khyad par dgag pa [#]las dang 'bras bu ngo bo nyid med pa nyid [#]du bstan pa'i don gyi dbang gis rab tu byed pa bcu bdun pa brtsam mo/_/rab tu byed pa 'das ma thag par 'du byed rnams dang /_sems can dang /_gang zag 'khor bar mi 'thad do/_/zhes bstan pa'i
[\[170b.4\]]phyir 'dir pha rol po dag gis bstan bcos mdzad pas dam bcas pa'i don sgro btags nas smras pa/_khyod [#]kyis 'du byed rtag pa dang /_mi rtag pa rnams la 'khor ba mi 'thad de/_rtag pa dang chad pa'i skyon du 'gyur ba'i phyir ro zhes smras pas ni/_'du byed mya ngan 'da' bar ni/_/ji lta bur yang mi 'thad
[\[170b.5\]]do/_/zhes bstan pa yin pas/_de'i phyir 'dir ji ltar rtag pa dang /_chad pa'i skyon du yang mi 'gyur la/_'du byed rnams la 'khor ba yang yod pa de ltar bsgrub par bya ste/_don dam par nang gi 'du byed rnams la 'khor ba yod pa kho na yin te/_las dang 'bras bu 'brel pa'i phyir ro/_/'di na gang med pa de
[\[170b.6\]]la ni las dang 'bras bur 'brel pa ma mthong ste/_dper na mo gsham gyi bu zhes bya ba'i 'du byed rnams bzhin no/_/nang gi 'du byed rnams la ni las dang 'bras bur 'brel pa yod pas de'i phyir gtan tshigs ji skad smos pa'i mthus don dam par nang gi 'du byed rnams la 'khor ba yod pa kho na yin no/_/de la re
[\[170b.7\]]zhig las ni/_bdag nyid legs par sdom pa dang /_/gzhan la phan 'dogs byams sems gang /_/de chos de ni 'di gzhan du/_/'bras bu dag gi sa bon yin/_/bdag nyid legs par sdom pa zhes bya ba ni bdag nyid yang dag par sdom par byed cing mi dge ba las ldog par byed pa ste/_mi dge ba [#]spong
[\[171a\]]
[\[171a.1\]]ba'i sems pa dang mtshungs par ldan pa'i sems zhes bya ba'i tha tshig go/_/gzhan la phan 'dogs par zhes bya ba ni sbyin pa dang snyan par smra ba dang /_'jigs pa las yongs su skyob pa la sogs pa gzhan dag la phan 'dogs par byed pa'o/_/byams pa zhes bya ba ni mdza' bshes
[\[171a.2\]]las [#]'byung bas byams pa'o/_/yang na byams pa nyid byams pa ste/_bdag gi don la de dang mthun pa'i rkyen brjod pa'i phyir ro/_/de lta bu'i sems pa gang yin pa de chos yin no/_/de ni sa bon yin te/_rgyu dang rkyen ces bya ba'i tha tshig go/_/gang dag gi zhe na/_'bras bu dag gi'o/_/gang du zhe na/_'di
[\[171a.3\]]dang gzhan du ste/_tshe 'di dang gzhan dag tu myong bar 'gyur ba'i rkyen [#]dbang gis so/_/sems pa ni sa bon nyid du gsungs te/_lus dang ngag gi las dag kun nas slong ba yin pa'i phyir ro/_/chos las bzlog pas chos ma yin te[#]/_chos ma yin pa dang /_sdig pa dang /_mi dge ba zhes bya ba dag ni rnam
[\[171a.4\]]grangs so/_/chos ma yin pa las bzlog pas chos kyi rnam grangs dag go/_/lung du ma bstan pa ni rnam par smin pa las skyes pa dang /_spyod lam las byung ba dang /_bzo'i gnas las byung ba dang /_sprul pa byed pa las byung ba'i bye brag gis rnam pa bzhi ste/_rnam par smin pa 'dod pa dang /_mi 'dod pa
[\[171a.5\]]mi skye ba'i phyir dang /_dge ba dang /_mi dge ba nyid du brda mi sprod pa'i phyir lung du ma bstan to/_/de ltar chos la sogs pa'i dbye bas tha dad pa de dag kyang rnam pa gnyis te/_drang srong mchog gis las rnams ni/_/sems pa [#]dang ni bsam par gsungs/_/drang srong mchog ni bcom ldan 'das te/_de ni drang srong
[\[171a.6\]]yang yin la mchog kyang yin te/_bgrod par bya ba ma lus par bgrod zin pa'i phyir dang /_nyan thos dang /_rang sangs rgyas dang /_byang chub sems dpa' zhes bya ba'i drang srong rnams las mchog tu gyur pa'i [#]phyir ro/_/de las chos dang /_chos ma yin pa dang /_lung du ma bstan pa'i [#]dbye bas tha dad pa
[\[171a.7\]]rnams ni rnam pa gnyis te/_sems pa dang /_bsam pa'o zhes gsungs so/_/las de dag gi bye brag ni/_/rnam pa du mar yongs su bsgrags/_/zhes bya ba ni mdor bstan pa'o/_/de rgyas par bshad pa ni/_de la las gang sems pa [#]zhes/_/gsungs pa de ni yid kyir [#]'dod/_/de la zhes bya ba'i sgra
[\[171b\]]
[\[171b.1\]]ni dmigs kyis bsal ba'i don to/_/las gang sems pa zhes gsungs pa de ni yid kyir [#]'dod de/_yid kyi zhes bya ba ni yid las byung ba ste/_yid kyi sgo kho na nas de mthar thug par 'gyur ba'i phyir ro/_/lus kyi dang ngag gi dag ni sems pa zhes mi brjod de/_de dag sems pas kun nas bslang ba yin
[\[171b.2\]]yang lus dang /_ngag gi sgo nas yongs su rdzogs pa'i phyir ro/_/bsam pa zhes ni gang gsungs pa/_/de ni lus dang ngag gi yin/_/bsam pa zhes bya ba ni blos bsams [#]nas byed pa gang yin pa ste/_de ltar las gang bsam pa zhes bya ba [#]gsungs pa ni lus dang ngag gi yin te[#]/_lus dang ngag las byung
[\[171b.3\]]ba'i phyir dang /_de dag gi sgo nyid nas mthar thug par 'gyur ba'i phyir ro/_/de ltar re zhig las rnam pa gnyis bstan to/_/ji ltar rnam pa du ma zhe na/_ngag dang bskyod dang mi spong ba'i/_/rnam rig byed min zhes bya gang /_/spong ba'i rnam rig byed min pa/_/gzhan dag kyang ni de bzhin 'dod/_/longs
[\[171b.4\]]spyod las byung bsod nams dang /_/bsod nams ma yin tshul de bzhin/_/sems pa dang ni chos de bdun/_/las su mngon par 'dod pa yin/_/de la ngag ni yi ge gsal bar brjod pa'o/_/bskyod pa ni lus g.yo ba'o/_/mi spong ba'i rnam par rig byed ma yin pa zhes bya ba ni/_bdag gi lus sam
[\[171b.5\]]ngag gam yid kyis mi dge ba 'di lta bu zhig bya'o snyam du yi dam bcas pa'i skad cig ma tshun chad nas byed pa pos las de mi byed du zin kyang /_mi dge ba yang dag par blangs pa'i rgyu las byung ba mi spong ba'i mtshan nyid kyi rnam par rig byed ma yin pa gang dag yin pa'o/_/spong pa'i rnam par rig byed ma yin
[\[171b.6\]]pa gzhan dag kyang de bzhin du 'dod de/_bdag gis lus sam ngag gam yid kyi dge ba'i las 'di lta bu zhig bya'o snyam du yi [#]dam du bcas pa'i sems pa tshun chad nas byed pa pos [#]las de mi byed du zin kyang dge ba'i [#]bya ba yang dag par blangs pa'i sems pas bskyed pa spong ba'i mtshan nyid kyi rnam par rig
[\[171b.7\]]byed ma yin pa gang dag yin pa'o/_/rnam par rig byed ma yin pa zhes bya ba ni/_gzugs dang bya ba'i ngo bo nyid yin du zin kyang rnam par rig byed bzhin du gzhan la rnam par rig par mi byed pa'i phyir ro/_/longs spyad pa las byung ba'i bsod nams zhes bya ba ni yongs su longs spyad pa'i rgyu las bsod
[\[172a\]]
[\[172a.1\]]nams de byung ngo zhes bya bar tshig rnam par sbyar te/_yongs su longs spyod [#]pa zhes bya ba 'di [#]dkon mchog gsum gyi yul la dngos po yongs su btang ba nye bar spyad pa'o/_/de'i rgyu las byung ba zhes bya ba ni de'i rjes las byung ba ste/_'brel pa dang 'phel ba zhes pa dag gi rnam grangs
[\[172a.2\]]so/_/bsod nams zhes bya ba ni dag par byed pas bsod nams te/_dge ba zhes bya ba dag gi rnam grangs so/_/longs spyad [#]pa las byung ba'i bsod nams ma yin pa yang tshul de bzhin te/_yongs su longs spyad pa'i rgyu las byung zhes bya ba'i tha tshig go/_/bsod nams ma yin pa ni bsod nams las
[\[172a.3\]]bzlog pa las khong du [#]chud par bya'o/_/sems pa zhes bya bas [#]ni yid kyi las bstan te/_'o na sems pa zhes bya ba de gang yin zhe na/_yon tan dang skyon las sems mngon par 'du byed pa ste yid kyi las so/_/de ltar ngag la sogs pa bdun po de dag ni chos te/_rang gi mtshan nyid 'dzin pa'i don gyis
[\[172a.4\]]chos yin no/_/las su mngon par 'dod pa yin zhes bya ba ni las kyi mtshan nyid dag tu 'dod pa yin no/_/bsam gtan dang /_klog pa la sogs pa'i las dag kyang yod mod kyi 'di dag nyid kyi khongs su 'dus pa'i phyir bdun kho nar nges par gzung [#]ngo /_/las de dang 'bras bur 'brel pa mthong
[\[172a.5\]]ba ni/_'gro ba lngar phung po lnga skye ba'i mtshan nyid yin no/_/de ltar las dang 'bras bur [#]'brel ba'i mtshan nyid kyi gtan tshigs kyis don dam par nang gi 'du byed rnams la 'khor ba yod pa kho na yin te/_des na bcings pa dang thar pa yod pa'i phyir don dam par nang gi dngos po rnams la ngo bo nyid
[\[172a.6\]]yod pa kho na yin no/_/'dir bshad pa/_'di la las de skyes nas smin pa'i dus kyi bar du gnas pa'am/_skyes nas 'jig par 'gyur ba zhig yin [#]grang na/_de la re zhig_/gal te smin pa'i dus bar du/_/gnas na las te [#]rtag par 'gyur/_/skyes ma thag tu mi 'jig pa de'i bdag nyid ma yin pa
[\[172a.7\]]ni phyis kyang 'jig par mi rigs pa'i phyir rtag pa nyid du thal bar 'gyur ro zhes bya ba'i tha tshig go/_/gal te chu shing dang 'dam bu dang /_smyig [#]ma bzhin du 'bras bu smin pa'i 'og tu de 'jig pas skyon med do zhe na/_skyon med pa ma yin te/_chu shing la sogs pa dag skad cig ma re re la 'jig pa nyid dang /_
[\[172b\]]
[\[172b.1\]]de dang rigs mthun pa'i rgyun chad pas 'jig pa nyid tha dad par khas blangs pa'i phyir dang /_don dam par ni las bzhin du smyig [#]ma la sogs pa dag kyang 'bras bu dang 'brel par mi 'thad pa'i phyir dang /_sngar ma zhig pa phyis de'i bdag nyid du 'gyur ba yang bstan dka' ba'i phyir ro/_/gal te 'jig
[\[172b.2\]]pa'i rgyu'i snga rol na/_'jig pa med du zin kyang phyis yod par 'gyur bas sngon ma zhig pa yang phyis 'jig pa nyid du 'gyur ro zhe na/_de yang rigs pa ma yin te/_'di ltar gang zhig gang gi 'jig pa'i rgyur brjod pa de ni de'i 'jig pa'i rgyu ma yin te/_de las gzhan pa'i phyir dang [#]/_rgyu can yin pa'i
[\[172b.3\]]phyir dper na de las gzhan pa bzhin pas rjes su dpag pas [#]gnod pa'i phyir dang /_lung las/_lus dang dbang po blo rnams ni/_/skad cig las ni ring mi gnas/_/zhes gsungs pas/_khas blangs pa la gnod par 'gyur ba'i phyir ro/_/ci ste skyon der gyur na mi rung ngo snyam nas skyes ma thag tu 'jig par dam bca'
[\[172b.4\]]na/_de lta na yang [#]/_gal te 'gags na 'gags gyur pa/_/ji ltar 'bras bu bskyed par 'gyur/_/'gag [#]pa ni rang gi bdag nyid med pa kho na'i phyir ro zhes bya bar dgongs so/_/'gag bzhin pa yang 'bras bu bskyed pa nyid du rtog na yang 'gag bzhin pa 'gags pa 'am/_ma 'gags [#]pa nyid la de mi
[\[172b.5\]]'thad pa'i phyir dang /_brgal zhing brtag [#]pa dang /_lan mtshungs pa'i phyir ro/_/'gag bzhin pa ni 'gag pa la mngon par phyogs pa'o zhes [#]rtog na yang skyon ji skad bstan pa nyid du 'gyur ba'i phyir ro/_/brjod par bya ba ma yin pa nyid du rtog na yang don dam par brjod par bya ba ma yin pa ni 'bras bu bskyed pa
[\[172b.6\]]nyid du mi 'thad de/_brjod par bya ba ma yin pa'i phyir dper na skye [#]bzhin pas rjes su dpag pas gnod pa'i phyir de yang snying po ma yin no/_/de'i phyir gtan tshigs kyi don ma grub pa nyid kyi skyon dang /_don 'gal ba nyid kyi skyon de nyid yod do/_/'dir smras pa/_las dang 'bras bur 'brel pa ni 'thad
[\[172b.7\]]pa kho na yin te/_ci'i phyir zhe na/_rgyud kyi rgyun las 'bras bu 'grub pa'i phyir te/_'di lta ste dper na/_myu gu la sogs rgyun gang ni/_/sa bon las ni mngon par 'byung /_/de las 'bras bu sa bon ni/_/med na de yang 'byung mi 'gyur/_/gang phyir sa bon las rgyun dang /_/rgyun las 'bras bu 'byung
[\[173a\]]
[\[173a.1\]]'gyur zhing /_/sa bon 'bras bu'i sngon 'gro ba/_/de phyir chad min rtag ma yin/_/myu gu dang /_'dab ma dang /_sdong bu dang /_sbu gu dang /_snye ma dang /_spun pa dang /_gra ma dang /_srugs [#]dang /_'bras thug po che la sogs pa'i mtshan nyid kyi rgyun gang yin pa de [#]ni
[\[173a.2\]]sa bon 'gags pa las mngon par 'byung zhing rgyun de las 'bras bu mngon par 'byung ngo /_/sa bon med na myu gu sngon du btang ba'i rgyun de las mngon par 'byung bar mi 'gyur ro/_/gang gi phyir sa bon las rgyun mngon par 'byung la/_rgyun las 'bras bu mngon par 'byung bar 'gyur zhing /_sa bon
[\[173a.3\]]'bras bu'i sngon [#]du 'gro ba de'i phyir chad pa ma yin te/_sa bon gyi rgyun gyis nges par gnas pa'i phyir ro/_/rtag pa yang ma yin te/_myu gu byung ba na sa bon de 'gags pa'i phyir ro/_/de ltar na de ni chos mthun [#]pa'i dpe'i tshig yin no/_/de bzhin du/_sems kyi rgyun ni gang yin pa/_/sems pa
[\[173a.4\]]las ni mngon par 'byung /_/de las 'bras bu sems pa ni/_/med na de yang 'byung mi 'byung [#]/_/gang phyir sems pa las rgyun dang /_/rgyun las 'bras bu 'byung 'gyur zhing /_/las ni 'bras bu'i sngon 'gro ba/_/de phyir chad min rtag ma yin/_/sems ni [#]rgyun 'brel par 'jug pa'i mtshan nyid gang yin
[\[173a.5\]]pa de ni byams pa dang /_byams pa ma yin pa'i sems pa las su brjod pa gang yin pa'i sems 'gag pa de las mngon par 'byung zhing rgyun de las 'bras bu 'dod pa dang mi 'dod pa nyams su myong ba'i mtshan nyid mngon par 'byung ngo /_/sems pa med na sems kyi rgyun de yang mngon par 'byung bar mi 'gyur te/_
[\[173a.6\]]de ltar des ni las kyi chos rgyun rjes su 'jug pa nyid bstan to/_/gang gi phyir sems pa [#]las rgyun ces bya ba rgyu dang 'bras bu'i dngos por 'brel cing rgyas par [#]'gyur ba'i rgyun 'brel pa zhes bya ba'i don mngon par 'byung la/_rgyun las 'bras bu mngon par 'byung bar 'gyur zhing /_las 'bras bu'i sngon du
[\[173a.7\]]'gro ba de'i phyir chad pa yang ma yin la/_rtag pa yang ma yin te/_bsgrub pa ji skad bstan pas 'du byed rnams kyi rgyun gyis 'bras bu skyed [#]pa'i phyir dang /_skad cig ma gnyis par nges par [#]mi gnas pa'i phyir ro zhes bya bar dgongs te/_de ltar na [#]de ni mjug bsdu ba'i tshig yin no/_/de'i phyir 'dir rjes
[\[173b\]]
[\[173b.1\]]su dpag pa ni don dam par sems can gyi sgrar brjod pa'i 'du byed rnams la las dang 'bras bur 'brel pa yod pa kho na yin te/_bcom ldan 'das kyis [#]'bras bu khyad par can thob [#]par 'dod pa rnams la de dang 'brel pa thob par bya ba'i phyir thabs bstan pa yod pa'i phyir/_dper na sa bon dang
[\[173b.2\]]'bras bur 'brel pa bzhin no/_/'di na gang yod pa ma yin pa de la ni bcom ldan 'das kyis de dang 'brel pa thob par bya ba'i phyir thabs ma bstan te/_dper na nam mkha'i me tog gi phreng ba bzhin no/_/'di la ni/_chos sgrub pa yi thabs rnams ni/_dkar po las ni [#]lam bcu ste/_/chos kyi
[\[173b.3\]]'bras bu 'di gzhan du/_/'dod pa'i yon tan rnam lnga'o/_/rnam par smin pa dang /_rgyu mthun [#]pa'i 'bras bu'i bye brag las so zhes bcom ldan 'das kyis 'bras bu khyad par can 'dod pa rnams la de dang 'brel pa thob par bya ba'i phyir thabs bstan pa yod pas/_de'i phyir gtan tshigs ji skad
[\[173b.4\]]smos pa'i mthus ji skad smras pa'i don grub po/_/gzhan dag gis smras pa/_gal te brtag pa der gyur na/_/nyes pa chen po mang por 'gyur/_/de lta bas na brtag pa de/_/'dir ni 'thad pa ma yin no/_/gal te khyod kyi sa bon gyi rgyun dang /_chos mthun pa'i mtshan nyid kyi brtag pa de ltar gyur na/_
[\[173b.5\]]nyes pa'i skyon chen po mang du 'byung bar 'gyur te/_mi'i rgyud las lha la sogs pa'i rgyud du skye bar mi 'gyur te/_rigs tha dad pa'i phyir dper na shing nim pa'i sa bon las a mra la sogs pa'i 'bras bu skye bar mi 'gyur ba bzhin pas/_rjes su dpag pas gnod pa'i phyir ro/_/de bzhin du dge
[\[173b.6\]]ba'i sems las mi dge ba dang /_lung du ma bstan pa'i sems dang /[# ]mi dge ba'i sems las dge ba dang /_lung du ma bstan pa'i sems dang /_lung du ma bstan pa'i sems las dge ba dang /_mi dge ba'i sems dang /_'dod pa na spyod pa'i sems las gzugs dang /_gzugs med pa na spyod pa dang /_'jig rten las 'das pa'i
[\[173b.7\]]sems dang /_gzugs na spyod pa'i sems las 'dod pa dang /_gzugs med pa na spyod pa dang /_'jig rten las 'das pa'i sems dang /_gzugs med pa na spyod pa'i sems las 'dod pa dang /_gzugs na spyod pa dang /_'jig rten las 'das pa'i sems skye bar mi 'gyur te/_rjes su dpag pa ji skad bstan pas gnod
[\[174a\]]
[\[174a.1\]]par 'gyur ba'i phyir te/_de ltar na dge ba dang /_mi dge ba dag bya ba dang /_spang bar mi 'thad pas/_de'i phyir brtag pa de ni 'dir 'thad pa ma yin no/_/'o na ji [#]lta bu 'thad ce na/_ji skad smos pa'i skyon gyi dri mas ma gos pa/_sangs rgyas rnams dang rang rgyal dang /_/nyan
[\[174a.2\]]thos rnams kyis gsungs pa yi/_/brtag pa gang zhig 'dir 'thad pa/_/de ni rab tu brjod par bya/_/de yang gang zhe na/_ji ltar bu lon dpang rgya ltar/_/de ltar las dang chud mi za/_/bu lon gyi dpang rgya ji lta ba de ltar las kyi chud mi za ba'i mtshan nyid kyi chos nges par gnas te/_dper na
[\[174a.3\]]bu lon gyi nor de spyad kyang dpang rgya yod pas nor bdag gi nor chud mi za zhing nor gyi phung po skyed dang bcas pa 'ong bar 'gyur ba [#]bzhin du las skad cig ma 'gags su zin kyang /_de'i rgyu las byung ba chud mi za ba zhes bya ba'i chos yod pas/_byed pa po'i las kyi 'bras bu chud mi za zhing 'bras bu khyad par
[\[174a.4\]]dang bcas pa 'ong bar 'gyur ro/_/ji ltar nor bdag gis nor phyir khugs na bu lon gyi dpang rgya ror 'gyur [#]ba de ltar byed pa pos 'bras bu myong na chud mi za ba yang de bzhin du 'gyur ro/_/de ni khams las rnam pa bzhi chud mi za ba de ni 'dod pa dang /_gzugs dang /_gzugs med par gtogs pa dang /_zag
[\[174a.5\]]pa med pa'i khams kyi bye brag las rnam pa bzhir 'gyur ro/_/de yang rang bzhin lung ma bstan/_/dge ba dang mi dge ba nyid du brda mi sprod pa'i phyir ro/_/spong bas spang ba ma yin te/_sdug bsngal ba dang /_kun 'byung ba dang /_'gog pa dang /_lam mthong bas spang bar bya ba spong bas/_spang ba
[\[174a.6\]]ma yin pa'i phyir ro/_/bsgom pas spang ba nyid kyang yin/_/'bras bu 'pho ba na bsgom pa'i lam gyis spang ba yin pa'i phyir ro/_/kyang zhes bya ba'i sgra ni 'bras bu bskyed pas kyang spang ba nyid yin no zhes rnam par brtag pa'i don to/_/de phyir chud mi za ba yi/_/las kyi 'bras bu skye bar [#]'gyur/_/gang gi phyir
[\[174a.7\]]de sdug bsngal la sogs pa mthong bas spang bar bya ba spong bas/_spang ba ma yin pa de'i phyir sdug bsngal la sogs pa mthong bas spang bar bya ba'i las mi dge ba bzhin du las spangs su zin kyang chud mi za bas las rnams kyi 'bras bu skyed par 'gyur ro/_/de la chud mi za ba de/_/gal te mthong bas spang ba dang /_/
[\[174b\]]
[\[174b.1\]]las 'pho ba dang mthun gyur na/_/de la las 'jig la sogs pa'i/_/skyon rnams su ni thal bar 'gyur/_/de la gal te chud mi za ba de sdug bsngal la sogs pa mthong bas spang bar bya ba nyon mongs pa'i phra rgyas sdug bsngal la sogs pa mthong bas spang bar bya ba dang /_las 'pho ba dang /_rigs [#]
[\[174b.2\]]mthun pa yin par gyur na de la las kyi 'bras bu med pas/_las 'jig pa la sogs pa'i skyon rnams su thal bar 'gyur ro/_/las mi dge ba ni mthong ba'i lam gyis [#]spang ba yin par [#]blta bar bya ste/_'phags pa yang so so'i skye bo'i las dang ldan par gyur na mi rung ba'i phyir ro/_/de lta bas na mthong bas
[\[174b.3\]]spang bar bya ba dang /_las bzhin du spang bar bya ba ma yin te/_'bras bu 'phos na ni spang [#]bar 'gyur ro/_/'dod par gtogs pa ni 'dod pa'i khams las yang dag par 'das pas spong la/_gzugs dang gzugs med par gtogs pa dag kyang /_gzugs dang /_gzugs med pa'i khams dag
[\[174b.4\]]las yang dag par 'das pas spong ngo /_/khams mtshungs las ni cha mtshungs dang /_/cha mi mtshungs pa thams cad kyi/_/de ni nying mtshams sbyor ba'i tshe/_/gcig pu kho nar skye bar 'gyur/_/khams mtshungs pa'i zhes bya ba ni khams 'dra ba'i'o/_/las cha mtshungs pa ni rigs mthun pa'o/_/cha
[\[174b.5\]]mi mtshungs pa ni rigs mi mthun pa'o/_/de dag thams cad kyi chud mi za ba de'i [#]tshe 'di la re re las bskyed pa dag ni nying mtshams sbyor ba'i dus kyi tshe de [#]dag thams cad 'gag pa na yang gcig pu kho nar [#]skye bar 'gyur ro/_/tshe 'di la ni las dang las/_/rnam pa gnyis po thams cad kyi/_/de ni tha dad
[\[174b.6\]]skye 'gyur zhing /_/rnam par smin kyang gnas pa yin/_/tshe 'di la ni las dang las so so ba sems pa dang /_bsams [#]pa'i bye brag gam/_dge ba dang /_mi dge ba'i bye brag gis rnam pa gnyis po thams cad kyis [#]chud mi za ba gang yin pa de ni tha dad par skye bar 'gyur ro/_/rnam par smin pa yang
[\[174b.7\]]gnas pa yin te/_de ni las rnam par smin pa'i rgyus 'gag pa ltar nges pa nyid ma yin no/_/de gnas su zin kyang [#]'bras bu bskyed [#]par mi nus te/_'bras bu bskyed [#]zin pa'i phyir nges par spyad zin pa'i dpang rgya bzhin no/_/de ni 'bras bu 'phos pa dang /_/shi bar gyur na 'gag par 'gyur/_/de
[\[175a\]]
[\[175a.1\]]yi rnam dbye zag med dang /_/zag dang bcas par shes par bya/_/las de'i chud mi za ba de'i 'gag pa ni rnam pa gnyis su nges pa yin te/_'bras bu 'phos par gyur pa dang /_shi bar gyur pa'o/_/de la 'bras bu 'phos par gyur pa ni sgom [#]pas spang bar bya ba nyid kyang yin
[\[175a.2\]]zhes bstan pa yin no/_/shi bar gyur pa ni/_khams mtshungs las [#]ni cha mtshungs dang /_/cha mi mtshungs pa thams cad kyi/_/de ni nying mtshams sbyor ba'i tshe/_/gcig pu kho nar [#]skye bar 'gyur/_/zhes bstan pa yin no/_/de'i de yang rnam par dbye na rnam pa gnyis su shes par bya ste/_zag
[\[175a.3\]]pa med pa dang /_zag pa dang bcas pa'i las kyi bye brag gis so/_/de'i phyir de ltar chud mi za ba yod na/_srog chags las sna tshogs las skyes pa 'gro ba dang /_rigs dang /_rus dang /_yul dang /_dus tha dad pa rnams kyi lus dang /_dbang po dang /_kha dog dang /_dbyibs dang /_stobs dang /_blo dang /_mos
[\[175a.4\]]pa dang /_ngang tshul dang /_longs spyod la sogs pa tha dad pa dag mngon par 'grub par 'gyur ro/_/de'i phyir/_stong pa nyid dang chad min dang /_/'khor ba dang ni rtag pa min/_/las rnams chud mi za ba'i chos/_/sangs rgyas kyis ni bstan pa yin/_/de ltar gang gi phyir las dang 'bras bur
[\[175a.5\]]'brel pa de'i phyir stong pa nyid kyang 'thad pa yin te/_'du byed rnams [#]mu stegs byed kyis yongs su brtags [#]pa'i bdag gis stong pa'i phyir ro/_/chad pa yang ma yin te/_chud mi za ba nges par gnas pa'i phyir ro/_/'khor ba yang 'thad de/_'gro ba tha dad par 'du byed rnams mngon par grub pa'i
[\[175a.6\]]mtshan nyid yod pa'i phyir ro/_/rtag pa yang ma yin te/_las rnam par 'jig pa'i phyir ro/_/las rnams kyang chud mi za ba zhes bya ba'i chos sangs rgyas kyis bstan pa de yang grub pa'i phyir ro/_/de lta bas na brtag [#]pa de nyid 'dir 'thad pa yin no/_/de'i phyir sngar smras pa'i gtan tshigs las dang
[\[175a.7\]]'bras bur 'brel ba'i phyir ro zhes bya ba de'i don ma grub pa nyid kyang ma yin la/_rtag pa dang /_chad pa'i skyon du yang thal bar mi 'gyur ro/_/'dir bshad pa/_kho bo cag gi phyogs la/_gang phyir las ni skye med pa/_/de'i phyir las kho na bzhin du don dam par sa bon gyi rgyun kyang skye ba med pas
[\[175b\]]
[\[175b.1\]]dpe med pa'i phyir sgrub pa ma tshang ba'i skyon yod do/_/gal te las de ci'i phyir skye ba med ce na/_gang phyir dngos nyid med de'i phyir/_/gang gi phyir las ngo bo nyid med pa de'i phyir skye ba med do/_/de ltar re zhig phyogs dang po shos kyi phyir skyon bshad do/_/phyogs gnyis pa shos kyis gang smras pa de
[\[175b.2\]]la yang gal te sgrub pa'i sbyor ba 'di yin te/_las dang 'bras bur 'brel pa yang yod la/_rtag pa dang /_chad pa'i skyon du yang mi 'gyur te/_chud mi za ba yod pa'i phyir ro zhe na/_de lta na yang kho bo cag gi phyogs la/_gang phyir las ni skye med pa/_/de'i phyir don dam par chud mi za ba yang ma grub
[\[175b.3\]]ste/_'di ltar skyes na ni de'i chud mi za ba yang chud mi za bar 'gyur ba zhig na/_de yang ma skyes pas/_de med pa'i phyir de yang med pas gtan tshigs kyi don ma grub pa nyid do/_/kun rdzob tu las dang /_'bras bur 'brel pa ston pa [#]na ni don 'gal ba nyid do/_/phyogs dang po pa'i phyir phyogs gnyis
[\[175b.4\]]pa las [#]gal te/_khyod kyi sa bon gyi rgyun dang chos mthun pa'i mtshan nyid kyi brtag pa de ltar gyur na nyes pa'i skyon chen po mang du 'byung bar 'gyur te zhes gang smras pa/_de yang rigs pa ma yin te/_rgyu dang 'bras bu'i rgyun rjes su 'jug pa nyid kyis 'brel pa med na mi 'byung ba nyid dang /_rtag pa ma yin pa dang /_
[\[175b.5\]]chad pa ma yin pa nyid med na mi 'byung ba nyid kyis [#]sa bon gyi rgyun dpe nyid du 'dod pa'i phyir ro/_/de'i khyad par dag bsgrub par bya ba la rnam par rtog par [#]byed pa yang /_rnam par rtog pa'i dra [#]ba'i ltag chod du 'gyur te/_sems dang sems las byung ba'i rgyun las/_de dag gi [#]rgyun 'byung bas [#]rigs tha dad
[\[175b.6\]]pa'i phyir zhes bya ba'i gtan tshigs kyi don ma grub pa nyid do/_/gtan tshigs kyi [#]don ma nges pa nyid kyi skyon yang yod de/_de dag gi phyogs la ba lang gi spu dang /_lug gi bal dag las rtswa dUr ba'i rgyun 'byung ba'i phyir dang /_rwa las smyig [#]ma skye ba'i phyir ro/_/'dir smras pa/_lung las byung [#]ba
[\[175b.7\]]yang rtags yin pas chud mi za ba yang bcom ldan 'das kyis gsungs la/_de'i rtags rtag pa ma yin pa dang chad pa ma yin pa nyid kyang grub pa'i phyir las bzhin du/_don dam par chud mi za ba yang ma [#]grub pas gtan tshigs kyi don ma grub pa nyid do zhes gang smras pa de rigs pa ma yin no/_/'dir bshad
[\[176a\]]
[\[176a.1\]]pa/_bcom ldan 'das kyis/_gang phyir de ni ma skyes pa/_/de phyir chud zar [#]mi 'gyur ro/_/zhes gsungs pas/_de'i phyir ma skyes pa la chud za bar mi 'gyur ro zhes gang gsungs pa de 'dod la de yang pha rol po'i phyogs la ma grub pas rang la don ma grub pa nyid do/_/ngo bo nyid
[\[176a.2\]]yod par [#]smra bas kyang las la ngo bo nyid med do zhes de [#]khong du chud par bya dgos so/_/gzhan du dam bcas na/_/gal te las la dngos nyid yod/_/rtag par 'gyur bar [#]the tshom med/_/rang bzhin ni mi 'gyur ba'i phyir ro zhes bya bar dgongs so/_/de'i phyir/_las ni byas pa ma yin 'gyur/_/rtag
[\[176a.3\]]la bya ba med phyir ro/_/las ma byas pa la 'bras bu myong ba yod par rtog na/_ci ste las ni ma byas na/_/ma byas pa dang phrad 'jig [#]'gyur/_/gzhan yang tshangs spyod gnas pa ma yin pa'ang /_de la skyon du thal bar 'gyur/_/tshangs pa ni mya ngan las 'das pa'o/_/tshangs par spyod pa ni de la [#]
[\[176a.4\]]spyod pa'o/_/tshangs par spyod pa la gnas pa ni de'i don du gnas pa'o/_/[#]tshangs par spyod pa la gnas pa ma yin pa ni/_tshangs par spyod pa la mi gnas pa'o/_/de la tshangs par spyod pa la gnas pa ma yin pa yang tshangs par spyod pa la gnas pa'i skyon du thal bar 'gyur te/_mya ngan las 'das
[\[176a.5\]]pa thob par byed pa'i las ma byas pa nyid la yang de yod par 'gyur ba'i phyir ro zhes bya bar dgongs so/_/de bzhin du bum pa dang /_snam bu dag gis shig ces bya ba la sogs pa'i/_tha snyad thams cad nyid dang yang /_/'gal bar 'gyur ba the tshom med/_/gzhan yang /_bsod nams dang ni
[\[176a.6\]]sdig byed pa'i/_/rnam par dbye ba [#]'thad mi 'gyur/_/'di ni bsod nams byed pa'o/_/'di ni sdig pa byed pa'o zhes bya ba'i rnam par dbye ba dag kyang 'thad pa nyid du mi 'gyur ro/_/de yi rnam par smin gyur pa/_/yang dang yang du rnam smin 'gyur/_/de yi rnam smin smin gyur pa/_/zhes bya ba ni de'i rnam par
[\[176a.7\]]smin pa smin zin par gyur pa ste/_las kyi 'bras bu bskyed zin pa zhes bya ba'i tha tshig go/_/gal te ci'i phyir las kyi rnam par smin pa smin zin kyang /_yang dang yang du rnam par smin par 'gyur bar bshad ce na/_gal te gang phyir las gnas pa/_/de phyir ngo bo nyid yod phyir/_/gal te gang gi phyir
[\[176b\]]
[\[176b.1\]]las ngo bo nyid kyis nges par gnas pa de'i phyir ngo bo nyid yod pa'i phyir ro/_/gal te de gnas su zin kyang yang 'bras bu bskyed [#]par mi nus te 'bras bu bskyed [#]zin pa'i phyir/_nges par spyad zin pa'i dpang rgya bzhin no zhe na/_nges par spyad zin pa'i dpang rgya yang don dam par ma grub pa'i phyir de ni lam [#]ma yin
[\[176b.2\]]no/_/phyir rgol ba dag na re/_don dam par las ni yod pa kho na yin te/_de'i rgyu yod pa'i phyir ro/_/'di na gang med pa de la ni rgyu mi 'thad de/_dper na rus sbal gyi spu'i gos bzhin no/_/las la ni rgyu nyon mongs pa dag yod pas de'i phyir gtan tshigs ji skad smos pa'i mthus don dam par las ni
[\[176b.3\]]yod pa kho na yin no zhe na/_de ni bzang po ma yin te/_las ni [#]nyon mongs bdag nyid na/_/nyon mongs de dag yang dag min/_/gal te nyon mongs yang dag min/_/[#]las ni de yis ji ltar byas/_/las ni [#]nyon mongs bdag nyid na/_/zhes bya ba ni las 'di nyon mongs pa'i rgyu las byung ba yin na [#]
[\[176b.4\]]zhes bya ba'i tha tshig ste[#]/_dper na bum pa 'jim pa'i bdag nyid yin na zhes bya ba lta bu'o/_/nyon mongs sems dag yang dag min/_/zhes bya ba ni nyon mongs pa'i ngo bo nyid med do zhes bya ba'i tha tshig ste/_skye ba bkag pa'i phyir dang /_'dod chags dang /_chags pa brtag par de'i ngo bo nyid bkag
[\[176b.5\]]pa'i phyir ram/_yang na 'og nas/_gang dag sdug dang mi sdug pa'i/_/phyin ci log la brten [#]'byung ba/_/de dag ngo bo nyid med pas/_/de phyir nyon mongs yang dag min/_/zhes 'gog par 'gyur ba'i phyir ro/_/de'i phyir de ltar gal te nyon mongs pa de dag yang dag par ngo bo nyid med pa yin na las
[\[176b.6\]]de/_de dag gis byas par ji ltar 'gyur te/_las kyi rgyu nyon mongs pa ma yin no zhes bya ba'i tha tshig go/_/de'i phyir gtan tshigs kyi don ma grub pa nyid dam/_don 'gal ba nyid do/_/'dir smras pa/_don dam par nyon mongs pa rnams ni yod pa kho na yin te/_de dag gi 'bras bu yod pa'i phyir ro/_/
[\[176b.7\]]'di na gang med pa de la ni 'bras bu gzung du med de/_dper na 'on pa'i rna ba'i dbang po la 'bras bu rna ba'i rnam par shes pa bzhin no/_/nyon mongs pa rnams la ni 'bras bu las dang lus kyi mtshan nyid yod pas de'i phyir don dam par/_nyon mongs pa rnams ni yod pa kho na yin pas gtan tshigs kyi don ma
[\[177a\]]
[\[177a.1\]]grub pa nyid do[#]/_/don 'gal ba nyid ma yin pa'i phyir 'dod pa'i don grub bo/_/yang na don dam par las ni yod pa kho na yin te/_de'i 'bras bu yod pa'i phyir ro/_/'di na gang med pa de la ni 'bras bu med de/_dper na nam mkha'i me tog gi 'bras bu bzhin no/_/las la
[\[177a.2\]]ni 'bras bu lus kyi mtshan nyid yod pas de'i phyir don dam par las ni yod pa kho na yin pas lus [#]yod pa ma yin par sgrub pa'i rjes su dpag pa dag la rtog ge phyi mas gnod par 'gyur ro/_/'dir bshad pa/_las dang nyon mongs pa dag ni/_/lus rnams kyi ni rkyen du bstan/_/bstan
[\[177a.3\]]bcos las de ltar bstan pa ni tha snyad pa dag yin gyi don dam pa pa [#]ni ma yin no/_/don dam par ni kho bo cag gi phyogs la sgrub pa sngar bstan pa dag gis/_gal te las dang nyon mongs pa/_/de stong lus la ji ltar brjod/_/las dang nyon mongs pa dag la ngo bo nyid med pa'i phyir las dang nyon mongs pa
[\[177a.4\]]dag kho na bzhin du lus kyang ma grub pa'i phyir ro zhes bya bar dgongs so/_/de'i phyir de dag gi 'bras bu yod pa'i phyir ro zhes bya ba'i gtan tshigs kyi don ma grub pas ji skad bstan pa'i skyon yang ma nyams la dpe ma grub pas/_rtog ge phyi mas gnod pa yang med do/_/smras pa/_don dam par las ni
[\[177a.5\]]yod pa kho na yin te/_de'i 'bras bu la longs spyod pa'i za ba po yod pa'i phyir ro/_/'di na gang med pa de la ni de'i 'bras bu la [#]longs spyod pa'i za ba po med de/_dper na nam mkha'i me tog gi phreng ba bzhin no/_/las la ni 'bras bu la longs spyod pa'i za ba po/_/ma rig bsgribs [#]pa'i skye bo gang /_/sred [#]ldan
[\[177a.6\]]de ni za ba po/_/de yang byed las gzhan min zhing /_/de nyid de yang ma yin no/_/zhes bya ba [#]yod de/_de la ma rig pa ni rig pa'i mi mthun pa'i phyogs su gyur pa'i chos so/_/des bsgribs [#]pa ni g.yogs pa'o/_/skye bo gang zhes bya ba ni skye ba po gang yin pa ste srog chags so/_/sred ldan zhes bya ba la sred pa
[\[177a.7\]]na 'dod pa'o/_/de la kun du sbyor ba de nyid yod pas sred ldan te/_sred pa'i kun du sbyor ba dang ldan pa zhes bya ba'i tha tshig go/_/de ni las kyi 'bras bu za ba po ste/_ji skad du/_mdo sde las/_ma rig pa sgribs [#]pa'i sems can dag_/sred pa'i kun du sbyor dang ldan/_/zhes bya ba dang /_de bzhin du ji ste khyod
[\[177b\]]
[\[177b.1\]]rang nyid kyis sdig pa'i las 'di byas na khyod rang nyid kyis de'i rnam par smin pa nyams su myong bar bya dgos so zhes gsungs pa'i phyir ro/_/de yang byed pa po las gzhan [#]ma yin zhing /_de nyid de yang ma yin te/_de nyid dang gzhan nyid du brjod par bya ba ma yin pa'i phyir ro/_/de'i phyir gtan tshigs
[\[177b.2\]]ji skad smos pa'i mthus las kyi 'bras bu la longs spyod pa'i za ba po yod pas/_don dam par las ni yod pa kho na yin no/_/'dir bshad pa/_de ni bstan bcos kyi dang po kho nar dngos po spyir/_de phyir [#]rkyen las byung [#]ma yin/_/rkyen min las byung 'bras bu ni/_/yod min 'bras bu med pas
[\[177b.3\]]na/_/rkyen min rkyen du ga la 'gyur/_/zhes bshad [#]zin pas/_gang gi phyir na las 'di ni/_/rkyen las byung ba ma yin zhing /_/rkyen min las byung yod min pa/_/de phyir byed pa po yang med/_/de yang de bzhin du ma skyes pa'i phyir dang /_byed pa po bkag pa'i phyir dang /_rdzas su yod pa ma yin
[\[177b.4\]]pa'i phyir ro zhes bya bar dgongs so/_/de'i phyir de ltar sgrub [#]pa ji skad bstan pas/_gal te las dang byed med na/_/las skyes 'bras bu ga la yod/_/des na/_ji ste 'bras bu yod min na/_/za ba po lta ga la yod/_/za ba po'i sgrar brjod pa nyid kyi rgyu med pa'i phyir ro zhes bya bar dgongs so/_/
[\[177b.5\]]de'i phyir de'i 'bras bu la longs spyod pa'i za ba po yod pa'i phyir ro zhes bya ba'i gtan tshigs de'i don ma grub pa nyid do/_/log par ston pa [#]ni don 'gal ba nyid do/_/'dir kha cig gis smras pa/_las dang 'bras bu la skur pa 'debs pa'i lta ba ni log par lta ba yin pas/_dbu ma smra ba lta
[\[177b.6\]]ba'i skyon gyi ling tog gis blo gros kyi mig bsgribs [#]pa rnams la de kho na mthong ba mi 'thad do/_/'dir bshad pa/_ji ltar sprul pa ston byed pa/_/rdzu 'phrul phun sum tshogs pa yis[#]/_/sprul zhing sprul pas gzhan sprul byed/_/sprul pa des kyang gzhan dag ltar/_/sprul par byed pa zhes bya bar
[\[177b.7\]]sbyar ro/_/de bzhin byed pos las gang byas/_/de yang sprul pa'i rnam pa bzhin/_/de bzhin du byed pa pos las gang byas pa'i byed pa po de yang sprul pa'i rnam pa bzhin te/_thog ma med pa nas rkyen brgyud pa las byung ba'i bdag nyid bzhin yin [#]pa'i phyir ro/_/las de yang sprul pa'i rnam pa bzhin
[\[178a\]]
[\[178a.1\]]te/_ngo bo nyid med pa'i phyir ro/_/dper na sprul pas sprul gzhan zhig_/sprul pa mdzad pa de bzhin no/_/dper na de bzhin gshegs pa'i sprul pas sprul pa gzhan zhig sprul pa mdzad pa de la yang ngo bo nyid med pa bzhin no/_/nyon mongs las dang lus rnams dang /_/
[\[178a.2\]]byed pa po dang 'bras bu dag_/dri za'i grong khyer lta bu dang /_/smig rgyu rmi lam 'dra ba yin/_/rgyu dang rkyen tshogs pas bskyed pas tha snyad du grags pa mtho ris dang byang grol 'thob [#]pa'i tshogs su gyur pa dag tha snyad du khas len pas/_de'i phyir las dang 'bras bu la skur pa mi 'debs pas ji skad smras pa'i skyon
[\[178a.3\]]med do/_/gal te don dam par de dag la skur pa btab pas de ni lan ma yin no zhe na/_de ni sngar/_gal te dngos por ma grub na/_/dngos med grub par mi 'gyur ro/_/yod ces bya ba rtag par 'dzin/_/med ces bya ba chad par lta/_/de phyir yod dang med pa la/_/mkhas pas gnas par mi bya'o/_/
[\[178a.4\]]zhes bya ba bstan pa der bsgrub [#]pa smras pas/_las dang 'bras bu med par smra ba khas blangs pa'i phyir lan ma yin pa ma yin no/_/yang na rnam par rmongs pa'i sems dang ldan pa dag don dam par dngos po rnams ngo bo nyid med pa nyid yin na las dang 'bras bu dang de dag 'brel ba dang /_byed pa po dang za ba po
[\[178a.5\]]dag med pas tshangs par spyod pa la gnas pa don med par 'gyur ro snyam du sems pa rnams kyi rnam par rmongs pa'i yol ba bshu ba'i phyir las la sogs pa kun rdzob tu sprul pa la sogs pa'i rnam pa bzhin du yod par bstan pa'i phyir ro[#]/_/ji ltar sprul pa ston byed pa/_/rdzu 'phrul phun sum tshogs pa yis[#]/_/sprul zhing
[\[178a.6\]]sprul pa gzhan sprul byed/_/sprul pa des kyang gzhan dag ltar/_/zhes bya ba la sogs pa rgya cher gsungs so/_/de la 'dir rab tu byed pa'i don ni/_pha rol pos rab tu byed pa'i dang por smras pa'i gtan tshigs kyi skyon brjod pas/_las dang 'bras bu ngo bo nyid med pa nyid du bstan pa yin no/_/de'i phyir gang la las
[\[178a.7\]]kyang med las kyi 'bras bu yang med pa de ni byang chub bo/_/byang chub ji lta ba bzhin du 'thob pa yang de bzhin no/_/'thob pa ji lta ba bzhin du lung bstan pa yang de bzhin no/_/de bzhin du 'phags pa rnams kyi rigs gang yin pa de la ni las kyang med las kyi rnam par smin pa yang med do/_/rigs de la ni lus
[\[178b\]]
[\[178b.1\]]kyis [#]kyang las mi byed/_ngag gis [#]kyang mi byed/_yid kyis kyang mi byed do zhes bya ba la sogs pa gsungs pa de dag grub pa yin no/_/slob dpon legs ldan byed kyis nye bar sbyar ba/_dbu ma'i rtsa ba'i 'grel pa shes rab sgron ma las/_las dang 'bras bu brtag pa zhes bya ba ste/_rab tu byed pa bcu
[\[178b.2\]]bdun pa'o//_//da ni gzhan gyis smras pa'i sgrub pa bsal [#]ba dang bdag nyid kyi sgrub pa kha na ma tho ba med pa bstan pas 'du byed rnams bdag dang bdag gis stong pa nyid du bstan pa'i don gyi dbang gis rab tu byed pa bco brgyad pa brtsam mo/_/de la bdag tu lta ba rnam pa du ma dag gi yul yang phung po
[\[178b.3\]]yin pa'i phyir phung po rnams kho na las brtsams nas dpyad par bya ste/_'di ltar [#]bcom ldan 'das kyis kyang /_dge slong ngam bram ze gang dag bdag tu yang dag par rjes su lta ba de dag thams cad ni nye bar len pa'i phung po lnga po 'di dag nyid la yang dag par rjes su lta'o [#]zhes gsungs so/_/de la
[\[178b.4\]]re zhig gang dag 'byung ba chen po lus kyi rnam par 'jug pa dag gam/_'byung ba 'dus pa'am/_dbang po rnams sam/_dbang po 'dus pa'am/_rnam par shes pa bdag yin no zhes smra ba de dag la 'di skad ces brjod par bya ste/_'byung ba dang /_dbang po dang /_rnam par shes pa so so 'am/_
[\[178b.5\]]'dus pa dag phung po'i mtshan nyid yin pa'i phyir de dag bdag yin par rtog na/_gal te phung po bdag yin na ji ltar kho bo cag gis tha snyad kyi don du phung po'i yul la bdag ces ston par byed pa lta bu yin nam/_'on te gzhan zhig yin/_gal te ji ltar yang rung ste/_bdag grub pa'i phyir 'dod pa'i don
[\[178b.6\]]grub bo zhe na/_de'i phyir da de dpyad par bya ste/_khyed [#]'dod pa ltar/_gal te phung po bdag yin na/_/skye dang 'jig pa can du 'gyur/_phung po rnams skye ba dang 'jig pa'i chos can yin pa'i phyir ro/_/de ltar na 'dis ni phung po'i chos ni skye ba dang /_'jig pa'i chos can nyid yin par bstan to/_/'dir
[\[178b.7\]]skye ba dang /_'jig pa'i chos can nyid kyang mtshan nyid kyi sgra'i tshul gyis gzung bar zad kyi/_ji ltar phung po'i chos skye ba dang /_'jig pa'i chos can nyid yin pa de bzhin du/_phung po'i chos 'bras bu nyid dang /_rgyu nyid dang /_rtogs [#]par bya ba nyid dang /_rnam par smin pa nyid la sogs pa gzhan
[\[179a\]]
[\[179a.1\]]dag kyang yin par shes par bya'o/_/'dir sbyor ba'i tshig ni don dam par 'byung ba dang /_'byung ba 'dus pa dang /_dbang po dang dbang po 'dus pa dang /_rnam par shes pa dang /_dbang po dang bcas pa'i lus dang /_rnam par shes pa dang bcas pa'i lus ni bdag ma yin te/_
[\[179a.2\]]skye ba dang 'jig pa'i chos can nyid yin pa'i phyir/_dper na phyi rol gyi 'byung ba dag bzhin no/_/de bzhin du 'bras bu nyid yin pa'i phyir zhes bya ba la sogs pa'i gtan tshigs re res kyang rjes su dpag pa rgyas par brjod par bya'o/_/gsal bar [#]smra ba dag la yang gsal ba'i phyir bum pa la sogs pa dag
[\[179a.3\]]la bdag med pa nyid med na mi 'byung ba'i phyir lus bdag dang bcas pa [#]smra ba rnams la rang gi rjes su dpag pas gnod do/_/yang na/_gal te phung po bdag yin na/_/zhes bya ba ni lus la bdag mang po nyid du 'gyur te/_phung po mang ba nyid yin pa'i phyir ro zhes bya ba'i tshig gi lhag ma'o/_/yang na/_gal
[\[179a.4\]]te phung po bdag yin na/_/skye dang 'jig pa can du 'gyur/_/zhes bya ba ni des na phung por rjes su dpag pas skye ba dang /_'jig pa'i chos can nyid kyis bdag gi chos can gyi khyad par skye ba dang /_'jig pa'i chos can nyid ma yin pa bstsal ba'i phyir ro/_/dam bcas pa la chos can gyi khyad par bstsal ba'i
[\[179a.5\]]skyon yod do/_/yang na/_gal te phung po bdag yin na/_/skye dang 'jig pa can du 'gyur/_/zhes bya ba ni/_des na skye ba dang 'jig pa'i chos can nyid du rjes su dpog pas bdag ma yin pa nyid kyis bdag gi de'i bdag nyid bstsal ba'i phyir ram[#]/_dam bcas pa la chos can gyi ngo bo nyid bstsal ba'i skyon yod
[\[179a.6\]]do/_/yang na/_gal te phung po bdag yin na/_/skye dang 'jig pa can du 'gyur/_/zhes bya ba ni bdag ni skye ba dang /_'jig pa can du mi 'dod pas de'i mtshan nyid ma yin pa yod pa nyid du bstan dka' ba dang /_don dam par bdag med par smra bar nus te/_skye ba dang 'jig pa'i chos can nyid ma yin pa'i
[\[179a.7\]]phyir dper na ri bong gi rwa bzhin no/_/yang na/_gal te phung po bdag yin na/_/skye dang 'jig pa can du 'gyur/_/zhes bya ba ni phung po rnams skye ba dang 'jig pa'i chos can nyid [#]yin pa'i phyir/_des na don dam par gzugs su rung ba dang /_myong ba dang mtshan mar 'dzin pa dang /_mngon par 'du byed pa dang /_
[\[179b\]]
[\[179b.1\]]rnam par shes par byed pa'i mtshan nyid kyi phung po lnga po dag ni bdag ma yin par shes par byar nus te/_skye ba dang 'jig pa'i chos can nyid yin pa'i phyir/_dper na bum pa bzhin no/_/de bzhin du 'bras bu nyid dang /_rgyu nyid dang /_lan 'ga' dga' ba dang /_yongs su gdung ba'i rgyu nyid dang /_the
[\[179b.2\]]tshom can gyi shes pa dang /_log pa'i shes pa'i rgyu nyid yin pa la sogs pa'i gtan tshigs dag gis kyang rjes su dpag pa rgyas par bya'o/_/bye brag pa dag ni bdag lus dang /_dbang po dang /_blo las gzhan pa bde ba la sogs pa'i gzhir gyur pa dang /_byed pa po dang /_sems pa med pa dang /_
[\[179b.3\]]rtag pa dang /_thams cad du song ba yin par brjod la/_grangs can dag ni bdag [#]'bras bu dang rgyu las gzhan pa byed pa po ma yin pa dang /_za ba po dang /_dag pa dang /_thams cad du song ba dang /_mi 'gyur ba dang /_sems pa yod pa yin par brjod cing skyes bu rgyur 'dod pa dag kyang de bzhin pas
[\[179b.4\]]de dag la sgrub pa 'di mi gnod do zhe na/_de'i phyir slob dpon gyis phung po las gzhan pa'i bdag bstan dka' ba nges par mdzad nas de dag gi phyir bshad pa/_gal te phung po rnams las gzhan/_/phung po'i mtshan nyid med par 'gyur/_/phung po'i mtshan nyid med pa ni phung po'i mtshan nyid ma yin te/_de
[\[179b.5\]]gzugs su rung ba dang /_myong ba dang /_mtshan mar 'dzin pa dang /_mngon par 'du byed pa dang /_rnam par shes par byed pa'i mtshan nyid ma yin par 'gyur ro zhes bya ba'i tha tshig go/_/de ltar na 'dis ni brtags pa'i bdag gi chos ni phung po'i mtshan nyid ma yin pa nyid yin par bstan to/_/dpe ni de'i
[\[179b.6\]]dbang gis bsgrub [#]par bya ba dang /_sgrub pa'i chos gnyi ga la grags pa'i chos can mo gsham gyi bu la sogs pa dag yin no/_/'dir rjes su dpag pa ni don dam par bdag gzugs la sogs pa'i phung po las gzhan pa med de/_phung po'i mtshan nyid ma yin pa'i phyir dper na mo gsham gyi bu bzhin no/_/
[\[179b.7\]]gal te mya ngan las 'das pa phung po'i mtshan nyid ma yin pas ma nges pa nyid do zhe na/_de ni/_mtshan nyid med pa'i dngos po ni/_/'ga' yang gang na yod ma yin/_/zhes bya ba der mya ngan las 'das pa la sogs pa 'dus ma byas kyi dngos po bsal ba'i phyir mi mthun pa'i phyogs med pas ma nges pa nyid ma yin
[\[180a\]]
[\[180a.1\]]no/_/gal te bstan bcos mdzad pas/_dam bcas pa la sogs pa'i yan lag ma brjod pa'i phyir sgrub pa ma tshang ba'i skyon yod do zhe na/_don gyi tshig yin pa'i phyir skyon med de/_'di ltar slob dpon gyi tshig dag ni don gyi tshig dag yin te/_yi ge mdor bsdus pa dang /_don
[\[180a.2\]]rgya che ba dag yin pas don gyi dbang gis sbyor ba'i tshig du ma dag gi gzhi yin par bzhed pa'i phyir ro/_/sbyor ba'i tshig la ni de [#]skyon du yang 'gyur ro/_/yang na de la [#]yang mi 'gyur te[#]/_rab tu byed pa'am/_lung las la [#]la la yan lag 'ga' zhig grags pa yin na'o[#]/_/kha cig na re phyogs la
[\[180a.3\]]sogs pa dag gis gtan tshigs snga ma ma nges pa nyid do zhe'o/_/de ni bzang po ma yin te/_mtshan nyid med pa'i dngos po ni/_/'ga' yang gang na yod ma yin/_/zhes bya bas lan btab zin pa'i phyir ro/_/rtag pa dang /_thams cad du song ba'i tshig gi don ni bde ba dang /_sdug bsngal la
[\[180a.4\]]sogs pa'i gzhi ma yin te/_skye ba can yin pa la sogs pa'i gtan tshigs dag gi phyir dper na gzugs la sogs pa bzhin no/_/rgyas par ni snga ma bzhin no/_/bdag ni khyab bdag ma yin te/_/rdzas yin pa'i phyir dper na bum pa bzhin no/_/gal te nam mkhas [#]ma nges pa nyid do zhe na/_nam
[\[180a.5\]]mkha' rdzas su yod pa nyid bkag pa'i phyir dang /_de'i khyab bdag nyid kyang bdag gi khyab bdag nyid bzhin du bkag pa'i phyir ma nges pa nyid ma yin no/_/de bzhin du bdag ni byed pa po ma yin te/_lus can ma [#]yin pa'i phyir dper na las bzhin no/_bdag ni rtag pa yang ma yin te/_rdzas
[\[180a.6\]]yin pa'i phyir dper na bum pa bzhin no/_/de bzhin du shes bya nyid dang /_brjod par bya ba nyid dang /_dngos po nyid la sogs pa'i gtan tshigs dag gi phyir ro zhes kyang brjod par bya'o/_/bdag ni rgyu med pa yang ma yin te/_dngos po yin pa'i phyir dper na bum pa bzhin no/_/de bzhin du tshig
[\[180a.7\]]gi don nyid yin pa la sogs pa'i gtan tshigs dag gi phyir ro zhes kyang brjod par bya'o/_/de bzhin du don dam par bdag ni sems pa yod pa yang ma yin/_rtag pa yang ma yin thams cad du song ba yang ma yin/_rgyu med pa yang ma yin te/_dngos po yin pa'i phyir dang /_lan 'ga' yang dag
[\[180b\]]
[\[180b.1\]]pa'i shes pa dang /_log pa'i shes pa dang /_the tshom can gyi shes pa'i rgyu nyid yin pa'i phyir dang /_lan 'ga' dga' ba dang /_yongs su gdung ba'i rgyu nyid yin pa la sogs pa'i gtan tshigs dag gi phyir dper na ka ba bzhin no zhes brjod par bya'o/_/yang grangs can gyi phyogs
[\[180b.2\]]la brjod par bya ste/_don dam par bdag ni za ba po ma yin te/_the tshom can gyi shes pa la sogs pa'i rgyu yin pa'i phyir/_dper na sdong dum dang /_bum pa bzhin no zhes brjod par bya'o/_/ci ste yang la la 'di snyam du dbu ma pas bdag [#]tshig gi don nyid du khas ma blangs pa'i phyir de'i khyad
[\[180b.3\]]par bstan pa mi rigs te/_dper na mo gsham gyi bu'i sngo bsangs dang /_dkar sham nyid la sogs [#]pa bzhin no snyam du sems na/_de ni bzang po ma yin te/_yang [#]'byung ba'i srid pa len pa'i phyir bdag ces bya ste/_rnam par shes pa'i yul la bdag tu tha snyad gdags pa'i phyir rnam par
[\[180b.4\]]shes pa la bdag tu brjod de/_de ltar yang bcom ldan 'das kyis[#]/_sems dul ba ni dge ba ste/_/dul ba'i sems kyis bde ba 'thob/_/ces gsungs nas [#]mdo sde gzhan las/_bdag gi mgon ni bdag nyid yin/_/gzhan ni mgon du su zhig 'gyur/_/mkhas pa bdag nyid legs
[\[180b.5\]]dul bas/_mtho ris dag kyang 'thob par 'gyur/_/zhes gsungs pas/_de'i phyir tha snyad du bdag spyir khas blangs pa'i khyad par ma grags pa sel ba'i phyir skyon med do/_/yang na sbyor ba'i lam gzhan bya ste/_dbang po dang bcas pa'i lus ni rtag pa dang /_thams cad du song ba'i tshig
[\[180b.6\]]gi don gyi dmigs pa'i rgyu thun mong ma yin pa nyid kyang ma yin te/_dmigs par bya ba ma [#]yin pa'i phyir dper na ka ba bzhin no/_/de bzhin du gzhal bya yin pa'i phyir ro zhes bya ba la sogs pa'i gtan tshigs dag kyang brjod par bya'o/_/'dir bdag tu smra ba dag phyir zlog par byed de/_phung
[\[180b.7\]]po lnga dang lus la bdag med do zhes bya ba de'i don gang yin/_gal te de dag la bdag med do zhe na ni dpe med de/_bum pa la sogs pa dag la yang de yod pa'i phyir ro/_/gal te de la dmigs par mi byed do zhe na ni de lta na yang dpe med de/_bum pa la sogs pa ni yul dmigs pa'i rgyu yin pa'i phyir
[\[181a\]]
[\[181a.1\]]ro/_/gal te dmigs pa'i rgyu thun mong ma yin pa nyid kyang ma yin no zhe na/_de lta na yang dpe med de/_bum pa la sogs pa dag ni dmigs pa'i rgyu thun mong ma yin pa nyid kyang yin pa'i phyir ro/_/de la 'dir phung po lnga dang /_lus ni bdag gi dmigs pa'i rgyu thun mong ma yin pa nyid kyang ma yin
[\[181a.2\]]no zhes dam bcas pa'i phyir/_ji skad smras pa'i sgrub [#]pa sun dbyung bar nus pa'i lan ma yin no//_//[#]dbu ma [#]rtsa ba'i 'grel pa shes rab sgron ma [#]bam po bcu gsum pa/_yang na rnal 'byor pas [#]rang nyid kyis 'di brtag par bya ste/_'di la bdag ces bya ba gang yin pa de ci phung po rnams kyi
[\[181a.3\]]mtshan nyid dam/_'on te phung po rnams las gzhan zhig yin/_de la re zhig_/gal te phung po bdag yin na/_/skye dang 'jig pa can du 'gyur/_/des na de dag bdag ma yin te/_skye ba dang 'jig pa can yin pa'i phyir dper na ka ba bzhin no/_/gal te phung po rnams las gzhan/_/phung po'i
[\[181a.4\]]mtshan nyid med par 'gyur/_/des na de ni med pa kho na yin te/_phung po'i mtshan nyid ma yin pa'i phyir dper na nam mkha'i me tog bzhin no/_/de bzhin du ma skyes pa nyid dang /_rgyu med pa nyid la sogs pa'i gtan tshigs dag gis kyang bdag med par khong du chud par bya'o/_/bdag tu smra ba dag na re bdag ni
[\[181a.5\]]yod pa kho na yin te/_don mthong ba'i phyir ro/_/'di ltar lus la bdag med na dbang po sems [#]med pa skar khung dang 'dra bas don mthong bar mi 'thad kyi/_bdag des ni de dang mtshan nyid mi 'dra ba gzhan mthong bar rigs pas/_gang gis mthong ba de ni bdag yin te/_de'i phyir bdag ni yod pa kho na
[\[181a.6\]]yin no zhes zer ro/_/de ni bzang po ma yin te/_don mthong ba ni bdag gi chos nyid yin par ma grub pa'i phyir dang /_rjes su 'gro ba med pa'i phyir ro/_/lus 'di [#]bdag dang bcas pa'o/_/zhes phyogs su byed na yang /_gtan tshigs thun mong ma yin pa nyid du 'gyur ro/_/'dis ni g.yas pas mthong ba/_
[\[181a.7\]]g.yon pas ngo shes pa'i phyir dang /_nyams su myong ba dran pa'i phyir dang /_las dmigs pa'i phyir ro zhes bya ba la sogs pa'i gtan tshigs dag gi lan kyang btab pa yin no/_/mkhas par rlom pa gzhan dag gis smras pa/_lus la bdag go zhes bya ba'i sgra gang yin pa de ni yul gzhan la dngos
[\[181b\]]
[\[181b.1\]]su yod de/_'ga' zhig la nye bar btags pa'i phyir dper na bram ze'i khye'u la seng ge'i sgra nye bar btags pa gang yin pa de ni de las gzhan pa'i seng ge ral pa dang /_ze ba spungs pa can la don ji lta ba bzhin du mthong ba bzhin no/_/de bzhin du bdag ces bya ba'i sgra lus dang dbang po dang /_blo tsam dag
[\[181b.2\]]la nye bar btags pa de yang 'ga' zhig la nye bar btags pa ma [#]yin pa'i phyir/_de ni de las gzhan pa de la dngos [#]su yod pas de ni bdag yin te/_de'i phyir bdag ni yod pa kho na yin no/_/yang na [#]bdag ces bya bar shes pa'i blo gang yin pa de ni don ji lta ba bzhin pa'i yul can yin par nges par shes te/_
[\[181b.3\]]yul gzhan la log par shes pa'i phyir dper na [#]sdong dum la mir shes pa bzhin no/_/de bzhin du rgyu dang /_'bras bu'i yul la bdag tu shes pa de yang log par shes pa yin pas de ltar yul [#]gzhan la log par shes pa'i phyir de las gzhan pa'i yul gang la don ji lta ba bzhin yin pa de ni bdag yin te/_
[\[181b.4\]]de'i phyir bdag ni yod pa kho na yin no/_/'dir bshad pa/_gal te rang gi grub pa'i mtha'i tshul las bdag gi ngo bo nyid nges par ma bzung bar tha snyad du bdag spyir dam 'cha' na ni grub pa la sgrub pa yin te/_'di ltar kho bo cag gi lung las kyang /_bdag gi sgra rnam par shes pa la ni don ji lta ba bzhin yin
[\[181b.5\]]la/_skye ba la sogs pa dag la ni nye bar btags [#]pa yin te/_dper na shing rta'i yan lag la brten nas shing rtar gdags par 'dod pa de bzhin du/_phung po la brten nas sems can du gdags par 'dod la/_rnam par shes pa ni yang 'byung ba'i srid pa len pa'i phyir bdag ces brjod pa'i phyir ro/_/
[\[181b.6\]]ci ste sems pa ni bdag gi sgra'i spyod yul dngos dang /_bdag ces bya bar shes pa'i blo'i spyod yul la [#]dngos ma yin par shes par bya ste/_byas pa'i phyir dper na lus bzhin no zhe na/_de la 'dir gal te pha rol po dag don dam par sems pa ni bdag gi sgra'i spyod yul dngos dang bdag [#]ces bya bar shes pa'i
[\[181b.7\]]blo'i don ji lta ba bzhin ma yin pa nyid du ston par byed na ni grub pa la sgrub [#]pa yin te/_bdag tu lta ba rnam pa thams cad kyang thams cad du spang bar 'dod pa'i phyir ro/_/'on te tha snyad du na ni/_de rigs [#]pa ma yin te/_sgra dang blo'i btags pa dang /_dngos kyi nges pa rang gi grub pa'i mthar yang sgrub pa tha snyad
[\[182a\]]
[\[182a.1\]]du 'dod pas 'dod pa'i phyir ro/_/don dam par ni bdag ni [#]sgra yang bdag la [#]dngos su yod par mi 'grub ste/_seng ge'i sgra brjod pa'i don kyang btags par yod pa'i phyir yul de la seng ge'i sgra yang don ji lta ba bzhin nyid ma yin pa'i phyir ro/_/yang na sgra 'ga' zhig la nye bar btags pa
[\[182a.2\]]de ni 'dus pa la yod par mthong ste/_spyi la nye bar btags pa'i phyir seng ge la sogs pa'i sgra bzhin pas/_des bdag gi sgra 'dus pa ma yin pa la dngos su yod pa nyid sel bar byed pas des na dam bcas pa la/_chos kyi khyad par bstsal ba'i skyon yod do/_/des blo'i phyogs la yang skyon gyi [#]lan btab po/_/
[\[182a.3\]]grangs can dag las kha cig gis smras pa/_shes pa yod pa nyid ni skyes bu'i ngo bo nyid yin te/_de yang smra ba thams cad kyis khas blang bar [#]bya ba yin pas/_kho bo cag gis de yod pa nyid du bstan pa'i phyir rjes su dpag pa smra bar mi bya ste/_'di ltar de'i khyad par za ba po nyid la sogs pa dag
[\[182a.4\]]bstan par bya'o/_/gal te gzhan dag 'di skad ces shes pa yod pa nyid ni shes pa dang /_don gcig la shes pa ni blo yin pas/_de'i phyir shes pa yod pa nyid ni skyes bu'i ngo bo nyid ma yin no zhes zer na de yang rigs pa ma yin te/_blo ni shes pa yod pa nyid [#]ma yin te/_skye ba'i phyir dper
[\[182a.5\]]na bum pa bzhin no/_/de bzhin nyid du dag par bya ba nyid dang /_sbag par bya ba nyid dang /_phan gdags par bya ba nyid la sogs pa dag yin pa'i phyir/_dper na hwags la sogs pa bzhin pas de'i phyir blo ni shes pa yod pa nyid ma yin no/_/de'i phyir shes pa yod pa nyid de ni longs spyad par bya ba'i
[\[182a.6\]]khongs su ma gtogs pas de ni za ba po nyid yin par grub ste/_bdag dang zhing shes pa zhes bya ba dag gi [#]rnam grangs so/_/de'i khyad par ni rtag pa dang /_thams cad du song ba nyid dang /_yal bar 'dor ba [#]nyid la sogs pa dag yin no/_/de la 'dir bdag gi shes pa yod pa nyid dang /_thams
[\[182a.7\]]cad du song ba nyid dang /_za ba po nyid la sogs pa dag dgag pa smras zin pas de dag [#]ni bzang po ma yin no/_/blo ni shes pa yod pa nyid ma yin te zhes dam bcas pa'i don gang yin/_sems med pa'am shes pa yod pa nyid kyi nus pa yin no zhe na ni phyogs snga ma la gnod do/_/gal te sems
[\[182b\]]
[\[182b.1\]]pa las gzhan zhig yin no zhe na/_yang gang las gzhan nyid du 'gyur ba de gang yin te de yang med do/_/de ltar de ma grub pa'i phyir dam bcas pa la brten pa ma grub pa'i skyon yod do/_/skye ba'i phyir zhes bya ba'i gtan tshigs de'i don kyang gang yin/_gal te ma byung ba las 'byung ba'i phyir ro zhe na
[\[182b.2\]]ni rang la gtan tshigs ma grub bo/_/gal te rang la gtan tshigs ma grub pas kyang 'dod pa'i don ston par byed de/_gzhan gyi phyogs la grub pa'i phyir phyogs gnyi ga la grags pa'i chos bzhin no zhe na/_gzhan gyi phyogs 'ba' zhig la grags pa'i phyogs kyi chos kyis ni bsgrub par bya ba'i don
[\[182b.3\]]bsgrub mi nus par nges par gzung [#]ste/_gang yang rung ba la ma grub pa'i phyir gzhan gyi phyogs la ma grub pa bzhin pas blo shes pa yod pa nyid ma yin par ston pa'i rjes su dpag pa 'gal bas bzlog pa'i phyir gtan tshigs kyi don ma grub pa nyid nyams pa med do/_/skye ba'i phyir zhes bya ba'i gtan tshigs
[\[182b.4\]]kyi don gsal ba nyid yin par rtog [#]na yang gtan tshigs kyi don ma grub pa nyid dang /_dpe la bsgrub pa'i chos med pa nyid kyi skyon du 'gyur te/_gsal ba dgag pa smras zin pa'i phyir ro/_/rigs pa la mi mkhas pa kha cig gis [#]smras pa/_phung po lnga dang /_dbang po dang bcas pa'i lus 'di bdag gi
[\[182b.5\]]dmigs pa'i rgyu thun mong ma yin pa nyid kyang ma yin no zhes bya ba ni bdag khas ma blangs par de'i khyad par dgag pa'i sgrub pa smra bar mi rigs pas/_bdag la sdang ba khyed kyis khas blangs pa la gnod par 'gyur ro/_/de la 'dir tha snyad kyi dbang gis bdag spyir khas blangs nas/_gzhan gyis [#]yongs su
[\[182b.6\]]brtags [#]pa'i bdag gi chos rtag pa dang /_thams cad du song ba dang /_byed pa po dang za ba po nyid la sogs pa dag bsal bas tha snyad du gzhan gyis brtags pa'i bdag stong pa nyid du ston pa'i phyir dang /_don dam par ni thams cad kyang stong pa nyid du ston pas tha snyad du de'i khyad par tsam bsal du med pa ma yin pa'i
[\[182b.7\]]phyir/_khas blangs pa la gnod par mi 'gyur bas/_de'i phyir de ni nam mkha' ldang du zad do/_/phyir rgol ba dag na re/_bdag ni yod pa kho na yin te/_kha cig tu de bkag pa'i phyir 'di ni khron pa na chu med do zhes khron par bkag pa'i phyir gzhan du na chu yod pa nyid shes pa bzhin no/_/de bzhin du lus dang /_
[\[183a\]]
[\[183a.1\]]dbang po dang /_blo dag la bdag bkag pa'i phyir/_dbang po dang bcas pa'i lus la bdag med do zhes lus dang dbang po dang blo dag la bdag bkag pa yod pas/_gzhan la bdag yod pa nyid du 'gyur bas/_de'i phyir bdag ni yod pa kho na yin no zhes zer ro/_/nang gi skye mched
[\[183a.2\]]rnams la byed pa po dbang phyug dang /_byed pa po gtso bo dang /_byed pa po dus dang /_byed pa po sred med kyi bu dag med do zhes bkag kyang /_gzhan gang la yang byed pa po de dag gi 'bras bu med pa'i phyir ma nges pa nyid do/_/don dam par ni [#]chu la sogs pa dag kyang ma grub pa'i phyir/_dpe med pas/_de ni
[\[183a.3\]]rigs pa ma yin no/_/grangs can dag las kha cig yang bdag dgag pa'i rjes su dpag pa sngar bstan pa dag la skyon 'dogs par byed de/_rnam par 'jig pa'i chos can bum pa la sogs pa lta bu dag kyang dmigs pa'i rgyu thun mong ma yin pa nyid yin pas dpe med pa dang /_bum pa la sogs pa dbang po'i
[\[183a.4\]]dngos por gyur pa dag kyang dmigs pa'i rgyu thun mong ma yin pa nyid yin pa'i phyir yang dpe med do zhe na/_de ni bzang po ma yin te/_bum pa la sogs pa dag ni de kho na rtogs [#]pa dang ldan pa rnams kyi dmigs pa'i rgyu thun mong ma yin pa nyid kyang [#]yin par mi rigs te/_rna ba la sogs pa'i blo dag gi yul
[\[183a.5\]]yin pa'i phyir dper na de las gzhan pa'i rna ba la sogs pa dag gi blo'i yul bzhin no zhes rjes su dpag pa'i phyir dang /_bum pa la sogs pa dbang po'i ngo bo nyid du ma gyur pa dag dpe nyid du 'dod pa'i phyir ji skad smras pa'i skyon du mi 'gyur ro/_/nus pa yod par ston pa'i rjes su dpag pa med pa'i phyir de
[\[183a.6\]]yod pas bum pa la sogs pa'i dpe med par yang mi 'gyur bas de ni snying po ma yin no/_/bdag tu smra ba dag na re bdag ni yod pa kho na yin te/_bdag gi yod pa'i phyir dper na nor yod pa'i phyir nor bdag yod pa bzhin no/_/'di la bdag gi khang khyim dang gnas mal dang /_gos zas dang /_lta
[\[183a.7\]]ba dang /_nyan pa la sogs pa de dag yod pas/_de'i phyir bdag ni yod pa kho na yin no zhes zer ro/_/'dir bshad pa/_'di ltar bdag yod na ni de'i 'di yin no zhes bdag gi yang 'grub par 'gyur ba zhig na/_bdag de ni med par bstan zin pas de'i phyir/_/bdag nyid yod pa ma yin na/_/bdag
[\[183b\]]
[\[183b.1\]]gi yod par [#]ga la 'gyur/_/des na gtan tshigs kyi don ma grub pa [#]nyid do/_/dpe yang med de/_don dam par nor dang [#]nor bdag yod pa nyid du ma grub pa'i phyir ro/_/don 'gal ba nyid kyang yin te/_bdag tha snyad pa yin par ston pa'i phyir ro/_/'dis ni de'i 'bras bu yod pa'i phyir dang /_de'i yon
[\[183b.2\]]tan yod pa'i phyir ro zhes bya ba la sogs pa'i gtan tshigs dag la yang skyon gyis [#]lan btab pa yin no/_/de'i phyir de ltar rnal 'byor pa yang dag pa nyid so sor rtog pa la brtson pa la/_bdag dang bdag gi zhi ba'i phyir/_/ngar 'dzin nga yir 'dzin med 'gyur/_/zhes bya bas ni ji skad bstan pa'i
[\[183b.3\]]tshul bsgoms pa'i 'bras bu bstan to/_/bdag tu smra ba dag kyang phyir zlog [#]par byed de/_bdag ni yod pa kho na yin te/_lus dang dbang po dang /_blo la sogs pa bdag dang bdag gi med pa rnams la de kho na shes pa yang dag par skyes pa la/_ngar 'dzin pa med pa dang /_nga yir 'dzin pa med
[\[183b.4\]]do snyam pa'i yang dag pa'i lta ba yod pa'i phyir ro/_/mo gsham gyi bu lta bu med pa la ni de lta bu med do/_/thar pa'i gnas skabs gang la'ang ngar 'dzin pa med pa dang /_nga yir 'dzin pa med pa de la ni de ltar shes pa de yod pas de'i phyir bdag ni yod pa kho na yin no/_/'dir bshad pa/_'phags pa nyan
[\[183b.5\]]thos 'du byed kyi tshogs gzhan dang gzhan du skyes pa skad cig ma re re la 'jig pa'i ngang can bdag dang /_bdag gi med pa la nges par lta ba la yang bdag ces bya ba'i dngos po med pa'i phyir skye ba dang /_'chi ba 'di dag ni chos tsam du zad do zhes bya bar lta ba skye ste/_'di ltar bdag ni ngar 'dzin
[\[183b.6\]]pa'i yul yin pas med na de yang mi 'byung la/_de med pa kho na'i phyir nang dang phyi rol gyi dngos po gang la yang nga yir 'dzin pa mi 'thad pa'i phyir ngar 'dzin pa med cing nga yir 'dzin pa med pa [#]tha snyad kyi brdar bya ba ma rtogs [#]par nga zhes bya ba rang gi ngo bo nyid nges par skye bar mi 'gyur na/_byang chub sems dpa' chen po 'du
[\[183b.7\]]byed skye ba med par lta ba rnam par mi rtog pa'i shes rab kyi spyad [#]pa la gnas pa rnams la lta [#]smos kyang ci dgos pas de'i phyir/_ngar 'dzin nga yir 'dzin med gang /_/de yang yod pa ma yin te/_zhes bya ba gsungs te/_bdag la sogs pa dag btags par yod pa'i phyir dang /_gang zag gi nye
[\[184a\]]
[\[184a.1\]]bar len pa skye ba med pa'i phyir ro zhes bya bar dgongs so/_/de nyid yod pa ma yin pas rab rib can dbang po nyams pas skra shad dang /_sbrang bu la sogs pa yang dag pa ma yin pa mthong ba ltar/_ngar 'dzin nga yir 'dzin med par/_/gang gis mthong bas mi mthong ngo /_/yod pa
[\[184a.2\]]dang med par mthong ba ni log par lta ba mchog tu 'dzin pa yin pa'i phyir ro zhes bya bar dgongs so/_/des na gtan tshigs kyi don ma grub pa nyid de/_ngar 'dzin pa dang nga yir 'dzin pa'i rgyur gyur pa'i bdag yod pa'i phyir ro/_/don rang la ma grub pa nyid kyang yin te/_ngar 'dzin pa dang /_nga yir
[\[184a.3\]]'dzin pa med do zhes bya ba rang gi ngo bo nyid du nges pa [#]ma grub pa'i phyir ro/_/gal te nang gi byed pa bdag med par lta bas ngar 'dzin pa ldog pa'i phyir dang /_yid bdag ma yin pa yang gzhan gyi don lus dang dbang po'i yul dag la nga yir 'dzin pa mi 'jug pa'i phyir skyon med do zhe na/_bdag la bdag tu
[\[184a.4\]]lta ba la ngar 'dzin pa don ji lta ba bzhin du yod pa'i phyir dang /_de'i don byed pa dang /_rten sgra la sogs pa dag la nga yir 'dzin pa 'jug pa mi ldog pa'i phyir ngar 'dzin pa med pa dang /_nga yir 'dzin pa med pa nyid du ma grub pas de ni lan ma yin te/_de ltar yang /_gal te bdag ces bya ba yod/_/
[\[184a.5\]]bdag med ces bya de mi rigs/_/yang na de nyid rtogs pa'am/_/mya ngan 'das pa [#]nges brdzun 'gyur/_/zhes gsungs so/_/'dir grangs can dag las kha cig ni rang bzhin thar par smra la/_kha cig ni skyes bu thar par smra ste/_de la re zhig gang dag_/rang bzhin sna tshogs rten can ni/_/'khor dang 'ching
[\[184a.6\]]dang thar par 'gyur/_/zhes zer ba de dag gi bdag kyang gzhan la rang bzhin yang gzhan no snyom pa'i blo ni log par lta ba yin te/_de las gzhan ma yin pa'i phyir ro/_/thar par gyur pa yang skyes bu du ma dag gi thun mong yin pa'i phyir/_don dam par ma byas pa'i skyes bu dag gi phyir 'jug pas
[\[184a.7\]]thar pa med do/_/gang dag skyes bu'i dbang du byas pa'i 'ching bas/_sngar bcings pa thar bar 'gyur bar smra ba/_de dag gi bdag kyang gzhan la rang bzhin yang gzhan no snyam du blos nges par byas pa yang skyes bu snga phyi'i khyad par ma skyes pa la gang gis bcings pa dang thar pa zhes bya bar brjod pa'i khyad par
[\[184b\]]
[\[184b.1\]]med do/_/gal te yongs su 'gyur na yang /_/yongs su 'gyur ba'i phyir shes pa yod pa nyid ma yin pa'i skyon du 'gyur ro/_/ji ste yod pa tsam gyis phan 'dogs pa nyid kyis nang gi byed pa snying stobs shas che bar gyur pa na/_gzugs brnyan 'byung ba'i rgyu nyid kyis bdag kyang gzhan la/_rang
[\[184b.2\]]bzhin yang gzhan no snyam du nges par 'gyur na yang de lta na yang nang gi byed pa la bye brag yod par zad kyi/_skyes bu la bye brag med pas thar pa med do/_/bye brag yod na yang skyon snga ma bzhin du 'gyur ro/_/yang gzhan yang /_bdag kyang gzhan la rang bzhin yang gzhan no snyam du shes pa zlog
[\[184b.3\]]pa yod kyang skyes bu la shes pa zlog [#]pa mi skye ba'i phyir ro/_/khyed rgya'i gzugs brnyan 'byung ba'i tshul gyis thar par 'dod pa de la yang skyes bu la 'gyur ba med pa'i phyir snga nas ma bzlog pa yin pa la phyis kyang shes pa ma nor ba skye mi srid de/_ma bzlog pa'i phyir dper na phyi ma bzhin pas thar pa med do/_/
[\[184b.4\]]shes pa skyes na yang 'byung [#]ba'i phyir shes pa yod pa nyid ma yin pa la sogs pa'i skyon du thal bar 'gyur ro/_/byed pa'i chos 'dzin pa la sogs pa dag ni rje dpon rgyal ba bzhin du skyes bu la nye bar btags [#]pa'i phyir thar pa nye bar btags [#]pa yin no/_/zhar la bshad pas chog gi skabs nyid dpyad par
[\[184b.5\]]bya'o/_/de ltar nang dang phyi rol gyi skye mched rnams kyi de kho na nyid rtog par byed pa la brtson pa'i rnal 'byor pa des de dag stong pa nyid du rtogs [#]pa'i phyir/_nang dang phyi rol nyid dag la/_/bdag dang bdag gir [#]zad gyur na/_/nye bar len pa 'gag 'gyur zhing /_/de zad pas na skye ba zad/_/de ltar nang dang
[\[184b.6\]]phyi rol nyid dag la de'i bdag ces bya ba dang /_bdag gi zhes bya bar de dag log par 'dzin pa [#]zad par 'gyur na/_'dod pa dang /_lta ba dang /_tshul khrims dang /_brtul zhugs dang /_bdag tu smra ba zhes bya ba nye bar len pa rnam pa bzhi 'gag par 'gyur te/_de la re zhig bdag med pa nyid du
[\[184b.7\]]mthong bas ni bdag tu smra ba'i nye bar len pa spong bar 'gyur la/_de spangs pas nye bar len pa lhag ma rnams kyang spong bar 'gyur te/_de dag ni bdag tu smra ba nye bar len pa'i skye gnas yin pa'i phyir ro/_/nye bar len pa 'gags pa'i phyir de'i skye gnas las byung ba'i srid pa zad par 'gyur bas/_
[\[185a\]]
[\[185a.1\]]de zad pa na skye ba zad de de ni thar pa zhes pa'o/_/[#]thar pa de yang gang zag bdag med pas mthong ba'i phyir/_'phags pa nyan thos dang /_rang sangs rgyas kyi yin no/_/sangs rgyas kyi theg pas 'gro ba rnams kyi ni nyon mongs pa'i sgrib pa spangs pa dang /_shes bya'i sgrib pa
[\[185a.2\]]spangs pas 'thob ste/_nyon mongs pa'i sgrib pa spong ba'i thabs ni ji skad bstan pa de dag yin no/_/shes bya'i sgrib pa spang ba'i phyir ni 'di bshad de/_las dang nyon mongs zad pas thar/_/las dang nyon mongs pa dag ni skye ba'i rgyu yin pa'i phyir/_de dag zad pas sdug bsngal las rnam par grol ba
[\[185a.3\]]ba [#]ni thar pa'o/_/skye ba'i rgyu las dang nyon mongs pa/_de dag ni yul rnams las mi 'byung ste/_'dod chags dang bral ba la yul rnams yod kyang de dag med pa'i phyir ro/_/'o na ci las 'byung zhe na/_las dang nyon mongs rnam rtog las/_/zhes bya ba gsungs te/_las dang nyon mongs pa dag ni
[\[185a.4\]]sdug pa dang /_mi sdug par kun du rtog pa'i mtshan nyid kyi rnam par rtog pa dag las 'byung ste/_de dag yod na 'byung ba'i phyir ro/_/'di na gang yod na gang 'byung ba de ni de'i rgyu can yin par shes par bya ste/_dper na sa bon yod na myu gu 'byung ba de bzhin du 'phags pa ma yin pa'i tshul bzhin ma
[\[185a.5\]]yin pa yid la byed pa zhes bya ba'i rnam par rtog pa yod na las dang nyon mongs pa dag kyang 'byung bar 'gyur ro/_/gang la rnam par rtog pa med pa de la de dag kyang mi 'byung ste/_dper na 'phags pa'i rgyud bzhin no/_/de la las ni nyon mongs pa can gyi sems dang ldan pa'i yid kyi mngon par
[\[185a.6\]]'du byed pa dang /_des [#]kun nas bslang ba lus dang ngag gi 'jug pa'o/_/nyon mongs par byed [#]pa ni sems can gyi rgyud nyon mongs par byed pa dag ste/_'dod chags la sogs pa dag go/_/las dang nyon mongs pa'i rgyu rnam par rtog pa gang yin pa de dag ni spros pa las byung bas de dag spros las zhes bya
[\[185a.7\]]ba gsungs te/_tha snyad kyi bden pa la mngon par zhen pa'i mtshan nyid kyi spros pa las 'byung ngo /_/spros pa de yang gang gis 'gag par 'gyur zhe na/_spros pa ni/_stong pa nyid kyis 'gag par 'gyur/_/zhes bya ba gsungs te/_rtogs [#]pas zhes bya ba'i tshig gi lhag ma'o/_/chos bdag
[\[185b\]]
[\[185b.1\]]med pa nyid kyi mtshan nyid rtogs pas 'gag par 'gyur ro/_/yang na stong pa nyid kyis 'gag par [#]'gyur/_/zhes bya ba la/_stong pa nyid ni stong pa nyid ces pa ste/_stong pa nyid shes pa skyes na 'gag par 'gyur ro zhes bya ba'i tha tshig go/_/gal te gang zag bdag med pa nyid mthong ba kho nas sdug pa dang /_
[\[185b.2\]]mi sdug par [#]rnam par rtog pa las byung ba'i las dang /_nyon mongs pa dag nye bar zhi ba 'grub pa'i phyir/_chos bdag med pa nyid mthong ba don med par 'gyur ro zhe na de ni rigs pa ma yin te/_nyon mongs pa'i dra ba [#]bag chags dang bcas pa ma lus pa drungs dbyung bar 'dod pa'i phyir te/_de'i [#]chos bdag med pa nyid
[\[185b.3\]]mthong ba med pa [#]mi srid pa'i phyir dang /_nyon mongs pa can ma yin pa'i mi shes pa gnyen po rang byung gi ye shes chos thams cad kyi yul phyin ci ma log par thugs su chud pa can yang des spang bar bya ba yin pa'i phyir[#]/_chos bdag med pa nyid mthong ba don med par mi 'gyur ro/_/de'i phyir de ltar spros
[\[185b.4\]]pa ma lus pa nye bar zhi ba'i mtshan nyid stong pa nyid ni thar pa yin te/_de ltar yang /_mdor na chos ni mi 'tshe ste/_/mya ngan 'das pa stong pa nyid/_/'di la de gnyis 'ba' zhig ces/_/de bzhin gshegs pa rnams kyis gsungs/_/zhes gsungs so/_/mu stegs can kha cig gis smras pa/_'di
[\[185b.5\]]la khyed kyi ston pas mdo sde las/_/bdag gi mgon ni bdag nyid yin/_/gzhan ni mgon du su zhig 'gyur/_/mkhas pa bdag nyid legs dul bas/_/mtho ris dag kyang 'thob par 'gyur/_/zhes gsungs shing de bzhin du/_sems can 'khor bar zhugs pa ni/_/sdug bsngal las ni rnam mi 'grol/_
[\[185b.6\]]zhes kyang gsungs pas khyed bdag med do zhes smra ba la khas blangs pa snga mas gnod par 'gyur bas/_/de'i phyir bdag dgag pa'i rjes su dpag pa ma grub bo/_/'dir bshad pa/_sems can gang dag rgyu dang 'bras bu la skur pa 'debs pa'i lta bas blo gros nyams pa 'jig rten 'di med do/_/'jig rten
[\[185b.7\]]pha rol med do/_/legs pa byas pa dang /_nyes pa byas pa'i las rnams kyi 'bras bu dang /_rnam par smin pa med do/_/sems can rdzus [#]te skye ba med do zhes bya ba la mngon par zhen pa rtag tu mi dge ba mngon par 'du bya ba la gzhol ba'i yid dang ldan pa ngan song gi g.yang sa chen po'i 'gram na gnas
[\[186a\]]
[\[186a.1\]]pa dag yod pas de'i phyir sangs rgyas bcom ldan 'das de dag la/_phan gdags par bzhed pa gzhan la phan pa skyed [#]pa'i thugs dam mnga' ba/_sems dang sems las byung ba'i rgyun la brten nas/_phyi ma la de dag gi rgyun mi 'chad par gzigs pa rnams kyis tha snyad kyi bden pa'i dbang gis
[\[186a.2\]]bdag yod do zhes kyang gdags par mdzad pas de'i phyir/_bdag go zhes kyang brtags [#]gyur cing /_/zhes bya ba gsungs so/_/sems can gang dag bdag [#]rtag pa dang /_thams cad du song ba dang /_dge ba dang /_mi dge ba'i bya ba la rang dbang can dang /_za ba po yin no snyam du mngon par zhen
[\[186a.3\]]pa dag yod de/_de dag bdag tu log par lta ba'i thag pas sems bcings shing /_lus dang dbang po dang /_blo'i yul la bdag med pa'i lta ba ma skyes pas/_bsam gtan dang ting nge 'dzin dang snyoms par 'jug pa'i stobs kyis shin tu ring du song yang bya rkang pa bshal thag gis bcings pa/_thag
[\[186a.4\]]ring por song yang phyir ltung ba bzhin du/_skye ba la sogs pa'i sdug bsngal dag las rnam par mi 'grol bar [#]thugs su chud nas/_de ltar bdag tu lta ba'i thag pa bcad pas sdug bsngal nye bar zhi bar mdzad pa'i phyir phung po lnga la bdag med do zhes kyang bstan par mdzad pas de'i phyir/_bdag
[\[186a.5\]]med ces kyang bsnyen par 'gyur[#]/_/zhes bya ba gsungs so/_/gang dag dge ba'i rtsa ba rgya chen po shin tu nye bar bsags pa/_dbang po yongs su smin pa/_zab cing rgya che ba la mos pa/_thams cad mkhyen pa nyid rtogs pa'i bshad pa bdud rtsi'i snod du gyur pa de dag la ni 'dus byas ngo bo nyid stong pa nyid [#]
[\[186a.6\]]rmi lam dang /_mig 'phrul dang /_chu zla lta bur thugs su chud nas don dam par bdag dang bdag med pa 'ga' yang med par bstan pa mdzad pas de'i phyir/_sangs rgyas rnams kyis bdag dang ni/_/bdag med 'ga' yang med par bstan/_/ces bya ba gsungs te/_bdag dang bdag med par rnam par
[\[186a.7\]]brtag pa'i gzhi'i dngos po yod pa ma yin pa'i phyir ro zhes bya bar dgongs so/_/de'i phyir de ltar tha snyad du bdag khas blangs pa'i phyir khas blangs pa la mi gnod do/_/gal te de ni don dam par bstan pa'i phyir lan ma yin no zhe na/_lan ma yin pa ma yin te/_lung las/_'di la bdag dang sems can med/_/chos 'di
[\[186b\]]
[\[186b.1\]]dag ni rgyu dang bcas/_/zhes gsungs pa'i phyir dang /_de yod pa nyid du ston pa'i rjes su dpag pa ma smras pa'i phyir dang /_bdag dgag par nus pa'i bsgrub [#]pa bstan pa'i phyir ro/_/yang gzhan du brtag ste/_mu stegs byed kha cig 'du byed bdag med pa/_skad cig ma re re la rnam par 'jig pa'i ngang
[\[186b.2\]]tshul [#]can nam dus gzhan du nges par gnas pa rnams la bdag med na/_las dang 'bras bu med par brtags [#]nas/_'jig [#]par 'gyur ba dag gis bdag yod do zhes kyang brtags [#]pas de'i phyir/_bdag go zhes kyang brtags gyur cing /_/zhes bya ba gsungs so/_/gzhan gang dag 'di ni/_lus
[\[186b.3\]]dang /_dbang po dang /_blo'i tshogs tsam du zad de/_'di la rgyu dang 'bras bu las gang ma gtogs par 'gyur ba'i bdag ni ngo bo nyid kyis zad [#]de/_sems can du bgrang ba'i 'du byed bdag med pa/_nges par mi gnas pa gnas su ma byas pa 'di dag la yang 'khor ba mi 'thad do [#]zhes bya bar rigs [#]
[\[186b.4\]]nas/_rgyu dang [#]'brel pa la rmongs pa/_/ji tsam dbang po'i spyod yul ba/_/skyes bu de tsam nyid du zad/_/sngo bsangs mang thos gang smra ba/_/de dag spyang ki'i rjes dang 'dra/_/mdzes ma legs par spyod cing zo/_/lus mchog khyod 'das gang de med/_/'jigs [#]rung song ba phyir mi ldog_/lus 'di 'dus
[\[186b.5\]]pa tsam du zad/_/ces zer ba dag gis lus dang /_dbang po la bdag med do zhes gang [#]bstan pas de'i phyir/_bdag med ces kyang bstan par gyur zhes bya ba gsungs so/_/sangs rgyas bcom ldan 'das chos thams cad la mkhyen pa/_lkog tu ma gyur pa 'jug pa rnams kyis ni bdag dang /_bdag med pa
[\[186b.6\]]'ga' yang med par bstan pa mdzad pas de'i phyir/_/sangs rgyas rnams kyis bdag dang ni/_/bdag med 'ga' yang med par bstan/_zhes bya ba gsungs te/_chos thams cad kyi de kho na spros pa med pa nyid legs par thugs su chud pa'i phyir dang /_bdag [#]dang bdag med par 'dzin pa nyid
[\[186b.7\]]spangs pa'i phyir dang /_bdag dang bdag med par [#]rnam par rtog pa 'jug pa'i rgyu med par mkhyen pa'i phyir ro zhes bya bar dgongs te/_bdag dang bdag med pa'i rnam par sgro 'dogs pas/_gzugs la sogs pa dag la kun du mi rtog pa'i phyir ro/_/de ltar yang ji skad du rab kyi rtsal gyis rnam
[\[187a\]]
[\[187a.1\]]par gnon pa/_gzugs ni bdag gam bdag med pa ma yin no/_/de bzhin du tshor ba dang /_'du shes dang /_'du byed rnams dang /_rnam par shes pa la [#]yang bdag gam bdag med pa ma yin no/_/gzugs dang /_tshor ba dang /_'du shes dang /_'du byed rnams
[\[187a.2\]]dang /_rnam par shes pa bdag gam bdag med pa nyid [#]ma yin pa gang yin pa de ni shes rab kyi pha rol tu phyin pa'o zhes gsungs so/_/spros pa ni stong pa nyid kyis 'gag par 'gyur zhes sngar gang smras pa de ji ltar stong pa nyid kyis 'gag par 'gyur ba de ltar 'dir bshad par bya ste/_'di la brjod par bya
[\[187a.3\]]ba la rtogs [#]pas sgro btags pa las ni brjod pa'i bdag nyid kyi spros pa dpag tu med pa 'byung la/_dngos po thams cad kyi ngo bo nyid rab tu dben pa'i mtshan nyid kyi stong pa nyid nam mkha' lta bu mngon sum du byar med pa'i tshul gyis mngon sum du byas shing /_dngos po thams cad brjod du med par mthong
[\[187a.4\]]ba'i/_brjod par bya ba ldog pas te/_/brjod pa 'jug pa'i rgyu med pa'o [#]zhes bya ba'i tha tshig go/_/brjod par bya ba de yang ji ltar ldog par 'gyur zhe na/_sems kyi spyod yul ldog pa'o[#]/_/gang gi phyir zhes bya ba'i tshig gi lhag ma'o/_/sems kyi spyod yul ni sems kyi yul te/_gzugs la
[\[187a.5\]]sogs [#]zhes bya ba'i tha tshig go/_/de yang don dam par yongs su ma grub pa'i phyir ro/_/sems kyi spyod yul ni dngos por brjod de/_rang gi ngo bo dang /_spyi'i ngo bo [#]ston pa'i phyir ro/_/ldog pa ni ldog pa lta bu ste/_lta ba po'i de kho na shes pa skyes pa dang /_ma skyes pa na yang dngos po'i [#]de kho na rnam
[\[187a.6\]]par mi rtog pa'i ye shes kyi spyod yul gyi rang gi ngo bo yongs su mi gtong ba'i phyir ro/_/de'i phyir de ldog pa'i brjod pa'i bdag nyid kyi spros pa ldog go/_/sems kyi spyod yul ldog pa de yang gang gis kyang mi byed do[#]/_'o na ji lta bu zhe na/_sems kyi spyod yul gzugs la sogs pa dag_/ma skyes
[\[187a.7\]]pa dang ma 'gags pa/_/chos nyid mya ngan 'das dang mtshungs/_/chos nyid dang chos kyi ngo bo nyid [#]dang /_chos kyi rang bzhin zhes bya ba dag gi [#]rnam grangs so/_/yang na gzhan gyis [#]spros pa ni stong pa nyid kyis 'gag par 'gyur ro zhes bya ba de la rigs pa gang yin zhes smras pa na/_slob dpon gyis
[\[187b\]]
[\[187b.1\]]rnal 'byor pa stong pa nyid la gnas shing /_mtshan ma med pa la gnas pa'i brjod par bya ba ldog pas/_de'i phyir/_brjod par bya ba ldog pas te/_/zhes bshad de/_brjod par [#]'jug pa ldog pas zhes bya ba'i tha tshig go/_/des na/_sems kyi spyod yul ldog pas so/_/sems kyi spyod yul
[\[187b.2\]]ni sems kyi rgyu ba zhes bya ba'i tha tshig go/_/yul gyi ngo bo nyid ni sems kyis [#]rnam par brtags pa yin par brjod de[#]/_de yang dmigs su med pa la gnas pas ldog pa'i phyir sems kyi spyod yul ldog pas so/_/ji ltar sems kyi spyod yul ldog par 'gyur zhe na/_ma skyes pa dang ma 'gags pa/_/
[\[187b.3\]]chos nyid mya ngan 'das dang mtshungs/_/gang gi phyir sems kyi de kho na zhes bya ba'i tshig gi lhag ma'o/_/yang na/_dngos po dang dngos po med pa dag ma mthong ba [#]de kho na mthong ba zhes bya ste/_de yang ji lta bu zhig yin snyam du kha cig de ltar sems pas [#]de'i phyir/_brjod par bya ba ldog pas te/_/zhes
[\[187b.4\]]bshad do[#]/_dngos po dang dngos po med pa dag ma mthong ba'o/_/de yang ji ltar zhe na/_gang gi phyir/_sems kyi spyod yul ldog pas so/_/sems la sogs pa'i spyod pa ste/_dngos po la sogs par mi dmigs pa'i phyir ro zhes bya bar dgongs so/_/'dir yang sogs pa'i sgra khong nas dbyung bar blta
[\[187b.5\]]bar bya ste/_sems la sogs pa'i spyod pa ni sems kyi spyod yul lo/_de kho na mthong ba med pa yang ma yin te/_gang gi phyir gzugs la sogs pa yul rnams ma mthong ba gang kho na yin pa de nyid de kho na mthong ba'i sgrar brjod de/_dngos po'i ngo bo nyid phyin ci ma log par rtogs pa'i phyir ro/_/ji skad
[\[187b.6\]]du mthong ba med pa ni/_de kho na mthong ba'o zhes gsungs so/_/de'i phyir brjod par bya ba ldog pa ste/_ji [#]skad du/_'phags pa blo gros mi zad pas bstan pa'i mdo las/_don dam pa'i bden pa gang zhe na/_gang la sems kyang mi rgyu na yi ge rnams lta smos kyang ci dgos pa'o zhes gsungs pa dang /_de
[\[187b.7\]]bzhin du gzhan nas kyang /_sems dang /_yid dang /_rnam par shes pa dang bral ba'o zhes bya ba la sogs pa gsungs pa lta bu'o/_/de'i phyir re zhig de kho na la ni/_ma skyes pa dang ma 'gags pa/_/chos nyid mya ngan 'das dang mtshungs/_/zhes bya ba de tsam dag smra bar nus te/_chos thams
[\[188a\]]
[\[188a.1\]]cad dben pa'i mtshan nyid yin pa'i phyir ro/_/yang na stong pa nyid shes pa'i nyi ma'i 'od zer gyis snang bar byas pa'i dngos po thams cad kyi ngo bo nyid la kun du lta zhing /_dmigs su med pa la rab tu gnas pa'i ngag dang yid kyi brjod pa ldog pa'i phyir dang /_brjod par bya ba ldog pas
[\[188a.2\]]te/_de nyid kyang /_sems kyi spyod yul ldog pas so/_/spyod yul ni mthu nyid do/_/ji ltar sems kyi mthu nyid ldog par 'gyur zhe na/_'di la yul gyi stobs kyis rnam par shes pa skyes shing dngos po'i ngo bo nyid dang /_khyad par gyi yul tha dad pa la rtogs pa'i brgyun [#]thag gis rnam pa tha dad pa du mar rtog
[\[188a.3\]]pa na dar gyi srin bu bzhin du [#]bdag nyid kyi mthu nyid kun nas dkris par 'gyur ro/_/chos thams cad bdag med par mthong bas ni/_de mi 'jug pa'i phyir sems kyi spyod yul ldog go/_/sems kyi spyod yul ldog pa yang de kho na shes pa'i byed pa po dang ldan pa ma yin te/_'o na ji lta bu zhe na/_ma
[\[188a.4\]]skyes pa dang ma 'gags pa/_/chos nyid mya ngan 'das dang mtshungs/_/gang gi phyir sems dang sems las gzhan pa'i chos rnams kyi de ni gang gis kyang bya ba ma yin pa'i phyir te/_da [#]ltar yang 'phags pa dkon mchog brtsegs pa'i mdo las/_stong pa nyid kyis chos rnams stong par mi byed kyi[#]/_
[\[188a.5\]]'di ltar chos rnams [#]stong pa'o/_/zhes bya ba la sogs pa gsungs so/_/'on kyang de dag gi rang bzhin ni mya ngan las 'das pa dang mtshungs so zhes bya bar khong du chud par bya ste/_ji skad du 'di ltar de bzhin gshegs pa byang chub kyi snying po la bzhugs nas yang dag pa ma yin pa'i kun tu rtog pas
[\[188a.6\]]kun nas bslang ba'i [#]nyon mongs pa yod pa ma yin pa'i rang bzhin shin tu skye ba med pa'i ngo bo nyid kun du mkhyen par gyur to zhes bya ba la sogs pa gsungs so/_/de'i phyir/_srid pa'i sa bon rnam shes te/_/yul rnams de yi spyod yul bo[#]/_/yul la bdag med mthong na ni/_/srid pa'i sa bon
[\[188a.7\]]'gag par 'gyur/_/zhes bya ba de yang 'thad pa yin no/_/de'i phyir de ltar chos thams cad [#]mnyam pa nyid mya ngan las 'das pa dang mtshungs pa skye ba med par mthong bas ni sems kyi spyod yul ldog par 'gyur la[#]/_sems kyi spyod yul ldog pas ni brjod par bya ba ldog cing /_de log pas ni tha snyad
[\[188b\]]
[\[188b.1\]]kyi bden pa la mngon par zhen pa'i mtshan nyid kyi spros pa nye bar zhi bar 'gyur ro/_/rang gi sde pa dang /_gzhan gyi sde pa kha cig na re/_dbu ma smra ba ni dngos po thams cad la skur pa 'debs pa'i phyir med pa bdag dang khyad pa ni [#]med do zhes zer ba de dag la kha cig gis/_dngos po sel ba nyid du mtshungs su
[\[188b.2\]]zin kyang /_so so'i skye bo dang /_dgra bcom pa so sor ma brtags pa dang /_so sor brtags pa'i btang snyoms pa dag bzhin nam/_dmus long dang mig can gyi phyogs mi bde'o snyam du nges par sems [#]pa dag mtshungs su zin kyang khyad par yod pa bzhin du med pa dang /_dbu ma pa dag la yang khyad par
[\[188b.3\]]yod do zhes lan 'debs par byed pas ni/_pha rol pos dngos po'i de kho na nyid rtogs pa la khyad par med do zhes bstan pa la khyad par yod par ma brjod pas lan ma yin no/_/'di skad brjod na mi rigs te/_med pa pa dag [#]dang /_dbu ma smra ba dag gang gi tshe mtshungs par rtog_/tha snyad kyi dus
[\[188b.4\]]su 'am/_'on te de kho na la lta ba'i dus su de la re zhig tha snyad kyi dus su ni de dag rgyu dang 'bras bu la skur pa 'debs pa la mngon par zhen pas dge ba'i phyogs [#]drungs phyung zhing mi dge ba'i las [#]thams cad la zhugs pa dang /_tha snyad kyi bden pa nyid la gnod pa byed pa de ltar/_dbu ma smra ba dag rgyu dang
[\[188b.5\]]'bras bu'i 'brel pa sgyu ma dang /_smig rgyu lta bu dag la skur pa mi 'debs shing mi dge ba'i las kyi lam la ma zhugs pa dang /_zag pa dang bcas pa'i phung po'i rgyun las yang 'byung ba'i srid pa'i phung po 'byung zhing /_phung po'i rgyun 'gag pa sngon du 'gro ba las da ltar dang /_ma 'ongs pa rmi lam
[\[188b.6\]]lta bu dag 'byung bar ston pas tha snyad kyi bden pa nyid la gnod par mi byed pa'i phyir/_tha snyad kyi dus su yang [#]med pa pa [#]dang /_dbu ma smra ba dag mtshungs pa ma yin la/_de kho na la lta ba'i dus su yang mtshungs pa ma yin te/_'di ltar med pa pa dag la ni rnam par shes pa med do zhes med pa'i yul
[\[188b.7\]]can dngos po thams cad la skur pa 'debs pa 'byung zhing de yang log par shes pa yin pas/_'chal pa'i tshul khrims kyi dri mas nye bar sbags pa nyid kyis sdug bsngal nye bar zhi bar mi 'gyur gyi/_dbu ma smra ba dag la ni de kho na la lta ba'i dus su yang gzugs la sogs pa'i yul gyi dngos po dag
[\[189a\]]
[\[189a.1\]]la yod pa'i blo sngar byung bar gyur pa gang yin pa de yang gzugs la sogs pa'i dngos po stong pa nyid du rtogs pas/_gzugs la sogs pa'i dngos po 'di dag ni yod pa ma yin no snyam pas [#]rnam par rtog pa ldog par 'gyur ro/_/don gyi go bas med pa'i blo skyes so snyam pa yang skye bar
[\[189a.2\]]mi 'gyur te/_don dam par gzugs la sogs pa'i yul med do snyam pa'i blo gang yin pa de yang don ji lta ba bzhin ma yin te/_blo yin pa'i phyir dper na yod pa'i blo bzhin pas/_blo de sun dbyung [#]ba'i phyir ro/_/yang na gang la dngos por snang ba'i blo skye ba de la ni/_de bsal [#]bas med pa'i blo skye
[\[189a.3\]]ba'i skabs yod kyi/_sel ba med pa la ni med par rtog pa'i sgo nas med pa'i blo yang ldog par 'gyur te/_spyod pa med par spyod pa'i shes rab kyi spyod pa la gnas pa rab tu dben par gyur pa rnams la med do snyam pa'i blo mi skye ba'i phyir med pa pa dag dang /_dbu ma smra ba dag la sgra mtshungs pa tsam
[\[189a.4\]]yang med do/_/ston pa'i dus na yang yod pa nyid dgag pa tsam byed pa'i phyir med pa nyid du ston par mi byed pas/_yungs 'bru dang /_ri rab bzhin du khyad par shin tu che'o/_/chos thams cad mya ngan las 'das pa dang mtshungs su zin kyang don dam par rtogs [#]par 'gyur ba'i phyir [#]tshogs mang po nye bar
[\[189a.5\]]blang ba [#]dang /_rjes su mthun pa'i phyir dang /_'jig rten gyi tha snyad du yang de ltar bden pa'i phyir ji ltar nang dang phyi rol gyi dngos po 'jig rten la yang dag pa nyid du grags pa dang /_yang dag pa nyid du [#]ma yin par grags pa gang [#]yin pa de dag tha snyad du/_thams cad yang dag yang dag min/_/'di ltar bcom
[\[189a.6\]]ldan 'das kyis kyang /_gang 'jig rten la yod par grags pa de nga [#]yang yod par smra'o/_/gang 'jig rten la med par grags pa de nga [#]yang med par smra'o zhes ji skad gsungs pa lta bu'o/_/yang na mig la sogs pa skye mched rnams dang /_gzugs la sogs pa yul rnams tha snyad kyi bden pa dang mi
[\[189a.7\]]'gal bar yod pas/_thams cad la [#]yang dag ces gsungs so/_/don dam par ni brten nas 'byung ba sgyu ma bzhin du ngo bo nyid yongs su ma grub pa'i phyir/_ji ltar snang ba de ltar yod pa ma yin pas [#]yang dag min zhes [#]gsungs so/_/bden pa gnyi ga'i rnam pa la ltos nas/_yang dag yang dag ma
[\[189b\]]
[\[189b.1\]]yin nyid/_/ces gsungs so/_/mngon par rtogs pa'i dus na rnal 'byor pa rnam pa thams cad du chos thams cad kyi de kho na la rnam par mi rtog pa'i phyir/_yang dag min min yang dag min/_/de ni sangs rgyas bstan pa'o/_/yang na bcom ldan 'das kyis nyon mongs pa'i sgrib pa spang ba'i phyir
[\[189b.2\]]nang dang phyi rol gyi skye mched bdag dang /_bdag gi dang bral ba'i mtshan nyid g.yo ba med pa shes [#]byar bstan pa gang dag yin pa de dag thams cad yang dag ces gsungs so/_/rnam par shes pa'i mtshan nyid kyi bdag gis bdag dang bcas pa'i phyir dang /_bdag gi yin pa'i phyir byed pa por brjod pas nyan
[\[189b.3\]]pa dang /_sems pa dang sgom par byed pa dag yang dag min zhes gsungs so/_/'jig rten dang bstan bcos kyi tha snyad la ltos pa'i dbang gis/_yang dag yang dag ma yin nyid/_/ces gsungs so/_/theg pa chen po'i tshul gyis [#]chos thams cad skye ba med pa'i phyir shes pa rnam par rtog pa dang bcas pa
[\[189b.4\]]dang /_rnam par rtog pa med pa'i spyod yul nyid du 'gyur ba'i dngos po'i tshul gyis yang dag pa nyid la sogs par rnam par brtags [#]pa gang yin pa de lta bu med pas/_yang dag min min yang dag min/_/de ni sangs rgyas bstan pa'o/_/de la sangs rgyas zhes bya ba ni chos kyi de kho na phyin ci ma log pa ma
[\[189b.5\]]lus par thugs su chud pa'i phyir sangs rgyas te/_drang srong mchog rnams so/_/bstan pa zhes bya ba ni lha dang /_mi'i mtho ris dang /_byang grol gyi bde ba 'dod pa rnams la/_dbang po dang /_bsam pa dang /_bag la nyal dang /_dus kyi dbang gis mtho ris dang /_byang grol gyi lam phyin ci ma log
[\[189b.6\]]par rjes su bstan pa'o/_/yang na rang dang gzhan gyi rgyud la yod pa'i nyon mongs pa'i bag chags dang bcas pa'i sgra thams cad tshar gcod pa bstan pa'o/_/sangs rgyas kyis [#]bstan pa zhes bya ba ni sangs rgyas rnams kyis [#]bstan pa ste/_tha snyad dang don dam pa'i bden pa'i tshul mchog tu rmad du byung ba thogs
[\[189b.7\]]pa med par smra ba gzhan dag dang thun mong ma yin pa ste/_mngon par zhen pa'i zug rngu thams cad dbyung ba'i phyir de la nan tan bya'o/_/rang gi sde pa dang /_gzhan gyi sde pa dag las phal cher skyon 'dogs par byed de/_gal te khyed dngos po'i ngo bo nyid gzhan gyis yongs su brtags [#]pa ma lus par bsal
[\[190a\]]
[\[190a.1\]]bas de kho na rtogs [#]par 'dod na 'o na des na de'i mtshan nyid bstan par bya dgos so/_/ci ste mi ston na ni rang gi phyogs nges par mi 'jog la/_gzhan gyi phyogs sun 'byin par byed pa'i phyir/_/khyed co 'dri ba nyid yin no/_/'dir bshad pa/_gal te de kho na'i mtshan nyid brjod par bya ba
[\[190a.2\]]zhig yin na ni/_bstan par bya dgos pa yang bden pa zhig na/_de ni brjod par bya ba ma yin no/_/'on kyang skye bo las dang po pa dag yang dag par dbugs dbyung ba'i phyir/_so sor rtog pa'i shes pa rnam par rtog pa dang bcas pas de ltar rnam par nges pas 'dir bshad par bya ste/_gzhan las shes
[\[190a.3\]]min zhi ba dang /_/spros pa rnams kyis ma spros pa/_/rnam rtog med don tha dad min/_/de ni de nyid mtshan nyid do/_/de la gzhan las shes min zhes bya ba ni 'di la gzhan las shes pa med pa ste/_lung med par bdag gi mngon sum du 'gyur zhing bdag nyid kyis rang rig par bya ba zhes bya ba'i tha tshig go/_/
[\[190a.4\]]zhi ba zhes bya ba ni ngo bo nyid dang bral ba'i phyir te/_dngos po'i ngo bo nyid dang /_khyad par gyi yul la rnam par rtog pa'i spyod yul ma yin pa'i phyir ro/_/spros pa rnams kyis ma spros pa/_/zhes bya ba ni mngon par brjod pa'i mtshan nyid kyi spros pa nye bar zhi ba'i phyir ro/_/rnam par rtog pa med pa zhes bya ba
[\[190a.5\]]ni snang ba med pa nyid kyis 'di dang /_'di'o zhes rnam par ma brtags pa'i phyir ro/_/don tha dad pa ma yin pa zhes bya ba ni chos nyid ro gcig pa'i phyir don dbyer med pa ste/_de ni de kho na'i mtshan nyid yin no/_/de la gang gi phyir rnam par rtog pa med pa de'i phyir spros pa rnams kyis ma spros pa'o/_/gang gi
[\[190a.6\]]phyir spros pa rnams kyis ma spros pa de'i phyir zhi ba'o/_/gang gi phyir zhi ba de'i phyir rnam par mi rtog pa'i ye shes kyi spyod yul lo/_/gang gi phyir rnam par mi rtog pa'i ye shes kyi spyod yul yin pa de'i phyir/_gzhan la [#]shes pa ma yin no/_/gang gzhan las shes pa ma yin pa de la tshig mi 'jug pas/_de'i
[\[190a.7\]]phyir de kho na'i ngo bo nyid ni tshig gis [#]sgro btags pa las yang dag par 'das pa yin no/_/de ni brjod par mi nus mod kyi/_dngos po thams cad kyi ngo bo nyid dang /_khyad par dgag pa ston pa'i phyir bshad pa/_de kho na'i ngo bo nyid rtogs par nus pa/_rnam par mi rtog pa'i shes pa skye ba med pa'i
[\[190b\]]
[\[190b.1\]]tshul gyis skye ba dang rjes su mthun par [#]yi ger sgro btags pa las 'byung bar 'gyur te/_de ltar de kho na rang rig par bya ba thabs kyi sgo nas bstan pas/_mtshan nyid ma bstan pa ma yin pa'i phyir/_co 'dri ba nyid ma yin pas skyon gdags su med do/_/de ltar re zhig don dam pa'i de kho na bstan pa'o/_/
[\[190b.2\]]da ni kun rdzob bshad par bya ste/_gang la brten te gang byung ba/_/de ni re zhig de nyid min/_/rgyu gang la brten te 'bras bu gang byung ba de ni re zhig de nyid ma yin te/_rgyu las 'bras bu gzhan ma yin pa nyid ma yin no zhes bya ba'i tha tshig go/_/rgyu las 'bras bu gzhan ma yin pa nyid ma yin no zhes shes
[\[190b.3\]]par byar nus te/_blo tha dad pas [#]shes par bya ba yin pa'i phyir/_dper na rtogs [#]pa dang /_rtogs [#]par bya ba bzhin no/_/yang na rgyu gang la brten te 'bras bu gang byung ba de ni re zhig de nyid ma yin te/_rgyu'i bdag nyid las mi skye bar thal bar 'gyur ba'i phyir ro/_/de [#]las gzhan pa'ang ma yin phyir/_/gang la
[\[190b.4\]]brten [#]te gang 'byung ba/_/de ni de las gzhan pa'ang ma yin te/_zhes shes par byar nus te/_rgyu ma yin pa las mi skye ba bzhin du rgyu las kyang 'bras bu mi skye bar thal bar 'gyur ba'i phyir ro/_/yang na rgyu las 'bras bu gzhan pa'ang ma yin te/_zhes bya bar shes par bya ste/_rgyu dang 'bras bur 'brel na brten
[\[190b.5\]]te byung ba'i phyir/_rgyu'i rang gi bdag nyid bzhin no zhes rjes su dpag pa'i phyir ro/_/gtan tshigs kyi sbyor ba khyad par dang bcas pa yin pa'i phyir/_de las gzhan pa la brten te byung ba'i 'bras bu dag gis ma nges pa nyid kyang ma yin no/_/phyir zhes bya ba'i sgra ni gtan tshigs kyi don te/_gang gi phyir de
[\[190b.6\]]ltar rgyu las 'bras bu de nyid kyang ma yin la/_gzhan pa yang ma yin pa'i phyir/_de phyir chad min rtag ma yin/_/'di la gang gi phyir rgyu zhig kyang 'bras bu skye bas rgyun gyis nges par gnas shing rgyu zhig kyang 'bras bu de mi 'jig pa de'i phyir gzhan nyid ma yin pas chad pa ma yin la/_gang gi phyir 'bras bu'i dus na rgyu
[\[190b.7\]]'jig cing rgyu de zhig kyang 'bras bu nam yang mi 'jig pa de'i phyir de nyid ma yin pas rtag pa yang ma yin te/_ji skad du/_gang phyir dngos po 'jig 'gyur ba/_/des na chad par mi 'gyur ro/_/gang phyir dngos po ldog 'gyur ba/_/des na rtag par mi 'gyur ro/_/zhes bshad pa lta bu'o/_/yang na
[\[191a\]]
[\[191a.1\]]kha cig na re chos nyid rjes su 'jug pa'i phyir chad pa ma yin la/_chos rnam par ldog pa'i phyir rtag pa ma yin no zhes zer ro/_/de'i phyir de ltar/_don gcig min don tha dad min/_/chad pa ma yin rtag min pa/_/de ni sangs rgyas 'jig rten gyi/_/mgon po'i bstan pa
[\[191a.2\]]bdud rtsi yin/_/bdud rtsi zhes bya ba ni bdud rtsi'i go 'phang 'thob pa'i rgyu yin pa'i phyir te/_byang chub sems dpa' bsod nams dang /_ye shes kyi tshogs dpag tu med pa dang ldan pa rnams kyis de rtogs nas/_'gro ba mtha' dag la phan pa bskyed pa'i phyir rab tu brtson par byed pa na yang dag par rdzogs
[\[191a.3\]]pa'i sangs rgyas nyi ma dag tu gyur nas gsung gi 'od zer dag gis [#]sems can skal ba dang ldan pa rnams kyi blo gros kyi pad ma dag kha 'byed par mdzad pa dang /_nyan thos rnams kyis kyang thos pa dang /_bsams [#]pa dang /_bsgoms [#]pa las byung ba'i shes pa yongs su 'dris par byas pas/_tshe 'di nyid
[\[191a.4\]]la mya ngan las 'das pa mngon sum du byed pa'i phyir/_sdug bsngal thams cad nye bar zhi ba ni bdud rtsi nyid yin no/_/gang gi tshe 'ga' zhig brgya la tshe 'di la tshogs ma bsags pa nyid kyis thar pa thob par ma gyur na/_de lta na yang tshe rabs gzhan dag la de la nges par 'grub ste/_ji skad du/_de nyid shes
[\[191a.5\]]pas 'di la ni/_/'dod chags bral ba ma thob pa/_/tshe rabs gzhan la 'bad med par/_/nges par 'thob ste las bzhin no/_/zhes bshad pa lta bu'o/_/ci ste yang brgya la/_rdzogs sangs rgyas rnams ma byung zhing /_/nyan thos rnams ni zad gyur kyang /_/de kho na shes pa [#]skye ba'i rkyen dang
[\[191a.6\]]mi ldan du zin kyang de lta mod kyi/_tshe rabs gzhan la rab tu dben pa'i shes pa goms par byas pa'i bag chags bsags pas blo gros sbyangs pa rnams la gzhan gyi rkyen med par/_rang sangs rgyas kyi ye shes ni/_/bsten pa med las rab tu skye/_/bsten pa med pa ni lus dang sems rab tu dben
[\[191a.7\]]pa ste/_de'i phyir bsten pa med pa'i rgyu de las rab tu skye ste/_'du 'dzi med pa'i rgyu las 'byung ngo zhes bya ba'i tha tshig go/_/de'i phyir bstan pa bdud rtsi de ni sgrub pa rnams la tshe 'di dang /_tshe phyi ma dag la bdud rtsi'i go 'phang 'thob par byed pa yin pas/_bdag la legs par 'dod pa rnams kyis
[\[191b\]]
[\[191b.1\]]bsam pa thag pas de bsgrub par bya'o/_/de la 'dir rab tu byed pa'i don ni gzhan gyis [#]smras pa'i sgrub pa bsal ba dang /_bdag nyid kyi sgrub [#]pa kha na ma tho ba med par bstan pas/_'du byed rnams bdag dang /_bdag gis stong pa nyid du bstan pa yin no/_/de'i phyir rab kyi rtsal gyis rnam par gnon
[\[191b.2\]]pa/_gzugs ni bdag gam bdag med pa ma yin no/_/de bzhin du tshor ba dang /_'du shes dang /_'du byed rnams dang /_rnam par shes pa yang bdag gam bdag med pa ma yin no/_/gzugs dang /_tshor ba dang /_'du shes dang /_'du byed rnams dang /_rnam par shes pa bdag gam bdag
[\[191b.3\]]med pa ma yin pa gang yin pa de ni shes rab kyi pha rol tu phyin pa'o zhes bya ba la sogs pa dang /_de bzhin du/_'di la bdag med sems can med/_/srog kyang yod min gang zag med/_/lus 'di khams rnams 'dus tsam du/_/bdag la de ltar rab tu snang /_/zhes bya ba la sogs pa dang /_de
[\[191b.4\]]bzhin du/_'di la bdag dang sems can med/_/chos 'di dag ni rgyu dang bcas/_/zhes bya ba la sogs pa dang /_de bzhin du sring mo gzhan yang /_khyod kyi lus 'di la bdag med/_sems can med/_srog med/_skyes bu med/_gang zag med/_shed bu med/_tshor ba po med/_byed pa po
[\[191b.5\]]med do zhes bya ba la sogs pa gsungs pa de dag grub pa yin no/_/slob dpon legs ldan byed kyis nye bar sbyar ba/_dbu ma'i rtsa ba'i 'grel pa shes rab sgron ma las/_bdag dang chos brtag pa zhes bya ba ste/_rab tu byed pa bco brgyad pa'o//_//[#]dbu ma [#]rtsa ba'i 'grel pa shes rab sgron
[\[191b.6\]]ma/[# ]bam po bcu bzhi pa/_da ni stong pa nyid kyi mi mthun phyogs kyi khyad par dgag pas dus ngo bo nyid med pa nyid du bstan pa'i don gyi dbang gis rab tu byed pa bcu dgu pa brtsam mo/_/'dir smras pa/_don dam par dngos po rnams kyi ngo bo nyid yod pa kho na yin te/_gsal ba'i rgyu yin pa'i phyir/_dper
[\[191b.7\]]na mar me bzhin no/_/gang yod pa ma yin pa de ni gsal [#]ba'i rgyu ma yin te/_dper na rus sbal gyi spu'i gos bzhin no/_/dngos po rnams kyi ngo bo nyid ni dus gsum gsal bar byed pa'i rgyu yin pas de'i phyir de ni yod pa kho na yin no/_/'dir bshad pa/_tha snyad kyi khongs su gtogs pa'i 'du byed
[\[192a\]]
[\[192a.1\]]de dag gi skye ba gang yin pa de bya ba zhes bya ste/_de yang dngos po'i bdag nyid skye ba yin pas/_dngos po de dag nyid rgyu dang 'bras bu spyad pa dang /_ma spyad pa las 'das pa dang /_ma 'ongs pa dang /_da ltar gyi dus zhes brjod de/_de'i phyir tha snyad du bya ba gzhan yongs su dpyod [#]pa'i
[\[192a.2\]]bya ba nyid la dus zhes khas lan [#]te/_dper na ba 'jos tsam gyis 'ongs nas gzod be'u [#]blags so zhes bya ba bzhin no/_/don dam par ni ji ltar de mi 'thad pa de ltar dpyad par bya ste/_'di la dus yod par smra ba dag [#]'dus byas kyi dngos po rnams las dus gzhan pa dang /_rtag par smra ste/_de la don dam
[\[192a.3\]]par dus ni 'dus byas kyi dngos po rnams las don gzhan du gyur pa ma yin par gzung [#]bar bya ste/_dngos po yin pa'i phyir 'dus byas kyi dngos po'i bdag nyid bzhin no/_/de bzhin du don dam par dus ni rtag pa ma yin te/_mtshan nyid kyi gzhi yin pa'i phyir dper na bum pa bzhin no/_/gal te
[\[192a.4\]]nam mkha' la sogs pa dag gis ma nges pa nyid yin no zhe na/_de dag kyang de bzhin du bkag pa'i phyir mi mthun pa'i phyogs med pas ma nges pa nyid ma yin no/_/da ltar gyi gzugs so snyam pa'i blo ni rang gi bdag nyid las gzhan pa'i dngos po dang 'brel pa'i tshig gi don gyi yul can yin te/_yid
[\[192a.5\]]ches pa skye ba'i phyir dper na dbyug pa can mang po dang nyung ngu dag la dbyug pa can dbyug pa can snyam du yid ches pa skye ba'i blo de la lhas byin la sogs pa'i rang gi bdag nyid las gzhan pa'i dngos po dbyug pa dang 'brel pa'i tshig gi don gyi [#]yul yod par mthong ba bzhin no/_/de bzhin du 'dir yang
[\[192a.6\]]gzugs la da ltar da ltar ro snyam du yid ches pa skye ba yod pas/_de'i phyir da ltar gyi gzugs so snyam pa'i blo 'di la yang rang gi bdag nyid las gzhan pa'i dngos po dang 'brel pa'i tshig gi don gyi yul yod de/_gzugs las gzhan pa'i tshig gi don gang yin pa de ni dus yin pas de'i phyir
[\[192a.7\]]de ni gzhan yin no/_/de la 'dir yid ches pa skye ba'i phyir zhes bya ba'i gtan tshigs kyis rang gi bdag nyid las gzhan pa'i dngos po dang 'brel pa'i tshig gi don la dus ma yin pa dang /_mi rtag pa'i mtshan nyid kyi tshig gi don mthong ba'i phyir yid ches pa skye bar rjes su dpogs [#]pas dus ma yin
[\[192b\]]
[\[192b.1\]]pa nyid dang /_rtag pa ma yin pa nyid kyis de dag bsal ba'i phyir dam bcas pa la chos can gyi ngo bo nyid dang /_khyad par bsal ba'i skyon yod do/_/dpe yang med do/_don dam par dbyug pa dang /_dbyug pa can de [#]'brel pa ma grub pa'i phyir/_de ni rigs pa ma yin no/_/yang na gal te da ltar gyi
[\[192b.2\]]gzugs so snyam pa'i blo de khyad par gzhan gang yang rung [#]/_'ga' zhig dang 'brel pa'i tshig gi don gyi yul can yin par sgrub na ni grub pa la sgrub pa dang /_rang gi grub [#]pa'i mtha' dang 'gal bar 'gyur ro/_/ci ste blo de gzugs dus kyi [#]mtshan nyid kyi tshig gi don dang 'brel pa'i yul can yin par bsgrubs [#]na
[\[192b.3\]]ni dpe med de/_blo de gzugs dus kyi mtshan nyid kyi tshig gi don dang 'brel pa'i yul can yin par bstan par mi nus pa'i phyir ro/_/dpyad pa rgyas pa ni yod pa nyid bzhin no/_/dus kyi [#]dbye ba 'grub na yang ltos pa can nam/_'on te ma ltos pa bzhin du [#]'gyur grang na/_de la gal te ltos pa can du dam 'cha'
[\[192b.4\]]na/_da ltar byung dang ma 'ongs pa/_/gal te 'das la ltos gyur na/_/da ltar byung dang ma 'ongs pa/_/'das pa'i dus na yod par 'gyur/_/dus nyid yin na ltos pa dang bcas pa'i phyir 'das pa'i dus bzhin no zhes bya bar dgongs so/_/yang na/_da ltar byung dang ma 'ongs pa/_/gal te 'das la ltos
[\[192b.5\]]gyur na/_da ltar byung dang ma 'ongs pa/_/'das pa'i dus na yod par 'gyur/_/zhes bya ba ni lan 'ga' zhes bya ba'i tshig gi lhag ma'o/_/'di la gang dag ltos pa dang bcas pa de dag ni dus gcig nyid du yang 'gyur te/_lan 'ga' mi mthun pa nyid med na ltos pa dang bcas pa'i phyir dper na/_pha dang
[\[192b.6\]]bu dag bzhin no/_/ci ste ltos pa dang bcas pa nyid kyi gtan tshigs bstan kyang /_da ltar byung ba dang /_ma 'ongs pa dag 'das pa'i dus na yod par [#]mi 'dod na/_de lta na skyon gzhan 'dir yang 'gyur te/_da ltar byung dang ma 'ongs pa/_/gal te de ni [#]med gyur na/_/da ltar byung dang ma 'ongs pa/_/ji ltar
[\[192b.7\]]de la ltos par 'gyur/_/ltos pa dang bcas pa nyid yin na/_da ltar byung ba dang /_ma 'ongs pa [#]dag 'das pa'i dus la ltos nas da [#]ltar byung ba dang /_ma 'ongs pa nyid du 'grub par 'gyur ro/_/kha cig na re/_de lta na don dam par da ltar dang /_ma 'ongs pa'i dus dag la da ltar dang /_ma 'ongs pa'i ngo bo
[\[193a\]]
[\[193a.1\]]nyid dag med de/_dus nyid yin na ltos pa dang bcas pa'i phyir dper na 'das pa'i dus bzhin no zhe'o/_/gzhan dag na re/_da ltar byung dang ma 'ongs pa/_/'das pa'i dus na yod par 'gyur/_/zhes bya ba ni/_dus mnyam pa rnams la ltos pa srid pa'i phyir ro zhes zer ro/_/gzhan
[\[193a.2\]]dag na re/_de ni rigs pa ma yin te/_dus tha dad pa yin yang spun dag la ltos pa yod pas ma nges pa nyid yin pa'i phyir ro zhe'o/_/gzhan dag na re/_'das pa dang ma 'ongs pa dag ni med pa'i phyir ltos pa med la/_'das pa dang /_ma 'ongs pa dag yod pa nyid yin na ni gsum char yang da ltar
[\[193a.3\]]nyid du 'gyur ro zhe'o/_/kha cig na re/_de yang rigs pa ma yin te/_da ltar gyi tsha bo la ltos nas mes po med pa la yang /_sgra brjod pa khyad par can 'jug pa'i phyir dang /_dus dgag pa smra ba dag gis/_'das pa dang /_ma 'ongs pa dag da lta [#]nyid du bstan pas/_phyogs snga ma la gnod
[\[193a.4\]]pa'i phyir ro zhe'o/_/gzhan dag gis smras pa/_da ltar byung dang ma 'ongs pa/_/'das pa'i dus na yod par 'gyur/_/de dang 'brel pa'i phyir 'das pa'i dus bzhin te/_da ltar byung dang ma 'ongs pa/_/gal te 'das la ltos gyur na/_/zhes gsungs pas 'brel pa'i gtan tshigs bstan pa'i
[\[193a.5\]]phyir ro [#]zhe'o/_/gzhan ma yin pa na re/_'brel pa'i gtan tshigs kyang rigs pa ma yin te/_ltos pa dang /_'brel pa nyid yin yang dbyug pa can dbyug pa nyid du mi 'gyur bas/_ma nges pa nyid yin pa'i phyir dang /_dus tha dad pa dag la yang 'brel pa yod pa'i phyir ro zhes zer ro/_/de ltar re
[\[193a.6\]]zhig ltos pa can gyi dus ma grub bo/_/'on te ma ltos par dam 'cha' na de'i phyir/_'das pa la ni ma ltos par/_/de gnyis grub [#]pa yod ma yin/_/da ltar dang ma 'ongs pa nyid kyi rgyu 'das pa la ma ltos par/_da ltar dang ma 'ongs pa de gnyis rgyu med par 'grub pa yod pa ma yin no/_/gang gi
[\[193a.7\]]phyir de ltar ltos pa med par da ltar byung ba dang /_ma 'ongs pa dag ma grub pa/_/de phyir da ltar byung ba dang /_/ma 'ongs dus kyang yod ma yin/_/'das pa dang ma 'ongs pa dang /_da ltar gyi sgrar brjod pa'i dus dag mi srid pa'i phyir ro zhes bya bar dgongs so/_/rim pa'i tshul ni 'di nyid kyi/_/lhag
[\[193b\]]
[\[193b.1\]]ma gnyis po bsnor ba dang /_/zhes bya ba ni sgrub pa'i rim pa'i tshul 'di nyid kyis[#]/_'das pa dang ma 'ongs pa dang /_da ltar byung ba dang /_'das pa'i dus lhag ma gnyis po bsnor ba dag kyang de bzhin du shes par bya ste/_'das pa dang ni ma 'ongs pa/_/gal te da ltar ltos gyur na/_/'das pa dang ni
[\[193b.2\]]ma 'ongs pa/_/da lta'i dus na yod par 'gyur/_/'das pa dang ni ma 'ongs pa/_/gal te de na med gyur na/_/'das pa dang ni ma 'ongs pa/_/ji ltar de la ltos par 'gyur/_/da ltar la ni ma ltos par/_/de nyid grub pa yod ma yin/_/de phyir 'das par gyur pa [#]dang /_/ma 'ongs dus kyang yod ma
[\[193b.3\]]yin/_/zhes bya ba dang de bzhin du/_da ltar byung dang 'das pa dag_/gal te ma 'ongs ltos gyur na/_/da ltar byung dang 'das pa dag_/ma 'ongs dus na yod par 'gyur/_/da ltar byung dang 'das pa dag_/gal te de na med gyur na/_/da ltar byung dang 'das pa dag_/ji ltar de la ltos par 'gyur/_/
[\[193b.4\]]ma 'ongs pa la ma ltos par/_/de gnyis grub [#]pa yod ma yin/_/de'i [#]phyir da ltar byung ba dang /_/'das pa'i dus kyang yod ma yin/_/zhes bya ba de ltar bsnor bar bya ste/_de dag ni rnam par bshad pa'i tshig le'ur byas pa dag yin no/_/de dag gis snga ma bzhin du bsgrub pa dang /_sun dbyung ba dag
[\[193b.5\]]kyang bstan par bya'o/_/mchog dang tha ma 'bring la sogs/_/gcig la sogs pa'ang shes par bya/_/rim pa'i tshul 'di nyid [#]kyis shes par sbyar ro/_/de la [#]mchog dang /_tha ma dang /_'bring la sogs pa ni rang gi rigs las ma 'das par yon tan 'phel ba dang /_'grib pa dang ldan pa'i phyir
[\[193b.6\]]ro/_/de dag kyang ltos pa can nam/_'on te ma ltos par 'grub pa zhig tu 'gyur grang na/_de la don dam par/_mchog dang /_'bring gi ngang tshul can dag la de dag gi ngo bo nyid med de ngang tshul can nyid yin na ltos pa dang bcas pa'i phyir/_dper na tha ma'i ngang tshul can bzhin no/_/de bzhin du
[\[193b.7\]]ngang tshul can gzhan gnyis la yang brjod par bya'o/_/ci ste ltos pa dang bcas pa nyid kyi gtan tshigs bstan kyang /_mchog dang /_'bring dag tha ma la yod par mi 'dod na/_de ltar na mchog dang /_'bring dag tha ma la ji ltar ltos par 'gyur/_ltos pa dang bcas pa
[\[194a\]]
[\[194a.1\]]nyid yin na/_mchog dang 'bring dang [#]/_tha ma la ltos nas mchog dang 'bring nyid du 'grub par 'gyur ro/_/de bzhin du ngang tshul can [#]gzhan gnyis bsnor ba la yar [#]brjod par bya'o/_/de bzhin du gcig la sogs pa dag kyang shes par bya ste/_gcig nyid dang /_gnyis
[\[194a.2\]]nyid dang /_mang po nyid la sogs pa dag go/_/'dir yang snga ma bzhin du bstan par bya ste/_don dam par grangs gcig nyid la gcig nyid kyi ngo bo nyid med de/_grangs nyid yin na ltos pa dang bcas pa'i phyir/_gnyis nyid bzhin no zhes bya ba la sogs par brjod par bya'o/_/gang dag
[\[194a.3\]]grangs dngos po las gzhan par mi 'dod pa de dag gnyis pa med pa ni gcig yin la/_de dang gzhan ni gnyis yin te[#]/_gnyis dang gzhan ni gsum yin/_de phan chad ni mang po yin par 'dod do/_/de dag la yang snga ma bzhin du bstan par bya ste/_don dam par gcig la gcig gi ngo bo
[\[194a.4\]]nyid med de/_bgrang bar bya ba yin pa'i phyir/_dper na de las gzhan pa bzhin no/_/de bzhin du gnyis la gnyis kyi ngo bo nyid med de zhes bya ba la sogs pa dag kyang brjod par bya ste/_dam bcas pa'i don rnam par brtags nas rgyas par snga ma bzhin du sbyar ro/_/sogs pa'i sgra ni chung ngu dang /_
[\[194a.5\]]chen po dang /_ring po dang /_thung ngu dang /_thag nye ba dang /_thag ring ba dang /_sngon dang /_phyi ma dang /_rgyu dang /_'bras bu dang /_'dus byas dang /_'dus ma byas la sogs pa dag la yang de bzhin du brjod par bya'o/_/dus yod par smra ba dag na re/_don dam par dus ni
[\[194a.6\]]yod pa kho na yin te/_tshad dang ldan pa'i phyir ro/_/'di na gang yod pa ma yin pa de la ni tshad med de/_dper na rta'i rwa bzhin no/_/dus la ni tshad skad cig dang /_thang cig dang /[# ]yud tsam dang /_mtshan mo dang /_nyin mo dang /_zla ba phyed pa [#]dang /_zla ba dang /_dus tshigs dang /_
[\[194a.7\]]nur ba dang /_lo la sogs pa dag yod do/_/gang tshad dang ldan pa de ni yod de/_dper na 'bru la sogs pa bzhin pas de'i phyir dus ni yod pa kho na yin no zhes zer ro/_/'dir bshad pa/_mi gnas dus su 'dzin mi byed/_/'du byed kyi tshogs ni skye ba dang /_'jig pa'i chos can yin
[\[194b\]]
[\[194b.1\]]pas mi gnas pa ste/[# ]de la ni khyed kyang tha snyad du yang dus dus zhes 'dzin par mi byed do/_/gang zhig gzung bar bya ba'i dus/_/gnas pa yod pa ma yin pas/_/dngos po las gzhan pa gang zhig gang [#]gis de'i ngo bo nyid du gzung bar bya ba nges par gnas pa yang yod pa ma yin pas so/_/ma bzung [#]dus
[\[194b.2\]]su ji ltar gdags/_/gzung du yod na gdags par bya ba nyid yin pa'i phyir ro zhes bya bar dgongs so/_/de ltar na 'dis ni yud tsam la sogs pa'i tshad ni 'du byed nyi ma'i 'gros la sogs pa'i bya ba gzhan yongs su gcod pa nyid dag gi chos yin gyi/_dus kyi ma yin par bstan pas/_gtan
[\[194b.3\]]tshigs kyi gzhi ma grub pa nyid dang dpe yang med do/_/mi gnas dus su 'dzin mi byed/_/ces bya ba 'di la gzhan dag na re/_'di la dngos po nges par gnas pa rnams ni tshad las gzung du rung ste/_dper na shing 'di ni mtho'o/_/ba 'di ni chu [#]ring ngo /_/mi 'di [#]thung ngo /_/glang po che 'di ni che'o
[\[194b.4\]]zhes bya ba lta bu yin na/_dus ni de ltar nges par gnas pa ma yin pas de la tshad mi 'grub bo zhes zer ro/_/gzhan ma yin pa na re/_de ni bzang po ma yin te/_gzugs can ma yin pa [#]nges par mi gnas pa la yang tshad gzung du rung ba'i phyir ro zhe'o/_/'dir smras pa/_dus ni rtag pa yin te/_
[\[194b.5\]]de la skad cig dang /_thang cig dang /_yud tsam la sogs pa dang /_'das pa dang /_ma 'ongs pa dang /_da ltar byung ba la sogs pa dag yod pa ni nye bar gnas pa sna tshogs pa [#]nyid kyi khyad par las nor bu bzhin nam/_smin pa'i khyad par las smin par bya ba bzhin no/_/'dir bshad pa/_kho bo
[\[194b.6\]]cag gi phyogs la dngos po dngos po gzhan pa brten cing ltos pa'i dngos po la skad cig la sogs pa'i sgrar brjod de/_de la/_gal te dus ni dngos brten na/_/tha snyad du de dngos por brjod na ni de 'dod pa nyid do/_/ji ste don dam par na ni don dam [#]dngos po nyid kyang ma grags pas/_dngos med dus ni
[\[194b.7\]]ga la yod/_/de yod pa ma yin pa nyid do zhes bya ba'i tshig gi don to/_/de'i phyir ji skad smras pa'i skyon nyams pa med do/_/'dir smras pa/_don dam par dus ni rdzas kyi [#]ngo bo nyid du yod pa kho na yin te/_rtags yod pa'i phyir ro/_/'di na gang yod pa ma yin pa de la ni rtags med de/_dper na ri bong gi
[\[195a\]]
[\[195a.1\]]rwa bzhin no/_/dus la ni rtags snga ma dang phyi ma dang /_cig car dang /_cig car ma yin pa dang /_yun thun [#]ring po dang /_myur ba zhes bya ba dag yod pas de'i phyir dus ni rdzas kyi [#]ngo bo nyid du yod pa kho na yin no/_/'dir bshad pa/_dngos po 'ga' yang yod min na/_/yang
[\[195a.2\]]zhes bya ba'i sgra ni nges par gzung ba'i don to[#]/_/kho bo cag gi phyogs la don dam par dngos po 'ga' yang yod pa ma yin pa nyid do/_/tha snyad du ni 'du byed kyi rgyun tha dad pa la ltos nas snga ma dang /_phyi ma zhes bya bar shes pa de skye zhing /_'du byed kyi skad cig tha mi dad pa nye bar gyur pa las cig car zhes bya ba
[\[195a.3\]]dang /_de las bzlog pas [#]las cig car ma yin pa zhes bya ba dang /_'du byed kyi rgyun mang po 'jug pa las yun ring po zhes bya ba dang /_'du byed kyi rgyun nyung ngu 'jug pa las myur ba zhes bya bar shes pa skye ste/_de'i phyir snga ma la sogs par shes pa ni 'du byed kyi chos yin pa'i phyir gtan tshigs
[\[195a.4\]]med pas/_dus lta yod par ga la 'gyur/_de sgrub pa'i gtan tshigs bstan pa ma grub pa'i phyir ro zhes bya bar dgongs so/_/ci ste snga ma la sogs par shes pa 'du byed kyi chos yin gyi/_dus kyi chos ma yin pa zhes bya ba de ga las shes she na/_dus rtag pa dang /_gcig pur ston pa'i rjes
[\[195a.5\]]su dpag pa med pa las te/_tha snyad du yang snga ma la sogs par yang shes pa ni dus rtag pa dang /_gcig pu'i rgyu ma yin te/_shes pa yin pa'i phyir dper na gzugs la sogs par shes pa bzhin no/_/gal te dus ni rdzas su yod pa yin te/_btags par yod pa'i phyir ro zhe na/_ji lta bu
[\[195a.6\]]zhes brjod par bya'o/_/gal te gzugs la sogs pa bzhin no zhe na/_don dam par ji skad bstan pa'i tshul gyis gzugs la sogs pa'i dngos po grub pa med pas/_dngos med dus ni ga la yod/_/gzugs kyi mtshan nyid kyi dngos po med pa'i phyir dpe nyid du bzhag pa dag gi dngos po med na/_dus
[\[195a.7\]]ga la yod de/_dpe ma bstan pas dus mi 'grub bo zhes bya ba'i tha tshig go/_/shing rta dang dmag dang nags tshal la sogs pa rdzas su yod pa ma yin pa dag la yang med kyang yod do zhes btags par yod pa'i phyir gtan tshigs ma nges pa nyid kyang yin no/_/gal te shing rta la sogs pa yan lag can dag rdzas
[\[195b\]]
[\[195b.1\]]nyid du bstan pa'i phyir skyon med do zhe na/_yan lag can dag rdzas nyid du bstan pa'i dgag pa sngar bshad zin [#]pas skyon med pa ma yin no/_/gang dag dus ni dngos po la brten nas gdags pa kho na yin te/_yud tsam zhig 'dug par gyur to/_/nyin gcig 'dug go/_/zla ba gcig 'dug par
[\[195b.2\]]'gyur ro [#]zhes bya ba lta bu'o zhes zer ba de dag la yang /_dngos po 'ga' yang yod min na/_/dus lta yod par ga la 'gyur/_/zhes brjod par bya ste/_de las gzhan pa'i dus med pa'i phyir ro zhes bya bar dgongs so/_/dus yod par smra ba dag na re/_dus ni yod pa kho na yin te/_brjod pa khyad
[\[195b.3\]]par can 'jug pa'i rgyu yin pa'i phyir ro/_/'di na gang med pa de ni brjod pa khyad par can 'jug pa'i rgyu nyid yin par ma mthong ste/_dper na ri bong gi rwa bzhin no/_/dus ni sab ma byas so byed do byed par 'gyur ro zhes brjod pa khyad par can 'jug pa'i rgyu nyid yin par mthong bas de'i phyir dus ni yod
[\[195b.4\]]pa kho na yin no zhes zer ro/_/de ni bzang po ma yin te/_byas pa la sogs pa'i brjod pa khyad par can 'jug pa ni/_'du byed kyi chos yin pa'i phyir/_gtan tshigs kyi don ma grub pa nyid do/_/don 'gal ba nyid kyang yin te/_brjod pa khyad par can 'jug pa'i rgyu nyid ni kun rdzob pa nyid
[\[195b.5\]]yin pa'i phyir ro/_/de'i phyir de ltar rnam pa thams cad du dus ma grub pa'i phyir de gsal ba'i rgyu yin pa'i phyir zhes bya ba'i gtan tshigs kyi don ma grub pa nyid do/_/de la 'dir rab tu byed pa'i don ni pha rol pos rab tu byed pa'i dang por sgrub pa smras pa'i skyon brjod pa dang /_rang gi sgrub pa kha na ma
[\[195b.6\]]tho ba med pa bstan pa dag gis stong pa nyid kyis [#]mi mthun pa'i phyogs kyi khyad par dgag pas dus ngo bo nyid med pa nyid du bstan pa yin no/_/de'i phyir bcom ldan 'das kyis/_'phags pa lag bzangs kyis [#]zhus pa'i mdo las/_de dus gsum po 'das pa dang /_ma 'ongs pa dang /_da ltar
[\[195b.7\]]byung ba dag rab tu shes te/_de la 'du byed gang dag 'das shing 'gags pa de ni 'das pa'i dus zhes bya'o/_/gang dag ma 'ongs shing ma byung ba de ni ma 'ongs pa'i [#]dus zhes bya'o/_/gang dag da ltar byung zhing 'jug pa de ni da ltar byung ba'i dus zhes bya'o/_/de la da ltar gyi dus kyi phung po dang /_
[\[196a\]]
[\[196a.1\]]khams dang /_skye mched gang yin pa de ni mi gnas pa dang nges par mi gnas par rab tu shes te/_de ci'i phyir zhe na/_'di ltar 'jig rten ni skad cig las lhag par mi gnas pa'i phyir ro/_/skad cig ma gang yin pa de la yang skye ba'i dus kyang gzhan la gnas pa'i dus
[\[196a.2\]]kyang gzhan 'gag pa'i dus kyang gzhan no/_/skad cig ma de [#]yang mi gnas pa dang /_nges par mi gnas par rab tu shes so zhes bya ba la sogs pa dang /_de bzhin du chos nyid kyi yang chos nyid gang yin pa de ni 'das pa ma yin/_ma 'ongs pa yang ma yin/_da ltar byung ba [#]ma yin no zhes bya ba la sogs pa
[\[196a.3\]]dang /_de bzhin du de bzhin gshegs pa ni/_'das pa ma yin/_ma 'ongs pa yang [#]ma yin/_da ltar ba ma yin no zhes bya ba la sogs pa gsungs pa [#]de dag grub pa yin no/_/slob dpon legs ldan byed kyis nye bar sbyar ba/_dbu ma'i rtsa ba'i 'grel pa shes rab sgron ma las/_dus
[\[196a.4\]]brtag pa zhes bya ba ste rab tu byed pa bcu dgu pa'o//_//da ni dus ngo bo nyid med pa nyid du bstan pa'i mi mthun pa'i phyogs kyi khyad par dgag pas/_rgyu dang 'bras bu ngo bo nyid med pa nyid du bstan pa'i don gyi dbang gis rab tu byed pa nyi shu pa brtsam mo/_/rab tu byed pa 'das ma thag par
[\[196a.5\]]dus ma grub pas gtan tshigs kyi skyon bstan pa'i phyir dus grub na skyon med pas/_'dod pa'i don 'grub par bstan pa'i phyir 'dir [#]smras pa/_don dam par dus ni yod pa kho nar shes par bya ste/_'bras bu 'grub pa'i rgyu yin pa'i phyir ro/_/'di na sa bon la sogs pa tshogs pa nyid yod kyang /_
[\[196a.6\]]dus tshigs med na myu gu 'byung bar mi 'gyur gyi yod na [#]'gyur la/_gang yod pa ma yin pa de ni 'bras bu 'grub pa'i rgyu nyid yin par ma mthong bas/_de'i phyir gtan tshigs ji skad smos pa'i mthus don dam par dus ni yod pa kho na yin no/_/de la re zhig gang dag gi grub pa'i mtha' la rgyu dang /_rkyen
[\[196a.7\]]rnams kyi tshogs pa nyid la 'bras bu yod par 'dod pa de dag gi phyir 'di bshad de/_gal te rgyu dang rkyen rnams kyi/_/tshogs pa nyid las skye 'gyur na/_/pha rol po'i tshul gyi [#]'bras bu'o/_/de yang de la yod na 'o na de ltar na/_tshogs pa nyid [#]la 'bras bu yod na ni/_ji ltar tshogs pa nyid las skye/_
[\[196b\]]
[\[196b.1\]]skye bar mi 'gyur ba nyid de/_dgag pa mi mthun pa'i skyon du 'gyur ba'i phyir ro/_/gal te yod na ni ci'i phyir skye/_'on te skye na ni yod [#]pa zhes bya ba ma yin te/_yod pa zhes bya ba dang /_skye'o zhes bya ba de dag mi mthun pas bkag pa'i phyir ro zhes bya bar dgongs so/_/yang na gal te yod
[\[196b.2\]]na de skye bar mi 'gyur te/_yod pa nyid du rjes su dpog pa nyid kyis skye ba med pas de'i skye ba bsal ba'i phyir dam bcas pa la chos kyi ngo bo nyid bsal ba'i skyon yod pas/_tshogs la 'bras bu yod na ni/_/ji ltar tshogs pa nyid las skye/_/skye bar mi 'gyur ba nyid de/_ji skad bstan pa'i skyon
[\[196b.3\]]du 'gyur ba'i phyir ro zhes bya ba'i tha tshig go/_/gang dag gis [#]grub pa'i mtha' las rgyu dang rkyen rnams kyi tshogs pa nyid la 'bras bu med par 'dod pa de dag gi phyir 'di bshad de/_gal te rgyu dang rkyen rnams kyi/_/tshogs pa nyid las skye 'gyur na/_/pha rol po'i tshul gyi [#]'bras bu'o/_/de yang
[\[196b.4\]]khyed don dam par med par ston pas/_'o na de ltar [#]na/_tshogs la 'bras bu med na ni/_/ji ltar tshogs pa nyid las skye/_/skye bar mi 'gyur ba nyid de/_med pa nyid du rjes su dpog pa nyid kyis [#]skye ba med pas/_de'i skye ba bsal ba'i phyir dam bcas pa la chos kyi ngo bo nyid las zlog [#]pa'i skyon
[\[196b.5\]]yod pa'i phyir ro zhes bya bar dgongs so/_/gang dag gis rgyu dang rkyen rnams kyi tshogs pa nyid la 'bras bu yod par dam bcas pa de dag gi phyir yang bshad pa/_gal te rgyu dang rkyen rnams kyi/_/tshogs la 'bras bu yod na ni/_/tshogs la gzung [#]du yod rigs na/_/yod pa'i phyir skyes pa bzhin
[\[196b.6\]]du'o/_/tshogs pa 'di la gzung du med/_/yid btud [#]pas kyang ngo /_/de ltar na 'dis ni tshogs pa nyid la 'bras bu'i chos gzung [#]du med pa nyid yin pa [#]bstan to/_/de'i phyir rjes su dpag pa ni sa bon la sogs pa tshogs pa nyid la 'bras bu myu gu zhes bya ba la sogs pa yod pa ma yin par gzung
[\[196b.7\]]bar bya ste/_de la gzung du med pa'i phyir ro/_/gang la gang [#]gzung du med pa de la de [#]yod pa ma yin te/_dper na bum pa las [#]snam bu bzhin no/_/tshogs pa nyid la myu gu yang de bzhin pas de'i phyir sa bon la sogs pa tshogs pa nyid la 'bras bu myu gu zhes bya ba la sogs pa yod pa na [#]yin par gzung
[\[197a\]]
[\[197a.1\]]bar bya'o/_/'dir grangs can dag las kha cig phyir zlog [#]par byed de/_ha cang ring ba dang /_ha cang nye ba dang /_dbang po nyams pa dang /_yid nges par mi gnas pa dang /_cha phra ba dang /_bsgribs pa dang /_zil gyis non pa dang /_'dra ba 'dres pa zhes bya ba gzung
[\[197a.2\]]ba'i gags su gyur pa dag yod na/_dngos po yod pa rnams kyang gzung du med pa'i phyir gtan tshigs ma nges pa nyid kyi skyon yod do/_/grangs can dag las gzhan dag skyon gzhan 'di skad ces smra ste/_gzung du med pa'i phyir ro zhes bya ba'i gtan tshigs de'i don gang yin/_gal te mngon sum
[\[197a.3\]]gyis gzung du med pa'i phyir ro zhe na ni ma nges pa nyid de/_dbang po'i de kho na dag mngon sum gyis gzung du med kyang yod pa'i phyir ro/_/gal te rjes su dpag pas gzung du med pa'i phyir ro zhe na ni don ma grub pa nyid de/_'di ltar rjes su dpag pa las [#]rgyu ni 'bras bus mi stong par gzung bar bya ste/_tshad
[\[197a.4\]]yod pa'i phyir ro/_/gang tshad yod pa de ni des mi stong ste/_dper na 'bras bu'i bdag nyid bzhin no/_/de bzhin du rgyu yang bde ba dang /_sdug bsngal dang /_gti mug gsum dang /_sgra la sogs pa lnga dang /_gcig la sogs pa'i rgyu'i tshad kyi tshad yod pas de'i phyir rgyu ni tshad yod pa'i phyir 'bras bus
[\[197a.5\]]mi stong pa'i phyir ro/_/mngon sum gyi [#]gzung ba nyid ma yin pas mngon sum kho nas gzung du med pa'i phyir ro zhes gtan tshigs khyad par dang bcas pa [#]brjod na yang gtan tshigs kyi don ma nges pa nyid de/_mngon sum gyis gzung ba ma yin pa'i dngos po yang rjes su dpag pas gzung ba nyid yin pa'i phyir ro/_/
[\[197a.6\]]rnam pa thams cad du gzung du med pa'i phyir ro zhes bya bar gtan tshigs kyi don rtogs [#]na yang /_de nyid don ma grub pa nyid kyi skyon yod do/_/'dir gzung du med pa kho na'i phyir ro zhes nges par gzung ba'i phyir/_tha snyad du yang ha cang thag ring po na gnas pa la sogs pa dag gis ma nges pa nyid ma yin
[\[197a.7\]]no/_/don dam par ni ha cang thag ring po na gnas pa la sogs pa'i dngos po dag ma grub pa'i phyir ro/_/bde ba dang /_sdug bsngal dang /_gti mug gi mtshan nyid la sogs pa rang bzhin pa'i tshad dag kyang ma grub pa'i phyir[#]/_gtan tshigs kyi don ma grub pa nyid do/_/tshad kyi gtan tshigs
[\[197b\]]
[\[197b.1\]]spyir brjod na ni rjes su 'gro ba med de/_'bras bu yang 'bras bu'i bdag nyid kyis stong pa'i phyir ro/_/tha snyad du yang gang zhig gang gis mi stong pa de las de 'byung bar [#]mi 'gyur te/_des mi [#]stong pa'i phyir dper na dbyu gu gsum las dbyu gu gsum gyi bdag nyid bzhin pas tha snyad du yang rgyu las 'bras bu snga na yod
[\[197b.2\]]pa skye bar dam 'cha' na rjes su dpag pas gnod par 'gyur ro/_/mngon sum gyi gzung ba nyid ma yin pas mngon sum kho nas gzung du med pa'i phyir ro zhes gtan tshigs kyi [#]khyad par dang bcas pa brjod na yang gtan tshigs kyi don ma nges pa nyid de zhes gong du gtan tshigs kyi sbyor ba byas pa
[\[197b.3\]]der yang /_ma nges pa nyid ma yin te/_ji skad bstan pa'i tshul gyis rjes su dpag pa las de yod pa nyid du bstan par mi nus pa'i phyir dang /_'bras bu snga na yod pa'i skye ba dgag pa bstan pa'i tshul gyis so/_/rnam pa thams cad du gzung [#]du med pa'i phyir ro zhes bya ba'i [#]gtan tshigs kyi don
[\[197b.4\]]khas blangs pa'i phyir don ma grub pa nyid ma yin no/_/zil gyis ma non pa dang /_rags pa nyid ni med pa ma byung ba las gdod 'byung ba'i phyir/_'bras bu snga na med par smra ba yin par thal bar 'gyur ro/_/rgyu las 'bras bu yod pa nyid yin yang zil gyis non pa'i phyir dang /_cha phra ba'i phyir gzung du med
[\[197b.5\]]do zhes smra ba dag gi tshig kyang rgyu la 'bras bu yod pa zil gyis non pa dang /_cha phra ba nyid yin par bstan dka' ba'i phyir/_de yang rigs pa ma yin no/_/grangs can dag las gang dag 'bras bu snga na yod pa zhes bya ba de'i don ni skye ba'i sngon rol na med pa ma yin la/_'bras bu'i bdag nyid
[\[197b.6\]]gsal bar yod pa [#]nyid ma yin pa nyid skye'o zhes zer ba de dag dgag pa yang snga ma bzhin du rgyas par bya'o/_/de bzhin du 'bras bu snga na med par smra ba dag gi phyir yang bshad pa/_gal te rgyu dang rkyen rnams kyi/_/tshogs la 'bras bu med na ni/_/rgyu rnams dang ni rkyen dag kyang /_/rgyu can [#]ma yin
[\[197b.7\]]mtshungs par 'gyur/_/'bras bus stong pa'i phyir ro/_/ji ste rgyu dang rkyen rnams la khyad par ci yod ce na/_rgyu'i mtshan nyid ni thun mong ma yin pa dang /_gcig pu dang rang gi don byed pa dang /_de ma thag pa dang /_cha mnyam pa bskyed [#]pa la sogs pa dag yin par rig par bya'o/_/rkyen rnams kyi
[\[198a\]]
[\[198a.1\]]mtshan nyid ni de las bzlog pa [#]ste/_thun mong dang /_du ma dang /_gzhan gyi rgyud gso ba'i phyir gzhan gyi don byed pa dang /_thag ring ba dang /_cha mi mnyam pa skyed [#]pa la sogs pa dag yin par rig par bya'o/_/rgyu rkyen ma yin mtshungs par 'gyur/_/zhes bya ba 'dis ni
[\[198a.2\]]rgyu dang rkyen rnams kyi [#]chos 'bras bu skyed pa ma yin pa nyid dang /_'bras bus stong pa nyid yin par bstan pas 'dir 'bras bu snga na med par smra ba dag gi phyogs la skabs kyi don la phan pa'i rjes su dpag pa bsal [#]ba 'di lta bu mngon te/_don dam par sa bon la sogs pa rgyu dang rkyen rnams ni 'bras bu
[\[198a.3\]]bskyed [#]pa ma yin pa nyid yin par shes par bya ste/_'bras bus stong pa nyid yin pa'i phyir dper na/_rgyu dang rkyen ma yin pa dag bzhin no/_/gal te 'bras bu ni rgyu dang rkyen rnams kyis bskyed par bya ba nyid yin te/_rgyu dang rkyen nges pa nyid las 'bras bu skye ba'i phyir ro zhe na/_des kyang mi nus te/_
[\[198a.4\]]rjes su 'gro ba med pa'i phyir dang /_brgal zhing brtag pa mtshungs par nye bar gnas pa'i phyir ro/_/gal te nas kyi sa bon las nas kyi myu gu skye bar mthong bas/_mthong ba la gtan tshigs kyi tshig don med do zhe na/_tha snyad kyi khongs su gtogs pa'i blos myu gu skye ba dang /_de bzhin du rgyu dang
[\[198a.5\]]rkyen nges pa dang 'bras bu skye ba mthong ba ni bden no/_/don dam par ni ma mthong ste/_/don dam par [#]de'i skye ba ma grub pa'i phyir ro/_/de'i phyir de ltar yongs su brtags na 'bras bu 'grub pa mi 'thad pas 'bras bu 'grub pa'i rgyu yin pa'i phyir ro zhes bya ba'i gtan tshigs kyi don ma grub pa nyid
[\[198a.6\]]dang /_rjes su 'gro ba yang med do/_/yang gzhan yang /_'bras bu snga na med par smra ba rnams kyi rgyus 'bras bu la rgyu byin nas 'gag [#]par 'gyur ram/_'on te ma byin par 'gag par 'gyur/_des cir 'gyur/_gal te rgyus ni 'bras bu la/_/rgyu byin nas ni 'gag 'gyur na/_/gang
[\[198a.7\]]byin pa dang gang 'gag [#]pa/_/rgyu yi bdag nyid gnyis su 'gyur/_/gal te rgyus 'bras bu la rgyu'i nus pa phul nas 'gag par 'gyur na/_gang byin pa dang /_gang 'gag [#]pa'i rgyu'i bdag nyid gnyis su 'gyur te/_byin pa dang /_'gag [#]pa'i rgyu'i bdag nyid tha dad pa'i phyir ro/_/
[\[198b\]]
[\[198b.1\]]de ni tha snyad du yang mi 'dod do/_/'di ltar rten cing 'brel par 'byung ba'i rgyu ni 'bru la sogs pa grogs byed pas phan btags [#]na 'bras bu skyed [#]par nus pa yin pas/_de'i rkyen gyis 'bras bu skye bar 'gyur ba yin na 'bras bu med pa gzhag [#]pa'i khyad par gyi gzhi med pa la nus pa dbul du mi rung
[\[198b.2\]]ngo /_/de'i phyir 'du byed rnams la 'pho [#]ba med de/_'dra ba las/_de ltar 'khrul to/_/'on te ma byin par 'gag par 'gyur na/_de lta na/_gal te rgyus ni 'bras bu la/_/rgyu ma byin par 'gag 'gyur na/_/rgyu 'gags pa na skyes pa yi/_/'bras bu de ni rgyu med 'gyur/_/'bras bu rgyu [#]med
[\[198b.3\]]pa las 'byung bar [#]mi 'dod pas/_de'i phyir yang rgyu 'gags pa ni 'bras bu skyed [#]par mi byed de/_'gags [#]pa'i phyir 'gags nas yun ring du lon pa bzhin no/_/'di la 'gal ba [#]bsgrub pa med pas don 'di gzhan la bstan par bya mi dgos so/_/gal te tshogs pa nyid dang lhan cig skye
[\[198b.4\]]bzhin pas 'bras bu skyed par byed de/_dper na mar me dang 'od bzhin no zhe na/_de'i phyir bshad pa/_gal te tshogs dang lhan cig tu/_/'bras bu yang ni skye 'gyur na/_/skyed [#]pa dang ni gang bskyed [#]pa/_/dus gcig par ni thal bar 'gyur/_/skyed pa dang bskyed [#]pa pha dang bu lta bu dag dus
[\[198b.5\]]gcig tu 'byung ba nyid de [#]ni mi 'dod do/_/'o na ji ltar 'dod ce na/_dus tha dad pa nyid du'o/_/skyed pa dang bskyed pa nyid dag la rgyu dang 'bras bu dag yod pas de'i phyir rjes su dpag par nus te/_'bras bu [#]tshogs pa nyid ni lhan cig mi skye ste/_skyed pa dang bskyed [#]pa yin pa'i phyir dper na bu dang pha bzhin
[\[198b.6\]]no/_/tshogs pa snga ma'i dbang gis mar me 'od dang bcas pa tha snyad [#]par 'byung ba'i phyir mar me dang 'od dag rgyu dang 'bras bu'i dngos po yod pa [#]ma yin te/_dgag pa rgyas par sngar bstan pa'i phyir/_de ni bzang po ma yin no/_/gang dag 'bras bu sngar skyes pa nyid tshogs pa nyid kyis gsal bar
[\[198b.7\]]byed do zhes zer ba de dag gi phyir 'di bshad de/_gal te tshogs pa'i snga rol du/_/'bras bu skye bar [#]gyur na ni/_/gal te rgyu dang rkyen rnams kyi tshogs pa nyid kyi snga rol du de dag med par de yod par gyur na ni [#]de ltar na/_rgyu dang rkyen rnams med pa yis[#]/_/'bras bu rgyu med 'byung bar 'gyur/_/de
[\[199a\]]
[\[199a.1\]]yang mi 'dod de/_de'i phyir kho bo cag la 'bras bu yod pa nyid du bsgrub par bya ba'i gsal [#]ba yod pa nyid du ni rjes su dpag par mi bya ste/_gsal ba'i lan btab zin pa'i phyir ro/_/grangs can dag las/_gzhan dag gis smras pa/_rgyu nyid 'gag [#]pa 'bras bu'i bdag nyid du
[\[199a.2\]]gnas so/_/de dag gi yang gal te rgyus rgyu'i ngo bo nyid yongs su ma spangs pa/_'gags [#]pa 'bras bu'i bdag nyid du gnas so zhe na ni/_gal te rgyu 'gags 'bras bu na/_/rgyu'i bdag nyid yin par 'dod na'o/_/de lta na/_rgyu ni kun du 'pho bar 'gyur/_/ngo bo nyid yongs su ma spangs
[\[199a.3\]]pa'i phyir/_lhas byin khyim nas khyim du kun du 'pho ba bzhin no/_/gzhan yang /_sngon skyes pa yi rgyu yang ni/_/yang skye bar ni thal bar 'gyur/_/rgyu'i bdag nyid du yod pa ni/_rgyu'i bdag nyid kho nar mi skye ste/_ci yang ma dgos pa'i phyir ro/_/gal te rgyu 'bras bu'i bdag nyid du skye
[\[199a.4\]]bar khas blangs pa'i phyir skyon med do zhe na rgyu'i ngo bo nyid yongs su ma spangs pa'i rgyu'i bdag nyid la 'bras bu zhes brjod na ni ming tsam tha dad par zad pa'i phyir ji skad smras pa'i skyon ldog pa med do/_/rgyu'i ngo bo nyid yongs su spangs pa 'bras bu'i bdag nyid du nges par gnas par rtog na yang rgyu'i ngo bo
[\[199a.5\]]nyid yongs su spangs pa ni rgyu ma yin pa'i phyir rgyu 'bras bu'i bdag nyid du gnas so zhes bya ba de legs par ma brtags par smras pa yin no/_/gzhan yang 'bras bu snga na yod par smra ba dag rgyu 'gags pas 'bras bu skyes pa nyid skyed par byed dam/_gnas pas skyed par byed par rtog grang na/_gnyi
[\[199a.6\]]ga ltar yang rigs pa ma yin te/_ji lta zhe na/_'gags [#]pa nub par gyur pa yis[#]/_/'bras bu skyes pa ji ltar skye[#]/_/'gags pa ni rgyu nyid du mi rigs pa'i phyir dang /_skyes pa yang bskyed mi dgos pa'i phyir/_rgyu 'gags pas 'bras bu skyes pa skyed par mi byed do zhes bya ba'i tshig gi don to/_/
[\[199a.7\]]grangs can dag las kha cig gis smras pa/_rdzas nges par gnas pa'i chos gzhan ldog pa na/_chos gzhan skye ba ni yongs su 'gyur ba yin pas de'i phyir/_rgyu 'gags [#]nas 'bras bu skye bar 'gyur ba yang ma yin la/_nus pa'i tshul du yod pa'i phyir/_gsal ba khyad par can ma skyes pa bskyed
[\[199b\]]
[\[199b.1\]]par bya mi dgos pa yang ma yin no/_/'dir bshad pa/_de lta na yang rdzas nges par gnas pa yang chos gzhan ldog pa'i dus na ldog par 'gyur te/_de las gzhan ma yin pa'i phyir dper na chos gzhan ldog pa bzhin no/_/de bzhin du chos can yang chos gzhan skye ba'i dus na skye bar 'dod par
[\[199b.2\]]bya dgos te/_de las gzhan ma yin pa'i phyir/_dper na chos gzhan skyes pa bzhin pas tha snyad du yang bsgrub par [#]ni 'gal bar snang ngo /_/don dam par ni ji ltar rdzas nges par gnas pa de'i chos gzhan snang ba dang /_mi snang ba'i mtshan nyid ni yongs su 'gyur ba ma yin te/_dper
[\[199b.3\]]na che ge mo bzhin no zhes bya ba'i dpe rnam pa thams cad du med pa'i phyir de yang rigs pa ma yin no/_/yang gzhan yang /[# ]chos gzhan ldog pa gang yin pa de/_rgyu'i bdag nyid yin nam/_'on te rgyu'i bdag nyid ma yin/_de la gal te de rgyu'i bdag nyid yin na ni/_de 'gags pa'i phyir
[\[199b.4\]]rgyu 'gags [#]pa yin pas/_'gag pa nub par gyur pa yis[#]/_/'bras bu skyes pa [#]ji ltar skyed/_/rgyu 'gags [#]pa la 'bras bu skyes pa skyed [#]par byed pa'i mthu nyid med pa kho na'o zhes bya ba'i tshig gi don to/_/'on te rgyu'i bdag nyid ma yin na ni de lta na rgyu nges par gnas pa'i phyir 'bras bu snang bar
[\[199b.5\]]'gyur ba'i rigs so/_/gal te de ltar mi [#]'dod pa'i phyir/_de mi gnod do zhe na/_de'i phyir bshad pa/_'bras bu dang ni 'brel pa'i rgyu/_/gnas pas kyang ni ji ltar skyed/_/rang gi bdag nyid las gzhan ma yin pa'i phyir/_dper na rgyu'i rang gi bdag nyid bzhin no/_/
[\[199b.6\]]de lta bas na rgyu nges par gnas pas de nyid kyi 'bras bu skyed par byed do zhes smra ba dag gi tshig gis dus mnyam pa nyid rjes su dpog pas skyed par byed pa ma yin pa nyid kyis/_de bskyed pa nyid yin pa gsal [#]ba'i phyir/_de rgyu nyid yin pa gsal [#]bas/_dam bcas pa la chos can gyi ngo bo nyid las
[\[199b.7\]]bzlog pa'i skyon yod do/_/'brel pa zhes bya ba ni tshogs pa zhes bya ba'i tha tshig go/_/gang dag_/ci ste de 'bras ma 'brel na/_/rgyu de 'bras bu dang ma 'brel bar smra ba de dag gi yang /_'bras bu gang zhig skyed [#]par byed/_/'bras bu skyed par mi byed pa nyid de/_'bras bus stong pa'i phyir
[\[200a\]]
[\[200a.1\]]dper na/_de las gzhan zhig [#]bzhin no zhes bya bar dgongs so/_/de ltar re zhig 'bras bu spyir dgag pa byas so/_/da ni mig gi rnam par shes pa la sogs pa 'bras bu'i khyad par dag bsal ba'i phyir 'di bstan par bya ste/_'di la mig gi dbang po ni mig gi
[\[200a.2\]]rnam par shes pa'i rgyu yin na des gzugs mthong nas/_mig gi rnam par shes pa skyed par byed dam/_ma mthong bar skyed par byed grang na/_gnyi ga ltar yang mi srid de/_kha cig na re mthong na ni [#]skye ba don med pa nyid du 'gyur ba'i phyir dang /_ma mthong na yang rkyen med pa'i phyir/_rgyus ni
[\[200a.3\]]mthong dang ma mthong bar/_/'bras bu skyed par mi byed do/_/zhes zer ro/_/gzhan dag na re mthong nas zhes bya ba ni phrad nas zhes bya ba'i tha tshig ste/_'di ltar yod na phrad par 'gyur bas yod pa la [#]skye bas ci bya/_med pa la yang phrad pa mi srid pas med pa la ci zhig skye bar 'gyur zhes
[\[200a.4\]]zer ro/_/gzhan ma yin pa na re de ni rigs pa ma yin te/_'bras bu dang ni 'brel pa'i rgyu/_/gnas pas kyang ni ji ltar skyed/_/ci ste de 'bras ma [#]'brel na/_/'bras bu gang zhig skyed par byed/_/ces bstan pa dang khyad par med pa'i phyir dang /_gal te rgyu dang rkyen rnams kyi/_/tshogs
[\[200a.5\]]pa nyid las skye 'gyur na/_/tshogs la 'bras bu yod na ni/_/ji ltar tshogs pa nyid las skye/_/gal te rgyu dang rkyen rnams kyi/_/tshogs pa nyid las skye 'gyur [#]na/_/tshogs la 'bras bu med na ni/_/ji ltar tshogs pa nyid las skye/_/zhes bstan pa dag dang yang khyad par med pa'i phyir ro zhe'o/_/
[\[200a.6\]]de bzhin du rna ba la sogs pa rgyu dag gis rna ba'i rnam par shes pa la sogs pa 'bras bu dag skyed par mi byed pa nyid du yang brjod par bya'o/_/gzhan dag gis smras pa/_don dam par rgyus ni 'bras bu skyed par byed pa nyid de/_'bras bu'i rgyu yin pa'i phyir ro/_/'di na gang gis gang skyed par mi byed
[\[200a.7\]]pa de ni de'i rgyu ma yin te/_dper na/_bum pa dang snam bu bzhin pas de lta na gtan tshigs grub pa'i phyir 'dod pa'i don grub bo/_/'dir bshad pa/_'bras bu 'das pa rgyu 'das dang /_/ma skyes pa dang skyes pa dang /_/lhan cig phrad par 'gyur ba ni/_/nam yang yod pa ma yin no/_/'bras bu
[\[200b\]]
[\[200b.1\]]'das pa ni rgyu 'das pa dang ma skyes pa dang /_lhan cig phrad par gyur pa [#]nam yang yod pa ma yin te/_'bras bu dang /_rgyu gnyi ga med pa'i phyir ro zhes bya bar dgongs so/_/'bras bu 'das pa dang /_rgyu skyes pa yang lhan cig phrad par 'gyur ba nam yang yod pa ma yin te/_'bras bu med pa'i
[\[200b.2\]]phyir ro/_/'bras bu ma skyes rgyu ma skyes/_/'das pa dang ni skyes pa dang /_/lhan cig phrad par 'gyur ba ni/_/nam yang yod pa ma yin no/_/'bras bu ma skyes pa ni rgyu ma skyes pa dang /_'das pa dang lhan cig phrad par 'gyur ba nam yang yod pa [#]ma yin te/_'bras bu dang /_rgyu gnyi ga med pa'i phyir ro/_/
[\[200b.3\]]'bras bu ma skyes pa dang /_rgyu ma skyes pa yang lhan cig phrad par 'gyur ba nam yang yod pa ma yin te/_'bras bu med pa'i phyir ro/_/'bras bu skyes pa rgyu skyes dang /_/ma skyes pa dang 'das pa dang /_/lhan cig phrad par 'gyur ba ni/_/nam yang yod pa ma yin no/_/'bras bu skyes pa ni rgyu skyes pa dang /_lhan cig phrad par 'gyur
[\[200b.4\]]ba nam yang yod pa ma yin te/_rgyu dang 'bras bu gnyis dus gcig tu 'byung ba bkag pa'i phyir ro/_/'bras bu skyes pa dang /_rgyu ma skyes pa dang /_'das pa dang [#]/_yang lhan cig phrad par 'gyur ba nam yang yod pa [#]ma yin te/_rgyu gnyis ka med pa'i phyir ro/_/de'i phyir de ltar dpyad na rgyu dang
[\[200b.5\]]'bras bu ji ltar yang phrad pa yod pa ma yin pa de'i phyir/_phrad pa yod pa ma yin na/_/rgyus ni 'bras bu ji ltar skyed/_/ces bya ba gsungs te/_skyed par mi byed de/_phrad pa yod pa ma yin pa'i phyir ro zhes bya bas bsgrub par bya ba dang /_sgrub pa'i tshig gi don mngon no/_/'dir rjes su dpag pa ni
[\[200b.6\]]don dam par rgyus ni 'bras bu skyed par mi byed de/_phrad pa yod pa ma yin pa'i phyir dper na sa'i steng na 'dug pa'i sa bon dang /_ri'i sgang na 'dug pa'i sa bon bzhin no/_/gang dag rgyu dang 'bras bu mi mthun pa med pa'i phyir/_rgyu dang 'bras bu phrad par smra ba de dag la yang rgyus 'bras bu skyed par
[\[200b.7\]]byed na rgyu yin gyi/_'bras bu skyed par mi byed pa ni rgyu ma yin pas/_rgyu ma yin pa ji ltar rgyur 'gyur/_rgyus 'bras bu bskyed zin pa la ni yang bskyed par bya ba ci yang med pa'i phyir rgyu nyid mi srid do/_/byed do/_/byas so/_/byed par 'gyur ro zhes bya bas/_rgyu bye brag tu bshad pa byed na yang
[\[201a\]]
[\[201a.1\]]tha snyad kyi bden pa bsgrub [#]par zad kyi/_don dam par de dang mthun pa cung zad kyang ston par mi nus so/_/ci ste/_mi 'thad bzhin du rtog na yang /_/phrad pa yod pa yin na yang /_/rgyus ni 'bras bu ji ltar bskyed[#]/_/'bras bu yod na yang snga ma bzhin du skye ba don med pa nyid du
[\[201a.2\]]'gyur ba'i phyir ro zhes bya bar dgongs so/_/yang na 'di ni sun dbyung ba'i lam gzhan yin te/_gang dag gi grub pa'i mtha' las rgyu 'bras bus stong pa de dag la gal te 'bras bus stong pa'i rgyu/_ji ltar 'bras bu skyed par byed/_/ces brjod par bya ste/_des stong pa'i phyir dper na de las
[\[201a.3\]]gzhan bzhin no zhes bstan to[#]/_/gang dag gi grub pa'i mtha' las rgyu 'bras bus mi stong pa de dag la yang /_gal te 'bras bus mi stong rgyu/_/ji ltar 'bras bu skyed [#]par byed/_/ces brjod par bya ste/_des mi stong pa'i phyir dper na/_'bras bu'i bdag nyid bzhin no zhes bya bar dgongs
[\[201a.4\]]so//_//dbu ma'i rtsa ba'i 'grel pa shes rab sgron ma/_bam po bco lnga pa/_bye brag tu smra ba dag ni 'bras bu skye ba'i snga rol na yang 'bras bu'i bdag nyid kyis mi stong par smra bas de dgag pa'i phyir sbyor ba'i lam gzhan bstan par bya ste/_'bras bu mi stong skye mi 'gyur/_/mi stong 'gag par
[\[201a.5\]]mi 'gyur ro/_/'bras bu rten cing 'brel par 'byung ba ma yin pa nyid 'bras bu'i bdag nyid kyis yod pa la ni skye ba don med pa nyid yin pas/_de'i phyir skye bar mi 'gyur ro/_/ma skyes pa la ni ngo bo nyid 'gyur ba med pa nyid yin pas de'i phyir 'gag par mi 'gyur ro/_/de lta na/_mi stong de ni ma 'gags
[\[201a.6\]]dang /_/ma skyes par yang 'gyur ba yin/_/de ltar ni mi 'dod de/_'bras bu ni skye ba dang /_'gag pa'i chos can nyid du 'dod do/_/des na gang dang gang yod pa de dang de ni skye ba med pa'i chos can dang /_'gag pa med pa'i chos can yin par mthong ste/_yod pa'i phyir dper na/_da ltar gyi skad
[\[201a.7\]]cig ma bzhin no/_/de ltar yod pa nyid du rjes su dpog pas skye ba med pa dang /_'gag pa med pa nyid kyis de dag bsal ba'i phyir/_dam bcas pa la chos can gyi ngo bo nyid bsal ba'i skyon yod do/_/'jig rten rgyang pan pa dag ni 'bras bu skye ba'i snga rol na ni med pa'i ngo bo nyid yin pas/_'bras
[\[201b\]]
[\[201b.1\]]bu stong pa'i ngo bo nyid yin la/_skyes na yang dngos po gzhan gyi ngo bo nyid med pa nyid [#]yin no zhes zer bas de dag la yang /_stong pa ji ltar skye 'gyur zhing /_/stong pa ji ltar 'gag par 'gyur/_/zhes brjod par bya ste/_don dam par stong pa ni skye bar mi rigs te/_med pa'i phyir/_dper na
[\[201b.2\]]nam mkha'i me tog bzhin no/_/don dam par 'bru'i ngo bo nyid de [#]la 'bru ma yin pa'i dngos po med pa ni 'gag par mi rigs te/_'bru ma yin pa'i dngos po med pa'i phyir dper na 'bru ma yin pa zhig nas med pa bzhin no/_/yang na kho bo cag ni don dam pa'i bden pa la rnam par ltos pas/_rten
[\[201b.3\]]cing 'brel par 'byung ba yod pa'i ngo bo nyid stong pa nyid kyis stong par brjod pas mi stong pa cung zad cig yod par gyur na de ni de las zlog [#]par 'gyur bas/_de lta bu de ni tha snyad du yang nam mkha'i me tog bzhin du ma grags pa'i phyir/_'bras bu mi stong skye mi 'gyur/_/mi stong 'gag par mi
[\[201b.4\]]'gyur ro/_/de lta na/_mi stong de ni ma 'gags dang /_/ma skyes par yang 'gyur ba yin/_/'dis ni mi stong pa nyid kyis [#]skye ba med pa dang /_'gag pa med par thal bar 'gyur bar bstan pas/_stong pa nyid yin na 'bras bu skye ba dang /_'gag pa'i chos dang ldan pa'i phyir bsgrub par
[\[201b.5\]]bya ba dang sgrub pa'i chos mngon pas/_don dam par 'bras bu ni stong pa nyid yin te/_skye ba dang 'gag pa'i phyir dper na/_sgyu ma bzhin no zhes brjod par bya'o/_/de bzhin du gal te 'bras bu med pa'i ngo bo nyid yin par gyur na/_tha snyad du yang skye ba med pa dang /_'gag pa med par 'gyur te/_med pa'i phyir
[\[201b.6\]]dper na nam mkha'i me tog bzhin pas/_stong pa ji ltar skye 'gyur zhing /_/stong pa ji ltar 'gag par 'gyur/_/skye ba dang 'gag pa med pa'i phyir/_stong pa de yang ma 'gags dang /_/ma skyes pa yang thal bar 'gyur/_/de yang mi 'dod pas 'dis kyang gong du bstan pa bzhin du dam bcas pa dang /_
[\[201b.7\]]gtan tshigs kyi don mngon pas/_'dir rjes su dpag pa ni don dam par nang gi 'bras bu ni med pa'i ngo bo nyid ma yin te zhes dam bcas pa la khyad par yod par zad kyi lhag ma ni snga ma bzhin no/_/yang na med pa'i ngo bo nyid du rjes su dpog pas skye ba med pa dang /_'gag pa med pa nyid kyis [#]
[\[202a\]]
[\[202a.1\]]'bras bu skye ba dang /_'gag pa bsal ba'i phyir dam bcas pa la chos can gyi khyad par bsal ba'i skyon yod par bstan pa ni 'dir tshig gi don yin no/_/gzhan yang skye ba nyid kyi rgyu dang 'bras bur [#]gcig pa nyid dam gzhan nyid du 'gyur grang na/_de la/_rgyu dang 'bras bu
[\[202a.2\]]gcig nyid du/_/nam yang 'thad par mi 'gyur ro/_/de bzhin du/_rgyu dang 'bras bu gzhan nyid du/_/nam yang 'thad par mi 'gyur ro/_/ci'i phyir zhe na go rims [#]bzhin du skyon brjod par bya ste/_rgyu dang 'bras bu gcig nyid na/_/skyed dang skyed [#]pa gcig tu 'gyur/_/skyed pa dang bskyed pa pha dang bu lta bu
[\[202a.3\]]gang dag yin pa dag gcig pa nyid du 'gyur ba de ltar [#]mi 'dod pas/_'dir [#]glags yod pa'i sgyu thabs kyis chos mthun pa'i dpe nye bar gzhag [#]ste/_gal te shing de me yin na/_/byed pa po dang las gcig 'gyur/_/zhes bya ba der bstan pa'i tshul bzhin no/_/de'i phyir 'jig rten la grags
[\[202a.4\]]pa'i dpe de las shes par byar nus te/_rgyu dang 'bras bu dag gcig pa nyid ma yin te/_skyed pa dang bskyed pa yin pa'i phyir dper na pha dang bu dag bzhin te/_de ltar re zhig gcig pa nyid kyi phyogs la'o/_/gzhan gyi [#]phyogs la yang /_rgyu dang 'bras bu gzhan nyid na/_/rgyu dang rgyu min mtshungs par
[\[202a.5\]]'gyur/_/'bras bu las gzhan nyid yin pa'i phyir dper na de las gzhan pa [#]bzhin pas de yang mi 'dod do/_/rgyu dang 'bras bu dag gi chos ni rgyu [#]tha mi dad pa nyid yin par 'dod pas 'dir yang shes par byar nus te/_rgyu dang 'bras bu dag gzhan nyid ma yin te/_rgyu [#]tha mi dad pa nyid yin pa'i
[\[202a.6\]]phyir/_dper na rgyu'i rang gi bdag nyid bzhin no/_/yang gzhan yang /_rgyus 'bras bu skyed par byed na ther zug pa dag gis [#]'bras bu snga na yod par smra ba'i tshul gyis yod par gyur pa zhig skyed par byed dam/_'jig rten rgyang pan pa dag gis 'bras bu snga na med par smra ba'i tshul gyis med
[\[202a.7\]]par gyur pa zhig skyed par byed grang na/_de la/_'bras bu'i ngo bo nyid yod na/_/rgyus ni ci zhig skyed par 'gyur/_/'di ltar 'bras bu'i ngo bo nyid yod par gyur pa ni tha snyad du yang bstan dka' ba'i phyir dang /_dam bcas pa la sogs pa'i skyon ji skad bstan pa dag tu 'gyur ba'i phyir ro zhes
[\[202b\]]
[\[202b.1\]]bya bar dgongs so/_/de ltar re zhig brtag pa dang po la'o/_/brtag pa gnyis pa la yang /_'bras bu [#]ngo bo nyid med na/_/rgyus ni ci zhig skyed par 'gyur/_/'bras bu ngo bo nyid med par gyur pa nam mkha'i me tog lta bu skye ba ni/_tha snyad du yang bstan dka' ba'i phyir dang /_snga ma bzhin du
[\[202b.2\]]dam bcas pa la sogs pa'i skyon ji skad bstan pa dag tu 'gyur ba'i phyir ro zhes bya bar dgongs so/_/sngar/_'bras bu mi stong skye mi 'gyur/_/mi stong 'gag par mi 'gyur ro/_/mi stong de ni ma 'gags [#]dang /_/ma skyes par yang 'gyur ba yin/_/stong pa ji ltar skye 'gyur zhing /_/stong
[\[202b.3\]]pa ji ltar 'gag par 'gyur/_/stong pa de yang ma 'gags dang /_/ma skyes par yang thal bar 'gyur/_/zhes bya ba de dag gis ni 'bras bu'i sgo nas rgyu ngo bo nyid med pa nyid du bstan to/_/da ltar ni rgyu dngos las ngo bo nyid med pa nyid du bstan te/_khyad par ni de yin no/_/de'i phyir de ltar
[\[202b.4\]]yongs su brtags [#]na don dam par rgyus 'bras bu bskyed [#]pa nyid mi 'thad pa de'i phyir/_skye ba yod pa ma yin na/_/rgyu nyid 'thad par mi 'gyur ro/_/zhes gsungs te/_de ltar ji skad bstan pa'i tshul gyis so/_/de la don dam par rgyus ni 'bras bu skyed [#]par byed pa nyid de/_'bras bu'i rgyu yin
[\[202b.5\]]pa'i phyir ro zhes gang smras pa'i gtan tshigs de don dam par ni don ma grub pa nyid do/_/tha snyad pa'i gtan tshigs yin par brjod na ni don 'gal ba nyid de/_mi mthun pa'i phyogs 'ba' zhig la yod pa'i phyir ro/_/'dir smras pa/_don dam par rgyus ni 'bras bu skyed par byed pa nyid de/_
[\[202b.6\]]'di'i 'di'o zhes brjod pa'i phyir ro/_/gang gis gang skyed [#]par mi byed pa de la ni rgyu'i [#]'bras bu 'di'o zhes mi brjod de/_dper na rnga mo'i rwa 'di'i ru bzhi [#]'di'o zhes mi brjod pa bzhin no/_/'di la ni mig 'di'i 'bras bu mig gi rnam par shes pa 'di'o zhe'am/_sa bon 'di'i 'bras bu myu gu
[\[202b.7\]]'di'o zhes brjod pas/_de'i phyir gtan tshigs grub pas 'dod pa'i don grub bo/_/'dir bshad pa/_gal te don dam par 'bras bu skye ba 'gag zhig yod par gyur na ni/_des na 'bras bu skye ba las/_rgyu yang rgyu nyid du 'thad pas rgyu 'di'i 'bras bu 'di'o zhes brjod du yang rung ba zhig na/_
[\[203a\]]
[\[203a.1\]]de yang med pas/_rgyu nyid 'thad pa yod min na/_/'bras bu gang gis [#]yin par 'gyur/_/de ltar de ma grub pa'i phyir gtan tshigs kyi don ma grub pa nyid dam/_don 'gal ba nyid do/_/gzhan dag gis [#]smras pa/_tshogs pa nyid na 'bras bu skye bar 'gyur la/_dus
[\[203a.2\]]kyang tshogs pa'i yan lag yin pas/_des na 'bras bu grub [#]pa'i rgyu yin pa'i phyir/_gtan tshigs sngar smras pa'i don ma grub pa nyid ma yin no/_/kho bo cag rgyu 'ba' zhig las 'bras bu 'grub par yang mi 'dod pas/_de'i phyir rgyus 'bras bu skyed par mi byed la/_'bras bu yang
[\[203a.3\]]rgyus bskyed par bya ba ma yin no zhes gang smras pa de yang grub pa la sgrub [#]pa yin no/_/'dir bshad pa/_'di la rgyu dang rkyen rnams kyi tshogs pa de ni rdzas su yod pa ma yin pa'i phyir rang gi bdag nyid kyis yod pa ma yin te/_gal te des bdag nyid skyed par byed cing /_skyes na yang [#]'bras bu [#]
[\[203a.4\]]skyed par 'gyur grang na/_phyogs de yang 'khrul pa skyed pa yin te/_rgyu rnams dang ni rkyen dag gi_/tshogs pa gang yin de yis [#]ni/_/bdag gis bdag nyid mi skyed na/_/'bras bu ji ltar skyed par byed/_/des 'bras bu skyed par mi byed pa nyid de/_rdzas su yod pa ma yin pa'i phyir ro zhes bya
[\[203a.5\]]bar dgongs so/_/tshogs pa dgag pa 'di la kha cig na re tshogs pa gcig pu ma yin te/_de bzhin dngos po 'ga' yang med/_/gal te de yang de las gzhan/_/de yang gcig pu 'ga' zhig yod/_/ces ji skad bshad pa lta bu'o zhes zer ro/_/kha cig na re de ni khungs su mi rung ste/_tshig
[\[203a.6\]]le'ur byas pa'i don dang mi mthun pa'i phyir ro zhe'o/_/yang na tshogs pa nyid kyi 'bras bu skyed [#]pa nyid du rnam par rtog pa yang snga ma bzhin du nye bar sbyar nas/_rgyu bzhin du dgag par bya'o/_/yang na tshogs pa ni 'bras bur gyur pa rnams kyi rgyu dang rkyen dag gi [#]tshogs pa nyid yin na/_'bras bu de yang
[\[203a.7\]]don dam par dngos su 'am brgyud pas 'bras bu'i ngo bo nyid du med par bstan zin pas/_de'i phyir gang dag gi tshogs pa gang zhig yin/_de dag gi de med pa nyid du nges par bzung nas/_rgyu rnams dang ni rkyen dag gi_/tshogs pa gang yin de yis ni/_/bdag gis bdag nyid mi skye [#]na/_/'bras
[\[203b\]]
[\[203b.1\]]bu ji ltar skyed par byed/_/ces gsungs te/_'dir don ni snga ma bzhin no/_/gang gi tshe de ltar tshogs pas 'bras bu bskyed par mi 'thad cing /_tshogs pa ma yin pa rgyu dang /_rkyen tshogs pa'i mtshan nyid ma yin pa'i rgyu des kyang 'bras bu skyed par mi byed la/_'bras bu yang rgyus bskyed par bya ba ma
[\[203b.2\]]yin par dgag pa sngar bstan zin pas/_de phyir tshogs pas byas pa dang /_/tshogs min byas pa'i 'bras bu med/_/ces rab tu byed pa 'das ma thag pa'i nang du bstan pa'i dbang gis mjug bsdu bar bya'o/_/de'i phyir dus ni yod pa kho na yin te/_'bras bu grub [#]pa'i rgyu yin pa'i phyir ro zhes bya ba'i
[\[203b.3\]]gtan tshigs de'i don ma grub pa nyid du [#]nyams pa med do/_/grangs can dag gis smras pa/_tshogs pa ni rdzas su yod pa nyid de/_rang gi yan lag dag las gzhan ma yin pa'i phyir dper na/_tshogs pa'i yan lag dag gi bdag nyid bzhin pas/_tshogs pas 'bras bu skyed par mi byed pa nyid de/_
[\[203b.4\]]rdzas su yod pa ma yin pa'i phyir ro zhes gang smras pa de rigs pa ma yin no/_/'dir bshad pa/_'bras bu skye ba'i tshogs pa yin grang na/_'bras bu skye ba med pa dang /_rdzas su yod pa nyid ma yin pa yang sngar bstan zin pas de'i phyir/_'bras bu yod pa ma yin na/_/rkyen gyi tshogs pa ga la
[\[203b.5\]]yod/_/dpe ma grub pa'i phyir dang /_btags par yod pa yang de nyid dang /_gzhan nyid du brjod par bya ba ma yin pas gtan tshigs kyi don ma grub pa'i phyir ro zhes bya bar dgongs so/_/de ltar yang /_gang phyir 'jig rten ji snyed ming /_/tshogs pa nyid la snang gyur pa/_/de phyir dngos po yod
[\[203b.6\]]min te/_/dngos po tshogs pa'ang yod ma yin/_/zhes bshad pa lta bu'o/_/de la 'dir rab tu byed pa'i don ni dus ngo bo nyid med pa nyid du bstan pa'i mi [#]mthun pa'i phyogs kyi khyad par dgag pas/_rgyu dang 'bras bu'i ngo bo nyid med pa nyid du bstan pa yin no/_/de'i phyir bcom ldan 'das kyis 'phags
[\[203b.7\]]pa srid pa 'pho ba'i mdo las/_'dren pas gang du tshogs nyid kyi/_/lta ba rab tu bstan pa de/_/blo can rnams kyi don dam gyi/_/nye bar gdags pa'i sar ston to/_/zhes bya ba la sogs pa gang dag gsungs pa de dag grub pa yin no/_/slob dpon legs ldan byed kyis nye bar sbyar ba/_dbu ma'i rtsa ba'i 'grel
[\[204a\]]
[\[204a.1\]]pa shes rab sgron ma las/_rgyu dang 'bras bu brtag pa zhes bya ba ste/_rab tu byed pa nyi shu pa'o//_//da ni de bzhin du stong pa nyid kyi mi mthun pa'i phyogs kyi khyad par dgag pas/_'byung ba dang 'jig pa ngo bo nyid med pa nyid du bstan pa'i don gyi dbang gis rab tu byed pa nyi shu gcig
[\[204a.2\]]pa brtsam mo/_/'dir smras pa/_don dam par dus ni yod pa kho na yin te/_'byung ba dang 'jig pa'i rgyu yin pa'i phyir ro/_/'di na gang yod pa ma yin pa de ni 'byung ba dang 'jig pa'i rgyu ma yin te/_dper na sbrul gyi rkang pa bzhin no[#]/_/dus ni 'byung ba dang /_'jig pa dus kyi rjes su 'brang
[\[204a.3\]]ba dag gi rgyu yin pas/_de'i phyir don dam par dus ni yod pa kho na yin pas des na de gsal [#]bar yod pa'i phyir gtan tshigs grub pas 'dod pa'i don grub po/_/'dir bshad pa/_'byung ba dang /_'jig pa dag gang yang rung ba med par ram/_lhan cig tu 'grub par 'gyur grang na/_
[\[204a.4\]]de la re zhig_/'jig pa 'byung ba med par ram/_/lhan cig yod pa nyid ma yin/_/'jig pa ni 'gag pa'i rnam grangs so/_/'byung ba ni skye ba'i rnam grangs so/_/nyid ces bya ba'i tshig gi phrad ni rtsa ba bskang ba'i phyir ro/_/de bzhin du/_'byung ba 'jig pa med par ram/_/lhan cig
[\[204a.5\]]yod pa nyid ma yin/_/kho bo cag gi phyogs la'o/_/de'i phyir de dag gi rgyu dus nyid yod pa ma yin pas gtan tshigs kyi don gzhan la ma grub pa nyid do/_/ci ste rang gi grub pa'i mtha'i tshul rab tu ma grub [#]par gzhan gyi phyogs sun dbyung bar mi nus so snyam na/_de bstan pa'i phyir re zhig rnam
[\[204a.6\]]par brtags [#]pa snga ma'i dbang du byas te bshad pa/_'jig pa 'byung ba med par ni/_/ji lta bur na yod par 'gyur/_/yod pa nyid ni ma yin no/_/zhes bya ba ni [#]tshig gi don te/_de ni dam bca' ba nye bar gzhag pa'o/_/ji ltar/_'chi ba skye ba med pa ltar/_/de ltar/_'jig pa 'byung ba med par
[\[204a.7\]]med/_/de'i rkyen yin pa'i phyir ro zhes bya bar dgongs so/_/'dir tshig gi don gsal bar bya ba'i tshig gzhan 'dod pa'i phyir ji ltar dang /_de ltar zhes bya ba'i tshig gnyis khong [#]nas drangs te/_bstan par blta [#]bar bya'o/_/don 'di yang rab tu grags pa yin pas/_'dir rjes su dpag pa ni
[\[204b\]]
[\[204b.1\]]brjod par mi bya'o/_/rab tu grags pa yin yang dpes dran par bya ste/_de ltar re zhig 'jig pa 'byung ba med par yod pa nyid ma yin no/_/'jig pa ni 'byung ba dang lhan cig tu yang yod pa nyid ma yin te/_de'i phyir bshad pa/_'jig pa 'byung dang lhan cig tu/_/ji ltar yod pa nyid du 'gyur/_/
[\[204b.2\]]'chi ba skye dang dus gcig tu/_/yod pa nyid ni ma yin bzhin/_/de la 'dir glags yod pa'i tshig yin pa'i phyir bzlog na don gsal ba'i tshig gi don te/_dper na sgra ji ltar rtag par 'gyur te/_'di ltar bum pa rtag par mi rigs so zhes bya ba bzhin no/_/'dir tshig gi don gsal ba'i dbang
[\[204b.3\]]gis rjes su dpag pa ni 'jig pa 'byung ba dang /_lhan cig yod pa nyid ma yin te/_de'i rkyen can yin pa'i phyir dper na 'chi ba dang skye ba bzhin no/_/ci ste rnam par brtag pa phyi ma ltar na 'dir bshad pa/_'byung ba 'jig pa med par ni/_/ji ltar yod pa nyid du 'gyur/_/yod pa nyid ma yin no
[\[204b.4\]]zhes bya ba'i tshig gi don te/_de [#]yang dam bca' ba nye bar gzhag [#]pa'o/_/de [#]ci'i phyir zhe na/_dngos po rnams la mi rtag nyid/_/nam yang med pa ma yin no/_/de'i bdag nyid yin pa'i phyir dper na dngos po'i rang gi bdag nyid bzhin no/_/sde pa gzhan [#]las gang 'jig pa'i rgyu dang phrad nas
[\[204b.5\]]mi rtag pa nyid kyis 'jig par byed pas des na dus thams cad du mi rtag pa nyid yod pa ma yin no zhes zer ba de yang /_gal te de ltar na a ru ra dang phrad nas lhas 'khru bar byed pa lta bur 'gyur te/_gal te 'jig pa'i rgyu yod na mi rtag pa nyid kyis 'jig par byed na/_de lta na 'jig pa'i rgyu nyid kyis
[\[204b.6\]]'jig par byed kyi/_mi rtag pa nyid kyis 'jig par mi byed de/_de yod kyang 'jig par mi byed pa'i phyir ro/_/de la 'di skad ces kyang dri bar bya ste/_ci 'jig pa'i bdag nyid can zhig 'jig pa'i rgyu la [#]ltos nas 'jig par 'gyur ram/_'on te 'jig pa'i bdag nyid can ma yin pa zhig 'jig
[\[204b.7\]]pa'i rgyu la [#]ltos nas 'jig par 'gyur/_de la gal te 'jig pa'i bdag nyid can zhig yin na ni de'i 'jig pa de skyes ma thag tu 'byung bar 'gyur te/_de'i bdag nyid yin pa'i phyir dper na rang gi bdag nyid bzhin pas de ni rigs pa ma yin no/_/'jig pa'i bdag nyid can ma yin na yang 'jig
[\[205a\]]
[\[205a.1\]]par mi 'gyur te/_de'i bdag nyid ma yin pa'i phyir dper na mya ngan las 'das pa bzhin pas de yang rigs pa ma yin no/_/gang zhig gang gis [#]'jig pa'i rgyur 'dod pa de yang de'i rgyu ma yin te/_de la khyad par yod kyang de khyad par med pa'i phyir dper na de las gzhan
[\[205a.2\]]bzhin no/_/yang na 'jig pa ni rgyu dang bcas pa ma yin te/_'jig pa dang ldan pa ma yin pa'i phyir dper na 'dus ma byas bzhin no/_/de ltar 'jig pa dang ldan pa ma yin pa nyid du rjes su dpog pas rgyu dang ldan pa ma yin pa nyid kyis rgyu dang ldan pa nyid bsal ba'i phyir dam bcas pa la chos kyi ngo
[\[205a.3\]]bo nyid bsal ba'i skyon yod do/_/gal te 'jig pa ni rgyu dang bcas pa ma [#]yin te/_'dus byas kyi mtshan nyid yin pa'i phyir/_dper na skye ba bzhin no zhe na/_sems dang sems las byung ba dang /_blo dang sgra'i skad cig ma tha ma dag gis ma nges pa nyid do/_/dpe yang med de/_dngos po ma byung ba las
[\[205a.4\]]'byung bas dngos po'i bdag nyid thob pa nyid skye ba zhes bya ste/_tha snyad du yang /_dngos po nyid ma byung ba las 'byung bas skye ba rdzas su ma grub pa'i phyir ro/_/gzegs zan pa gang dag blo dang sgra'i skad cig ma tha ma 'jig pa ni ma mthong ba'i byed pa po dang ldan pa yin no zhes zer na/_de ni rigs pa ma yin te/_
[\[205a.5\]]zhig nas med pa la ni rgyu yod pa ma yin te/_med pa'i phyir dper na gtan med pa bzhin no zhes rjes su dpag pa'i phyir ro/_/blo dang sgra'i skad cig ma tha ma 'jig pa ni ma mthong ba'i byed pa po dang ldan pa ma yin te/_'jig pa'i phyir dper na blo dang sgra dang /_me lce dag gi dang po bzhin no zhes rjes su dpag
[\[205a.6\]]pa'i phyir ro/_/kha ba dang /_tshwa dang /_me dang /_tho ba dag gis phog pa yang tha snyad kyi bden par gtogs pa'i rgyu mtshan [#]mi 'dra bar byed pa yin gyi 'jig par byed pa ni ma yin no/_/ci ste tho bas phog pa la sogs pa dag ni 'jig pa'i rgyu nyid yin te/_de dag yod na gzhig par [#]bya ba gzung [#]du med
[\[205a.7\]]pa'i phyir ro zhe na/_de ni rigs pa ma yin te/_gtan tshigs kyi gzhi mi mthun pa'i phyir dang /_rjes su 'gro ba med pa'i phyir ro/_/ci ste yang bum pa med par 'gyur ba'i rgyu ni tho bas phog pa yin te/_de yod na 'byung ba'i phyir dper na mig yod na gzugs dmigs pa 'byung bas gzugs dmigs pa'i
[\[205b\]]
[\[205b.1\]]rgyu ni mig yin pa bzhin no zhe na/_de yang rigs pa ma yin te/_kho bo cag gi grub pa'i mtha' las bum pa la tho bas phog pa yod pa [#]na bum pa'i rgyu [#]mtshan nyid mi 'dra ba 'byung ba yin gyi/_'jig pa ma yin pas gtan tshigs gang yang rung ba la ma grub pa'i phyir dang /_dpe yang med pa'i phyir ro/_/gzhan
[\[205b.2\]]gyi phyogs la yang gyo mo la sogs pa tho bas phog pa la sogs pa'i rgyu can dag ni/_byed [#]pa po phog pa dang ldan pa yin par 'dod pa'i phyir ro/_/tho bas phog pa gang yin pa de nyid kyis bum pa yang 'jig par byed la/_gyo mo yang skyed par byed do zhes bya ba ni gcig gis [#]dus gcig tu bya ba ni [#]mi
[\[205b.3\]]mthun pa gnyis byed par mi rigs so/_/'o na me gcig gis dus gcig tu mun pa yang sel bar byed la/_btso ba'i rnam pa 'gyur ba skyed par byed pa ma mthong ngam zhe na/_btso ba'i rnam pa 'gyur ba skyed [#]pa ni mthong gi_/mun pa sel ba ni ma mthong ste/_mun pa ni [#]snang ba med pa tsam yin pa'i phyir
[\[205b.4\]]ro/_/mdzad pa'i mtha' dang yang 'gal te/_kho bo cag gi phyogs la mun pa zhes brjod pa'i gzugs kyi gnyen por [#]snang ba shar [#]na skad cig ma phyi ma ni rkyen med pas mi skye la/_skad cig ma snga mas [#]ni rang gi ngang gis 'gag pa nyid kyis 'gags [#]pas/_de 'gag pa'i byed pa po ni me ma yin
[\[205b.5\]]pa'i phyir ro/_/gzhan yang de dag yod na gzhig par bya ba gzung du med pa'i phyir ro zhes gang smras pa de yang gzung du med pa ni mtshan nyid mi 'dra ba'i rgyun skye ba la grub kyi/_kha ba dang /_tshwa dang /_me dang /_tho ba la sogs pa dag yod na/_me tog dang 'bras bu dang /_shing dang /_bum pa
[\[205b.6\]]la sogs pa'i gzugs gzung [#]du med pa ni/_de dag gi 'jig pa'i rgyu nyid yin par mi 'grub po/_/gang zhig gang gi 'jig pa'i rgyur 'dod pa de ni de'i 'jig pa'i rgyu ma yin te/_rgyu can yin pa'i phyir dper na me'i rang gi bdag nyid bzhin no/_/yi ge mang por 'gyur ba yongs su spang bar 'dod pas 'phro
[\[205b.7\]]bar mi bya bar skabs nyid dpyad par bya'o/_/de ltar re zhig 'byung ba 'jig pa med par yod pa nyid ma yin no/_/'byung ba ni 'jig pa dang lhan cig tu yang yod pa nyid ma yin te/_de'i phyir bshad pa/_'byung ba 'jig dang lhan cig tu/_/ji ltar yod pa nyid du 'gyur/_/skye ba 'chi dang dus gcig tu/_/
[\[206a\]]
[\[206a.1\]]yod pa nyid du mi rigs bzhin/_/'dir don ni snga ma bzhin no/_/de'i phyir de ltar yongs su brtags na/_gang dag phan tshun lhan cig gam/_/[#]phan tshun lhan cig ma yin par/_/'grub [#]pa yod pa ma yin pa/_/'byung ba dang [#]'jig pa dag go/_/de dag grub [#]pa rnam pa
[\[206a.2\]]gzhan yang yod pa ma yin pas/_de dag 'grub pa'i rnam pa mi srid par bstan pa'i phyir/_de dag 'grub pa ji ltar yod ces gsungs te/_de dag 'grub pa yod pa nyid ma yin no zhes bya ba'i tshig gi don to/_/de'i phyir 'byung ba dang 'jig pa'i rgyu yin pa'i phyir ro zhes bya ba'i gtan tshigs kyi
[\[206a.3\]]don ma grub pa nyid do/_/'dir smras pa/_dngos po ni 'jig pa'i bdag nyid can nyid yin yang /_skyes ma thag tu 'jig par mi 'gyur te/_'di ltar skyes ma thag tu gnas pa 'byung bar 'gyur zhing /_de'i 'og tu 'jig par 'gyur ro/_/'dir bshad pa/_zad la 'byung ba yod ma yin/_/
[\[206a.4\]]chos mi mthun pa gnyis dus gcig tu mi 'byung ba'i phyir dper na skye ba dang 'chi ba dag bzhin no/_/ci ste skyes ma thag tu zad par mi 'gyur na ni 'o na de ltar na zad pa'i ngo bo nyid ma yin pas/_des na kun rdzob tu yang ji skad smras pa'i rnam pa ma grub pa'i phyir[#]/_ma zad pa la'ang 'byung ba med/_/ces
[\[206a.5\]]gsungs so/_/de bzhin du/_zad la 'jig pa yod ma yin/_/zad par gyur pa'i ngang tshul can/_/'jig pa dang ldan pa la 'jig pa yod pa ma yin te/_der rtag [#]pa don med pa [#]nyid du 'gyur ba'i phyir/_'chi ba'i ngang tshul can bzhin no/_/ma zad pa la'ang [#]'jig pa med/_/de'i ngo bo nyid ma yin
[\[206a.6\]]pa'i phyir/_dper na thar pa bzhin pas de ni gyi na'o/_/'dir smras pa 'byung ba dang 'jig pa dag ni yod pa kho na yin te/_dngos po'i chos yin pa'i phyir ro/_/'di na gang yod pa ma yin pa de ni dngos po'i chos ma yin te/_dper na sbal pa'i ze ba bzhin no/_/'byung ba dang 'jig pa dag ni dngos
[\[206a.7\]]po'i chos yin pas/_de'i phyir de dag ni yod pa kho na yin no/_/'dir bshad pa/_gal te don dam par 'ga' zhig la 'byung ba dang /_'jig pa dag yod par gyur na ni de dngos po zhes brjod par yang rigs par 'gyur grang na/_de dag med pas de'i phyir/_/'byung dang 'jig pa med par ni/_/dngos po yod pa ma
[\[206b\]]
[\[206b.1\]]yin no/_/dngos po dang [#]ni 'byung ba dang /_/'jig pa'i bdag nyid can yin pa'i phyir ro zhes bya bar dgongs so/_/de yod pa ma yin pas/_gtan tshigs kyi don ma grub pa nyid do/_/de bzhin du/_dngos po yod pa ma yin par/_/'byung ba 'jig pa yod ma yin/_/rten med pa kho na'i phyir brten [#]pa mi 'grub
[\[206b.2\]]pa'i phyir ro zhes bya bar dgongs so/_/yang na dngos po'i chos yin pa'i phyir ro zhes bya ba'i gtan tshigs de sun dbyung ba'i lam gzhan 'di yang yod de/_de la re zhig smra ba gang dag dngos po yod par gyur pa ma yin pa ngo bo nyid stong pa la 'byung ba dang /_'jig pa dag yod par ston pa de dag gi phyir
[\[206b.3\]]'di bshad de/_stong la 'byung dang 'jig pa dag_/'thad pa nyid ni ma yin no/_/rjes su dpag pas gnod par 'gyur ba'i phyir ro/_/smra ba gang dag dngos po yod par gyur pa ngo bo nyid mi stong pa la 'byung ba dang /_'jig pa dag yod par ston pa de dag gi phyir 'di bshad de/_mi stong la yang
[\[206b.4\]]'byung 'jig dag_/'thad pa nyid ni ma yin no/_/rang gi bdag nyid kyis yod par [#]'gyur ba med pa ni de dag dang mi ldan pa'i phyir dang /_rjes su dpag pas gnod par 'gyur ba'i phyir ro/_/de'i phyir gtan tshigs kyi don ma grub pa nyid kyi skyon dang /_don 'gal ba nyid kyi skyon de dag nyid du 'gyur
[\[206b.5\]]ro/_/yang na sun dbyung ba'i lam gzhan yang yod de/_'byung ba dang 'jig pa dag gcig pa nyid dam/_gzhan nyid du 'gyur grang na/_de la gnyi ga ltar yang mi 'thad de/_ji lta [#]zhe na/_'byung ba dang ni 'jig pa dag_/gcig pa nyid du mi 'thad do[#]/_/mi mthun pa'i phyir dper na shes
[\[206b.6\]]pa dang mi shes pa dag bzhin no/_/'byung ba dang ni 'jig pa dag_/gzhan nyid du yang mi 'thad do/_/dngos po gcig la brten pa'i phyir gang yang rung ba'i rang gi bdag nyid bzhin no/_/des kyang gtan tshigs kyi don ma grub pa nyid dang [#]/_don 'gal ba nyid kyi skyon de dag nyid du 'gyur ro/_/ci
[\[206b.7\]]ste brgya la/_'byung ba dang ni 'jig pa dag_/mthong ngo snyam du khyod sems na/_/byis pa phal pa'i blos mthong ba ni bden gyi/_don dam par ni ma yin te/_don dam par [#]'byung ba bkag pa'i phyir dang /_'byung [#]ba la 'jig pa mi srid pa'i phyir ro/_/de'i phyir/_'byung ba dang ni 'jig pa dag_/
[\[207a\]]
[\[207a.1\]]gti mug nyid kyis mthong ba yin/_/ci ste de dag gti mug gis mthong ba yin gyi/_don dam par ni ma yin no zhes bya ba de ji ltar nges par shes she na/_bshad pa/_de yi lan btab zin mod kyi/_/gal te de tsam gyis kyang yongs su mi mgu na yang bshad par bya ste/_'di ltar don dam
[\[207a.2\]]par 'byung ba dang 'jig pa dngos po la brten pa zhig yod na mthong bar yang 'gyur grang ste/_de la dngos po dngos po las skye ba'am/_dngos po med pa dngos po las skye ba'am/_dngos po dngos po med pa las skye ba'am/_dngos po med pa dngos po med pa las skye bar 'gyur grang na/_de la re zhig don dam
[\[207a.3\]]par/_dngos po dngos po las mi skye/_/dngos po yin pa'i phyir dper na skyes pa bzhin no/_/ci ste skye ba'i snga rol na ni yod pa ma yin pa nyid yin te/_phyis 'byung ba'i ming gis dngos po zhes bya'o zhe na/_de lta na yang /_dngos med dngos las mi skye'o/_/myu gu zhes bya ba'i dngos po med pa 'bru'i
[\[207a.4\]]mtshan nyid kyi dngos po las mi skye ste/_skye ba'i snga rol na med pa'i phyir ram/_brjod par bya ba ma yin pa'i phyir dper na de las gzhan bzhin no/_/yang na/_dngos med dngos las mi skye'o/_/zhes bya ba ni/_med pa'i phyir/_dper na ri bong gi rwa bzhin no/_/ci ste bum pa [#]med bzhin du/_/tho bas snun [#]
[\[207a.5\]]pa las byung bar 'gyur ba des ma nges pa nyid do zhe na/_ma nges pa nyid ma yin te/_bum pa la [#]skye ba dang 'gag pa bkag pa'i phyir dang /_de nyid kyang phyogs su byas pas/_mi mthun pa'i phyogs med pa'i phyir ro/_/de bzhin du/_dngos po dngos med mi skye ste/_/skyon bstan zin pa'i phyir ro/_/yang
[\[207a.6\]]na dngos po med pa ni dngos po'i rgyu ma yin te/_ma nges pa'i phyir dper na ri bong gi rwa bzhin no zhes rjes su dpag pa'i phyir ro/_/de bzhin du/_dngos med dngos med mi skye'o/_/rjes su dpag pa dang /_grags pa'i gnod pas gnod par 'gyur ba'i phyir ro/_/gzhan yang /_bdag las sam gzhan
[\[207a.7\]]las sam/_gnyi ga las [#]skye bar 'gyur grang na/_de la yang /_dngos po bdag las mi skye ste/_/gzhan las skye ba nyid ma yin/_/bdag dang gzhan las skye ba ni/_/yod min ji ltar zhe na/_de ltar dang po nyid du rgyas par bstan zin to/_/'o na de ji ltar skye bar 'gyur ba de smros shig_/skye bar mi
[\[207b\]]
[\[207b.1\]]'gyur ba nyid do zhes bya ba'i tshig gi don to/_/de'i phyir de ltar 'byung ba dang /_'jig pa dag yod pa ma yin pa'i phyir/_gtan tshigs kyi rtsa ba'i don ma grub pa nyid do/_/don dam par ni/_dngos po yod par khas blangs na/_/rtag dang chad par lta ba ni/_/thal bar 'gyur te/_ci'i phyir zhe na/_'di
[\[207b.2\]]ltar dngos [#]de ni/_rtag dang mi rtag 'gyur phyir ro/_/de la rtag pa ni mi 'jig pa'i phyir rtag par lta bar thal bar 'gyur la/_mi rtag pa ni 'jig pa'i phyir chad par lta bar thal bar 'gyur ro/_/'dir smras pa/_dngos po yod par khas blangs kyang /_/chad par mi 'gyur rtag mi 'gyur/_/ci'i phyir zhe na
[\[207b.3\]]'di ltar/_'bras bu rgyu yi 'byung 'jig gi_/rgyun de srid pa yin phyir ro/_/de la rgyu 'gag bzhin pa las 'bras bu skye ba'i phyir chad par mi 'gyur la/_'bras bu skyes pa na rgyu 'gags [#]pa'i phyir rtag par mi 'gyur ro/_/'dir bshad pa[#]/_gal te 'bras rgyu'i [#]'byung 'jig gi/_/rgyun de srid pa yin
[\[207b.4\]]gyur na/_/'jig la'ang skye ba med pa'i phyir/_/rgyu ni chad par thal bar 'gyur/_/zad pa las skye ba med pa'i phyir sa bon tshig pa bzhin no zhes bya bar dgongs so/_/ji ste sngar/_gang la brten te gang 'byung ba/_/de ni re zhig de nyid min/_/de las gzhan pa'ang ma yin phyir/_/de phyir chad min
[\[207b.5\]]rtag ma yin/_/zhes khas blangs la/_da ni rtag pa dang chad par thal bar skyon 'dogs pa de rigs pa ma yin no zhe na/_de ni bzang po ma yin te/_der ni tha snyad pa'i de kho na'i mtshan nyid ni chad pa yang ma yin pa dang /_rtag pa ma yin par bstan la/_don dam pa'i bden pa ni skye ba med pa kho na'i
[\[207b.6\]]phyir rtag pa dang /_chad pa'i skyon du mi 'gyur bas/_de ni snying po ma yin no/_/grangs can dag na re rgyu nyid 'bras bu'i bdag nyid du yongs su 'gyur bas/_dngos po yod par khas blangs kyang /_rtag pa dang chad pa'i skyon du mi 'gyur ro zhes zer ro/_/de yang bzang po ma yin te/_yongs su 'gyur ba yod
[\[207b.7\]]par ston pa'i rjes su dpag pa med pa'i phyir dang /_de dgag pa rgyas par bstan zin pa'i phyir ro/_/yongs su ma gyur pa yongs su gyur par rtog na yang /_yongs su ma gyur pa ni yongs su mi 'gyur te/_yongs su ma gyur pa'i phyir dper na ri bong gi rwa bzhin no zhes rjes su dpag pas gnod pa'i phyir
[\[208a\]]
[\[208a.1\]]ro/_/bag la zha ba'i mtshan nyid kyi chos gzhan ldog pa ni bstan par mi nus pa'i phyir dang /_yongs su 'gyur ba dgag [#]pa sngar bstan zin pa'i phyir ro/_/yang gzhan yang /_gal te dngos po'i ngo bo nyid yod par gyur na/_de la/_dngos po ngo bo nyid yod na/_/dngos med
[\[208a.2\]]'gyur bar mi rigs so/_/skyes pa ni dngos po yod pa yin la/_zhig pa ni dngos po med pa yin pa de yang mthong bas/_de'i phyir dngos po ngo bo nyid med par grub ste/_de skye ba dang 'gag pa'i chos can yin pa'i phyir ro zhes bstan to/_/gzhan yang /_mya ngan 'das pa'i dus na chad/_/srid rgyun
[\[208a.3\]]rab tu zhi phyir ro/_/dgra bcom pa'i sems dang sems las byung ba tha ma rkyen phyi ma med pas mi skye ba bzhin no zhes bya ba'i lan gdab dka'o/_/ci ste 'di snyam du gal te mya ngan las 'das pa'i dus na chad par gyur na gyur kyang bla ste/_srid pa'i rgyun gyi dus na chad pa de med pas skyon med par sems na/_de ni
[\[208a.4\]]bzang po ma yin te/_sngar srid pa'i rgyun nyid la chad pa'i skyon bstan zin pas chad par lta ba'i phyir dang /_phyis chad pa yang thar pa'i gags yin pas/_skyon med pa ma yin no/_/ci ste de tsam gyis kyang yongs su mi mgu na gzhan yang nyon cig_/'di la da ltar gyi srid pa'i mjug [#]gi srid pa ni srid pa tha ma
[\[208a.5\]]zhes bya [#]la/_ma 'ongs pa'i srid pa'i sems pa skye ba'i dang po ni srid pa dang po yin pas/_de la/_tha ma 'gags par gyur pa [#]ni/_/srid pa dang por sbyor mi 'gyur/_/zhes bya ba ni dam bca' ba nye bar gzhag [#]pa'o/_/'gags [#]pa'i chos ni 'gags [#]pa nyid yin no/_/de'i phyir rjes su dpag pa ni don
[\[208a.6\]]dam par srid pa tha ma 'gags [#]pa ni ma 'ongs pa'i srid pa dang po dang /_nying mtshams sbyor ba med de/_'gags [#]pa nyid yin pa'i phyir ram/_srid pa tha ma yin pa'i phyir dper na/_dgra bcom pa'i srid pa tha ma 'gags pa [#]bzhin no/_/gal te srid pa tha ma 'gags [#]pa ma 'ongs pa'i srid pa dang po dang
[\[208a.7\]]nying mtshams sbyor bar dam bcas pa'i phyir skyon med do zhe na/_ma 'gags [#]pa yang rgyu srid pa tha ma ma nyams pa'i phyir/_skyon 'og nas 'byung ba lta bur 'gyur bas skyon med pa ma yin te/_'di ltar/_tha ma 'gags [#]par ma gyur pa/_/srid pa dang por sbyor mi 'gyur/_/'dir yang de ni dam bca' ba [#]
[\[208b\]]
[\[208b.1\]]nye bar gzhag [#]pa'o/_/ma 'gags pa'i chos ni ma 'gags [#]pa nyid yin no/_/de'i phyir 'dir yang rjes su dpag pa ni don dam par srid pa tha ma ma 'gags pa ni ma 'ongs [#]pa'i srid pa dang po dang /_nying mtshams sbyor ba med de/_ma 'gags [#]pa nyid ma [#]yin pa'i phyir dper na da ltar gyi srid pa bzhin no/_/
[\[208b.2\]]gal te srid pa tha ma 'gag bzhin pa ma 'ongs pa'i srid pa dang po dang /_nying mtshams sbyor bar byed do zhe na/_de yang bzang po ma yin te/_gal te tha ma 'gag bzhin pa/_/dang po skye bar gyur na ni/_/'gag bzhin pa ni gcig 'gyur zhing /_/skye bzhin pa yang gzhan du 'gyur/_/'gag bzhin
[\[208b.3\]]pa dang /_skye bzhin pa dag ni tha dad pa nyid yin pa'i phyir/_rgyud tha dad pa'i srid pa bzhin no/_/gal te de ltar 'dod pa'i phyir skyon med do zhe na/_de ni mi rigs te/_lhas byin gyi srid pa tha ma ni lhas byin gyi srid pa dang po dang /_nying mtshams sbyor ba med de/_de las gzhan pa nyid yin
[\[208b.4\]]pa'i phyir dper na mchod sbyin gyi srid pa tha ma bzhin no/_/gzhan yang 'gags [#]pa dang /_ma 'gags [#]pa dag ni 'gag bzhin pa nyid yin par mi rigs pa'i phyir ro/_/gal te 'gag bzhin pa ni 'gag pa la mngon par phyogs pa'o zhe na/_mi rung ste/_de'i lan btab zin pa'i phyir ro/_/
[\[208b.5\]]de bzhin du skye bzhin pa yang skye bzhin pa nyid yin par mi rigs pas/_de'i phyir/_gal te 'gag bzhin skye bzhin pa/_/lhan cig sbyor ba'ang yod min na/_/'o na ji ltar [#]'gyur zhe na/_phung po gang la'ang 'chi 'gyur ba/_/der ni skye ba'ang 'byung bar 'gyur/_/de ni mi 'dod de/_gcig
[\[208b.6\]]la dus gcig tu mi mthun pa'i bdag nyid gnyis mi srid pa'i phyir ro/_/yang na gang dag 'di skad ces srid pa tha ma srid pa dang po dang /_'di ltar nying mtshams sbyor ro zhes brjod par mi nus mod kyi/_'on kyang re zhig srid pa dang po'i skye ba mthong bas/_de yang gang las rigs par 'gyur ba
[\[208b.7\]]de las 'byung bar 'gyur ro zhes zer ba de dag gi phyir 'di bshad de/_srid pa tha ma 'gags [#]pa dang /_/ma 'gags [#]pa dag srid pa dang po dang nying mtshams sbyor bar mi 'thad do zhes ni bstan zin to/_/gal te srid pa tha ma 'gag bzhin pa srid pa dang po dang nying mtshams sbyor bar 'gyur ro zhe na/_de la
[\[209a\]]
[\[209a.1\]]yang rjes su dpag pa bstan zin to/_/yang na srid pa tha ma 'gag bzhin pa ni srid pa dang po dang /_nying mtshams sbyor ba med de/_'gag bzhin pa ma [#]yin pa'i phyir dper na dgra bcom pa'i sems tha ma bzhin no/_/de'i phyir de ltar ji skad bstan pa'i tshul gyis/_gal
[\[209a.2\]]te 'gag bzhin skye bzhin dag_/lhan cig sbyor ba'ang yod min na/_/'o na da cir 'gyur zhe na/_/phung po gang la 'chi 'gyur ba/_/der ni skye ba'ang 'byung bar 'gyur/_/de ni mi 'dod de/_srid pa dang po dang nying mtshams sbyor ba las skye bar 'dod na de dang /_nying mtshams sbyor bar mi 'thad
[\[209a.3\]]par yang bstan zin to/_/de'i phyir sgrub pa ji skad bstan pa'i dbang gis/_de ltar dus gsum dag tu yang /_/srid pa'i rgyun ni mi rigs na/_/dus gsum dag tu gang med pa/_/de ni ji ltar srid pa'i rgyun/_/zhes mjug bsdu bar bya ste/_de ltar srid pa tha ma srid pa dang po dang /_nying
[\[209a.4\]]mtshams sbyor ba mi 'thad pa'i phyir[#]/_rgyun la chad pa med pa dang /_rtag pa med do zhes bya ba'i tshig ni don dam pa pa ma yin la/_khas blangs pa la gnod par yang mi 'gyur ro/_/de la 'dir rab tu byed pa'i don ni pha rol pos rab tu byed pa'i dang por don dam par dus ni yod pa kho na yin te/_'byung
[\[209a.5\]]ba dang /_'jig pa'i rgyu yin pa'i phyir ro zhes smras pa'i gtan tshigs kyi skyon brjod pas dus ma grub pa'i phyir/_'byung ba dang /_'jig pa ngo bo nyid med pa nyid du bstan pa yin no/_/de'i phyir rab kyi rtsal gyis rnam par gnon pa/_gzugs la 'chi ba'am skye ba med do/_/de bzhin du tshor ba dang /_
[\[209a.6\]]'du shes dang /_'du byed rnams dang /_rnam par shes pa la 'chi ba 'am skye ba med do/_/gzugs dang /_tshor ba dang /_'du shes dang /_'du byed rnams dang /_rnam par shes pa la 'chi ba'am/_skye ba med pa gang yin pa de ni shes rab kyi pha rol tu phyin pa'o zhes bya ba la sogs pa gsungs pa
[\[209a.7\]]de dag grub pa yin no/_/slob dpon legs ldan byed kyis nye bar sbyar ba/_dbu ma'i rtsa ba'i 'grel pa shes rab sgron ma las/_'byung ba dang 'jig pa brtag pa zhes bya ba ste/_rab tu byed pa nyi shu gcig pa'o//_//da ni stong pa nyid kyi mi mthun pa'i phyogs kyi khyad par dgag pas don dam
[\[209b\]]
[\[209b.1\]]par de bzhin gshegs pa'i sku bsal ba'i don gyi dbang gis rab tu byed pa nyi shu gnyis pa brtsam mo/_/mdo sde pa dang /_bye brag tu smra ba dag gis 'dir smras pa/_don dam par gzugs la sogs pa dngos po rnams ngo bo nyid yod pa kho na yin te/_dngos po yin pa'i phyir dper na de bzhin gshegs
[\[209b.2\]]pa'i sku bzhin no/_/de bzhin gshegs pa'i chos kyi sku don dam pa pa ni rdo rje lta bu'i ting nge 'dzin gyi sems kyi skad cig ma'i mjug thogs su skyes pa rnam par grol ba'i lam zhes bya ba'i ye shes kyi skad cig ma'o/_/gzugs kyi sku kun rdzob pa yang de'i gzhi yin pa'i phyir[#]/_de bzhin gshegs pa'i sku zhes
[\[209b.3\]]bya'o/_/de'i phyir gtan tshigs ji skad smos pa'i mthus don dam par gzugs la sogs pa dngos po rnams ngo bo nyid yod pa kho na yin no/_/'dir bshad pa/_gal te tha snyad du gtogs pa'i blo gros kyis [#]dngos po rnams dang /_de bzhin gshegs pa ngo bo nyid yod pa kho nar 'dod na ni grub pa la sgrub pa nyid
[\[209b.4\]]yin no/_/'on te don dam par na ni re zhig de bzhin gshegs pa nyid je [#]dpyad par bya ste/_'di la ye shes kyang phung po'i khongs su gtogs pa'i phyir phung po'i bdag nyid kyi de bzhin gshegs pa bkag pas de yang bkag par 'gyur bas de'i phyir/_sku min zhes bya ba la sogs pa ste/_de la sku'i don
[\[209b.5\]]ni phung po'i don to/_/phung po rnams ci zhig ma yin zhe na/_de bzhin gshegs pa'o/_/de bzhin gshegs pa zhes bya ba'i sgra ni so sor brjod par bya ste/_tshig gi don gsal bar 'dod pa dang bcas pa'i phyir ro[#]/_/phung po rnams de bzhin gshegs pa ma yin zhes bya ba ni/_de bzhin gshegs pa'i
[\[209b.6\]]ngo bo nyid ma yin no zhes bya ba'i tha tshig ste/_de ni dam bca' ba nye bar gzhag [#]pa'o/_/phung po rnams kyi chos ni phung po nyid dang /_'byung ba dang /_'jig pa'i chos can nyid dang /_byas pa nyid la sogs pa ste/_de ni gtan tshigs so/_/dpe ni de'i dbang gis so so'i skye bo'i phung po la sogs pa [#]dag
[\[209b.7\]]go/_/'dir rjes su dpag pa ni don dam par phung po rnams ni de bzhin gshegs pa ma yin te/_phung po nyid yin pa'i phyir dang /_'byung ba dang 'jig pa'i chos can nyid yin pa'i phyir dper na/_so so'i skye bo'i phung po rnams bzhin nam[#]/_phyi rol gyi sa la sogs pa dag bzhin no/_/de bzhin du byas
[\[210a\]]
[\[210a.1\]]pa nyid la sogs pa'i gtan tshigs dag gi phyir ro zhes kyang brjod par bya'o/_/yang na don dam par phung po rnams ni de bzhin gshegs pa ma yin te/_de dag gi skye ba bkag pa'i phyir dang /_gzugs la sogs pa dag gi rdzas su yod pa nyid bkag pa'i phyir ro/_/yang na ye shes 'ba'
[\[210a.2\]]zhig phyogs su byas nas brjod par bya ste/_don dam par ye shes ni de bzhin gshegs pa ma yin te/_'byung ba dang 'jig pa'i chos can nyid yin pa'i phyir dang /_shes pa nyid yin pa'i phyir dper na so so'i skye bo'i shes pa bzhin no/_/mu stegs can dag ni phung po rnams las de bzhin gshegs pa gzhan yin
[\[210a.3\]]par bsams [#]nas/_bdag tu sgrub [#]par 'dod pas de dag gi phyir 'di bshad de/_sku las gzhan ma yin/_de bzhin gshegs pa ste/_de dag las gzhan pa'i de bzhin gshegs pa yod par ston pa'i rjes su dpag pa med pa'i phyir dang /_phung po rnams las gzhan pa'i bdag dgag pa bzhin du
[\[210a.4\]]de yang bkag pa'i phyir ro/_/phung po rnams las de bzhin gshegs pa gzhan yin par ma grub pa kho na'i phyir/_de la sku med ces gsungs te/_ji ltar gangs la sman dag yod pa de ltar ro/_/der de med/_ji ltar shing ljon pa'i nags tshal dag la seng ge yod pa de ltar ro/_/de bzhin gshegs pa
[\[210a.5\]]sku ldan min/_/ji ltar nor can nor dang ldan pa de ltar ro/_/de'i phyir de ltar rnam pa lngas yongs su brtags na gang mi srid pa'i/_de bzhin gshegs pa gang zhig yin/_/sgrub pa ji skad bstan pa dag gis yongs su brtags na/_de bzhin gshegs pa zhes bya ba yod pa ma yin pa nyid do zhes bya ba'i
[\[210a.6\]]tshig gi don to/_dper na chom rkun pa nyid la mngon par brtson pa dag la yongs su brtags [#]pa na gang yang de yin par mi 'thad pa'i phyir chom rkun pa gang zhig yin zhes bya ba bzhin no/_/yang dper na phung po rnams ma gcogs [#]par skyes bu'am/_dbang phyug cis bya ba gang zhig yin zhes bya ba bzhin no/_/
[\[210a.7\]]de'i phyir de ltar de bzhin gshegs pa ma grub pas sgrub pa dpe ma tshang ba nyid kyi skyon yod do/_/gzhan dag gis smras pa/_de bzhin gshegs pa ni phung po rnams la brten nas grub pa'i phyir/_kho bo cag la sgrub pa des mi gnod do/_/'dir bshad pa/_gal te sangs rgyas phung po la/_/brten
[\[210b\]]
[\[210b.1\]]nas gdags par 'dod na/_'o na de lta [#]na/_ngo bo nyid las med/_de bzhin gshegs pa ngo bo nyid med pa dang /_rdzas su yod pa ma yin no zhes bya ba'i tha tshig ste/_de ni dam bca' ba [#]nye bar gzhag [#]pa'o/_/phyogs kyi chos ni khong [#]na yod do/_/dpe ni de'i dbang gis mgal me'i 'khor lo dang bum pa dag
[\[210b.2\]]bzhin no/_/'dir rjes su dpag pa ni/_don dam par de bzhin gshegs pa ni [#]ngo bo nyid med [#]pa dang /_rdzas su yod pa ma yin te/_gdags par bya ba'i [#]phyir dper na mgal me'i 'khor lo bzhin nam/_rdzas su yod pa ma yin pa'i phyir dper na bum pa bzhin no/_/mi mkhas pa kha cig [#]'dir smras pa/_gal
[\[210b.3\]]te re zhig mtshan nyid las/_/gang zhig blo gzhan sel ba la/_/de yi blo med bum chu bzhin/_/de ni kun rdzob yod pa yin/_/don dam yod pa don gzhan no/_/zhes 'byung ba des rdzas su yod pa nyid 'gog par byed na ni de kho bo cag la mi gnod de/_'di ltar bum pa zhig pa dang /_blo gzhan sel ba na/_
[\[210b.4\]]de dag las gzhan pa'i gzugs dag la de dag gi blo yod pas/_de dag rdzas su yod pa yin pa'i phyir ro/_/de ni bzang po ma yin te/_rdzas su yod pa la mtshan nyid kyis gnod pa'i phyir ro/_/gang zhig pa de rdzas su yod pa la gnod pa nyid do/_/de'i blo med pa zhes nges par gzung ba'i phyir gang ma zhig pa de la
[\[210b.5\]]yang de'i blo med do/_/nye bar len pa dang bcas pa gzhan dag sel ba la gzhan sel ba zhes bya bar 'dod pa'i phyir ro/_/gzhan dag gis smras pa/_don dam par bum pa ni rdzas su yod pa yin te/_shes bya yin pa'i phyir dper na gzugs bzhin te/_shes par bya ba yin pas rdzas de shes par bya ba ni
[\[210b.6\]]rtogs par bya ba zhes bya ba'i tha tshig go/_/mtshan nyid las shes par bya ba'i skad kyi byings dag ni rtogs par bya ba'i don yin par 'byung ba'i phyir ro/_/bum pa la sogs pa dag kyang rdzas su yod pa nyid du grub pas/_bum pa dang /_chu bzhin du kun rdzob tu yod pa yin no zhes bya ba'i khungs kyang med do/_/
[\[210b.7\]]de ni bzang po ma yin te/_don dam par gzugs rdzas su yod pa nyid du ma grub pa'i phyir dpe med do/_/tha snyad du ni mtshan nyid ji skad smras pa nyid kyis dngos po thams cad btags par yod pa nyid yin yang /_gang zhig kyang de'i blo mi 'jig pa de ni rdzas su yod pa yin la/_gang zhig pa na de'i blo med pa de
[\[211a\]]
[\[211a.1\]]ni btags par yod pa yin par rnam par gzhag [#]go/_/dngos po med pa yang dngos po med pa'i tshul gyis shes bya yin yang /_rdzas su yod pa nyid ma yin pas ma nges pa nyid kyang yin no/_/de rdzas su yod pa nyid du rtog na ni grags pa dang /_lung gis gnod par 'gyur bas de yang rigs
[\[211a.2\]]pa ma yin no//_//[#]dbu ma'i rtsa ba'i 'grel pa shes rab sgron ma [#]bam po bcu drug pa/_gzhan dag gis smras pa/_phung po lnga ni gdags par bya ba yin yang ngo bo nyid yod pa yin la/_de yang de bzhin gshegs par gdags pa'i brjod par bya ba yin pas/_de bzhin gshegs pa de'i ngo bo nyid bcos
[\[211a.3\]]ma ma yin pa gang yin pa blo la nges par bzhag nas/_de bzhin gshegs pa ngo bo nyid med do zhes sgrub na ni grub pa la sgrub pa yin te/_phung po rnams byas pa yin pa'i phyir ro/_/'on te gzhan las byung ba'i dngos po rgyu dang /_rkyen gzhan dag las byung zhing /_skyes pa bdag nyid thob pa gang yin pa
[\[211a.4\]]'gog par byed na ni/_'o na des na dpe med de dngos po thams cad ni gzhan las byung ba'i mtshan nyid kyi [#]ngo bo nyid dang bcas pa yin pas 'di ltar kho bo cag ni mgal me'i 'khor lo'i gzugs la sogs pa/_mig gi rnam par shes pa rnam par rtog pa med pa'i spyod yul gang dag yin pa
[\[211a.5\]]de dag ngo bo nyid dang bcas pa kho na yin par 'dod pa'i phyir ro/_/de ni bzang po ma yin te/_'dir mgal me'i 'khor lo nyid ni 'khrul pa ste/_ngos dang steng dang /_'og ni [#]nam mkha'i cha dang /_mgal me la 'khor lo'i ngo bo nyid kyis stong pa dpe nyid du 'dod pa'i phyir dang /_mgal me'i gzugs
[\[211a.6\]]la sogs pa dag gi skye ba bkag pa'i phyir dang /_rdzas su yod pa nyid bkag pa'i phyir dang /_de [#]de bzhin du mig gi rnam par shes pa la sogs pa'i spyod yul gzugs la sogs pa [#]dag kyang /_mig gi lta ba dgag [#]pa bzhin du bkag pa'i phyir ro/_/ngo bo nyid las gang med pa/_/de gzhan dngos las ga la yod/_/bdag gi dngos
[\[211a.7\]]po'i dngos po gzhan la ltos nas gzhan nyid 'grub [#]pa'i phyir ro zhes bya bar dgongs so/_/yang gzhan yang /_gang zhig gzhan gyi [#]dngos brten nas/_/gdags pa'o/_/de bdag nyid du mi 'thad do/_/gzhan gyi dngos po la brten nas gdags par bya ba yin pa'i phyir dper na/_sgyu ma'i skyes bu bzhin te/_
[\[211b\]]
[\[211b.1\]]de ni bdag nyid med de ngo bo nyid med do zhes bya ba'i tha tshig go/_/de ltar/_gang zhig bdag nyid med pa de/_/ji ltar de bzhin gshegs par 'gyur/_/dngos po rnams ngo bo nyid yod par sgrub pa'i dpe zhes bya bar dgongs so/_/de'i phyir sgrub pa dpe ma tshang ba'i skyon de nyid yod do/_/yang na pha rol po dag 'di
[\[211b.2\]]skad ces ngo bo nyid las ma grub tu zin kyang /_gzhan gyi dngos po las grub pas dpe nyid grub pa'i phyir dngos po rnams ngo bo nyid yod pa kho nar grub bo zhes zer ba la/_'dir bshad pa/_gal te ngo bo nyid med na/_/gzhan dngos yod par ji ltar 'gyur/_/ngo bo nyid ma grub pa kho na'i phyir gzhan du 'dod
[\[211b.3\]]pa rgyu dang rkyen rnams med pa'i phyir/_de dag las byung ba'i gzhan gyi dngos po can de yod pa nyid ma yin no zhes bya bar dgongs so/_/de'i phyir dpe'i skyon de nyid yod do/_/'dir smras pa/_de bzhin gshegs pa'i ngo bo nyid nges par ma zin kyang /_yod yod pa'i phyir dpe grub pas skyon med do/_/'dir
[\[211b.4\]]bshad pa/_ngo bo nyid dang gzhan dngos dag_/ma gtogs de bzhin gshegs te gang /_/de ni yod pa ma yin pa nyid de/_ngo bo nyid dang gzhan gyi dngos po dag ma gtogs pa'i dngos po ni don dam par yod pa nyid du mi 'grub pa'i phyir skyon med pa ma yin no/_/gnas ma'i bu'i sde pa dag gis smras pa/_
[\[211b.5\]]de bzhin gshegs pa ni phung po rnams la brten nas gdags par bya ba nyid yin te/_de ni de nyid dang gzhan nyid du brjod par bya ba ma yin pas phung po rnams kyi ngo bo nyid kyang ma yin la/_gzhan gyi ngo bo nyid kyang ma yin te/_de'i phyir de bzhin gshegs pa grub pas rjes su dpag pa ji skad bstan pas
[\[211b.6\]]dngos po rnams ngo bo nyid med par ma grub bo/_/'dir bshad pa/_don dam par de bzhin gshegs pa'am/_de bzhin gshegs pa ma yin pa zhig de bzhin gshegs pa'i phung po rnams la brten nas gdags par bya ba nyid yin grang na/_de la gal te de bzhin gshegs pa yin na ni de de la brten
[\[211b.7\]]pa don med pa nyid do/_/'on te de bzhin gshegs pa ma yin na ni de lta na yang /_gal te phung po ma brten par/_/de bzhin gshegs pa 'ga' yod na/_/snga rol na bdag nyid gzhan gyis so/_/de ni da gdod brten [#]'gyur zhing /_/brten nas de las 'gyur la rag_/gal te de ltar 'gyur zhe
[\[212a\]]
[\[212a.1\]]na/_/phung po rnams la ma brten par/_/de bzhin gshegs pa 'ga' yang med/_/nye bar len pa ma gtogs par de bzhin gshegs par mi 'grub pa'i phyir ro/_/gang zhig ma brten yod min pa/_/de bzhin gshegs pa'i ngo bo nyid do/_/des ni ji ltar nyer len 'gyur/_/
[\[212a.2\]]des de bzhin gshegs pa'i phung po rnams nye bar len par mi byed pa nyid de[#]/_de bzhin gshegs pa ma yin pa'i phyir dper na de las gzhan bzhin no/_/ci ste de bzhin gshegs pa ma yin pas/_de bzhin gshegs pa'i phung po rnams nye bar blangs nas/_de bzhin gshegs par 'gyur ro snyam du sems
[\[212a.3\]]shing /_'di skad ces/_gal te phung po ma brten par/_/de bzhin gshegs pa 'ga' yang med/_/de ni da gdod brten 'gyur zhing /_/brten nas de la 'gyur ba yin/_/zhes kyang zer na/_de la 'di skad ces brjod par bya ste/_ci ste de [#]phung po'i ngo bo nyid yin nam/_'on te gzhan gyi ngo bo nyid yin/_
[\[212a.4\]]de la gal te phung po'i ngo bo nyid yin na ni phyogs de'i lan btab zin to/_/'on te gzhan gyi ngo bo nyid yin na ni de yod pa ma yin te/_phung po'i ngo bo nyid ma yin pa'i phyir dper na/_ri bong gi rwa bzhin no zhes sngar bstan pa bzhin no/_/yang bshad pa/_gang zhig ma brten yod min pa/_/phung po'i mtshan
[\[212a.5\]]nyid ma yin pa'o/_/des ni ji ltar nyer len 'gyur/_/des nye bar len par mi byed pa nyid de/_med pa'i phyir dper na nam mkha'i me tog bzhin no zhes bya bar dgongs so/_/don dam par de bzhin gshegs pa skye ba'i snga rol na med pa ni de bzhin gshegs pa'i nye bar len pa dag nye bar len par mi byed de/_
[\[212a.6\]]skye ba'i snga rol na med pa'i phyir dper na/_de bzhin gshegs pa ma yin pa bzhin no/_/gal te 'khor ba la thog ma dang tha ma med pa'i phyir dang /_de bzhin gshegs pa yang de nyid dang gzhan [#]du brjod par bya ba ma yin pa'i phyir snga phyi mi 'thad pas/_skye ba'i snga rol na med pa'i phyir zhes bya ba'i gtan tshigs
[\[212a.7\]]de'i don ma grub pa nyid do zhe na/_de ni bzang po ma yin te tha snyad du gtogs pa'i blo'i spyod yul gyi de bzhin gshegs pa ni skye ba'i snga rol na med pa nyid do zhes bya bar shes par bya ste 'dus byas yin pa'i phyir dper na bum pa bzhin no/_/de ltar tha snyad du med par grub pa'i [#]gtan tshigs nyid du brjod pa'i phyir
[\[212b\]]
[\[212b.1\]]dang /_de bzhin gshegs pa yang de bzhin gshegs pa'i phung po rnams kyi snga rol na yod pa nyid du bstan dka' ba'i phyir de ni ma [#]grub pa ltar snang ba nyid yin no/_/yang gzhan yang /_nye bar blangs pa ma yin pa/_/nye bar len pa ci ltar 'gyur/_/'o na ji lta bu zhe na/_nye bar len pa pos nye bar
[\[212b.2\]]blangs pa nyid nye bar len pa yin par 'gyur ro/_/nye bar len pa med pa yi/_/nye bar len pa med pa'i ngo bo nyid de/_nye bar len pa po ma yin pa'i zhes bya ba'i tha tshig go/_/de bzhin gshegs pa ci yang med/_/yang zhes bya ba'i sgra ni nye bar len pa po dang /_nye bar len pa yang bsdu ba'i don te[#]/_de bzhin
[\[212b.3\]]gshegs pa la de bzhin gshegs pa'i ngo bo nyid med do zhes bya ba'i tshig gi don to/_/de la 'dir tshig gi don gsal ba'i dbang gis rjes su dpag pa ni phung po lnga la gang zag med de/_byas pa'i phyir dper na bum pa bzhin no/_/de bzhin du rten cing 'brel par 'byung ba nyid dang /_mi rtag pa nyid
[\[212b.4\]]dang /_yang dag pa dang /_log pa pa [#]dang /_the tshom can gyi shes pa'i yul nyid dang /_dga' ba dang /_yongs su gdung ba'i rgyu nyid dang /_bden par gtogs pa nyid la sogs pa'i gtan tshigs dag gi [#]phyir ro zhes kyang brjod par bya'o/_/gnas ma'i bu'i sde pa dag yang phyir zlog par byed de/_
[\[212b.5\]]don dam par de bzhin gshegs pa yod pa kho na yin te/_de bzhin gshegs pas med do zhes lung ma bstan pa'i phyir ro/_/'di na gang yod pa ma yin na de [#]ni de bzhin gshegs pas med par gsungs te/_dper na mu stegs byed kyis yongs su brtags pa'i bdag bzhin no/_/de bzhin gshegs
[\[212b.6\]]pa [#]med par ma gsungs te/_gzhan gyis de bzhin gshegs pa mya ngan las 'das phan chad med dam [#]zhes zhus pa na de ni lung [#]ma bstan to zhes gsungs pa'i tshig des de dgag pa yang gsungs pas/_de'i phyir don dam par de bzhin gshegs pa yod pa kho na yin te/_de'i phyir de ni rang dbang du rjes
[\[212b.7\]]su dpag pa yin pas/_gtan tshigs 'gal ba [#]'khrul pa med pa'i gnod pa yang yod [#]do/_/bshad pa/_de bzhin gshegs pas khang pa brtsegs ma'i nang nas skyes pa'i shing a mra'i 'bras bu'i ro'i [#]bye brag tu lung du ma bstan [#]pa la sogs pa dag gis gtan tshigs kyi don 'gal ba nyid yin pa'i
[\[213a\]]
[\[213a.1\]]phyir/_de ni rigs pa ma yin pas rtog ge phyi mas gnod pa yang med la/_rang dbang du rjes su dpag pa yang ma yin no/_/gos dmar sde dag gis smras pa/_don dam par de bzhin gshegs pa yod pa kho na yin te/_nye bar len pas gdags par bya ba yin pa'i phyir ro/_/
[\[213a.2\]]'di na gang yod pa ma yin pa de ni nye bar len pas gdags par bya ba ma yin te/_dper na sbrul gyi rkang pa bzhin no/_/de bzhin gshegs pa ni nye bar len pas rnam par grol ba/_bla na med pas rab tu phye ba'i phung po'i rgyud [#]la brten nas gdags par bya ba yin te/_de ltar yang mdo sde las sangs rgyas
[\[213a.3\]]zhes bya ba'i mtshan 'di ni/_yum gyis ma btags yab kyis ma btags lha rnams kyi bar gyis ma btags te/_'o na ji lta bu zhe na/_sangs rgyas bcom ldan 'das rnams kyi mtshan de ni rnam par grol ba'i mtha' las byung ba yin no zhes bya ba la sogs pa gsungs pas/_de'i phyir don dam par de bzhin gshegs
[\[213a.4\]]pa yod pa kho na yin no/_/'dir bshad pa/_ji ltar don dam par de bzhin gshegs pa yod pa kho na yin no zhes [#]mi 'thad pa de ltar sngar/_sku min sku las gzhan ma yin/_/de la sku med de der [#]med/_/de bzhin gshegs pa sku ldan min/_/de bzhin gshegs pa gang zhig yin/_/zhes bya ba des dpyad
[\[213a.5\]]zin pas/_de'i phyir de ltar/_rnam pa lngas ni btsal byas na/_/gang zhig de nyid gzhan nyid du/_/med pa'i de bzhin gshegs pa de/_/nye bar len pas ji ltar gdags/_/don dam par de bzhin gshegs pa'i ngo bo nyid du'o/_/gdags par bya ba nyid yod [#]na ni/_bum pa la sogs pa'i yod
[\[213a.6\]]pa nyid bzhin du/_de bzhin gshegs pa yang yod pa nyid du 'gyur te/_de lta na ni 'dod pa nyams so/_/gdags par bya ba yin pa'i phyir ro zhes bya ba'i gtan tshigs de'i don kyang don dam par ma grub pa nyid do/_/don 'gal ba nyid kyang yin te/_bum pa la sogs pa nye bar len pas gdags
[\[213a.7\]]par bya ba dag ni/_tha snyad du yod pa nyid yin pa'i phyir ro/_/gzhan dag gis smras pa/_nye bar len pa med pa yi/_/de bzhin gshegs pa ci yang med/_/ces gang smras pa de mi rigs te kho bo smra'o/_/de bzhin gshegs pa'i nye bar len pa ni nye bar len pa po dang bcas pa nyid yin te/_nye bar
[\[213b\]]
[\[213b.1\]]len pa yin pa'i phyir ro/_/'di na gang nye bar len pa po dang bcas pa nyid ma yin pa de ni nye bar len pa ma yin te/_dper na rus sbal gyi spu la sogs pa [#]bzhin no/_/de bzhin gshegs pa'i nye bar len pa phung po lnga ni sangs rgyas kyi chos ma 'dres pa la sogs pa zag pa med pa dag gi gzhi [#]yin pas/_de'i
[\[213b.2\]]phyir gtan tshigs ji skad smos pa'i mthus/_de bzhin gshegs pa'i nye bar len pa ni/_nye bar len pa po dang bcas pa nyid yin te/_nye bar len pa po gang yin pa de ni de bzhin gshegs pa'o/_/de yod pas dpe grub pa'i phyir 'dod pa'i don grub bo/_/'dir bshad pa/_gang zhig nye bar
[\[213b.3\]]blang ba de nye bar blang bar bya ba'o/_/de ni ngo bo nyid las med/_/nye bar blang ba'i ngo bo nyid du yod pa ma yin no zhes bya ba'i tha tshig go/_/de ltar yang sngar/_nye bar len pa la nye bar len pa'i ngo bo nyid med de/_ltos pa dang bcas pa'i phyir dper na nye bar len pa po bzhin no zhes rgya cher bstan zin to/_/
[\[213b.4\]]de'i phyir nye bar len pa yin pa'i phyir ro zhes bya ba'i gtan tshigs de'i don ma grub pa nyid dang /_don 'gal ba nyid do/_/gal te nye bar len pa ni gzhan gyi dngos po las 'grub pas ji skad smras pa'i skyon med do zhe na/_de yang bzang po ma yin te/_bdag gi dngos la gang med pa/_/de gzhan
[\[213b.5\]]dngos la [#]yod re skan/_/nye bar len pa ni gzhan las yod par mi 'gyur ba nyid do zhes bya ba'i tshig gi don to/_/gzhan las skye ba med par ni sngar bstan zin pas yang bstan mi dgos so/_/de'i phyir de ltar yongs su brtags na/_de ltar nyer blang [#]nyer len pa/_/rnam pa kun gyis stong pa yin/_/
[\[213b.6\]]rnam pa kun gyis zhes bya ba ni ngo bo nyid dang gzhan gyi dngos po dang de nyid dang gzhan nyid la sogs pa dag gis so/_/de'i phyir don dam pa'i de kho na mthong ba dag nye bar blang ba dang /_nye bar len pa po rtogs pa de lta bu des/_stong pas de bzhin gshegs stong pa/_/ji lta bur na 'dogs par 'gyur/_/dbu
[\[213b.7\]]ma smra ba dag phung po lnga la brten nas/_tha snyad dang rjes su mthun par bcom ldan 'das thams cad mkhyen pa stobs bcu dang /_ma 'dres pa dang /_mi 'jigs pa la sogs pa'i yon tan gyi tshogs bsam gyis [#]mi khyab cing /_rmad du byung ba'i 'od zer dag gis gsal bar gyur pa/_bka' 'gro ba
[\[214a\]]
[\[214a.1\]]mtha' dag gis [#]bkur ba zhes 'dogs par byed de/_des na gang zag gcig kho na 'byung ba na skye bo mang po la phan pa dang /_skye bo mang po la bde ba'i phyir 'byung ngo zhes bya ba la sogs pa dang /_de bzhin du dge ba'i bshes gnyen de [#]la brten nas sems can skye ba'i chos can rnams skye ba'i
[\[214a.2\]]sdug bsngal las rnam par grol lo zhes bya ba la sogs pa dang /_de bzhin du/_yongs su shes bya yongs shes shing /_/spang bar bya ba spangs par gyur/_/bsgom par bya ba bsgoms zin pas/_/bzod ldan de phyir nga sangs rgyas/_/zhes bya ba la sogs pa'i lung khas blangs pa la yang gnod pa
[\[214a.3\]]med do/_/gal te don dam par khas ma blangs pa'i phyir ji skad smras pa'i skyon ldog pa med do zhe na/_don dam par de yod pa nyid du ston pa'i rjes su dpag pa med pa'i phyir dang /_de ltar khas ma blangs pa kho nar 'gog [#]par byed pa'i phyir skyon med do/_/mu stegs can ngan pa mig na bas nyi ma'i dkyil
[\[214a.4\]]'khor gyi 'od zer mi bzod pa bzhin du/_stobs bcu dri ma med pa'i dkyil 'khor pa [#]thams cad snang bar byed pa'i gsung ma nor ba'i 'od zer mi bzod pa dag gis smras pa/_de bzhin gshegs pa ni thams cad mkhyen pa ma yin te/_ma [#]yin pa'i phyir dper na de las gzhan bzhin no/_/yang na de
[\[214a.5\]]bzhin gshegs pa'i ye shes ni thams cad mkhyen pa'i ye shes ma yin te/_shes pa yin pa'i phyir dper na so so'i skye bo'i shes pa bzhin no/_/yang na de bzhin gshegs pa'i sku ni thams cad mkhyen pa'i ye shes kyi gzhi ma yin te/_lus yin pa'i phyir dper na so so'i skye bo'i lus
[\[214a.6\]]bzhin no/_/de la 'dir don dam pa pa'i de bzhin gshegs pa thams cad mkhyen pa ma yin no zhes ston pa [#]ni mi yin pa'i phyir zhes bya ba'i gtan tshigs kyi don ma grub pa nyid de/_chos kyi sku ni mi la sogs pa'i spros pa dang bral ba'i phyir dang /_'jig rten las 'das pa zag pa med pa'i chos
[\[214a.7\]]kyi tshogs kyang khams gsum par ma gtogs pa'i phyir ro/_/'dis byas pa nyid la sogs pa'i gtan tshigs kyi skyon dag kyang shes par bya zhing mi phal pa la sogs pa'i dpe'i skyon dag kyang brjod par bya'o/_/ye shes kyi phyogs la yang rnam pa de nyid kyis [#]gtan tshigs dang /_dpe'i skyon
[\[214b\]]
[\[214b.1\]]dag dang /_de'i gtan tshigs 'dzin pa nyid dang /_dmigs pa dang bcas pa nyid la sogs pa'i skyon dag kyang brjod par bya'o/_/sku'i phyogs la yang gtan tshigs dang /_dpe'i skyon dag de bzhin no/_/thams cad mkhyen pa ma yin no/_/zhes dam bcas pa [#]de'i don kyang re zhig gang yin/_ci thams cad
[\[214b.2\]]ni mi mkhyen la/_cung zad mkhyen pa yin nam/_'on te cung zad kyang mi mkhyen pa yin/_de la gal te brtag pa snga ma ltar 'dod na ni des ci zhig mi mkhyen par 'dod/_gal te dbang po las 'das pa'o zhe na des de mkhyen te/_shes bya yin pa'i phyir nyid kyi phyag mthil du nor bu dri ma med pa la sogs pa [#]
[\[214b.3\]]bzhag pa bzhin no/_/'on te brtag pa phyi ma ltar 'dod na ni phyogs snga ma la gnod pa dang /_grags pas gnod de/_de ni mi yin pa'i phyir zhes khas blangs pa'i phyir dang /_so so'i skye bo la sogs pa'i dpe dag 'jig rten la grags pas mi rung ste/_de dag gis kyang yul 'ga' zhig shes pa'i phyir ro/_/
[\[214b.4\]]ci ste gzhan dag gis 'das pa dang /_ma 'ongs pa dang /_da ltar du gtogs pa dang /_ma gtogs pa dag ji ltar shes pa de ltar bcom ldan 'das kyis mi mkhyen to zhe na ni grub pa la sgrub pa yin te/_de dag gi [#]log pa'i shes pas shes bya dag log par shes pa'i phyir ro/_/ci ste mkhyen pa ma yin no zhes
[\[214b.5\]]bya ba/_ngan pa mkhyen pa'o zhe na ni kho bo cag gi ston pa thams cad shes pa'o zhes sgrub pa rnams kyi rang gi ston pa dag gis gtan tshigs thams cad ma nges pa nyid do/_/dpyod pa can dag gi ni rgyal dpog pa [#]la sogs pa dag gis ma nges pa nyid de/_re zhig rab rib kyis zil gyis [#]non pa de dag la 'di skad
[\[214b.6\]]ces dri bar bya ste/_gang gis shes bya gang gi ngo bo nyid shes pa de yang dag pa'i shes pa dang ldan par brjod par bya ste/_de dag gal te 'di skad ces 'di'i ngo bo nyid ni 'di'o zhes de dag grub pa'i mtha' yongs su bzung ste/_smra na dgag pa skabs ji ltar gsungs pa dag rgya cher brjod par bya'o/_/gang dag
[\[214b.7\]]mkhas par rlom pas 'khrul pa dag gis smras pa/_de bzhin gshegs pa ni thams cad mkhyen pa ma yin te/_lung du ma bstan pa'i dngos po lung du ma bstan pa'i phyir dang /_mdzes ldan ma gsod pa ma sbran pa'i phyir dang /_bram ze'i bu mo dregs mas skur pa btab pa'i phyir dang /_grong khyer dmar can
[\[215a\]]
[\[215a.1\]]gyi bu 'jig pa ma nges pa'i phyir dang /_'khor ba'i sngon gyi mtha' mi mngon no zhes rang nyid mi shes par khas blangs pa'i [#]phyir dang /_lhas byin rab tu phyung ba la sogs pa dag gi phyir dper na mi phal pa bzhin no/_/de dag gi [#]yang dam bcas pa'i don rnam par brtags nas skyon ji skad
[\[215a.2\]]bstan pa dag nyid brjod par bya zhing /_gtan tshigs dang /_dpe'i skyon dag kyang ci rigs par brjod par bya'o/_/ci ste thams cad du lung [#]ma bstan pa'i phyir zhes gtan tshigs brjod na/_de lta na yang rang gi ston pa dag gis ma nges pa nyid yin pas/_de bzhin gshegs pa ni phyin ci ma log par
[\[215a.3\]]mkhyen pa yin no [#]zhes ba ga rkyong [#]ste smra bar bya'o/_/thams cad ces bya ba yang gang yin/_gal te srog la sogs pa dag gam/_tshig gi don drug gi rdzas dag gam/_gtso bo dang /_skyes bu'o zhe na ni/_de dag de ltar ngo bo nyid yod pa ma yin pas/_de dag thams cad nyid ma yin no/_/ci ste
[\[215a.4\]]spyi'o [#]zhe na ni des de dag ngo bo nyid med pa nyid [#]du yang dag pa [#]ji lta ba bzhin du mkhyen te/_de ltar ni bstan kyang zin la ston par yang 'gyur ro/_/dpyod pa can dag las kha cig gis smras pa/_de bzhin gshegs pa'i gsung rab ni thams cad mkhyen pa ma yin pas smras pa yin te/_byed pa po dang bcas
[\[215a.5\]]pa'i phyir dper na/_bye brag pa la sogs pa'i bstan bcos bzhin no/_/de dag gi [#]dam bcas pa'i don kyang rnam par brtags [#]nas snga ma bzhin du skyon brjod par bya'o/_/rig byed ni byed pa po dang bcas pa yin te/_klag par bya ba yin pa'i phyir dper na bye brag la sogs pa'i bstan bcos bzhin pas
[\[215a.6\]]rig byed kyang byed pa po dang bcas pa'i phyir zhes bya ba'i gtan tshigs ma nges pa nyid do/_/ci ste rig byed kyi tshig dag ni byas pa ma yin te/_byed pa po mi dran pa'i phyir ro zhe na/_de ni bzang po ma yin te/_gtan tshigs kyi rjes su 'gro ba bstan dka' ba'i phyir ro/_/lung las/_nges brjod ni ri bo nges
[\[215a.7\]]pa zhes bya bar byas la/_snyan tshig dag ni ri bo snyan pa zhes bya bar byas[#]/_srid srung nyi ma'i rgyud ni ri bo skal ldan phug ron can du byas so zhes 'byung bas/_gtan tshigs kyi don rang la [#]ma grub pa nyid do/_/gal te gsal [#]ba dag gis [#]skyon med do zhe na/_phyogs des kyang mi nus te/_gsal ba snga ma bzhin
[\[215b\]]
[\[215b.1\]]du dgag pa'i phyir ro/_/rig byed kyi tshig dag ni byas pa yin te/_rtogs [#]par 'dod pa'i don go sla ba nyid du tshig gi rim pa bstan pa'i phyir/_dper na grangs can gyi bstan bcos kyi tshig dag bzhin no/_/de bzhin du ji skad bstan pa'i yan lag lhag ma dag 'dod pa dang bcas pa nyid dang /_gzung ba nyid
[\[215b.2\]]dang /_brjod par bya ba nyid dang /_don dang ldan pa nyid dang /_chos sgrub pa nyid la sogs pa'i gtan tshigs dag gi phyir ro zhes kyang rjes su dpag pa rgyas par brjod par bya'o/_/dpyod pa can dag gis rab tu brtag pa'i sgra la ni sgra'i ngo bo nyid med de[#]/_dbang po'i gzung [#]ba yin pa'i phyir dper na
[\[215b.3\]]gzugs bzhin no/_/sgra ni gsal [#]bar bya ba ma yin te/_rtogs [#]pa'i rgyu yin pa'i phyir dper na/_yan lag gi rgyu [#]las bzhin no/_/de bzhin du yod pa nyid dang /_brjod par bya ba nyid dang /_shes bya nyid dang /_chos sgrub pa nyid dang /_dga' ba dang /_yongs su gdung ba'i rgyud la sogs pa'i gtan
[\[215b.4\]]tshigs dag gi phyir ro zhes kyang rjes su dpag pa rgyas par brjod par bya'o/_/'dis sngon ma byung ba'i lha nyid kyis gsal bar bya ba nyid yin no zhes zer ba dgag pa yang khong du chud par bya'o/_/rig byed ni byed pa po tshul khrims 'chal pas byas par shes par bya ste/_'tshe ba dang /_bgrod par bya ba ma yin
[\[215b.5\]]par 'gro ba dang /_chang 'thung ba chos su ston pa'i phyir/_dper na par sig la sogs pa'i bstan bcos bzhin no/_/gal te bstan bcos las 'byung ba'i 'tshe ba ni chos ma yin pa ma yin te/_gsang sngags kyis yongs su gzung [#]ba'i phyir/_dper na dug za ba bzhin no zhe na/_de ni bzang po ma
[\[215b.6\]]yin te/_ma byin par len pa dang /_'dod pas log par g.yem pa la sogs pa dag gis ma nges pa nyid yin no/_/'tshe ba ni ngan 'gro'i rgyu'i [#]yin te/_bsams [#]bzhin du ma nor ba gsod pa'i phyir/_dper na tha mal par phyugs gsod pa bzhin no/_/yang na mchod sbyin gyi gnas su 'tshe
[\[215b.7\]]ba'i mtshan nyid kyi bya ba ni ngan 'gror 'gro ba'i rgyu yin te/_gzhan gsod par rjes su gnang ba sngon du btang ba nyid yin na bya ba'i khyad par yin pa'i phyir dper na/_mchod sbyin gyi gnas ma yin par 'tshe ba'i mtshan nyid kyi bya ba bzhin no/_/gang dag 'jig rten rgyang pan pa dag pas kyang sdig che ba rig
[\[216a\]]
[\[216a.1\]]byed smra ba'i tham lag gi rjes su zhugs nas/_mchod sbyin gyi gnas su 'tshe ba'i mtshan nyid kyi bya ba ni mchod sbyin gyi gnas ma yin par 'tsho [#]ba'i mtshan nyid kyi bya ba ltar chos ma yin pa ma yin te/_bstan bcos las chos ma yin pa mi ston pa'i phyir dpe ma grub bo zhes zer na/_de dag
[\[216a.2\]]ni 'jig rten rgyang pan pa blo gros sbyang ba ma byas pa mi dge ba'i bya ba la mngon par dga' ba'i sems dang ldan pa rnams kyi 'jug pa gang yin pa de gtso cher sgrub par byed pa yin pas/_gtam 'dre bar bya ba yang ma yin mod kyi/_'on kyang de dag gi lugs dgag pa brjod par bya ste/_mchod sbyin
[\[216a.3\]]gyi gnas su 'tshe ba'i mtshan nyid kyi bya ba gang yin pa de ni tshe 'di la de'i gnas la 'bras bu ji lta bur mngon par sgrub par [#]byed pa de lta bu kho na'i 'bras bu tshe phyi ma la byed pa po la mngon par sgrub par byed pa yin te/_bya ba'i khyad par yin pa'i phyir dper na sbyin pa bzhin no/_/gang dag 'di skad ces
[\[216a.4\]]phyugs mchod sbyin du spyad pa ni chos ma yin pa ma yin te/_de'i ched yin pa'i phyir gang zhig gang gi ched du sbyar ba de de'i ched du spyad pa chos ma yin pa'i rgyur mi 'gyur te/_dper na sbyin bdag gis bram ze'i ched du 'bras chan [#]sbyar ba bzhin no zhes zer ba de ni bzang po ma yin te/_'ga' zhig gis phyugs
[\[216a.5\]]mchod sbyin gyi ched du sprul to zhes bya ba de mi 'grub ste/_sprul pa po 'ga' zhig gis blo sngon du btang ste/_byas par khas ma blangs pa'i phyir ro/_/dud 'gro phyugs ngan 'gro log par ltung bar skyes pa bde ba shin tu dkon pa/_sha khon med pa 'chi bas 'jigs skrag pa mya ngan bya bar 'os pa dag gsad pas/_
[\[216a.6\]]lha lha'i phreng ba dang /_byug pa dang /_rgyan dang /_gos 'chang ba'i gzugs can bdud rtsi mchog tu yid du 'ong ba/_ro zhim po'i [#]zas za ba 'byor pa chen po dang ldan pa rnams dga' bar 'gyur ro zhes bya ba de la su zhig yid ches pa skye bar 'gyur/_phyugs dag ni mchod sbyin gyi ched ma yin te/_longs
[\[216a.7\]]spyad par bya ba yin pa'i phyir/_dper na mchod sbyin bya ba'i 'bras bu bzhin no/_/de bzhin du yod pa nyid la sogs pa'i gtan tshigs dag gi phyir ro zhes kyang rjes su dpag pa rgyas par bshad par bya'o/_/de ni phyogs tsam zhig nye bar bstan pa yin te/_zhar la bshad pas chog go/_/de'i phyir de ltar
[\[216b\]]
[\[216b.1\]]thams cad mkhyen pa ni chos thams cad ngo bo nyid med pa nyid phyin ci ma log par ston pa [#]bka' lha dang mi'i bla ma rnams kyis [#]bkur ba de[#]/_de nyid bcom ldan 'das stobs bcu mnga' ba yin no/_/gtam ha cang 'phros pas chog gis/_skabs nyid la 'jug par bya'o/_/'dir smras pa/_khyed kyis [#]chos
[\[216b.2\]]thams cad spros pa med do zhes khas blangs la/_chos thams cad stong pa'o zhes spros pa yang byed pas de'i phyir khas blangs pa la gnod par 'gyur ro/_/'dir bshad pa/_de ni bden mod kyi/_gal te chos thams cad stong ngo /_/zhes ma bstan par yang sgrub par byed pas/_thos pa las byung ba'i shes
[\[216b.3\]]pa med par chos thams cad stong ngo zhes bya bar rtogs [#]par 'gyur na ni/_don dam par/_stong ngo zhes kyang mi brjod de/_/mi stong zhes kyang mi bya zhing /_/gnyis dang gnyis min mi bya ste/_/de lta ma yin pas/_de'i phyir bsod nams dang /_ye shes kyi tshogs dang rjes su mthun par sgrub par byed
[\[216b.4\]]pa rnams kyis de ltar rtogs [#]par bya ba'i phyir stong pa nyid la sogs pa'i brjod pa dag gis/_gdags pa'i don du brjod par bya/_/yang dag pa ma yin par rtogs [#]pa'i dri ma bkru ba'i phyir ro/_/de ltar re zhig lta ba'i ling tog gzhig pa'i phyir shes bya stong ngo zhes brjod par bya'o/_/med par lta ba spang [#]
[\[216b.5\]]ba'i phyir sgyu ma dang /_smig rgyu lta bu'i bdag nyid kyis mi stong ngo zhes kyang brjod par bya'o/_/don dam par rang las skye ba med pa'i phyir dang /_sgyu ma la sogs pa'i ngo bo nyid kyi bdag nyid du skyes pa'i phyir gnyi ga zhes kyang brjod par bya'o/_/gang yang rung ba'i mthar ltung ba yongs su spang ba'i phyir dang /_
[\[216b.6\]]bden pa gnyis la rnam par ltos pas gnyi gar lta ba'i skyon gyi dug bsal ba'i phyir dang /_don dam pa'i bden pa rtogs par bya ba'i [#]phyir gnyi ga ma yin no zhes kyang brjod par bya'o/_/de'i phyir de ltar yang dag pa ma yin par rtogs [#]pa'i dri ma bkru ba'i phyir ro[#]/_/stong pa nyid la sogs pa brjod de/_ji skad du
[\[216b.7\]]stong pa nyid ni lta bar gyur pa thams cad las nges par 'byin pa'o zhes gsungs pa lta bu'o/_/gzhan yang /_gal te dngos po rang bzhin yod/_/stong mthong yon tan ci zhig yod/_/rtog pas bcings pa mthong bas na/_/'dir ni de nyid dgag par bya/_/zhes bshad pa lta bu'o/_/gal te gnyi
[\[217a\]]
[\[217a.1\]]ga ma yin no zhes spros par byed pas spros pa ma spangs so zhe na/_de las gzhan pa'i spros pa dag dgag par 'dod pas de skad smras kyang skyon med de/_dper na rang nyid sgra mi 'dod pas gzhan dag gi sgra dgag par 'dod pa'i phyir/_sgra ma 'byin sgra ma 'byin zhes brjod pa la
[\[217a.2\]]skyon med pa bzhin no/_/yang na don dam pa ston par byed pa'i rgyu'i shes pa tha snyad pa'i shes pa'i khyad par la don dam par nye bar gdags par [#]byas nas/_don dam par dngos po rnams stong ngo zhes dam bcas pa'i phyir skyon med de[#]/_'og nas kyang /_tha snyad la ni ma brten par/_/dam pa'i don ni
[\[217a.3\]]bstan mi nus/_/zhes 'byung ngo /_/gzhan yang mi stong pa dgag pa kho na'i phyir stong pa nyid ces brjod par zad kyi stong pa nyid du sgrub pa gtso cher ma bstan pas skyon med do/_/de'i phyir de ltar de bzhin gshegs pa'i ngo bo nyid stong yang /_gang dag 'di skad ces 'di la de bzhin gshegs pa de rtag pa'am/_mi
[\[217a.4\]]rtag pa'am/_rtag kyang rtag la/_mi rtag kyang mi rtag pa'am/_rtag pa yang ma yin mi rtag pa yang ma yin pa'am/_de bzhin du 'jig rten mtha' yod pa'am/_'jig rten mtha' med pa'am/_mtha' yod kyang yod la [#]med kyang med pa'am/_mtha' yod pa yang ma yin/_mtha' med pa yang ma yin pa
[\[217a.5\]]zhig tu 'gyur ba'i phyir/_de dag ji ltar grub pa de bzhin du bdag kyang 'grub la/_dngos po rnams kyang 'grub bo zhes zer ba de dag gi phyir/_'dir bshad pa[#]/_rtag dang mi rtag la sogs bzhi/_/zhi ba 'di la ga la yod/_/mtha' dang mtha' med la sogs bzhi/_/zhi ba 'di la ga la yod/_/de
[\[217a.6\]]bzhin gshegs pa ngo bo nyid kyis ma [#]skyes pa zhi ba 'di la [#]ste/_gang gi phyir gtan tshigs grub na dpe yang 'grub pa zhig na zhes bya ba'i tshig gi lhag ma'o/_/de'i phyir gtan tshigs thun mong ma yin pa nyid dang 'gal ba nyid do/_/yang na bsgrub [#]pa ji skad bstan pas/_bcom ldan 'das brten nas gdags
[\[217a.7\]]pa ngo bo nyid stong pa la/_rtag dang mi rtag la sogs bzhi/_/zhi ba 'di la ga la yod/_/mtha' dang mtha' med la sogs bzhi/_/zhi ba 'di la ga la yod/_/ngo bo nyid med pa nyid dang /_rdzas su yod pa ma yin pa'i zhi ba 'di la ste/_rtag pa dang mi rtag pa la sogs pa bzhi po de dag 'di la yod pa ma yin pa
[\[217b\]]
[\[217b.1\]]nyid do zhes bya ba'i tha [#]tshig gi don to/_/de lta bas na de bzhin gshegs pa rtag pa'am/_mi rtag pa'am/_rtag kyang rtag la/_mi rtag kyang mi rtag pa'am/_rtag pa yang ma yin/_mi rtag pa yang ma yin pa'am/_'jig rten mtha' yod pa'am/_mtha' med pa'am/_mtha' yod kyang yod la mtha'
[\[217b.2\]]med kyang med pa'am/_mtha' yod pa yang ma yin/_/mtha' med pa yang ma yin pa [#]zhes bya ba de dag ma yin te/_don dam par de bzhin gshegs pa skye ba med pa'i phyir ro/_/de ltar yang mdo sde las/_'jam dpal skye ba med pa dang /_'gag pa med pa zhes bya ba ni/_de bzhin gshegs pa'i
[\[217b.3\]]tshig bla dgas so zhes ji skad gsungs pa lta bu'o/_/gang dag 'di skad ces don dam par de bzhin gshegs pa yod pa kho na yin te/_mya ngan las 'das nas med do zhes lung ma bstan pa'i phyir ro/_/'di na mo gsham gyi bu lta bu gang yod pa ma yin pa de la ni sgrub pa de lta bu med pas/_de'i phyir ro[#]/_/
[\[217b.4\]]don dam par de bzhin gshegs pa ni yod pa kho na yin no zhes zer ba de dag gi phyir 'di bshad de/_rnam par rtog pa sna tshogs la goms pa'i bag chags kyis bsgos pa'i blo gros can/_gang gis 'dzin sdug gzung [#]gyur pa/_/de ni mya ngan 'das pa la/_/de bzhin gshegs pa yod ce 'am/_/med ces
[\[217b.5\]]rnam rtog rtog par byed/_/de bzhin gshegs pa mya ngan las 'das nas yod ce 'am/_de bzhin gshegs pa mya ngan las 'das nas med ce 'am/_de bzhin gshegs pa mya ngan las 'das nas yod kyang yod la/_med kyang med ce 'am/_de bzhin gshegs pa mya ngan las 'das nas yod pa yang ma yin/_med
[\[217b.6\]]pa yang ma yin zhes bya bar rnam par rtog pa la rnam par [#]rtog par byed do/_/yang dag pa'i ye shes kyi mig bye ba dag la ni/_ngo bo nyid kyis stong de la/_/sangs rgyas mya ngan 'das nas ni/_/yod do zhe 'am med do zhes/_/bsam pa 'thad pa nyid mi 'gyur/_/rnam par rtog pa'i blo yul med pa la skye bar mi
[\[217b.7\]]'gyur ba'i phyir ro zhes bya bar dgongs so/_/de lta bas na/_'dir yang gtan tshigs kyi skyon dang /_dpe'i skyon de dag nyid yod do/_/de'i phyir de ltar yod pa dang /_med pa dang /_rtag pa dang /_mi rtag pa dang /_gzugs kyi sku dang /_chos kyi sku dang /_gsung rab kyi sku dang /_mtshan nyid dang /_
[\[218a\]]
[\[218a.1\]]mtshan nyid kyi gzhi dang /_rgyu dang /_'bras bu dang /_blo dang /_rtogs [#]par bya ba dang /_stong pa dang /_mi stong pa la sogs pa'i spros pa dag gis/_gang dag sangs rgyas spros 'das shing /_/zad pa med la spros byed pa/_/spros pas nyams pa de kun gyis/_/de bzhin gshegs
[\[218a.2\]]pa mthong mi 'gyur/_/spros pas blo gros kyi mig nyams pa de dag thams cad kyis [#]dmus long gi [#]nyi ma bzhin du/_de bzhin gshegs pa mthong bar mi 'gyur te/_de bzhin gshegs pa ni chos nyid las blta bar bya ba yin pa'i phyir ro zhes bya bar dgongs so/_/de ltar yang gang gis rten cing 'brel par 'byung
[\[218a.3\]]ba mthong ba des chos mthong ngo /_/gang gis chos mthong ba des sangs rgyas mthong ngo zhes gsungs pa'i phyir ro/_/yang na de bzhin gshegs pa ni gzugs kyi sku'o/_/de bzhin gshegs pa ni bstan pa'i chos kyi sku'o zhes/_gang dag sangs rgyas spros 'das shing /_/zad pa med la spros byed pa/_/spros
[\[218a.4\]]pas nyams pa de kun gyis[#]/_/de bzhin gshegs pa mthong mi 'gyur/_/ji skad du/_gang rnams gzugs su nga mthong zhing /_/gang dag nga la sgrar shes pa/_/log par spong bar zhugs pa ste/_/skye bo des ni nga mi mthong /_/zhes gsungs pa lta bu'o/_/de'i phyir de ltar yongs su brtags na dngos po rnams
[\[218a.5\]]ngo bo nyid yod pa nyid du bsgrub pa'i dpe nyid du/_de bzhin gshegs pa smras pa gang yin pa'i/_de bzhin gshegs pa'i dngos nyid gang /_/de ni 'gro 'di'i ngo bo nyid/_/de bzhin gshegs pa dngos nyid med/_/'gro 'di'i [#]ngo bo nyid med do/_/de yang yongs su brtags [#]na/_sku min sku las gzhan ma yin/_/
[\[218a.6\]]zhes bya ba la sogs pas/_ngo bo nyid med do/_/kun brtags par [#]ma lus par ngo bo nyid med pa'i phyir ngo bo nyid med do/_/de la kun brtags [#]pa'i ngo bo nyid ni phung po dang /_khams dang /_skye mched dang /_mtshan nyid dang /_mtshan nyid kyi gzhi dang /_rgyu dang /_'bras bu dang /_dngos po dang /_dngos po med pa
[\[218a.7\]]dang /_gcig pa nyid dang /_gzhan pa nyid la sogs pa'i bdag nyid do/_/de la/_gzugs kyi rgyu ni ma gtogs [#]par/_/gzugs ni dmigs par mi 'gyur ro/_/zhes der bstan pa'i tshul gyis phung po rnams/_ngo bo nyid med pa nyid yin pa'i phyir/_de'i bdag nyid kyi de bzhin gshegs pa ngo bo [#]med pa nyid
[\[218b\]]
[\[218b.1\]]do/_/nam mkha'i mtshan nyid snga rol na/_/nam mkha' cung zad yod ma yin/_/zhes bya ba la sogs pa der ji ltar nam mkha' la sogs pa khams drug po dag yongs su brtags pa na dngos po yang ma yin/_dngos po med pa yang ma yin/_mtshan nyid kyi gzhi yang ma yin/_mtshan nyid kyang ma yin pas/_
[\[218b.2\]]dngos po la sogs pa'i ngo bo nyid med pa'i phyir ngo bo nyid med pa nyid du bstan pa dang /_de bzhin du de bzhin gshegs pa rnam par shes pa'i khams la sogs pa'i bdag nyid du brtags [#]pa yang yongs su brtags na dngos po yang ma yin/_dngos po med pa yang ma yin pa'i [#]mtshan nyid kyi gzhi yang ma yin/_
[\[218b.3\]]mtshan nyid kyang ma yin pas dngos po dang /_dngos po med pa dang /_mtshan nyid kyi gzhi dang /_mtshan nyid kyi ngo bo nyid med pa'i phyir ngo bo nyid med pa nyid do/_/ji ltar skye mched brtag par skye mched rnams ngo bo nyid med pa nyid du bstan pa de las [#]ma gtogs pa'i lta ba po [#]la sogs pa yod pa ma yin pa
[\[218b.4\]]de bzhin du/_skye mched kyi bdag nyid de bzhin gshegs pa yang ngo bo nyid med pa nyid yin pas/_de bzhin gshegs pa'i ngo bo nyid med pa nyid do/_/ji ltar me dang /_bud shing brtag par gcig pa nyid dang /_gzhan pa nyid dang /_brjod par bya ba ma yin pa nyid bkag pa de dag ngo bo nyid med pa nyid
[\[218b.5\]]yin pas [#]de bzhin du shes pa'i mtshan nyid dang /_shes bya dang /_'dus pa'i mtshan nyid dang /_'dus pa can dang /_chos kyi dbyings dag kyang gcig pa nyid dang /_gzhan pa nyid dang /_brjod par bya ba ma yin pa'i ngo bo nyid med pas/_de bzhin gshegs pa'i ngo bo nyid med pa nyid do/_/skye ba med
[\[218b.6\]]pa'i rab tu byed pa skye ba la sogs pa bkag pa'i phyir dang /_song ba dang /_ma song ba brtag [#]pa'i rab tu byed par [#]song ba la sogs pa bkag pa'i phyir/_skye ba la sogs pa ngo bo nyid med pa nyid yin pas/_de bzhin gshegs pa ngo bo nyid med pa nyid do/_/de bzhin gshegs pa ji lta bar [#]'gro ba 'di
[\[218b.7\]]yang ngo bo nyid med do/_/de lta bas na mthun pa'i phyogs med pa'i phyir/_gtan tshigs kyi don ma grub pa nyid dang 'gal ba nyid do/_/de la 'dir rab tu byed pa'i don ni pha rol pos rab tu byed pa'i dang por smras pa'i sgrub [#]pa'i skyon brjod pas/_de bzhin gshegs pa'i chos kyi sku bstan pa yin no/_/
[\[219a\]]
[\[219a.1\]]de'i phyir blo gros chen po rtag pa ma yin pa dang /_mi rtag pa ma yin pa dang /_'bras bu ma yin pa dang /_rgyu ma yin pa dang /_'dus byas ma yin pa dang /_'dus ma byas ma yin pa dang /_blo ma yin pa dang /_rtogs [#]par bya ba ma yin pa dang /_mtshan nyid kyi gzhi ma
[\[219a.2\]]yin pa dang /_mtshan nyid ma yin pa dang /_phung po rnams ma yin pa dang /_phung po rnams las gzhan ma yin pa dang /_rjod [#]pa ma yin pa dang /_brjod par bya ba ma yin pa dang /_gcig pa nyid dang /_gzhan nyid dang /_gnyi ga dang 'brel pa ma yin pa dang gang dmigs su med pa de ni
[\[219a.3\]]spros pa thams cad las 'das pa'o/_/gang spros pa thams cad las 'das pa de ni de bzhin gshegs pa'o zhes bya ba'i bar du gsungs pa dang /_de bzhin du zhi ba'i blo gros de bzhin gshegs pa'i sku dang [#]/_nam mkha'i sku dang /_mi mnyam pa dang mnyam pa'i sku dang /_'jig rten thams cad las
[\[219a.4\]]khyad par du 'phags pa'i sku dang /_sems can thams cad de bzhin nyid kyi [#]rjes su zhugs pa'i sku dang /_dpe med pa'i sku dang /_'dra ba med pa'i sku dang /_rnam par dag pa'i sku dang /_dri ma med pa'i sku dang /_kun nas nyon mongs pa can ma yin pa'i sku dang /_rang bzhin gyis 'od gsal ba'i sku
[\[219a.5\]]dang /_rang bzhin gyis ma skyes pa'i sku dang /_rang bzhin gyis ma byung ba'i sku dang /_sems dang /_yid dang /_rnam par shes pa dang ma 'brel ba'i sku dang /_sgyu ma dang /_smig rgyu dang /_chu zla'i ngo bo nyid kyi sku dang /_stong ba nyid dang /_mtshan ma med pa [#]dang /_smon pa med pa nges par 'byung ba'i
[\[219a.6\]]sku dang /_phyogs bcu'i nam mkha' khyab pa'i sku dang /_sems can thams cad la snyoms pa'i sku dang /_mtha' yas mu med pa'i sku dang /_g.yo ba med pa dang /_rlom sems med pa'i sku dang /_mi gnas pas gnas pa las mi g.yo ba thob pa'i sku dang /_gzugs dang /_tshor ba dang /_'du
[\[219a.7\]]shes dang /_'du byed rnams dang /_rnam par shes pa ngo bo nyid ma yin pa'i sku dang /_sa dang /_chu dang /_me dang /_rlung gis rab tu phye ba ma yin pa'i sku dang /_'byung ba ma yin pa dang /_'byung ba ma yin pa ma yin pa dang /_'byung ba chen pos rab tu phye ba ma yin pa'i sku dang /_yang dag pa ma
[\[219b\]]
[\[219b.1\]]yin pa dang /_yang dag pa [#]ma yin pa'i chos 'jig rten thams cad dang mi mthun pa'i sku dang /_mig las ma byung ba dang /_rna ba la mi brten [#]pa dang /_snas rnam par shes par bya ba ma yin pa dang /_lces rab tu phye ba ma yin pa dang /_lus dang ldan pa ma yin pa'i sku'o zhes bya ba la sogs pa dang /_de
[\[219b.2\]]bzhin du sangs rgyas rjes su dran pa 'ba' zhig sgom par [#]byed de/_de bzhin gshegs pa gzugs las mi mthong ba dang /_gzugs [#]ma yin pa dang /_mtshan dang /_dpe byad dang /_tshul khrims dang /_ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong
[\[219b.3\]]ba dang /_rus dang rigs dang skye ba dang /_'khor dang /_bdag nyid kyi rnam pa dang /_gzhan gyi rnam pa las mi mthong ba de ni sangs rgyas rjes su dran pa'o zhes bya ba la sogs pa dang /_de bzhin du/_de bzhin gshegs pa rtag tu skye med chos/_/chos rnams thams cad bde bar gshegs dang 'dra/_/mtshan
[\[219b.4\]]mar 'dzin pa byis pa'i blo can rnams/_/'jig rten dag na med pa'i chos la spyod/_/de bzhin gshegs pa zag med dge ba yi/_/chos kyi gzugs brnyan lta bur gyur pa de[#]/_/'di la de nyid de bzhin gshegs med kyang /_/'jig rten kun du gzugs brnyan kun nas snang /_/zhes bya ba la sogs pa
[\[219b.5\]]dang /_de bzhin du/_phung po brten [#]pa'i rdzogs sangs rgyas/_/gang gis gang du mthong ba med/_/gang gis gang du gang ma mthong /_/de ni ji ltar bstan par bya/_/zhes bya ba la sogs pa gsungs pa de dag grub pa yin no/_/slob dpon legs ldan byed kyis nye bar sbyar ba/_dbu ma'i rtsa ba'i 'grel pa
[\[219b.6\]]shes rab sgron ma las/_de bzhin gshegs pa brtag pa zhes bya ba ste/_rab tu byed pa nyi shu gnyis pa'o//_//da ni de bzhin du stong pa nyid kyi mi mthun pa'i phyogs kyi khyad par dgag pas/_phyin ci log ngo bo nyid med pa nyid du bstan pa'i don gyi dbang gis rab tu byed pa nyi shu gsum pa brtsam mo/_/'dir
[\[219b.7\]]smras pa/_'dod chags zhe sdang gti mug rnams/_/kun du rtog las byung bar gsungs/_/bstan bcos las so/_/'dod chags dang /_zhe sdang dang /_gti mug de dag kyang /_go rims bzhin du/_sdug dang mi sdug phyin ci log_/brten pa nyid las kun du 'byung /_/nyid las zhes bya
[\[220a\]]
[\[220a.1\]]ba'i sgra ni nges par gzung ba'i don te/_sdug pa dang /_mi sdug pa'i phyin ci log la brten pa nyid las kun du 'byung gi_/ma brten par mi 'byung ngo zhes nges par gzung gi_/sdug pa dang /_mi sdug pa'i phyin ci log nyid la brten nas zhes bya bar ni nges par mi gzung ste/_de dag
[\[220a.2\]]skye ba'i rkyen tshul bzhin ma yin pa yid la byed pa la sogs pa dag kyang yod pa'i phyir ro/_/de ltar na de'i chos mthun pa'i dpe'i tshig yin te/_bsgrub par bya ba dang /_sgrub pa'i chos kyi dbang [#]gis dpe bstan pas yan lag lhag ma dag mngon no/_/de'i phyir rjes su dpag pa ni don dam par phung po la
[\[220a.3\]]sogs pa dag ngo bo nyid yod pa kho na yin te/_rgyu la brten nas 'byung ba'i phyir dper na/_'dod chags la sogs pa bzhin no/_/gang ngo bo nyid med pa de ni rgyu la [#]brten nas mi 'byung ste/_dper na nam mkha'i me tog bzhin no/_/phung po la sogs pa dag ni rang rang gi rgyu la brten nas 'byung bas/_de'i phyir
[\[220a.4\]]gtan tshigs ji skad smos pa'i mthus don dam par phung po la sogs pa dag ngo bo nyid yod pa kho na yin no/_/'dir bshad pa/_gang dag sdug dang mi sdug pa'i/_/phyin ci log la brten 'byung ba/_/'dod chags la sogs pa nyon mongs pa khyod kyis [#]dpe nyid du bstan pa dag go/_/de dag ngo bo nyid las
[\[220a.5\]]med/_/gang gi phyir sngar bstan pa'i tshul gyis so/_/de phyir nyon mongs yang dag med/_/yang dag par zhes bya ba ni don dam par zhes bya ba'i tha tshig go/_/de'i phyir bsgrub [#]pa dpe ma tshang ba'i skyon yod do/_/tha snyad pa'i dpes rtog na ni bsgrub par bya ba chos ma tshang ba nyid kyi lan gdab dka' ste/_don
[\[220a.6\]]dam par nyon mongs pa rnams ngo bo nyid med pa'i phyir ro/_/tha snyad pa'i ngo bo nyid yod pa nyid du sgrub na ni grub pa la sgrub pa yin no/_/yang gzhan yang /_bdag gi yod nyid med nyid ni/_/don dam pa dang kun rdzob kyi tshul la ltos nas[#]/_ji lta bur yang 'grub pa med/_/yang zhes bya ba'i sgra ni nges par gzung ba'i [#]
[\[220a.7\]]don te/_'grub pa med pa nyid do zhes bya ba'o/_/de ltar bdag_/de med nyon mongs rnams kyis [#]ni/_/yod nyid med nyid ji ltar 'grub/_/mi 'grub pa nyid do zhes bya ba'i tshig gi don te/_brtan [#]pa ni rten yod na yod par 'gyur ba'i phyir ro zhes bya bar dgongs so/_/don de nyid gsal bar bya ba'i phyir 'di [#]
[\[220b\]]
[\[220b.1\]]bshad de/_nyon mongs de dag 'ga' las 'byung /_/de'i yon tan yin pa'i phyir dang /_de'i longs spyad par bya ba yin pa'i phyir ro/_/de yang 'grub pa yod ma yin/_/ji lta [#]zhe na/_de ltar bdag brtag pa'i rab tu byed pa nyid du brtags [#]zin to/_/de ltar na 'dis ni nyon mongs pa rnams kyi chos ni rten med
[\[220b.2\]]pa yin par bstan to/_/de'i phyir rjes su dpag pa ni/_don dam par 'dod chags la sogs pa dag yod pa ma yin te/_de dag gi rten med pa'i phyir dper na/_mo gsham gyi bu'i sngo bsangs nyid bzhin no/_/rang gi sde pa dag na re/_bdag med du zin kyang sems kyi nyon mongs pa rnams so zhes 'brel pa
[\[220b.3\]]'grub ste/_nyon mongs pa [#]rnams ni sems de'i chos yin pa'i phyir/_bdag med par smra ba rnams la gtan tshigs kyi don ma grub pa nyid do zhes zer ro/_/gtan tshigs kyi don ma grub pa nyid ma yin te/_sems kyi skye ba bkag pa'i phyir dang rnam par shes pa'i ngo bo nyid bsal ba'i phyir dang /_de
[\[220b.4\]]rdzas su yod pa nyid bkag pas sems ma grub pa'i phyir ro/_/gang dag yod par smra ba dag na re 'di ltar kho bo cag ni gcig la gcig med pas/_dngos po'i mtshan nyid med par smra ba yin pas/_nyon mongs pa rnams yod pa ma yin no zhes bya ba de grub pas/_sems las byung ba rnams la/_dngos
[\[220b.5\]]po rnams kyi ngo bo nyid med pa dang 'brel par yang grub par 'gyur ro zhes zer ro/_/de dag gi phyir 'di bshad de/_khyed bum pa dang /_snam bu dag la de las gzhan pa'i dngos po'i mtshan nyid med par 'dod pa gang yin pa de ni dngos po dang /_dngos po med par snang ba'i blo skye ba'i rgyu yin pa'i phyir dngos po 'am/_
[\[220b.6\]]dngos po med pa zhig yin grang na/_de la gal te dngos po yin na ni dam bcas pa nyams so/_/ci ste dngos po med pa yin na ni 'o na/_des na bum pa 'di'i sngo ba nyid dang /_dmar ba nyid 'di'o zhes bya ba'i 'brel pa med pa'i phyir tha snyad med par [#]'gyur bas de'i phyir bshad pa/_gal te gang med ci
[\[220b.7\]]zhig yod/_/rten bum pa'am/_snam bu gang zhig med par brten [#]pa sngo ba nyid dam dmar ba nyid gcig yin par 'dod/_nyon mongs 'ga' yang yod ma yin/_/mo gsham gyi bu la sogs pa'i mtshan nyid dngos po med pa la zhes bya bar dgongs so/_/de ltar ni mi 'dod pas de'i phyir yod pa ma yin pa
[\[221a\]]
[\[221a.1\]]dpe nyid du mi rung bas 'dod pa'i don grub pa med do/_/rang gi sde pa rnams kyi phyir yang 'di bshad par bya ste/_rang lus lta bzhin nyon mongs rnams/_/rang zhes bya ba ni bdag dang bdag gi'o/_/lus zhes bya ba ni ming dang /_gzugs nye bar bsags pa'i rnams
[\[221a.2\]]grangs so/_/rang gi lus la lta ba zhes bya ba ni/_rang gi lus la dmigs pa'i nyon mongs pa can gyi lta ba'o/_/rang gi lus la lta ba bzhin/_/zhes bya ba ni rang gi lus la lta ba 'dra [#]ste/_/ji ltar sku min sku las gzhan ma yin/_/de la sku med der de med/_/de bzhin gshegs pa sku ldan min/_/de
[\[221a.3\]]bzhin gshegs pa gang zhig yin/_/zhes bya ba bzhin du nyon mongs pa rnams kyang de dang 'dra'o/_/nyon mongs pa rnams zhes bya ba ni gnod pa'i don gyis nyon mongs par byed pa dag go/_/nyon mongs can la rnam lngar med/_/nyon mongs [#]can gyi sems la ste/_/nyon mongs pa rnams ni nyon mongs pa can
[\[221a.4\]]ma yin te/_de las gzhan ma yin pa nyid bkag pa'i phyir dang /_sreg pa dang /_bsregs [#]pa dag gcig pa nyid du thal bar 'gyur ba'i phyir ro/_/nyon mongs pa rnams ni nyon mongs pa can las gzhan pa yang ma yin te/_snga ma bzhin du de las gzhan nyid bkag pa'i phyir dang /_nyon mongs pa rnams
[\[221a.5\]]med par yang nyon mongs pa [#]can nyid du thal bar 'gyur ba'i phyir [#]ro/_/nyon mongs pa rnams nyon mongs pa can la med cing /_nyon mongs pa can yang nyon mongs pa rnams la med la/_nyon mongs pa rnams nyon mongs pa can dang ldan pa yang ma yin te/_gzhan nyid med pa kho na'i phyir ro/_/de ltar nyon mongs
[\[221a.6\]]pa rnams nyon mongs pa can la rnam pa lngar med do/_/rang lus lta bzhin nyon mongs can/_/nyon mongs pa la rnam lngar med/_/nyon mongs pa can nyon mongs pa rnams la rnam pa lnga'i [#]med pa yang de bzhin du sbyar bar bya'o/_/de la nyon mongs pa rnams med pa'i phyir/_dpe la bsgrub [#]par bya ba chos ma tshang ba
[\[221a.7\]]nyid kyi skyon yod do/_/yang gzhan yang /_gang gi tshe kho bo cag gi phyogs la/_sdug dang mi sdug phyin ci log_/ngo bo nyid las yod min pa/_/de'i tshe/_sdug dang mi sdug phyin ci log_/brten nas nyon mongs gang dag yin/_/'byung ba zhes bya ba'i tshig gi lhag ma'o/_/de'i phyir don dam par nyon mongs pa
[\[221b\]]
[\[221b.1\]]rnams kyi chos ni brten nas 'byung ba ma yin pas/_dpe la bsgrub pa'i chos ma tshang ba nyid kyi skyon yod do/_/rang gi sde pa dag yang phyir zlog [#]par byed de/_gzugs sgra ro dang reg pa dang /_/dri dang chos dag rnam drug ni/_/rnam pa drug go/_/de dag ci zhig [#]yin zhe na/_gzhi ste 'di la gnas pas gzhi
[\[221b.2\]]ste/_de dag las 'byung ngo zhes bya ba'i tha tshig go/_/gzugs zhes bya ba ni gzugs su rung ba'o/_/sgra zhes bya ba ni bsgrag tu rung ba'o/_/dri zhes bya ba ni bsnam du rung ba'o/_/ro zhes bya ba ni myang du rung ba'o/_/reg pa zhes bya ba ni reg byar rung ba'o/_/chos dag ces bya ba ni rang gi mtshan nyid 'dzin pa'i phyir ro/_/rnam
[\[221b.3\]]pa drug po de dag gang gi gzhi yin zhe na/_'dod chags zhe sdang dang [#]/_gti mug gir ni rnam [#]par brtag_/'dod chags ni chags par byed pa ste/_lhag par chags pa'o/_/zhe sdang ni sdang bar byed pa ste/_sems can rnams la kun nas mnar sems bskyed pa'o/_/gti mug ni rmongs par byed pa ste/_mi shes
[\[221b.4\]]pa'o/_/'dis ni phyin ci log gi chos ni gzhi yod pa yin par bstan to/_/de'i phyir rjes su dpag pa ni don dam par sdug pa dang /_mi sdug pa'i phyin ci log gang dag la brten nas 'byung ba'i 'dod chags la sogs pa dag ni yod pa kho na yin te/_de dag gi gzhi yod pa'i phyir ro/_/'di na gang don dam par
[\[221b.5\]]yod pa ma yin pa de la ni gzhi med de/_dper na long ba'i mig gi rnam par shes pa bzhin no/_/'dod chags la sogs pa dag la ni gzhi phyin ci log dag tu rnam par brtag pa gang dag yin pa dag yod pas/_de'i phyir gtan tshigs ji skad smos pa'i mthus phyin ci log dag yod pas de dag la brten
[\[221b.6\]]nas/_nyon mongs pa rnams 'byung ba 'grub pas dpe'i skyon med do/_/'dir bshad pa/_gzugs sgra ro dang reg pa dang /_/dri dang chos dag 'ba' zhig pa/_/'ba' zhig ces bya ba ni ngo bo nyid med pa ste/_ngo bo nyid kyi dri tsam gyis kyang ma bsgos pa dag yin no/_/tha snyad kyi bden pa la skur pa 'debs
[\[221b.7\]]pa yang ma yin te/_'di ltar de dag ni dri za'i grong khyer lta bu dang /_smig rgyu rmi lam 'dra ba yin/_/dri za'i grong khyer lta bu zhes bya ba ni yul dang dus nges pa dang /_rgyud nges pa med par dmigs par bya ba nyid dang chos mthun pa'i phyir ro/_/smig rgyu 'dra ba zhes bya ba ni ngo bo nyid stong pa nyid yin yang de la
[\[222a\]]
[\[222a.1\]]mngon par zhen pas yongs su tshol ba'i phyir rkyen gyi dngos por nye bar 'gro ba dang /_chos mthun pa'i phyir ro/_/rmi lam 'dra ba zhes bya ba ni ngo bo nyid med pa nyid yin yang re zhig par 'dod pas rgyu dang /_'bras bu sgrub pa'i dngos por nye bar 'gro ba dang chos mthun pa'i phyir ro/_/gang gi phyir rnam pa
[\[222a.2\]]de lta bu'i gzugs la sogs pa sgyu ma'i skyes bu lta bu [#]dang /_log par snang ba dang /_chos mthun pa'i phyir ro/_/gzugs brnyan 'dra ba de dag la/_byed pa po'i bya ba la mi ltos par skye ba nyid dang /_chos mthun pa'i phyir ro/_/de'i phyir/_sdug pa dang ni mi sdug pa/_/'byung bar yang ni ga la 'gyur/_/
[\[222a.3\]]zhes bya ba smras te/_'byung bar mi 'gyur ba nyid de/_don dam pa pa'i ngo bo nyid stong pa'i phyir ro zhes bya bar dgongs so/_/de'i phyir don dam par gzhi mi [#]grub pa'i phyir [#]gtan tshigs kyi don ma grub pa de [#]nyid dang /_don 'gal ba nyid yod do/_/gzhan yang /_gang la brten nas mi sdug pa/_/mi sdug pa
[\[222a.4\]]zhes bya bar 'gyur ba'o/_/[#]mi sdug pa ni gdags bya ba/_/mi sdug pa gang 'di ni mi sdug pa'o zhes mi sdug pa'i ngo bo nyid du'o bu cag gis gdags par bya'o/_/sdug pa ma ltos yod min pas/_/sdug pa de mi [#]sdug pa la ma ltos par sdug pa'i bdag nyid du yod pa ma yin pas zhes bya ba'i tha tshig go/_/
[\[222a.5\]]de'i phyir sdug pa 'thad ma yin/_/mi sdug pa med pa'i phyir sdug pa yang de la ma ltos par sdug pa nyid du mi 'gyur ba nyid kyi phyir ro zhes bya bar dgongs so/_/de bzhin du/_gang la brten nas sdug pa ni/_/sdug pa zhes bya bar rab tu 'grub pa'o/_/sdug pa zhes ni gdags bya ba/_/sdug pa gang 'di
[\[222a.6\]]ni sdug pa'o zhes sdug pa'i ngo bo nyid du 'o bu cag gis gdags par bya'o/_/mi sdug ma ltos yod min pas/_/mi sdug pa de sdug pa la ma ltos par mi sdug pa'i bdag nyid du grub pa med pas so/_/de [#]phyir mi sdug 'thad ma yin/_/gang gi phyir de ltar sdug pa yod pa ma yin pa de'i phyir mi sdug pa yang
[\[222a.7\]]sdug pa de la ma ltos par mi sdug pa nyid du mi 'gyur ba nyid kyi phyir ro zhes bya bar dgongs so/_/de'i phyir de ltar/_sdug pa yod pa ma yin na/_/'dod chags 'byung bar ga la 'gyur/_/mi sdug yod pa ma yin na/_/zhe sdang 'byung [#]bar ga la 'gyur/_/de dag med pa'i phyir gti mug kyang med de/_de
[\[222b\]]
[\[222b.1\]]dag med pa kho nas de yang yod pa ma yin par grub bo/_/de dag brjod na skyon yod pa ma yin par grub na[#]/_de dag brjod na skyon med pa ma yin pas [#]de'i phyir gtan tshigs [#]ji skad bstan pa ldog pa med do//_//dbu ma'i rtsa ba'i 'grel pa shes rab sgron ma bam po bcu bdun pa/_'dir smras pa/_
[\[222b.2\]]don dam par sdug pa dang /_mi sdug pa'i phyin ci log dag ni yod pa kho na yin te/_bcom ldan 'das kyis mdo sde las gsungs pa'i phyir ro/_/bcom ldan 'das kyis gang mdo sde las gsungs pa de ni yod de dper na bdag med pa nyid bzhin no/_/mdo sde las/_mi rtag pa la rtag pa
[\[222b.3\]]dang /_bdag med pa la bdag dang /_sdug bsngal ba la bde ba dang /_mi sdug pa la sdug par 'dzin pa ni phyin ci log go zhes gsungs pa de dag yod pas/_de'i phyir don dam par sdug pa dang /_mi sdug pa'i phyin ci log dag yod pa kho na yin no/_/'dir bshad pa/_gal te 'ga'
[\[222b.4\]]zhig log par sgrub [#]pa yod na tha snyad pa'i sdug pa dang /_mi sdug pa'i phyin ci log dag bsgrub pa la ni grub [#]pa 'di rung ngo /_/don dam par ni mi rung ngo /_/sangs rgyas rnams kyis bdag dang ni/_/bdag med gang yang med par gsungs/_/zhes bya ba der lan btab zin pas/_bdag
[\[222b.5\]]med pa nyid ma grub pa'i phyir dpe med do/_/gtan tshigs kyang med de/_don dam par mdo sde las/_phyin ci log dag yod par gsungs par khas ma blangs pa'i phyir ro/_/'dir phyin ci log ni rnam pa gnyis te/_'khor ba dang /_mya ngan las 'das pa dang /_rjes su mthun pa'o/_/de la 'khor
[\[222b.6\]]ba dang /_rjes su mthun pa ni 'di lta ste/_mi rtag pa la rtag pa zhes bya ba la sogs pa'o/_/mya ngan las 'das pa dang /_rjes su mthun pa ni 'di lta ste/_mi rtag pa la mi rtag pa zhes bya ba la sogs pa'o/_/de gnyi ga yang phyin ci log ste/_rnam par mi rtog pa'i ye shes thob pas spang bar bya ba yin
[\[222b.7\]]te/_de'i mi mthun pa'i phyogs yin pa'i phyir ro/_/gal te mi rtag pa la sogs pa la/_mi rtag pa la sogs par lta ba ni phyin ci ma log pa'i phyir phyin ci log nyid yin par mi rigs so zhe na phyin ci log ces bya ba de'i don gang yin/_gal te mi rtag pa la rtag go zhes log par lta ba'i don to zhe na/_de'i
[\[223a\]]
[\[223a.1\]]phyir bshad pa/_gal te mi rtag rtag pa zhes/_/mi rtag pa rtag pa nyid kyis [#]stong pa la rtag pa zhes so/_/de ltar 'dzin pa log yin na/_/de ltar shes pa phyin ci log gi don la dmigs pa'i phyir phyin ci log yin na'o/_/de lta na/_stod la rtag pa yod min pas/_/'dzin pa
[\[223a.2\]]ji ltar log ma yin/_/stong pa la rtag pa nyid kyang ngo bo nyid kyis [#]stong pa'i phyir ro/_/stong pa la rtag par 'dzin pa ji ltar phyin ci log ma yin te/_de ni phyin ci log ma [#]yin no zhes bya ba'i tshig gi don te/_dper na gal te khams gsum pa las/_'dod chags dang bral na/_ji ltar grol ba ma yin te
[\[223a.3\]]grol ba nyid yin no zhes bya ba bzhin no/_/ji ltar don dam par stong pa la rtag pa nyid kyang /_ngo bo nyid kyis stong par 'dod ce na/_sngar bstan pa'i tshul gyis ma skyes pa'i phyir dper na/_mya ngan las 'das pa bzhin no/_/yang na/_gal te mi rtag mi rtag ces/_/mi rtag pa mi rtag pa nyid kyis [#]stong pa
[\[223a.4\]]la mi rtag pa zhes so/_/de ltar 'dzin pa log min na/_/de ltar shes pa phyin ci log gi don la dmigs pa ma yin pa'i phyir phyin ci log ma yin na'o/_/de lta na/_stong pa [#]mi rtag yod min pas/_/'dzin pa ji ltar log ma yin/_/stong pa la mi rtag pa nyid kyang ngo bo nyid kyis stong pa'i phyir stong pa la mi
[\[223a.5\]]rtag par 'dzin pa yang ji ltar phyin ci log ma yin te/_de yang phyin ci log nyid yin no [#]zhes bya ba'i tshig gi don te/_de'i chos ni rnam par rtog pa nyid yin pa'i phyir dper na/_rtag par 'dzin pa bzhin no zhes bya ba'i tha tshig go/_/de ltar na 'dir glags yod pa'i [#]tshig yin pa'i phyir pha rol po'i dam
[\[223a.6\]]bcas pa'i don las bzlog pa'i tshig gi don mngon te/_dper na/_gal te bum pa byas pa mi rtag na/_sgra byas pa yang ci'i phyir mi rtag par mi 'gyur zhes bya ba bzhin no/_/'dir sbyor ba'i tshig ni don dam par gzugs mi rtag go zhes bya bar shes pa de ni phyin ci log yin te/_rnam par rtog pa
[\[223a.7\]]nyid yin pa'i phyir[#]/_dper na/_gzugs rtag go zhes bya bar shes pa bzhin no/_/gal te 'du byed rnams stong ngo zhes bya bar shes pa rnam par rtog pa dang bcas pa dag gis ma nges pa nyid do zhe na/_de yang phyin ci log yin pa'i phyir skyon med do/_/gal te de lta na stong pa nyid kyi [#]ye shes kyang
[\[223b\]]
[\[223b.1\]]thar pa thob par byed pa ma yin te/_phyin ci log yin pa'i phyir dper na/_nang gi skye mched rnams kyi yul la bde ba la sogs par shes pa bzhin no zhe na/_'dir dam bcas pa de'i don gang yin/_gal te mig [#]stong par shes pa thar pa thob par byed pa ma yin no zhe na ni grub pa la sgrub pa yin te/_
[\[223b.2\]]thar pa ni rnam par mi rtog pa'i ye shes kyis 'thob [#]pa yin pa'i phyir ro/_/ci ste rnam par mi rtog pa'o zhe na ni/_de phyin ci log gi shes pa nyid yin par ma grub pa'i phyir gtan tshigs kyi don ma grub pa nyid do/_/gal te stong pa nyid kyi ye shes rnam par mi rtog pa yang thar pa thob par byed pa ma yin te/_rnam
[\[223b.3\]]par mi rtog pa'i phyir dper na byis pa'i mig gi rnam par shes pa bzhin no zhe na/_rang la gtan tshigs kyi don ma nges pa nyid de/_'gog pa shes pa bsgom pa las byung ba dag gis ma nges pa nyid yin pa'i phyir ro/_/rang la gtan tshigs kyi don ma grub pa nyid kyang yin te/_stong pa nyid kyi ye
[\[223b.4\]]shes kyang ngo bo nyid rnam par rtog pas rnam par rtog pa yin pa'i phyir ro/_/rjes su dpag pas kyang mi gnod de/_rang la dpe med pa nyid kyi phyir ro/_/gzhan yang thar pa thob par byed pa ma yin te zhes bya ba de'i don gang yin/_gal te thar pa mi byed pa'o zhe na ni grub pa la sgrub pa yin no[#]/_/thar pa ni byas pa ma yin
[\[223b.5\]]pa'i phyir ro/_/gal te don ji lta ba bzhin du shes pa ma yin no zhe na ni/_rang la ma nges pa nyid de/_mngon sum gyi blo dag gis ma nges pa'i phyir ro/_/'dis ni rnam par mi rtog pa'i ye shes kyang phyin ci log gi shes pa yin te/_rnam par mi rtog pa'i phyir mig gi rnam par shes pa bzhin no zhes zer ba
[\[223b.6\]]dag la yang lan btab par rig par bya'o/_/ji ste mngon sum gyi shes pa rnam par rtog pa dang bcas par smra ba dag [#]'di skad ces mngon sum gyi shes pa ni rnam par rtog pa dang bcas pa yin te/_shes pa yin pa'i phyir dang /_tshad ma yin pa'i phyir dper na rjes su dpag pa'i shes pa bzhin no zhe na/_de
[\[223b.7\]]dag la yang /_'di skad ces lhas byin gyi mngon sum gyi blo ni rnam par rtog pa med pa yin te/_mngon sum gyi gzugs kyi yul can yin pa'i phyir dang /_mig la brten pa'i phyir dper na byis pa'i mig gi rnam par shes pa bzhin no zhes brjod par bya'o/_/de'i phyir tha snyad du ni shes pa de dag gis ma nges pa
[\[224a\]]
[\[224a.1\]]nyid yin la/_don dam par ni dpe med de/_rjes su dpag pa la sogs pa'i shes pa dag kyang rab tu dben pa dang /_ro gcig pas mtshan nyid gcig pa'i phyir ro/_/zhar la bshad pas chog pa dag gis [#]skabs nyid kyi dbang du bya'o/_/ji ltar mi rtag pa dang [#]/_rtag par 'dzin pa phyin ci log
[\[224a.2\]]yin pa de bzhin du/_bdag dang bde ba dang /[# ]sdug pa dang /_bdag med pa dang /_sdug bsngal ba dang /_mi sdug par 'dzin pa dag kyang phyin ci log yin par brjod par bya'o/_/gzhan dag gis dam bcas pa'i don sgro btags nas smras pa/_'dzin pa ni yod pa kho na yin te/_de 'dzin par byed pa dang /_
[\[224a.3\]]'dzin pa po dang gzung [#]ba dag yod pa'i phyir ro/_/'di na gang yod pa min [#]pa de la ni gsum po de dag med de/_dper na ri bong gi rwa bzhin no/_/phyin ci log tu 'dzin pa la ni shes pa gang gis 'dzin par byed pa dang /_'dzin pa po phung po'i bdag nyid dang /_gzung ba la sogs pa dag yod pas de'i
[\[224a.4\]]phyir gtan tshigs ji skad smos pa'i mthus/_phyin ci log tu 'dzin pa ni yod pa kho na yin no/_/'dir bshad pa/_gang gis [#]'dzin dang 'dzin gang dang /_/'dzin pa po dang gang gzung ba/_/thams cad nye bar zhi ba ste/_/de phyir 'dzin pa yod ma yin/_/gang gis 'dzin par byed pa ni dngos po'i rang
[\[224a.5\]]dang spyi'i mtshan nyid la dmigs pa'i shes pas so/_/'dzin pa gang yin pa ni sgro 'dogs pa dang /_skur pa 'debs pa'i bdag nyid do/_/'dzin pa po ni ming dang gzugs kyi bdag nyid dam/_de las gzhan pa'o/_/gang gzung ba ni gzugs la sogs pa'o/_/de dag ni skabs ji lta ba bzhin du ngo bo nyid
[\[224a.6\]]stong par bstan zin pas/_des na 'dzin par byed pa la sogs pa thams cad nye bar zhi ba ste/_de phyir 'dzin pa yod ma yin/_/'dzin pa bzhin du de dag yod pa nyid du ston pa'i gtan tshigs dang /_/dpe ma grub pa'i phyir ro zhes bya bar dgongs so/_/de'i phyir de ltar/_log pa'am yang dag nyid du ni/_/'dzin
[\[224a.7\]]pa yod pa ma yin na/_/rtag pa dang mi rtag pa la sogs par ro/_/'o na don dam par[#]/_gang la phyin ci log yod cing /_/gang la phyin ci ma log yod/_/rnam par mi rtog pa'i shes rab kyi spyod pa la gnas pa la/_rtag pa dang /_mi rtag pa la sogs par shes pa kun du mi 'byung ba'i phyir ro zhes bya bar
[\[224b\]]
[\[224b.1\]]dgongs so/_/yang na gang dag 'di skad ces phyin ci log rnams ni yod pa kho na yin te/_de dang ldan pa yod pa'i phyir ro/_/dper na gdugs [#]dang ldan pa yod na/_gdugs yod pa de bzhin du phyin ci log dang ldan pa'i byis pa 'di dag yod pas/_de'i phyir phyin ci log rnams ni yod pa kho na yin no zhes zer
[\[224b.2\]]na/_de dag gi phyir 'di bshad de/_log pa'am yang dag nyid du ni/_/'dzin pa yod pa ma yin na/_/rnam pa gnyi ga yang sngar bstan pa'i sgrub pas skye ba la sogs par ma grub pa'i phyir ro/_/de bzhin du/_gang na [#]phyin ci log dang ni/_/gang la phyin ci ma log yod/_/phyin ci log gang la ltos nas [#]
[\[224b.3\]]'di ni phyin ci log dang ldan pa'o/_/'di ni phyin ci ma log pa dang ldan pa'o zhes bya ba de dag kyang phyin ci log bzhin du yod pa ma yin te/_gang la phyin ci log yod pa dang /_gang la phyin ci ma log pa yod pa ma yin pa nyid do zhes bya ba'i tshig gi don to/_/de'i phyir don dam par gtan tshigs kyi don
[\[224b.4\]]ma grub pa nyid dang /_dpe yang med la/_kun rdzob tu [#]don 'gal ba nyid kyang yin no/_/yang gzhan yang /_'di la phyin ci log dang ldan pa 'di ni phyin ci log dang bcas par 'dod na/_de yang phyin ci log tu gyur pa 'am/_phyin ci log tu ma gyur pa'am/_phyin ci log tu 'gyur ba bzhin [#]pa
[\[224b.5\]]zhig yin [#]grang na/_de la/_phyin ci log tu gyur pa la/_/phyin ci log dag mi srid do/_/de dag dang ldan pa la [#]de dag dang ldan par 'gyur ba don med pa nyid du 'gyur ba'i phyir ro/_/phyin ci log tu ma gyur la/_phyin ci log dag mi srid do/_/de dag dang bral ba'i phyir dper na 'phags pa bzhin no/_/
[\[224b.6\]]phyin ci log tu 'gyur bzhin la/_/phyin ci log dag mi srid do/_/skyon gnyi gar 'gyur ba'i phyir ro/_/phyin ci log tu gyur pa dang /_phyin ci log tu ma gyur pa dang /_phyin ci log tu 'gyur ba [#]bzhin pa ma gtogs pa'i phyin ci log dang ldan pa mi 'thad pas/_de'i phyir bshad pa/_khyod nyid phyogs
[\[224b.7\]]su lhung ba'i blo med par gyis la/_gang la phyin ci log srid pa/_/bdag nyid kyis ni rnam par dpyod/_/phyin ci log dang ldan pa yod pa ma yin pa nyid do zhes bya ba'i tshig gi don to/_/de'i phyir gtan tshigs dang /_dpe'i skyon snga ma bzhin no/_/gzhan yang /_gang gi tshe don dam par ji skad bstan
[\[225a\]]
[\[225a.1\]]pa'i tshul gyi dbang gis dngos po thams cad skye ba med par bstan pa'i tshe/_phyin ci log rnams ma skyes na/_/ji lta bur na yod par 'gyur/_/yod par mi 'grub pa nyid de/_ma skyes pa'i phyir ro zhes bya ba'i tshig gi don to/_phyin ci log rnams skye med na/_/phyin ci log can
[\[225a.2\]]ga la yod/_/phyin ci log can zhes bya ba ni phyin ci log dang ldan pa zhes bya ba'i tha tshig go/_/de'i phyir gtan tshigs la sogs pa'i skyon de nyid yod do/_/yang gzhan yang /_don dam par/_gal te bdag dang sdug pa dang /_/rtag dang bde ba yod na ni/_/bdag shes sdug shes rtag shes dang /_/
[\[225a.3\]]de shes phyin ci log ma yin/_/shes bya phyin ci log ma yin pa'i phyir ro zhes bya bar dgongs so/_/'dir bdag shes bya ba la sogs pa'i sgra ni/_/bdag la sogs pa de dag la gnas pa nyid kyi phyir/_bdag la sogs pa shes pa yin par bstan to/_/de bzhin du don dam par/_gal te
[\[225a.4\]]bdag dang sdug pa dang /_/rtag dang bde ba med na ni/_/bdag med mi sdug mi rtag dang /_/sdug bsngal yod pa ma yin no/_/bdag med pa la sogs pa'i ngo bo nyid ni bdag la sogs pa brtsal [#]bas sam/_de dag la ltos pas bdag med pa nyid la sogs par 'grub pa'i phyir ro zhes
[\[225a.5\]]bya bar dgongs so/_/bdag med pa la sogs pa ma grub pa'i phyir/_gang dag la bdag la sogs par lta ba phyin ci log tu gyur te/_'di ltar mi med na sdong dum la mir mthong ba'i phyin ci log kyang med do/_phyin ci log nyid ma grub pa'i phyir gtan tshigs la sogs pa med pa'i skyon de nyid
[\[225a.6\]]bzlog dka'o/_/'o na rnal 'byor pa de la de ltar rtag pa dang /_mi rtag pa la sogs pa'i phyin ci log dang /_phyin ci log ma yin pa dag grub pa'i phyir de dag tu rnam par rtog pa log par gyur pa na/_yon tan ci zhig 'byung bar 'gyur zhe na/_ji skad bstan pa'i tshul gyis [#]'bras bu bstan
[\[225a.7\]]par bzhed pas/_de ltar/_phyin ci log 'gags [#]pas/_ma rig pa ni 'gag par 'gyur/_/phyin ci log dag gi rgyu yang ma rig pa yin pa'i phyir phyin ci log 'gags [#]pas/_bdag la sogs par lta ba'i rgyu ma rig pa 'gag par 'gyur ro/_/ma rig 'gags [#]par gyur na ni/_/'du byed
[\[225b\]]
[\[225b.1\]]la sogs 'gag par 'gyur/_/'du byed la sogs pa zhes bya bar tshig sbyar te/_'du byed dang /_rnam par shes pa dang /_ming dang /_gzugs dang /_skye mched drug dang /_reg pa dang /_tshor ba dang /_sred pa dang /_len pa dang /_srid pa dang /_skye ba dang /_rga shi la sogs
[\[225b.2\]]pa dag go/_/de'i phyir de ltar ngo bo nyid med pa nyid rtogs [#]pa las nyon mongs pa nye bar zhi ba 'grub bo/_/ngo bo nyid yod par smra ba'i phyogs 'di la nyon mongs pa de dag yod par gyur pa'am[#]/_med par gyur pa zhig yin grang na/_des cir 'gyur zhe na/_gal te la la'i nyon mongs pa/_/gang dag ngo
[\[225b.3\]]bo nyid yod na/_/yod par gyur pa'i zhes ma smos kyang /_skabs las shes par bya'o/_/ji lta bur na spong bar 'gyur/_/ji ltar spong bar mi 'gyur zhe na/_yod pa su zhig spong bar byed/_/yod par gyur pa [#]ngo bo nyid mi 'gyur ba'i phyir ro zhes bya bar dgongs so/_/ji ste med par gyur pa ni [#]ri bong
[\[225b.4\]]gi rwa lta bu'am/_gcig la gcig med pa'i mtshan nyid lta bu yin na de lta na yang /_gal te la la'i nyon mongs pa/_/gang dag ngo bo nyid med na/_/'dir yang med par gyur pa zhes ma smos kyang /_skabs las shes par bya'o/_/ji lta bur na spong bar 'gyur/_/ji ltar spong bar mi 'gyur zhe na/_
[\[225b.5\]]med pa su zhig spong bar byed/_/med par gyur pa'i med pa nyid ni spang du med pa'i phyir te/_'di ltar nam mkha'i me tog [#]med pa'i ngo bo nyid spong bar mi byed la/_rta ngo bo nyid med pas kyang /_rta med pa'i ngo bo nyid spong bar mi byed do/_/ji ste yang 'di snyam du nyon mongs pa yod par gyur pa rnams nyid
[\[225b.6\]]gnyen po skyes pas/_spong bar 'grub pa'i phyir skyon med do snyam na/_yod par gyur pas gang gi gnyen po skyes pas/_ji ltar spong ba'i don de bstan dka'o/_/de la 'dir nyon mongs pa rnams yod par gyur pa dang /_med par gyur par rtog pa la de dag spong ba mi 'thad pas/_glags yod
[\[225b.7\]]pas nyon mongs pa rnams kyi chos ni spang ba yin par bstan to/_/de'i phyir rjes su dpag pa ni don dam par nyon mongs pa rnams ngo bo nyid med de/_spang ba yin pa'i phyir dper na/_sgyu ma mkhan gyis [#]sprul pa'i bud med dang /_skyes pa dang /_gzugs su byas pa'i na chung bzhin te/_skyon rtog pa la
[\[226a\]]
[\[226a.1\]]de dag spong ba yod do/_/de la 'dir rab tu byed pa'i don ni/_pha rol pos smras pa'i bsgrub [#]pa'i skyon brjod pa dang /_rang gi sgrub pa kha na ma tho ba med pa bstan pas/_phyin ci log ngo bo nyid med pa nyid du bstan pa yin no/_/de'i phyir/_ji ltar ngag 'di gzugs can yin[#]/_/kun nas
[\[226a.2\]]dmigs su med pa ltar/_/de ltar nyon mongs gzugs can min/_/gtan du dmigs su yod ma yin/_/ji ltar ngag 'di [#]yod pa min/_/nang dang phyi na mi gnas ltar/_/de ltar nyon mongs yod min pa/_/nang dang phyi na gnas pa min/_/zhes bya ba la sogs pa dang /_de bzhin du sha ra dwa [#]ti'i bu kun
[\[226a.3\]]nas nyon mongs pa'i yongs su shes pa gang yin pa de ni yang dag pa ji lta ba bzhin no/_/de la ni kun nas nyon mongs pa 'ga' yang med de/_sems can phyin ci log tu gyur pa rnams ni kun nas nyon mongs par 'gyur ro/_/phyin ci log gang yin pa de ni yod pa ma yin te/_gang yod pa ma yin
[\[226a.4\]]pa de la yod pa'i yongs su 'grub pa'am/_mtshan nyid med de/_sha ra dwa [#]ti'i bu de ltar yongs su shes pa gang yin pa de ni/_rnam par byang ba zhes bya'o zhes bya ba la sogs pa dang /_de bzhin du de bzhin gshegs pas nyon mongs pa rnams yod pa ma yin par mngon par rdzogs par sangs
[\[226a.5\]]rgyas shing bstan te/_gzugs su mi snang yang kun du mkhyen la/_gnyis su ma mdzad kyang /_mngon sum du mdzad cing thob pa yang med do zhes bya ba la sogs pa gsungs pa de dag grub pa yin no/_/slob dpon legs ldan byed kyis nye bar sbyar ba/_dbu ma'i rtsa ba'i 'grel pa shes rab
[\[226a.6\]]sgron ma las/_phyin ci log brtag pa zhes bya ba ste/_rab tu byed pa nyi shu gsum pa'o//_//da ni de bzhin du stong pa nyid kyi mi mthun pa'i phyogs kyi khyad par dgag pas/_'phags pa'i bden pa rnams ngo bo nyid med pa nyid du bstan pa'i don gyi dbang gis/_rab tu byed pa nyi shu bzhi pa
[\[226a.7\]]brtsam mo/_/'dir smras pa/_khyod kyis bstan pa'i tshul gyis[#]/_gal te 'di dag kun stong na/_/'byung ba med cing 'jig pa med/_/stong pa'i phyir dper na nam mkha'i me tog bzhin no zhes bya bar bsams [#]so/_/de'i phyir skyon 'di lta bur 'gyur te/_'byung ba dang /_'jig pa med pa'i phyir
[\[226b\]]
[\[226b.1\]]ma skyes pa ni sdug bsngal ma yin pas/_sdug bsngal gyi bden pa med pa dang /_de med pa'i phyir/_gang las de kun 'byung ba yin pa de yang med [#]pas/_kun 'byung gi bden pa med pa dang /_kun 'byung med na de 'gog pa med pa'i phyir/_'gog pa'i bden pa med pa dang /_'gog pa'i
[\[226b.2\]]bden pa med na 'gog par 'gro ba'i lam yang dag pa'i [#]lta ba sngon du btang ba yang med pa'i phyir/_lam gyi bden pa yang med pas/_'phags pa'i bden pa bzhi po rnams/_khyod la med par thal bar 'gyur/_/des na rnal 'byor pa med pa dang /_'chi bas 'jigs pa rnams kyis 'phags
[\[226b.3\]]pa'i bden pa bzhi po yongs su shes pa dang /_spang ba dang mngon sum du bya ba dang /_bsgom pa'i yul la sdug bsngal yongs su shes par bya ba dang /_kun 'byung spang bar bya ba dang /_'gog pa mngon sum du bya ba dang /_lam bsgom par bya ba'i mngon par brtson pa gang yin pa de mi [#]'thob pas/_
[\[226b.4\]]de'i phyir smras pa/_'phags pa'i bden pa bzhi med pas/_yongs su shes dang spang ba dang /_/bsgom dang mngon du bya ba dag_/'thad par 'gyur ba ma yin no/_/'phags pa'i bden pa zhes bya ba ni/_'phags pa rnams kyi bden pa'am/_'phags par byed pa'i bden pa'am/_
[\[226b.5\]]'phags pa yang yin la/_bden pa yang yin pas 'phags pa'i bden pa'o/_/bden pa zhes bya ba ni/_yang dag pa dang /_ma nor ba zhes bya ba dag gi rnam grangs so/_/'dir bsgom pa dang /_mngon sum du bya ba gnyis bsnor ba ni/_tshigs su bcad pa sdeb [#]pa'i dbang gis so/_/yang
[\[226b.6\]]gzhan yang khyod la/_de dag yod pa ma yin pas/_/'phags pa'i bden pa bzhi po de dag yod pa ma yin pas so/_/'bras bu bzhi yang yod ma yin/_/rgyun du zhugs pa dang /_lan cig phyir 'ong ba dang /_phyir mi 'ong ba dang /_dgra bcom pa zhes bya ba dag ste/_'jig tshogs la lta ba
[\[226b.7\]]dang /_the tshom dang /_tshul khrims dang /_brtul zhugs mchog tu 'dzin pa la sogs pa'i skyon gyi bud shing dag_/'phags pa'i bden pa mthong ba'i mes sreg par byed pa yin pa'i phyir ro zhes bya bar bsams so/_/de ltar/_'bras bu med na 'bras gnas med/_/rgyun du zhugs pa
[\[227a\]]
[\[227a.1\]]dang /_lan cig phyir 'ong ba dang /_phyir mi 'ong ba dang /_dgra bcom pa'i 'bras bu la gnas pa de dag go/_/zhugs pa dag kyang yod ma yin/_/zhugs pa dag ni rgyun du zhugs pa la sogs pa'i lam la [#]gnas pa dag go/_/de ltar na/_bcom ldan 'das kyi [#]nyan thos kyi
[\[227a.2\]]tshogs 'gro ba'i bsod nams kyi zhing bdud la sogs pas mi phyed cing /_gzhan gyi dring mi 'jogs [#]pas/_bsdus pa'i phyir ram/_tshul khrims dang /_ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong ba dag gis bsdus pa'i phyir/_'jig rten
[\[227a.3\]]na mtshan dge 'dun zhes bya bar rnam par grags pa yang med par 'gyur bas/_gal te skyes bu gang zag brgyad/_/de dag med na dge 'dun med/_/gang dag lam dang 'bras bu'i dbye bas rnam par bshad pa dag go/_/gzhan yang /_'phags pa'i bden rnams med pa'i phyir/_/dam pa'i
[\[227a.4\]]chos kyang yod ma yin/_/thabs las byung ba med na thabs kyang mi srid pa'i phyir ro zhes bya bar bsams so/_/chos dang dge 'dun yod min na/_/nyon mongs pa'i bud shing bsregs [#]pa la 'jebs pa dang /_de rtogs par byed pa'o/_/sangs rgyas ji ltar yod par 'gyur/_/yod par mi 'gyur ba nyid
[\[227a.5\]]do zhes bya ba'i tshig gi don to/_/'di la sangs rgyas zhes bya ba ni/_bden pa rnams rtogs [#]par gyur pa'am/_rtogs [#]par mdzad pa de[#]/_mdo sde las ji skad du/_yongs su shes bya yongs shes shing /_/spang bar bya ba spangs par [#]gyur/_/bsgom par bya ba bsgoms zin pas/_/bzod ldan de phyir
[\[227a.6\]]nga sangs rgyas/_/zhes gsungs pa lta bu'o/_/yang na/_chos thams cad dngos po med pa mnyam pa nyid du thugs su chud pas sangs rgyas te/_ji skad du/_gang gis chos rnams yod min pa/_/yod min ma lus rtogs gyur cing /_/yod min chos rnams sangs rgyas pa/_/de ni sangs rgyas zhes
[\[227a.7\]]bya'o/_/zhes gsungs pa lta bu'o/_/yang na [#]sangs rgyas par gyur cing /_gdul ba rnams sangs rgyas par mdzad pas [#]sangs rgyas so/_/sangs rgyas de yang rtogs pa dang /_rtogs par bya ba dang /_rtogs par byed du gzhug pa rnams med pa'i phyir mi rigs pas sangs rgyas kyang med par 'gyur ro/_/de ltar/_
[\[227b\]]
[\[227b.1\]]de skad smra na dkon pa'i mchog_/gsum la gnod pa byed pa yin/_/de skad smra na zhes bya ba ci zhig ce na/_stong pa nyid do/_/dkon mchog ces bya ba ni/_dkon pa dang /_rin che ba dang /_dga' bar byed pa dang /_phan 'dogs pa dang /_mi ma yin pa la sogs pa gnod pa byed pa'i gnyen po'i
[\[227b.2\]]don gyis so/_/gzhan yang 'bras bu yod pa dang /_chos ma yin pa [#]dang /_chos nyid dang /_'jig rten pa'i tha snyad ni/_kun la 'ang gnod pa byed pa yin/_/de ltar ni mi 'dod de/_ji skad smras pa'i [#]skyon du thal bar 'gyur ba rnam par zlog [#]pa ni stong pa nyid ma yin zhing /_'byung ba dang /_'jig
[\[227b.3\]]pa dag kyang yod pa yin na/_ngo bo nyid yod pa nyid dang /_'byung ba dang 'jig pa'i chos can nyid yin pas/_bsgrub par bya ba dang /_sgrub pa'i chos mngon no zhes bya ba'i tshig gi don te/_glags yod pa'i tshig yin pa'i phyir ro/_/dper na gal te sgra rtag pa yin na ma byas par 'gyur te/_ma
[\[227b.4\]]byas pa ni rtag par dmigs par 'gyur la/_dmigs na byas par mi 'gyur ro zhes bya bas/_ji skad smras pa'i skyon du thal bar 'gyur ba rnam par bzlog pa ni/_mi rtag pa la byas pa yod pas sgra ni mi rtag ste byas pa'i phyir ro zhes bya bas bsgrub par bya ba dang /_sgrub pa'i chos mngon no zhes bya ba'i
[\[227b.5\]]tshig gi don yin pa bzhin no/_/'dir sbyor ba'i tshig ni don dam par dngos po rnams ngo bo nyid yod pa kho na yin te/_'byung ba dang /_'jig pa'i chos can nyid yin pa'i phyir ro/_/gang dag ngo bo nyid med pa de dag la ni 'byung ba dang 'jig pa ma mthong ste/_dper na nam mkha'i me tog dag bzhin
[\[227b.6\]]no/_/dngos po rnams ni ma byung ba las 'byung ba dang /_byung nas 'jig pa yod pas/_de'i phyir gtan tshigs ji skad smos pa'i mthus don dam par dngos po rnams ngo bo nyid yod pa kho na yin no/_/de la bshad pa khyod kyis ni/_/stong nyid dgos dang stong nyid dang /_/stong nyid don ni ma rtogs
[\[227b.7\]]pas/_/de phyir de ltar gnod pa byed/_/'dir stong pa nyid kyi dgos pa ni spros pa thams cad nye bar zhi ba'i mtshan nyid do/_/stong pa nyid ni 'dzin pa thams cad dang bral ba'i mtshan nyid stong pa nyid la dmigs pa'i ye shes so/_/stong pa nyid kyi don ni de bzhin nyid kyi mtshan nyid do/_/khyod kyis de
[\[228a\]]
[\[228a.1\]]dag ma rtogs [#]pas/_de'i phyir 'di lta ste/_gal te 'di dag kun stong na/_/'byung ba med cing 'jig pa med/_/ces bya ba la sogs pa smra zhing /_dper na nam mkha' la khu tshur gzas te/_rnam pa du mas 'tshogs par byed pa de ltar gnod pa byed do/_/theg pa chen po 'di la
[\[228a.2\]]ni/_/sangs rgyas rnams kyis [#]chos bstan pa/_/bden pa gnyis la yang dag bsten/_/de dag kyang gang dang gang zhe na/_'jig rten kun rdzob bden pa dang /_/dam pa'i don gyi bden pa'o/_/de la 'jig rten pa'i kun rdzob ni 'jig rten gyi tha snyad de/_'di lta ste/_gzugs la sogs pa dngos po
[\[228a.3\]]rnams [#]skye'o/_/gnas so/_/'gag go zhes bya ba dang /_lhas byin 'gro'o/_/khyab 'jug bshes gnyen za'o/_/zla bas byin bsgom mo/_/tshangs pas [#]grol lo zhes bya ba dag 'jig rten gyi tha snyad kyi phyir phyin ci ma log pas/_de ni 'jig rten pa'i kun rdzob kyi bden pa yin no/_/don
[\[228a.4\]]dam par ni de don kyang yin la/_dam pa yang yin pas don dam pa'am/_rnam par mi rtog pa'i ye shes dam pa'i don yin pas/_don dam pa ste/_de kho na gzhan las shes pa ma yin pa la sogs pa'i mtshan nyid do/_/don dam pa nyid bden pa yin pas/_don dam pa'i bden pa ste/_de
[\[228a.5\]]dus thams cad dang rnam pa thams cad du de bzhin du gnas pa'i phyir ro/_/rnam par mi rtog pa'i ye shes de'i yul can yang yul med pa'i tshul gyis don dam pa ste/_de la don dam pa yod pa'i phyir ro/_/de 'gog pa dang rjes su mthun [#]pa skye ba med pa la sogs pa bstan pa dang /_thos pa
[\[228a.6\]]dang /_bsams [#]pa dang /_bsgoms [#]pa las byung ba'i shes rab kyang don dam pa [#]ste/_don dam pa rtogs pa'i thabs kyi phyir phyin ci ma log pa'i phyir ro/_/gang dag bden pa de gnyis kyi/_/rnam dbye rnam par mi shes pa/_/de dag sangs rgyas bstan pa ni/_/zab mo [#]de nyid rnams mi shes/_/gang
[\[228a.7\]]dag tshul bzhin ma yin pa yid la byed pa'i ling tog chen pos/_blo gros kyi mig g.yogs pa tha snyad dang don dam pa'i bden pa [#]gnyis kyi rnam par dbye ba/_yul gyi sbyor ba'i mtshan nyid ma 'dres pa/_rnam par mi shes pa de dag gis ni sangs rgyas kyi bstan pa zab mo'i de nyid rnam
[\[228b\]]
[\[228b.1\]]par mi shes so/_/sangs rgyas kyi sgra'i don ni snga ma bzhin no/_/bstan pa zhes bya ba ni lha dang mi bdud rtsi'i go 'phang thob par 'dod pa rnams yongs su shes par bya ba dang /_spang bar bya ba dang /_mngon sum du bya ba dang /_bsgom par bya ba dag la phyin ci ma log par sten [#]pa ste/_bcom
[\[228b.2\]]ldan 'das kyi gsung rab ces bya ba yin no/_/zab mo zhes bya ba ni/_dngos po dang dngos po med pa la sogs par mngon par zhen pa'i blo gros can rnams kyis gting rtogs par dka' ba'i don gyis so/_/gang dag bde bar gshegs pa'i tshul mchog tu zab pa de[#]/_legs par ma rtogs pa
[\[228b.3\]]na/_dngos po rnams ma skyes pa dang ma 'gags pa[#]/_rnal 'byor pa rnam par mi rtog pa'i shes rab kyi spyod pa dang /_chos kyi de kho na phyin ci ma log pa'i yul la 'jug pa'i yul nyid du/_yul med pa'i tshul gyis nye bar 'gyur bar bstan pa na/_tha snyad pa'i skye ba la sogs pa dang ldan
[\[228b.4\]]pa yang med do zhes skur pa btab nas/_gal te 'di dag kun stong na/_/'byung ba med cing 'jig pa med/_/ces bya ba la sogs par rnam par rtog pa dang /_kun rdzob tu tshul khrims yang dag par blang ba dang /_ting nge 'dzin bsgom pa dang /_rjes su mthun par dngos po rnams skye'o/_/gnas
[\[228b.5\]]so/_/'gag go zhes bstan pa na/_don dam par yang rnam pa de lta bu yin no zhes bya bar rnam par rtog pa de dag ni/_srid pa'i dgon pa las shin tu mi 'da'o/_/gal te don dam pa'i bden pa bstan pa nyid kyis thar pa 'grub pa'i phyir/_bden pa gnyis bstan pa ci dgos she na/_'di
[\[228b.6\]]ltar tha snyad la ni ma bsten par/_/dam pa'i don ni bstan mi nus/_/de ni ngag gi lam thams cad las yang dag par 'das pa'i phyir ro/_/gzhan gyis yongs su brtags [#]pa'i rnam par rtog pa ma lus par/_bsal ba med par yang don dam par rnam par rtog pa dang /_legs par bral ba
[\[228b.7\]]gzhan las shes pa ma yin par rtogs par mi 'gyur bas/_de'i phyir don dam par yang bstan te/[# ]dam pa'i don la ma brtan par/_/mya ngan 'das pa 'thob mi 'gyur/_/las dang nyon mongs pa dang /_skye ba nye bar zhi ba'i mtshan nyid do/_/mkhas par rlom pa gang phung po rnams stong pa
[\[229a\]]
[\[229a.1\]]nyid las dngos po med par lta ba dang /_phung po rnams mi stong pa nyid las dngos por lta ba dang /_bdag gis mthong bar gyur to/_/mthong ngo /_/mthong bar 'gyur ro/_/phung po rnams stong pa nyid do/_/phung po rnams las stong pa nyid gzhan no/_/stong pa nyid la
[\[229a.2\]]phung po rnams yod do/_/phung po rnams la stong pa nyid yod do/_/stong pa nyid phung po rnams dang ldan no snyam du sems pa de ltar tshul bzhin ma yin par lta ba mngon pa'i nga rgyal can de ni/_stong pa nyid la lta nyes na/_/shes rab chung ldan phung bar byed/_/rnam par mi rtog pa'i shes rab kyi
[\[229a.3\]]srog gi bar chad byed pa'i phyir phung bar byed do/_/lta nyes zhes bya ba ni log par mthong ba ste/_dngos po dang /_dngos po med pa la sogs pa'i tshul du mthong ba'o/_/ji ltar phung bar byed ce na/_ji ltar sbrul la bzung [#]nyes dang /_/rig sngags nyes par bsgrubs pa bzhin/_/sbrul
[\[229a.4\]]rgod de khro gtum che ba dug drag po bzung nyes na[#]/_'dzin par byed pa nyid phung bar byed pa dang /_nam mkha' an da rnyil ltar sngo ba la 'phags te/_rang gi rgyan gyi nor bu'i 'od zer dag gis bar snang brgyan par bya'o snyam du yid la bsam pa byas pa[#]/_rig sngags nyes par bsgrubs na/_
[\[229a.5\]]sgrub pa po nyid cho ga nyams pas phung bar byed pa ltar ro/_/gang gi phyir de ltar stong pa nyid shes par dka' zhing gnod pa [#]byed pa/_de phyir zhan pas chos 'di yi/_/gting rtogs dka' bar mkhyen gyur nas/_/thub pa'i thugs ni chos bstan las/_/rab tu log par gyur pa yin/_/shes
[\[229a.6\]]rab zhan pa rnams kyis chos 'di'i gting rtogs par dka' bar mkhyen par gyur nas/_thub pa byang chub mngon par rdzogs par sangs rgyas pa'i thugs/_chos bstan par mdzad pa las slar log par gyur to/_/khyod ni nga la stong pa nyid/_/skyon du thal bar 'gyur ba yis/_/spong bar byed pa
[\[229a.7\]]gang yin pa/_/de ni stong la mi 'thad do/_/khyod kho bo cag la stong pa nyid/_/gal te 'di dag kun stong na/_/'byung ba med cing 'jig pa med/_/ces bya ba nas/_de skad smras na dkon pa'i mchog_/gsum la gnod pa byed pa yin/_/zhes bya ba'i bar gyi skyon du thal bar 'gyur ba dag gis [#]
[\[229b\]]
[\[229b.1\]]spong bar byed pa gang yin pa de ni stong pa la mi 'thad de/_don dam par ni dngos po med pa'i ngo bo nyid kyis kyang stong pa'i phyir/_kho bo dngos po med par yang stong par mi byed pa'i phyir ro zhes bya bar dgongs so/_/gzhan gyis yongs su brtags [#]pa'i mi stong pa nyid dgag pas/_dngos po
[\[229b.2\]]rnams stong ngo zhes smras te/_dngos po yod pa la sogs pa ngo bo nyid stong pa'i phyir ro/_/stong pa nyid du sgrub pa yang ma yin te/_stong pa nyid du rnam par rtog pa yang spong [#]bar 'dod pa'i phyir ro/_/mdo sde las [#]ji skad du/_'od srungs bdag tu lta ba ri rab tsam ni sla'i[#]/_mngon pa'i nga rgyal
[\[229b.3\]]can gyi stong pa nyid du lta ba ni mi rung ngo zhes bya ba dang /_de bzhin du gzugs stong zhes bya bar mi mthong /_mi stong [#]zhes bya bar [#]mi mthong ngo zhes bya ba la sogs pa gsungs pa lta bu'o/_/gzhan yang /_gang la stong pa nyid rung ba/_/de la thams cad rung bar 'gyur/_/thams cad ces bya ba
[\[229b.4\]]ni skye ba la sogs pa'o/_/ji ltar rung bar 'gyur zhe na/_mig la sogs pa sgyu ma'i skyes bu la/_skyes bu'i ngo bo nyid stong pa bzhin du yod pa dang /_med pa la sogs pa'i ngo bo nyid stong yang rkyen gyi tshogs pa mtha' [#]dag yod na/_'byung bar 'gyur ba ni skye ba ste/_de ni sdug bsngal lo/_/
[\[229b.5\]]de sdug bsngal ba la sogs pa'i rnam pa dag gis mthong ba gang yin pa de ni sdug bsngal gyi bden pa'o/_/sdug bsngal gyi rgyu ni sdug bsngal kun 'byung ba ste/_de las kun 'byung ba'i phyir ro/_/da kun 'byung ba la sogs pa'i rnam pa dag gis mthong ba gang yin pa de ni kun 'byung gi
[\[229b.6\]]bden pa'o/_/sdug bsngal gyi rgyu 'gog pa ni 'gog pa ste/_de 'gog pa la sogs pa'i rnam pa dag gis mthong ba gang yin pa de ni 'gog pa'i bden pa'o/_/sdug bsngal gyi rgyu 'gog pa 'thob pa'i thabs ni lam ste/_de lam la sogs pa'i rnam pa dag gis mthong ba gang yin pa
[\[229b.7\]]de ni lam gyi bden pa'o/_/de'i phyir/_de ltar 'phags pa'i bden pa bzhi yod na chos kyang 'grub la/_rang byung gi ye shes kyis/_de rnam pa thams cad las thugs su chud pa'i phyir/_nyan thos la bstan pa dang rjes su mthun pas sangs rgyas kyang 'grub ste/_ji skad du/_dge slong
[\[230a\]]
[\[230a.1\]]dag ngas sngon 'di ni sdug bsngal lo zhes [#]su mthong ba dag ni [#]mig dang shes pa dang /_shes rab dang blo skyes so zhes gsungs pa lta bu'o/_/de bzhin du don dam par dngos po sgyu ma lta bu'i ngo bo nyid dag_/skye ba med pa la sogs par mthong ba ni [#]'phags pa'i bden pa
[\[230a.2\]]mthong ba yin te/_ji skad du/_'jam dpal gang gis chos thams cad skye ba med par mthong ba des sdug bsngal yongs su shes so/_/gang gis chos thams cad mi gnas par mthong ba des kun 'byung spangs so/_/gang gis [#]chos thams cad gtan du mya ngan las 'das par mthong ba des
[\[230a.3\]]'gog pa mngon sum du byas so/_/'jam dpal gang gis chos thams cad bsgom du med par mthong ba des lam bsgoms so zhes gsungs pa lta bu ste/_theg pa chen po'i tshul gyis kyang /_'phags pa'i bden pa grub na/_chos dang sangs rgyas kyang 'grub pas thams cad kyang rung bar
[\[230a.4\]]'gyur ro/_/stong pa nyid ma yin par smra ba/_gang la stong nyid mi rung ba/_/de la thams cad mi rung 'gyur/_/gang stong pa nyid ma yin par smra ba la ji skad bstan pa thams cad mi rung bar 'gyur ro/_/khyod nyid rang gi skyon rnams ni/_/nga la yongs su sgyur byed pa/_/rta la mngon par zhon
[\[230a.5\]]bzhin du/_/rta nyid brjed par gyur pa [#]bzhin/_/khyod nyid rang gi skyon gang dag yin pa de dag kho bo la yongs su sgyur bar byed pa ni/_dper na rta la mngon par zhon bzhin du rta de nyid brjed par gyur pa [#]bzhin no/_/ji ltar stong pa nyid mi 'dod pa la thams cad mi 'thad pa de ltar 'dir bshad par
[\[230a.6\]]bya ste/_gal te dngos rnams dngos nyid las/_/yod par rjes su lta byed na/_/de lta yin na dngos po rnams/_/rgyu rkyen med par khyod lta'o/_/ngo bo nyid las yod pa ni rgyu dang rkyen la mi ltos pa'i phyir ro zhes bya bar dgongs so/_/'bras bu dang ni rgyu nyid dang /_/byed pa po dang byed dang [#]bya/_/skye
[\[230a.7\]]ba dang ni 'gag pa dang /_/'bras bu la yang gnod pa byed/_/rgyu dang [#]rkyen la ma [#]ltos par 'bras bu la sogs par [#]mi 'grub pa'i phyir ro/_/khyod re zhig stong pa nyid kyi don yongs su brtags nas/_byis pa gnod sbyin gyi gzugs 'jigs su rung ba mngon par bris nas skrag ste/_'jigs
[\[230b\]]
[\[230b.1\]]pa'i sgra 'byin par byed pa lta bu de gang yin/_gal te de'i don gzugs dngos po med cing stong pa sgyu ma'i ngo bo nyid lta bu yin na ni skrag pa thong shig_/'di ltar/_rten cing 'brel 'byung gang yin pa/_/de ni stong pa nyid du bshad/_/dngos po rkyen rnams la rang gi dngos po yod pa
[\[230b.2\]]dang /_med pa dang /_yod med dang /_gzhan dang /_gzhan ma yin pa dang /_gnyis kar yod pa ma yin pa ni/_don dam par rkyen rnams las rten cing 'brel par [#]ngo bo nyid kyis 'byung ba med de/_mig la sogs pa'i skye ba ni tha snyad kyi bden pa la brten pa yin no/_/de stong pa nyid du bshad pa
[\[230b.3\]]ni/_ngo bo nyid dang bral ba'i phyir te/_ji skad du/_gang zhig rkyen las skyes pa de ma skyes/_/de la ngo bo nyid kyis skye ba med/_/gang zhig rkyen la ltos pa de stong gsungs/_/gang gis stong nyid shes de bag yod yin/_/zhes gsungs pa dang /_de bzhin du blo gros chen po ngo bo nyid kyis skye ba
[\[230b.4\]]med pa la dgongs nas/_chos thams cad stong par bshad do zhes gsungs pa lta bu'o/_/de ni brten nas gdags pa ste/_/de nyid dbu ma'i lam yin no/_/rten cing 'brel par 'byung ba zhes bya ba/_stong pa nyid gang yin pa de ni brten nas gdags pa ste/_'jig rten pa dang 'jig rten
[\[230b.5\]]las 'das pa'i tha snyad 'dod pas nye bar len pa dag la brten nas gdags pa yin no/_/de nyid dbu ma'i lam yin te/_dbu ma ni skye ba dang /_skye ba med pa dang /_yod pa dang /_med pa'i mtha' gnyis spangs pa'i phyir/_'di lta ste/_skyes pa yang ma yin/_ma skyes pa yang ma yin/_
[\[230b.6\]]yod pa yang ma yin/_med pa yang ma yin/_rtag pa yang ma yin/_mi rtag pa yang ma yin/_stong pa yang ma yin/_mi stong pa yang ma yin pas/_de'i phyir shes rab kyi pha rol tu phyin pa las/_ji skad du/_dbu ma'i lam bsgom pa ni mig dngos po yod ces bya bar yongs su mi rtog_/
[\[230b.7\]]med ces bya bar yongs su mi rtog go zhes bya ba la sogs pa gsungs pa dang /_'phags pa dkon mchog brtsegs pa'i mdo las/_'od srungs yod ces bya ba 'di ni mtha' gcig go/_/med ces bya ba 'di ni mtha' gnyis so/_/mtha' de gnyis kyi bar gang yin pa de ni gzugs can ma yin
[\[231a\]]
[\[231a.1\]]pa bstan du med pa/_thogs pa med pa/_mi gnas pa/_snang ba ma yin pa/_rnam par rig pa ma yin pa/_gnas med pa'o zhes gsungs pa de dag grub po/_/lam ni thob pa'i thabs zhes bya ba'i tha tshig go/_/ci ste 'di snyam du kho bo yang smra ste/_rgyu dang rkyen so sor
[\[231a.2\]]nges pa'i dbang gis/_rten cing 'brel 'byung gang yin pa/_/de ni stong pa nyid du bshad/_/de ni brten [#]nas gdags pa ste/_/de nyid dbu ma'i lam yin no/_/zhes bya ba ni/_dngos po bdag nyid gang gis sngon ma byung ba las 'byung ba de ni/_dngos po'i ngo bo nyid yin la/_de ri bong gi
[\[231a.3\]]rwa bzhin du yod pa yang ma yin/_med pa yang ma yin[#]/_rang gi bdag nyid kyis skye ba gang yin pa de ni/_mtha' gnyis spangs pa'i dbu ma'i lam yin no snyam na/_de la 'dir stong pa nyid 'grub par mi 'gyur te/_tshigs su bcad pa 'di ni rnam par rtog pa'i dri ma 'khru bar byed pa yin na/_gal te
[\[231a.4\]]khyod rnam par rtog pa'i dri ma'i 'dam rdzab kyis sbags pa'i phyir/_sbyor bar byed na sbyor la rag ste/_'di ltar gtsug gi nor bu rkang pa'i rgyan du 'dogs par byed na ni [#]'khang mod kyi/_'on kyang 'dogs par byed na de/_gnas ma yin par 'dogs par byed do zhes mkhas pa rnams kyis khrel
[\[231a.5\]]bar 'gyur ba de bzhin du/_khyod [#]de skad smra bas kyang tshigs su bcad pa 'di la ni gnod pa med mod kyi[#]/_'on kyang khyod kyi 'dod pa'i don 'grub par mi 'gyur te/_rten cing 'brel par 'byung ba ni/_ngo bo yod pa nyid med na mi 'byung ba yin par mi 'grub pa'i phyir ro/_/de'i phyir bshad pa/_
[\[231a.6\]]gang phyir rten 'byung ma yin pa'i/_/chos 'ga' yod pa ma yin la[#]/_/de phyir stong pa ma yin pa'i/_/chos 'ga' yod pa ma yin no/_/rten cing 'brel par 'byung ba ni sgyu ma'i skyes bu bzhin du ngo bo nyid med pa'i phyir ro zhes bya bar dgongs so/_/gal te nam mkha' la sogs pa/_/rten
[\[231a.7\]]cing 'brel par 'byung ba ma yin pa dag la rten cing 'brel par 'byung ba med pa'i phyir/_gtan tshigs mthun pa'i phyogs kyi phyogs gcig la ma grub pa nyid kyi skyon yod do zhe na/_de ni lan btab zin pa'i phyir klan kar mi rung ngo /_/de'i phyir don dam par dngos po rnams ngo bo nyid yod
[\[231b\]]
[\[231b.1\]]pa kho na yin te/_'byung ba dang /_'jig pa'i chos can yin pa'i phyir ro zhes gang smras pa'i gtan tshigs de'i rjes su 'gro ba yang [#]med la/_mi mthun pa'i phyogs 'ba' zhig la mngon pa'i phyir don 'gal ba nyid kyang yin no//_//dbu ma'i rtsa ba'i 'grel pa shes rab sgron ma/_bam po bco
[\[231b.2\]]brgyad pa/_ci ste rjes su dpag pas bstan du zin kyang /_rjes su dpag pa'i mthus dngos po rnams ngo bo nyid med pa nyid du mi bzod na/_de lta na khyod la gsor mi rung ba'i gnod pa chen po 'di lta bu dag 'byung bar 'gyur te/_ji lta zhe na/_gal te 'di kun mi stong na/_/'byung ba med cing 'jig pa med/_/
[\[231b.3\]]'phags pa'i bden pa bzhi po rnams/_/khyod la med par thal bar 'gyur/_/ji lta [#]zhe na/_gal te sdug bsngal mi stong par gyur na/_ngo bo nyid ni byas pa ma yin pa'i phyir de rten cing 'brel par 'byung ba ma yin par 'gyur te/_gang de lta bur gyur pa de ni tha snyad du yang yod par
[\[231b.4\]]shes par mi nus na/_don dam par lta smos kyang ci dgos/_de'i phyir bshad pa/_rten cing 'brel 'byung ma yin na/_/sdug bsngal yod par ga la 'gyur/_/rten cing 'brel par 'byung ba ma yin pa la mi rtag pa nyid med pas/_sdug bsngal nyid du mi 'thad pa'i phyir ro zhes bya bar
[\[231b.5\]]dgongs so/_/de nyid kyi phyir bshad pa/_mi rtag sdug bsngal gsungs pa de/_/ngo bo nyid la yod ma yin/_mdo sde las gang mi rtag pa de sdug bsngal lo zhes gsungs pa de ngo bo nyid yod pa la med par 'gyur ro/_/gang gi [#]tshe de ltar sdug bsngal ngo bo nyid la yod pa yin pa de'i tshe/_ngo bo
[\[231b.6\]]nyid las yod min na/_/ci zhig kun tu 'byung bar 'gyur/_/kun du 'byung bar mi 'byung [#]ba nyid do zhes bya ba'i tshig gi don te/_dper na ci 'phags pa brdzun gsung bar 'gyur ram zhes bya ba bzhin no/_/de phyir stong nyid gnod byed la/_/kun 'byung yod pa ma yin no/_/ngo bo nyid yod pa ni
[\[231b.7\]]rgyu la mi ltos pa'i phyir ro/_/gzhan yang /_sdug bsngal ngo bo nyid yod la/_/'gog pa yod pa ma yin no/_/ngo bo nyid ni yongs gnas phyir/_/'gog la gnod pa byed pa yin/_/ngo bo nyid kyis byas pa [#]ma yin par gnas pa la 'gog pa mi 'thad pa'i phyir ro zhes bya bar dgongs
[\[232a\]]
[\[232a.1\]]so/_de bzhin du/_lam ni ngo bo nyid yod na bsgom pa 'thad par mi 'gyur ro/_/bsgom pa ni yang dag pa'i lta ba la sogs pa yang dang yang du bskyed par bya ba yin na/_lam ngo bo nyid kyis [#]yongs su grub pa la skye ba mi 'thad pas bsgom pa 'thad par mi 'gyur ro/_/ji skad
[\[232a.2\]]bstan pa'i skyon yongs su spang bar 'dod pas/_ci ste lam de bsgom bya na/_/khyod kyis [#]dngos nyid yod ma yin/_/skye ba yod na bsgom pa rab tu 'grub pa'i phyir te/_skye ba ni ngo bo nyid med pa nyid med na mi 'byung ba'i phyir ro/_/de ltar ji skad bstan pa'i tshul gyis/_gang tshe sdug bsngal
[\[232a.3\]]kun 'byung dang /_/'gog pa yod pa ma yin na/_/lam gyi sdug bsngal 'gog pa ni/_/gang zhig 'thob par 'gyur bar 'dod/_/sdug bsngal ma skyes pa la 'gog pa med pa'i phyir ro zhes bya ba'i tha tshig go/_/yang [#]gzhan yang khyod kyi tshul gyis [#]sdug bsngal[#]/_gal te ngo bo nyid
[\[232a.4\]]kyis ni/_/yongs su shes pa ma yin na/_/de ni ji ltar yongs shes 'gyur/_/dngos nyid gnas shes ma yin na/_/gal te sdug bsngal ngo bo nyid kyis yongs su shes pa ma yin na ji ltar yongs su shes par 'gyur te/_khyed kyi gzhung las ngo bo nyid ni mi 'gyur bar gnas pa yin
[\[232a.5\]]par 'dod pa'i phyir ro/_/de ltar sdug bsngal ngo bo nyid kyis yongs su shes pa ma yin na/_skyon yongs su ma shes pa de'i rgyu sred pa ngo bo nyid kyis ma spangs pa la spang ba mi 'thad pa dang /_sred pa ngo bo nyid kyis ma spangs pa la de 'gog pa med pa'i phyir/_'gog pa mngon sum du bya ba mi
[\[232a.6\]]'thad pa dang /_'gog pa med na 'gog par 'gro ba'i lam ngo bo nyid kyis ma bsgoms [#]pa la lam bsgom pa mi 'thad pa dang /_de ltar 'phags pa'i bden pa bzhi med na dge sbyong gi 'bras bu bzhi dag kyang yongs su shes pa bzhin du mi 'thad pas de'i phyir bshad pa/_de bzhin du ni
[\[232a.7\]]khyod nyid kyis[#]/_spang dang mngon sum bya ba dang /_bsgom dang 'bras bu bzhi dag kyang /_/yongs su shes bzhin mi rung ngo /_/ngo bo nyid kyis spang ba dang /_mngon sum du bya ba dang /_bsgom pa ma yin pa la de dag mi 'thad pa dang /_ngo bo nyid kyi 'bras bu mngon sum du ma byas pa las [#]
[\[232b\]]
[\[232b.1\]]mngon sum du bya ba mi 'thad pas rgyun du zhugs pa dang /_lan cig phyir 'ong ba dang /_phyir mi 'ong ba dang /_dgra bcom pa zhes bya ba 'bras bu bzhi po dag mngon sum du bya ba yang yongs su shes pa bzhin du mi rung ngo zhes bya ba'i tha tshig go/_/ci ste 'bras bu thob par [#]'dod la/_ngo bo
[\[232b.2\]]nyid yod par smra ba yang mi btang [#]na/_de la brgal zhing brtag par bya ste/_ngo bo nyid ni yongs 'dzin pas/_/'bras bu ngo bo nyid kyis ni/_/'thob [#]pa min pa gang yin te/_/ji ltar thob par nus par 'gyur/_/ngo bo nyid yongs su 'dzin pas 'bras bu ngo bo nyid kyis ma thob pa gang
[\[232b.3\]]yin pa de thob par mi nus so/_/ci ste dngos po ma thob pa yang rten cing 'brel par 'byung ba'i dbang gis 'thob [#]par rung ngo zhe na/_de lta na ni ma thob pa la ma thob pa'i ngo bo nyid yod pa ma yin pas/_ngo bo nyid du smra ba gtang bar bya'o/_/de'i phyir de ltar/_'bras bu med na 'bras
[\[232b.4\]]gnas med/_/zhugs pa dag kyang yod ma yin/_/des [#]skyon 'dir yang 'gyur te/_gal te skyes bu gang zag brgyad/_/de dag med na dge 'dun med/_/rgyun du zhugs pa la sogs pa'i lam dang /_'bras bu'i dbye bas tha dad pa'i skyes bu gtso bo de dag med na dge 'dun
[\[232b.5\]]dkon mchog kyang med do zhes bya ba'i tha tshig go/_/'phags pa'i bden pa rnams med na dge 'dun med pa 'ba' zhig tu yang ma zad de/_'o na ci zhe na/_'phags pa'i bden [#]rnams med pa'i phyir/_/dam pa'i chos kyang yod ma yin/_/'phags pa'i bden pa rnams med
[\[232b.6\]]na/_lung dang rtogs pa'i bdag nyid kyi chos kyang yod pa ma yin par 'gyur ro/_/de ltar/_chos dang dge 'dun yod min na/_/sangs rgyas ji ltar yod par 'gyur/_/sangs rgyas nyid ni chos thugs su chud pa dang /_slob ma rnams [#]rtogs par mdzad pas 'grub pa yin na/_de dag yod
[\[232b.7\]]pa ma yin na sangs rgyas kyang med do zhes bya ba'i tha tshig go/_/gzhan yang ngo bo nyid yod par smra ba'i phyogs la sangs rgyas bcom ldan 'das la sangs rgyas kyi ngo bo nyid med pa yin nam/_sangs rgyas kyi ngo bo nyid yod pa yin/_des cir 'gyur zhe na/_gal te sangs rgyas kyi ngo bo nyid med par 'dod na
[\[233a\]]
[\[233a.1\]]ni grub pa la sgrub pa yin no/_/gal te sangs rgyas kyi ngo bo nyid yod par 'dod na ni de lta na sangs rgyas byang chub la brten nas sangs rgyas pa ma yin pas/_khyed [#]kyi sangs rgyas byang chub la/_/ma brten par yang thal bar 'gyur/_/khyod kyi byang chub sangs rgyas la/_/
[\[233a.2\]]ma brten par yang thal bar 'gyur/_/ngo bo nyid ni byas pa ma yin pa'i phyir ro zhes bya bar dgongs so/_/de byas pa ma yin pa'i rgyu bstan par bzhed pa nyid kyis [#]bshad pa/_khyod kyis [#]ngo bo nyid kyis ni/_/sangs rgyas min pa gang yin des/_/byang chub byang chub spyod pa la/_/brtsal [#]kyang
[\[233a.3\]]byang chub thob mi 'gyur/_/'ga' yang chos dang chos min pa/_/nam yang [#]byed par mi 'gyur te/_/mi stong pa la ci zhig bya/_/ngo bo nyid la bya ba med/_/ngo bo nyid las yod pa ma byas pa la byed pa mi 'thad pa'i phyir ro/_/rags pa nyid dang bsal [#]ba nyid du yang mi byed de/_gnyi
[\[233a.4\]]ga'i lan yang btab zin pa'i phyir ro/_/gang yang 'di skad ces khyed cag gang ngo bo nyid las yod pa'i skye ba la sogs pa dgag pa smra zhing ngo bo nyid med pa nyid sgrogs par byed na/_ma byas pa la ngo bo nyid yod pa de'i dpe ji lta bu yin pa brjod par bya dgos so zhes zer na de ni rigs
[\[233a.5\]]pa ma yin te/_kho bos [#]mi mthun pa'i phyogs yongs su brtags [#]na ni gtan tshigs bzlog pa yang brjod par bya dgos na/_kho bo ni ngo bo nyid med pa nyid ston pa'i gtan tshigs bstan pa'i phyir/_'di la gang dang gang byas pa de dang de ngo bo nyid med par mthong ste/_dper na sgyu
[\[233a.6\]]ma bzhin no/_/de bzhin du nang gi dngos po rnams kyang byas pa ma [#]yin pas de'i phyir/_de dag kyang ngo bo nyid med pa yin no zhes smra'o/_/gal te 'ga' zhig ngo bo nyid yod par gyur na de ni de las bzlog pa'i phyir ma byas pa'i ngo bo nyid yin pas ngo bo nyid yod par smra bas ni 'bad pa chen po ma byas pa la ngo bo
[\[233a.7\]]nyid yod de/_dper na 'di 'dra'o zhes brjod par bya dgos pas de'i phyir de ni gyi na'o/_/gzhan yang /_chos dang chos min rgyus byung ba'i/_/'bras bu khyod la yod pa min[#]/_/ngo bo nyid las yod pa ni rgyu la mi ltos pa'i phyir ro/_/de'i phyir/_chos dang chos min med par yang /_/'bras bu khyod la
[\[233b\]]
[\[233b.1\]]yod par 'gyur/_/de ltar na 'jig rten dang bstan bcos dang 'gal bar 'gyur ro/_/ci ste de dag dang 'gal bar 'gyur na mi rung ngo snyam pas/_chos dang chos min rgyus byung ba'i/_/'bras bu gal te khyod la yod/_/chos dang chos min las byung ba'i/_/'bras bu ci phyir stong ma [#]yin/_/
[\[233b.2\]]skyes pa ni stong pa yin pa'i phyir dper na/_sgyu ma byas pa'i glang po che bzhin no zhes bya bar dgongs so/_/de ltar rang gi grub pa'i mtha' la gnod pa byed pa 'ba' zhig tu yang ma zad de/_'jig rten pa yi tha snyad ni/_/kun la'ang gnod pa byed pa yin/_/bum pa gyis shig_/khang pa rtsigs [#]shig_/
[\[233b.3\]]lhas byin pa dkar mo khrid de shog shig[# ]/mchod sbyin glegs bam chings shig_/khyab 'jug byin sA [#]lu'i 'bras chan khar tshang bzhos [#]pa'i ba mar dang zo zhig ces bya ba la sogs pa 'jig rten pa'i tha snyad thams cad la yang gnod pa byed pa yin te/_bum pa la sogs pa
[\[233b.4\]]ngo bo nyid las yod pa la bya ba don med pa nyid du 'gyur ba'i phyir ro/_/rten cing 'brel par 'byung ba yang mi 'grub pas/_de'i phyir bshad pa/_rten cing 'brel 'byung gang yin pa'i/_/stong pa nyid la'ang gnod par [#]byed/_de la gnod pa byed pas/_bya ba ci yang med 'gyur zhing /_/bya ba rtsom pa'ang
[\[233b.5\]]med par 'gyur/_/bya ba dang byed pa med na/_stong pa nyid la gnod byed na/_/mi byed pa yang byed par 'gyur/_/gzhan yang /_dngos nyid yod na 'gro ba rnams/_/gnas skabs sna tshogs bral 'gyur zhing /_/ma skyes pa dang ma 'gags dang /_/ther zug tu yang gnas par 'gyur/_/
[\[233b.6\]]kha dog dang dbyibs dang /_rigs dang /_bong tshod la sogs pa'i skabs sna tshogs dang bral zhing /_rtsig pa la bris pa'i ri mo bzhin du 'gyur te/_byas pa ma yin pa la 'jig pa med pa'i phyir ro/_gal te stong pa yod min na/_/ma thob thob par bya ba dang /_/sdug bsngal mthar byed
[\[233b.7\]]las dang ni/_/nyon mongs thams cad spong bar byed[#]/_/'jig rten pa dang 'jig rten las 'das pa'i thob par bya ba'i khyad par dang /_sdug bsngal mthar 'byin par byed pa'i las dang /_de'i gnyen po dag byar med pa'i phyir ro/_/de ltar ni mi 'dod pas de'i phyir ma dad bzhin du yang rten
[\[234a\]]
[\[234a.1\]]cing 'brel par 'byung ba ngo bo nyid las skye ba med pa sgyu ma dang /_smig rgyu lta bu'i bdag nyid du skye ba khas blang bar bya'o/_/de'i phyir de ltar dngos po dang dngos po med par lta ba la sogs pa'i skyon gyi rab rib dang bral ba'i blo gros kyi mig can/_gang gis rten cing 'brel
[\[234a.2\]]par 'byung /_/mthong ba des ni sdug bsngal dang /_/kun 'byung dang ni 'gog pa dang /_/lam nyid de dag mthong ba yin/_/tha snyad dang don dam pa'i bden pa'i tshul la ltos pas mthong ba dang /_mthong ba med pa'i tshul gyis rten cing 'brel par 'byung ba ji skad bstan pa'i mtshan nyid mthong
[\[234a.3\]]ba des bden pa bzhi po de dag nyid skye ba dang /_skye ba med pa la sogs pa'i rnam pa lngar ji skad bstan pa dag gis mthong ba yin no/_/gal te sdug bsngal ba la sogs pa'i rnam pa dag ma gtogs [#]par/_gzhan du mthong ba ni bden pa mthong ba ma yin no zhe na/_bden pa mthong ba zhes bya
[\[234a.4\]]ba'i sgra de'i don gang yin/_gal te nang gi skye mched rnams phyin ci ma log pa de kho na dang bcas pa nyid mthong ba'o zhe na ji skad bstan pa'i tshul gyis skye ba bkag pa'i phyir sdug bsngal skye ba med pa la sogs par mthong ba ni 'phags pa'i bden pa yin par grub pa'i phyir/_'dod pa'i don
[\[234a.5\]]nyams so/_/'di na sdug bsngal la sogs pa ji ltar mthong na bden pa mthong ba yin zhes dpyad par bya ba yin gyi[#]/_ma'i lA tu'i tshul gyis byung rgyal du brjod do cog gzung bar bya ba ma yin no/_/de la 'dir rab tu byed pa'i don ni pha rol pos stong pa nyid smra ba la skyon gdags pa/_smras
[\[234a.6\]]pa dag [#]phyir bzlog pa'i sgo nas rab tu byed pa'i dang por smras pa'i gtan tshigs mi mthun pa'i phyogs 'ba' zhig la yod par bstan pas 'phags pa'i bden pa rnams ngo bo nyid med pa nyid du bstan pa yin no/_/de'i phyir tshangs pa rnam grangs des kyang khyod kyis [#]'di ltar rig par
[\[234a.7\]]bya ste/_ji ltar sdug bsngal dang kun 'byung dang /_'gog pa dang /_lam ni 'phags pa rnams kyi bden pa ma yin gyi/_tshangs pa 'di ltar sdug bsngal gyi skye ba med pa gang yin pa de 'phags pa rnams kyi bden pa yin pa dang /_kun 'byung gi kun 'byung ba med pa gang yin pa de
[\[234b\]]
[\[234b.1\]]'phags pa rnams kyi bden pa yin pa dang /_chos thams cad gtan du bkag pa dag la gtan 'gog pa gang yin pa de 'phags pa rnams kyi bden pa yin pa dang /_chos thams cad mnyam pa nyid dag la gnyis su med pa nyid du lam sgom [#]pa gang yin pa de 'phags pa rnams kyi bden
[\[234b.2\]]pa yin par shes par bya'o zhes bya ba la sogs pa gsungs pa de dag grub pa yin no/_/slob dpon legs ldan byed kyis nye bar sbyar ba/_dbu ma'i [#]rtsa ba'i 'grel pa shes rab sgron ma las/_'phags pa'i bden pa brtag pa zhes bya ba ste/_rab tu byed pa nyi shu bzhi pa'o//_//da
[\[234b.3\]]ni de bzhin du stong pa nyid kyi mi mthun pa'i phyogs kyi khyad par dgag pas mya ngan las 'das pa ngo bo nyid med pa nyid du bstan pa'i don gyi dbang gis rab tu byed pa nyi shu lnga pa brtsam mo/_/'dir smras pa/_khyod 'dod pa ltar/_gal te 'di dag kun stong na/_/'byung ba med cing
[\[234b.4\]]'jig pa med/_/ngo bo nyid med pa'i phyir dper na mo gsham gyi bu bzhin no zhes bya bar bsams so/_/de dag med pa'i phyir nyon mongs pa rnams la yang 'byung ba dang 'jig pa med la/_de dag dang [#]ldan pa'i ming dang /_gzugs la yang 'byung ba dang 'jig pa med pas/_gang zhig
[\[234b.5\]]spangs dang 'gags pa las/_/mya ngan 'da' bar [#]'gyur bar 'dod/_/phung po lhag ma dang bcas pa dang /_phung po'i lhag ma med pa'i mya ngan las 'das pa'i dbyings kyi dbang gis so/_/gang zhig spang bas [#]sam/_'gag [#]pas mya ngan las [#]'da' bar yang 'dod de/_ji skad du/_
[\[234b.6\]]dga' ba'i 'dod chags dang ldan pa'i sred pa de zad cing /_bral ba gang yin pa de ni mya ngan las 'das pa'o zhes kyang gsungs la/_de bzhin du/_ma zhum pa yi lus kyis ni/_/tshor ba dang du len pa na/_/de yi sems ni rnam par grol/_/mar me shi bar gyur pa bzhin/_/zhes kyang
[\[234b.7\]]gsungs so/_/[#]mya ngan las 'das pa thob pa de yang ngo bo nyid yod pa 'di ma gtogs par gzhan gyis mi 'thob pas de'i phyir dngos po rnams ngo bo nyid yod pa nyid du 'dod par bya'o/_/ngo bo nyid med pa nyid du smra ba rnams la ni gang ngo bo nyid med pa de la mya ngan las 'das pa 'thob [#]pa med de/_
[\[235a\]]
[\[235a.1\]]'byung ba dang 'jig pa med pa'i phyir dper na mo gsham gyi bu bzhin/_ngo bo nyid med pa nyid du rjes su dpog pas mya ngan las 'das pa 'thob [#]pa med pas mya ngan las 'das pa 'thob pa bsal ba'i phyir dam bcas pa la chos can gyi khyad par bsal ba'i skyon yod do/_/de ni bzang po ma yin te/_ji ltar
[\[235a.2\]]sgyu ma'i mar me ngo bo nyid dang bral ba 'chi ba tha snyad du gtogs pa'i blo'i spyod yul du yod par mi 'gal ba de bzhin du 'du byed rnams ngo bo nyid med pa yin yang thog ma med pa'i rkyen brgyud pa las skyes pa sgyu ma dang /_smig rgyu lta bu dag gi skye ba med pa ni mya ngan las 'das pa yin no/_/
[\[235a.3\]]de'i 'thob pa yang 'grub pa'i phyir ngo bo nyid yod pa nyid rigs pa dang ni [#]ldan par shes par bya'o/_/dngos po rnams med pa'i ngo bo nyid du khas ma blangs pa'i phyir dam bcas pa la skyon med do/_/glags yod pa'i skyon yang med de/_mo gsham gyi bu la sogs pa dag don dam par dpe
[\[235a.4\]]nyid du ma grub pa'i phyir ro/_/gzhan yang ji ltar dngos po rnams ngo bo nyid med pa nyid du rtogs [#]pa la/_gal te 'di dag kun stong na/_/'byung ba med cing 'jig pa med/_/gang zhig spang dang 'gag [#]pa las/_/mya ngan 'da' bar 'gyur bar 'dod/_/ces bya ba de bzhin du dngos po
[\[235a.5\]]rnams ngo bo nyid du rtogs [#]pa la yang /_gal te 'di kun mi stong na/_/'byung ba med cing 'jig pa med/_/gang zhig spang [#]dang 'gag pa las/_/mya ngan 'da' bar 'gyur bar 'dod/_/ngo bo nyid la 'gyur ba med pas spang ba [#]dang /_'gag pa mi 'thad pa'i phyir de kho na rab tu ma mthong ba
[\[235a.6\]]nyid kyi ngo bo nyid la de kho na mthong ba mi 'thad pa'i phyir ro zhes bya bar dgongs so/_/de'i phyir ngo bo nyid yod par smra ba dag nyid la mya ngan las 'das pa'i thob pa yod pa [#]bstan dka'o/_/ngo bo nyid med pa nyid la ni sgyu ma'i mar me 'chi ba bzhin du mya ngan las 'das pa thob pa yod par rung ngo /_/mya ngan las
[\[235a.7\]]'das pa 'thob [#]par rjes su dpog pas ngo bo nyid med pa nyid kyis ngo bo nyid yod pa nyid bsal ba'i phyir dam bcas pa la chos kyi [#]ngo bo nyid bsal ba'i skyon yod do/_/yang na pha rol dag na re/_gal te 'di dag kun stong na/_/'byung ba med cing 'jig pa med/_/de'i phyir/_gang zhig spong [#]dang 'gag
[\[235b\]]
[\[235b.1\]]pa las/_/mya ngan 'da' bar 'gyur bar 'dod/_/gal te 'du byed 'di dag mya ngan las 'da' bar 'dod na ni/_'du byed de dag don dam par ngo bo nyid yod pa kho nar shes par bya ste/_nyon mongs pa spang ba dang /_ming dang gzugs 'gags [#]pas mya ngan las 'das pa thob pa'i phyir ro/_/rnga mo la
[\[235b.2\]]sogs pa'i rwa yod pa ma yin pa dag la ni de dag med do zhes zer ro/_/slob dpon gyis bshad pa/_gal te 'di kun mi stong na/_/'byung ba med cing 'jig pa med/_/ngo bo nyid yod pas nges par gnas pa ngo bo nyid mi 'gyur ba la de dag mi 'thad pa'i phyir ro/_/de'i phyir/_gang zhig spang dang 'gag
[\[235b.3\]]pa las/_/mya ngan 'da' bar 'gyur bar 'dod/_/'di ltar khyod kyis smras pa'i gtan tshigs la rjes su 'gro ba yod par gyur na ni bsgrub par bya ba sgrub [#]nus par yang 'gyur grang na/_de yang med pas kho bo cag gi phyogs la ngo bo nyid yod par smra ba'i gtan tshigs thun mong ma yin pa nyid dang
[\[235b.4\]]don 'gal ba nyid kyang yin no/_/gtan tshigs kyi don dri bar yang bya ste/_ji tha snyad du mya ngan las 'das pa thob pa'i phyir ram/_'on te don dam par 'thob pa'i phyir de la gal te tha snyad du ni grub pa la sgrub pa yin no/_/'on te/_don dam par [#]ni kho bo cag_/spangs pa med la thob med pa/_/chad
[\[235b.5\]]pa med la [#]rtag med pa/_/'gag pa med pa skye med pa/_/de ni mya ngan 'das par 'dod/_/de'i phyir nyon mongs pa spang ba dang /_ming dang /_gzugs 'gags [#]pas mya ngan las 'das pa thob [#]pa'i phyir ro zhes gang smras pa'i gtan tshigs de'i don ma grub pa nyid do/_/yang gzhan yang /_
[\[235b.6\]]'di la mya ngan las 'das pa smra ba dag las kha cig ni/_mya ngan las 'das pa rdzas [#]su yod par smra/_gzhan dag ni rdzas [#]su yod pa ma yin par smra ste/_de gnyi ga yang ji ltar mi 'thad pa de ltar brtag [#]par bya'o/_/de'i phyir/_mya ngan 'das pa dngos po min/_/rga shi'i mtshan nyid thal
[\[235b.7\]]bar 'gyur/_/mya ngan [#]'das pa dngos po yin [#]par ston pa'i rjes su dpag pa med pa'i phyir dang /_dngos po nyid rjes su dpog pas rga shi'i mtshan nyid kyis mya ngan las 'das pa rga shi'i mtshan nyid can du thal bar 'gyur ba'i phyir ro/_/rga dang 'chi ba med pa yi/_/dngos po yod pa ma yin
[\[236a\]]
[\[236a.1\]]no/_/dngos po ni rga shi med na mi 'byung ba nyid yin pa'i phyir ro zhes bya bar dgongs so/_/de ni mi 'dod de/_mya ngan las 'das pa ni rga shi med par 'dod pas de'i phyir smra bar nus te/_don dam par mya ngan las 'das pa ni dngos po ma yin te/_rga shi med pa'i phyir
[\[236a.2\]]dper na mo gsham gyi bu bzhin pas de'i phyir khyod kyi phyogs la yang gtan tshigs kyi don ma grub pa de nyid yod do/_/yang na sun dbyung ba'i lam gzhan yod de/_mya ngan las 'das pa dngos po yin par smra ba dag gi phyir bshad pa/_gal te mya ngan 'das dngos na/_/mya ngan 'das pa 'dus
[\[236a.3\]]byas 'gyur/_/'dus byas yin par ni mi 'dod de/_'dis ni mya ngan las 'das pa'i chos ni 'dus byas nyid ma yin par bstan to/_/dngos po 'dus byas ma yin pa/_/'ga' yang ji ltar yod ma [#]yin/_/'dis ni chos mthun pa'i phyogs kyi dpe bstan to/_/de'i phyir rjes su dpag
[\[236a.4\]]pa ni mya ngan las 'das pa ni dngos po ma yin te/_'dus byas ma yin pa'i phyir dper na nam mkha'i me tog bzhin no/_/yang na sbyor ba'i lam gzhan yang yod de/_gal te mya ngan 'das dngos na/_/ji ltar myang 'das de brten min/_/dngos po ni brten nas gdags par bya ba nyid med na mi
[\[236a.5\]]'byung ba'i phyir ro zhes bya bar dgongs so/_/'dis ni mya ngan las 'das pa'i chos ni brten nas gdags par bya ba nyid ma yin par bstan to/_/de nyid kyi phyir bshad pa/_dngos po brten par ma yin pa/_/'ga' yang yod pa ma yin no/_/gang ma brten par yod pa'i dngos po ni 'ga'
[\[236a.6\]]yang med do/_/'dis ni chos mthun pa'i phyogs kyi dpe bstan to/_/de'i phyir rjes su dpag pa ni mya ngan las 'das pa ni dngos po ma yin te/_brten nas gdags par bya ba nyid ma yin pa'i phyir dper na ri bong gi rwa bzhin no/_/gos dmar sde gang dag mya ngan las 'das pa mar me shi ba
[\[236a.7\]]bzhin no zhes smra ba dang /_mdo sde pa dag skye ba med pa tsam la mya ngan las 'das par tha [#]snyad 'dogs pa de dag gi phyir bshad pa/_gal te mya ngan 'das dngos min/_/dngos med ji ltar rung bar 'gyur/_/gal te mya ngan las 'das pa dngos po med pa yin na dngos po med pa rdzas
[\[236b\]]
[\[236b.1\]]su med pa'i rnam grangs [#]bye brag tu smra ba la sogs pas [#]brtags pa/_don dam pa'i dge ba dang nyon mongs pa nye bar zhi ba'i mtshan nyid dag ji ltar rung bar 'gyur te/_dngos po med pa la nam mkha'i me tog bzhin du dge ba nyid la sogs pa dag mi 'thad pa'i phyir dang /_mya ngan las
[\[236b.2\]]'das pa rdzas su med pa'i ngo bo nyid yin par ston pa'i rjes su dpag pa med pa'i phyir mya ngan las 'das pa dngos po med pa ma yin no zhes bya bar dgongs so/_/yang gzhan yang /_ji skad bstan pa'i sgrub pas/_gang la mya ngan 'das dngos yin/_/de la dngos med yod ma yin/_/
[\[236b.3\]]mar me'i dpes mar me ni dngos po nyid yin par 'jig rten la grags te/_phyis med pa'i phyir ro/_/yang gzhan yang /_gal te mya ngan 'das dngos min/_/ji ltar myong [#]'das de brten min/_/mar me dngos po med pa brten nas gdags pa ni brten nas gdags par bya ba nyid yin
[\[236b.4\]]pa'i phyir ro zhes bya bar dgongs so/_/de nyid kyi phyir bshad pa/_gang zhig brten [#]pa ma yin pa'i/_/dngos med yod pa ma yin no/_/gang ma brten par yod pa'i dngos po med pa ni 'ga' yang med do/_/gang gi phyir de ltar ji skad bstan pa'i tshul gyis don dam par mya ngan las 'das pa
[\[236b.5\]]dngos po dang dngos po med pa ma yin pa de'i phyir/_'ong ba dang ni 'gro ba'i dngos/_/brten te ma rgyur [#]byas gang yin pa/_/de ni brten min rgyur byas min/_/mya ngan 'das pa yin par bstan/_/'ong ba dang 'gro ba'i dngos po brten nas 'byung ba dang /_rgyur byas nas gdags pa gang yin pa de
[\[236b.6\]]dag brten nas 'byung ba med pa dang /_rgyur byas nas gdags pa med pa ni tha snyad du mya ngan las 'das pa yin par bstan pas don dam par mya ngan las 'das pa dngos po dang /_dngos po ma yin pa nyid du bkag kyang khas blangs pa la gnod pa'i skabs med do/_/yang gzhan yang /_'byung
[\[236b.7\]]ba dang ni 'jig pa dag_/spong bar ston pas bka' stsal to/_/mdo sde las ji skad du/_gang dag 'byung ba'am 'jig pas srid pa las nges par 'byung ba yongs su tshol bar byed pa de dag gi de ni yongs su mi shes pa yin [#]no zhes gsungs pa lta bu'o/_/de [#]phyir mya ngan [#]'das pa ni/_/
[\[237a\]]
[\[237a.1\]]dngos min dngos med min par rigs/_/gal te 'byung ba ni spang bar bya ba nyid kyis sun dbyung bar bya ba [#]yin pa'i phyir/_dngos po nyid 'gag par mi rigs so zhe na/_'byung ba yang 'khor ba'i [#]dngos po'i bdag nyid yin pa'i phyir skyon med do/_/gzhan dag gis smras pa/_thar pa'i don [#]ni dngos
[\[237a.2\]]po [#]yang yin la/_/dngos po med pa yang yin pa'i phyir/_gnyi ga'i bdag nyid yin pa'i phyir skyon med do/_/gzhan dag gis smras pa/[# ]de'i phyir 'di bshad de/_gal te mya ngan 'das pa ni/_/dngos dang dngos med gnyis yin la[#]/_/dngos dang dngos po med pa dag_/thar par 'gyur bar de mi rigs/_/dgag
[\[237a.3\]]pa mi mthun pa'i phyir te/_gal te dngos po yin na ji ltar dngos po med pa yin/_ci ste dngos po med pa yin na ni dngos po zhes bya ba ma yin no/_/ci ste yang ltos [#]pa'i dbang gis dngos po dang dngos po med pa'i mtshan nyid yin te/_lus dang /_dbang po dang /_blo med pa'i phyir dngos po med pa yin la/_bde
[\[237a.4\]]ba la zlar med pa gtan du ba dang ldan pa'i phyir dngos po yin no zhe na/_de ni bzang po ma yin te/_lus la sogs pa'i skye ba bkag pa kho nas/_de dag med pa bkag pa'i phyir dang /_bde ba la zlar med pa gtan du ba yang 'dus byas kyi skye ba bkag pa kho nas bkag pa'i phyir dang /_bde ba 'dus ma byas pa
[\[237a.5\]]yod pa nyid du ston pa'i rjes su dpog [#]pa med pa'i phyir de ni rigs pa ma yin no/_/lhag ma ni snga ma bzhin no/_/yang gzhan yang /_gal te mya ngan 'das pa ni/_/dngos dang dngos med gnyis yin na/_/mya ngan 'das pa ma brten min/_/'o na ji lta zhe na/_brten pa [#]yin par 'gyur te/_
[\[237a.6\]]'di ltar/_de ni gnyis la brten phyir ro/_/dngos po dang dngos po med pa'i mtshan nyid gnyis la brten pa'i phyir ro/_/mya ngan las 'das pa nyid [#]la brten par mi 'dod de/_rnam pa de lta bu yod par bstan dka' ba'i phyir ro zhes bya bar dgongs so/_/yang gzhan yang /_gal te
[\[237a.7\]]mya ngan 'das pa ni/_/dngos dang dngos med gnyis yin na/_/mya ngan 'das pa 'dus ma byas/_/dngos dang dngos med 'dus byas yin/_/de ltar na 'dis ni mya ngan las 'das pa'i chos ni dngos po dang dngos po med pa'i mtshan nyid las gzhan yin par ston te/_gang zhig
[\[237b\]]
[\[237b.1\]]gang las 'dzin pa'i [#]mtshan nyid gzhan yin pa de ni de'i bdag nyid yin par mi rigs te/_me chu'i mtshan nyid las gzhan yin pa de chu'i bdag nyid ma yin pa bzhin no zhes bya bar dgongs so/_/gzhan dag gis smras pa/_gang la dngos po dang dngos po med pa dag yod pa de mya ngan
[\[237b.2\]]las 'das pa yin gyi/_dngos po dang dngos po med pa'i bdag nyid ni ma yin te/_gcig la mi mthun pa'i bdag nyid gnyis med pa'i phyir ro/_/de dgag pa'i phyir bshad pa/_gal te mya ngan 'das pa la/_/dngos dang dngos med gnyis yod na/_/khyod kyi tshul gyis so/_/de
[\[237b.3\]]gnyis ni mi mthun pa yin pas mi mthun pa gnyis gcig la yod par mi rigs pas/_de'i phyir bshad pa/_de gnyis gcig la yod min te/_/snang ba dang ni mun pa bzhin[#]/_/de'i phyir de yang rigs pa ma yin no/_/brgal zhing brtag pa mtshungs pa'i yang phyir te/_gang la
[\[237b.4\]]dngos po dang dngos po med pa dag yod/_ci dngos po'am 'on te dngos po med pa la/_de gnyi ga [#]yang sngar bstan pa'i tshul gyis rigs pa ma yin pas [#]de yang snying po ma yin no/_/gang dag mya ngan las 'das pa ni dngos po yang ma yin la/_dngos po med pa yang ma yin no
[\[237b.5\]]zhes zer ba de dag gi phyir bshad pa/_dngos med dngos po med min pa/_/mya ngan 'das par gang ston pa/_/rab tu ston pa'o/_/dngos po med dang dngos po dag_/grub pa [#]de nyid 'grub par 'gyur/_/gnyi ga bkag pas dngos po yang ma yin dngos po med pa yang ma yin pa zhes
[\[237b.6\]]brjod pa'i phyir dang /_dngos po dang dngos po med par yod par ston pa'i rjes su dpog [#]pa med pa'i phyir ro/_/yang gzhan yang /_gal te mya ngan 'das pa ni/_/dngos min dngos po med min na/_/khyod [#]'dod pa ltar ro/_/dngos min dngos po med min zhes/_/gang zhig
[\[237b.7\]]gis ni de mngon byed/_/de mngon par byed pa'i shes pa'am/_brjod pa dgag pa sngar bstan zin pa'i phyir ro zhes bya bar dgongs so/_/yang gzhan yang /_bcom ldan mya ngan 'das gyur nas[#]/_/yod par mi mngon de bzhin du/_/med do zhe'am gnyi ga dang /_/gnyis
[\[238a\]]
[\[238a.1\]]min [#]zhes kyang mi mngon no/_/de bzhin gshegs pa mya ngan las 'das nas yod pa dang /_med pa dang /_yod kyang yod la med kyang med pa dang /_yod pa yang ma yin/_med pa yang ma yin no zhes bya bar mi mngon no/_/bcom ldan bzhugs par gyur na
[\[238a.2\]]yang /_/yod par mi mngon de bzhin du/_/med do zhe'am gnyi ga dang /_/gnyis min zhes kyang mi mngon no/_/de bzhin gshegs pa bzhugs na yang yod pa dang /_med pa dang /_yod kyang yod la med kyang med pa dang /_yod pa yang ma yin/_med pa yang ma yin no zhes bya
[\[238a.3\]]bar mi mngon no/_/de ltar srog gang yin pa de lus yin pa dang /_srog kyang gzhan la lus kyang gzhan no zhes bya bar mi mngon no zhes bya ba'i bar gyi lung du ma bstan pa'i dngos po dag [#]de dag ma bkag pa kho na'i phyir/_mya ngan las 'das pa ma grub pas/_gtan tshigs kyi don ma grub pa
[\[238a.4\]]nyid nyams pa med do/_/'dir smras pa/_don dam par mya ngan las 'das pa ni yod pa kho na yin te/_skye ba dang rga shis 'jigs pa rnams de thob par bya ba'i phyir 'jug pa yod pa'i phyir ro/_/med pa la khyad par can rnams de thob par bya ba'i phyir 'jug pa ma mthong ste/_dper na rus
[\[238a.5\]]sbal gyi spu bzhin no/_/mya ngan las 'das pa la ni de thob par bya ba'i phyir de khyad par can rnams lam sgom [#]pa la 'jug pa yod pas de'i phyir/_don dam par mya ngan las 'das pa ni yod pa kho na yin no/_/'dir bshad pa/_khyad par yod na ni gzhan gyis gzhan 'thob pa mthong ste/_dper
[\[238a.6\]]na/_lag pa rkang par [#]slebs pa lta bu yin na/_kho bo cag gi phyogs la don dam par 'khor ba dang mya ngan las 'das pa dag la rnam pa de lta bu med pas mya ngan las 'das pa thob par bya ba'i phyir 'jug pa med do/_/ci'i phyir zhe na/_'di ltar/_'khor ba mya ngan 'das pa las/_/khyad
[\[238a.7\]]par cung zad yod ma yin/_/mya ngan 'das pa 'khor ba las/_/khyad par cung zad yod ma yin/_/dmigs su med par mnyam pa nyid kyis gnyi ga yang dmigs su med pa'i phyir ro zhes bya bar dgongs so/_/ji ltar de dag brtags pa'i bdag nyid du dmigs su med pa de
[\[238b\]]
[\[238b.1\]]ltar ni bstan zin pas [#]de'i phyir de thob par bya ba'i phyir [#]ro zhes bya ba'i gtan tshigs de'i don ma grub pa nyid dang don 'gal ba nyid do/_/mya ngan las 'das pa [#]dang /_'khor ba dag khyad par med pa'i phyir bshad pa/_mya ngan 'das mtha' gang yin pa/_/de ni 'khor ba'i
[\[238b.2\]]mtha' yin te/_/mtha' ni de bzhin nyid dang /_chos nyid dang /_stong pa nyid ces bya ba dag gi rnam grangs so/_/de gnyis khyad par cung zad ni/_/shin tu phra ba'ang yod ma yin/_/chos nyid dbyer med pa'i phyir te/_nam mkha' la phyogs kyi khyad par yod kyang
[\[238b.3\]]mtshan nyid dbyer med pa bzhin no zhes bya bar dgongs so/_/'dir smras pa/_stong pa nyid ni lta bar gyur pa thams cad las nges par 'byin pa yin par gsungs na khyed kyis mya ngan las 'das pa ngo bo nyid med pa nyid du bshad pas med pa ni lta [#]ba'i gnyen po nyid yin par mi
[\[238b.4\]]rung ngo /_/de'i phyir mya ngan las 'das pa ni yod pa kho na yin te/_gnyen po yin pa'i phyir dper na snang ba bzhin no/_/de ni bzang po ma yin te/_don dam par mar me snang ba nyid dang /_dngos po nyid du ma grub pa'i phyir/_dpe med pas sgrub pa ma tshang ba nyid
[\[238b.5\]]yin no/_/chos thams cad mi dmigs pa ni stong pa nyid yin la/_de yang dmigs pa'i gnyen po yin par brjod na/_dmigs par bya ba'i don dmigs su med na yul de la dmigs pa yang med do/_/yod pa yang ma yin te/_ma skyes pa'i phyir dper na nam
[\[238b.6\]]mkha'i me tog bzhin no/_/med pa yang ma yin te/_dgag pa sngar bstan zin pa'i phyir ro/_/de lta bas na stong pa nyid la mngon par zhen pa ni rigs pa ma yin no/_/stong pa nyid du lta ba yang chos thams cad rnam pa thams cad du dmigs su med pa'i
[\[238b.7\]]bgegs yin pa'i phyir mkhas pa rnams spong bar byed do/_/mi mkhas pa rnams ni de nyid dngos po dang dngos po med pa las 'dzin par byed cing /_don med pa nyid sgrub par byed de/_ji skad du/_'od srungs gang stong pa nyid du lta ba de ni gsor mi rung bar nga smra'o zhes
[\[239a\]]
[\[239a.1\]]gsungs pa lta bu'o/_/de'i phyir de ltar stong pa nyid ma grub pas gnyen po yin pa'i phyir zhes bya ba'i gtan tshigs kyi don ma grub pa nyid do/_/yang na don dam par lta ba dag yod na ni de dag gi gnyen po yang rigs par 'gyur grang na/_lta ba de dag yod pa ma yin pas de brtag pa'i phyir 'di
[\[239a.2\]]bshad de/_'gags par gyur dang mtha' sogs dang /_/rtag la sogs par lta [#]ba dag_/mya ngan 'das dang phyi mtha' dang /_/sngon gyi mtha' la brten [#]pa yin/_/'gags par gyur pa ni de bzhin gshegs pa mya ngan las 'das nas yod pa dang med pa dang /_yod kyang yod la med kyang med pa
[\[239a.3\]]dang /_yod pa yang ma yin med pa yang ma yin par lta ba'o/_/mtha' la sogs pa ni 'jig rten mtha' yod pa dang /_mtha' med pa dang /_mtha' yod kyang yod la mtha' med kyang med pa dang /_mtha' yod pa yang ma yin mtha' med pa yang ma yin par lta ba'o/_/rtag pa la sogs pa ni 'jig rten
[\[239a.4\]]rtag pa dang /_mi rtag pa dang /_rtag kyang rtag la mi rtag kyang mi rtag pa dang /_rtag pa yang ma yin mi rtag pa yang ma yin par lta [#]ba'o/_/lta ba de dag ni go rims bzhin du mya ngan las 'das pa dang /_phyi ma'i mtha' dang /_sngon gyi mtha' la brten pa yin pas/_ngo bo nyid las yod pa ma yin
[\[239a.5\]]no/_/log par rnam par rtog pa la sogs [#]pa'i bag chags kyi skyon gyis rnam par rtog pa dang /_rnam par brtags pa'i dngos po ngo bo nyid med pa nyid du bstan zin pas de'i phyir/_dngos po thams cad stong pa la/_/mtha' yod ci zhig mtha' med ci/_/mtha' dang mtha' med ci zhig yin/_/mtha'
[\[239a.6\]]min mtha' med min pa ci/_/de nyid ci zhig gzhan ci yin/_/rtag pa ci zhig mi rtag ci/_/rtag pa mi rtag gnyis ka ci/_/gnyi ga min pa'ang ci zhig yin/_/rnam par brtag par bya ba'i dngos po med pa na gzhi med pa la de dag tu rnam par rtog pa med pa'i phyir ro zhes bya bar dgongs so/_/de'i phyir mdo
[\[239a.7\]]sde las kyang /_gang la rnam brtag [#]yod min pa/_/de la rnam rtog ga la yod/_/rnam brtag rnam rtog zad gyur pas/_/bstan [#]pa rnam par grol bar 'gyur/_/zhes gsungs so/_/tha snyad pa'i gtan tshigs su rtog na ni/_skyon snga ma bzhin no/_/gzhan dag gis smras pa/_don dam par mya ngan las 'das pa
[\[239b\]]
[\[239b.1\]]ni yod pa kho na yin te/_de thob par bya ba'i phyir bcom ldan 'das kyis dbang po dang /_bsam pa dang /_mos pa dang /_dus dang /_yul la ltos pas chos bstan pa'i phyir ro/_/de med na sgrub pa de mi 'thad de/_dper na ri bong gi rwa bzhin no/_/bcom ldan 'das kyis chos kyi phung po brgyad khri bzhi stong mya ngan
[\[239b.2\]]las 'das pa thob par bya ba'i phyir spyad pa'i gnyen por bka' stsal pas/_de'i phyir de yod pas don dam par mya ngan las 'das pa yod pa kho na yin no/_/de la 'dir gal te don dam par chos bstan pa'i phyir ro zhes bya bar gtan tshigs kyi don rtogs par 'dod na ni de mi rung ste/_kho bo cag gi phyogs la/_dmigs pa
[\[239b.3\]]thams cad nyer zhi zhing /_/spros pa nyer zhi zhi ba ste/_/sangs rgyas kyis ni gang du yang /_/su la'ang chos 'ga' ma bstan to/_/dmigs pa thams cad nye bar zhi ba ni dmigs par bya ba'i [#]don med na yul med pa la dmigs pa med pa'i phyir dang /_'dus byas yin pa'i phyir dmigs par bya ba bzhin du
[\[239b.4\]]dmigs pa log pa'i phyir ro/_/spros pa nye bar zhi ba ni dmigs par bya ba'i don med pa kho na'i phyir yul de la brjod pa'i mtshan nyid kyi spros pa mi 'jug pa'i phyir ro/_/zhi ba ni gnod pa thams cad dang bral ba'i phyir ro/_/sangs rgyas kyis ni gang du yang /_/su la'ang chos 'ga' ma bstan to/_/zhes bya ba ni don dam
[\[239b.5\]]par chos thams cad kun brtags pa'i bdag nyid du yongs su ma grub pa'i phyir dang /_brjod du med pa'i phyir ro/_/yang na/_sangs rgyas kyis ni gang du yang /_/su la'ang chos 'ga' ma bstan to/_/zhes bya ba ni chos kyi de kho na ni rang rig par bya ba yin la/_brjod pa ni kun brtags pa spyi'i yul can yin pas de'i phyir chos kyi de
[\[239b.6\]]kho na de ni bstan par bya ba ma yin pa'i phyir ro/_/'on kyang tha snyad kyi bden pa rnam par gzhag [#]pa'i tshul du ni ston pas thams cad la phan gdags pa'i phyir/_bskal pa stong phrag dpag tu med par bsod nams dang /_ye shes kyi tshogs rab tu bsags pa las/_nges par 'khrungs pa yid
[\[239b.7\]]bzhin gyi nor bu gzugs sna tshogs dang ldan pa lta bu rnam par mi rtog pa las rtsol [#]ba mi mnga' bar sems can rnams kyi bsam pa'i dbang gis theg pa gsum dang ldan pa'i gsung 'byung zhing /_de'i dbang gis nyan pa'i skye bo rnams ston pa bdag cag la chos ston to snyam du de la rnam
[\[240a\]]
[\[240a.1\]]par rmongs par yang 'gyur ro/_/yang na/_sangs rgyas kyis ni gang du yang /_/su la 'ang chos 'ga' ma bstan to/_/zhes bya ba ni/_sku min sku las gzhan ma yin/_/de la sku med der de med/_/de bzhin gshegs pa sku ldan min/_/de bzhin gshegs pa gang zhig
[\[240a.2\]]yin/_/zhes bstan pa'i tshul gyis don dam par ston pa de bzhin gshegs pa zhes bya ba'i ngo bo nyid 'ga' yang med la/_gang du bstan par bya ba dang /_gang la bstan par bya ba dang /_gang bstan par bya ba yang med pas [#]de dag rdzas su yod pa ma yin pa'i phyir ro/_/yang na/_sangs rgyas kyis ni
[\[240a.3\]]gang du yang /_/su la'ang chos 'ga' ma bstan to/_/zhes bya ba ni 'du byed rnams ni byed pa med pa yin la/_'du byed kyi tshogs zag pa med pa sgrib pa gnyis spangs pa/_sangs rgyas kyi chos ma 'dres pa la sogs pa'i gzhir gyur pa ni sangs rgyas yin te/_de la ni bya ba med pas ston pa mi 'thad
[\[240a.4\]]pa'i phyir dang /_gang la bstan par bya ba de yang 'du byed kyi tshogs g.yo ba med pa zag pa dang bcas pa dang /_zag pa med pa yin pas/_nyan pa dang 'dzin pa la sogs pa'i tha snyad med pas don dam par nyan pa dang /_'dzin par byed pa med pa'i phyir dang /_gang du gang bstan par bya ba yang don
[\[240a.5\]]dam par bong [#]ba dang /_sprul pa lta bu yin pa'i phyir ro/_/yang na/_sangs rgyas kyis ni gang du yang /_/su la'ang chos 'ga' ma bstan to/_/zhes bya ba ni sngon gyi smon lam gyi shugs kyi dbang dang /_byang chub sems dpa'i spyad pa spyod pa na bsdu ba'i dngos po bzhis bsdus pa'i sems can dge
[\[240a.6\]]ba'i rtsa ba bskyed pa dang /_nye bar bsags pa dang /_yongs su smin par gyur pa rnams kyi rgyu'i mthu nyid las mos pa dang /_dbang po dang /_bsam pa'i dbang gis chos ston pa zhes bya ba'i gsung sbyin pa la sogs pa'i gzhir gyur pa yan lag drug cu dang ldan pa/_sems can thams cad yang dag
[\[240a.7\]]par mgu bar mdzad pa/_de bzhin gshegs par [#]phrin las lta bur 'byung gi[# ]/de bzhin gshegs pa rtag tu mnyam par [#]mdzad pa lhun gyis grub pa rtog pa dang dpyod [#]pa mi mnga' ba rnams la 'jug pa mi 'thad pa'i phyir ro/_/yang na/_sangs rgyas kyis ni gang du yang /_/su la'ang chos 'ga' ma
[\[240b\]]
[\[240b.1\]]bstan to/_/zhes bya ba ni bcom ldan 'das kyis sngon gyi drang srong rnams kyis gsungs pa nyid kyi chos rang gi mngon par shes pas mngon sum du mdzad nas yi ge lhag chad med par rjes su ston par mdzad de/_chos thams cad ni sngon gyi drang srong rnams kyis gsungs pas/_sangs rgyas snga ma
[\[240b.2\]]rnams kyis gsungs pa nyid rjes su ston pa'i phyir ro zhes bya bar dgongs so/_/[#]sangs rgyas kyis ni gang du yang /_/su la'ang chos 'ga' ma bstan to/_/zhes bya ba ni don dam par chos rnams bdag nyid de dang /_de dag gis gtan du stong pa'i phyir chos gang zhig shes pa rang gi mtshan nyid kyi yul
[\[240b.3\]]can nam spyi'i mtshan nyid kyi yul can gyi ngo bo nyid gang gis bdag nyid kyis gzung bar bya ba'i chos de yod pa ma yin pa'i phyir te/_ji skad du/_bcom ldan 'das de bzhin gshegs pas de bzhin gshegs pa mar me mdzad las blangs pa'i chos de ni 'ga' yang ma mchis te/_de ci'i slad du
[\[240b.4\]]zhe na/_chos thams cad ni gzung [#]du ma mchis shing brjod du ma mchis pa'i slad du'o zhes gsungs pa lta bu'o/_/'dir mu stegs can ngan pa spobs pa rlom pa dngos po rnams kyi [#]ngo bo nyid stong pa nyid rnam pa thams cad du gsal bar byed pa theg pa mchog gi tshul gyis dpa' bkong ba/_ngan
[\[240b.5\]]g.yo'i rjes su 'jug pa dag gis rang gi grub pa'i mtha'i skyon bcab pa'i phyir smras pa/_sangs rgyas rnam rtog med pa yi/_/theg pa chen po mi rung ste/_/gang phyir don dam sangs rgyas kyis/_/chos ni bstan pa ma byas phyir/_/sprul sangs rgyas kyi'ang mi rung ste/_/de la sems can [#]sogs
[\[240b.6\]]med phyir/_/de phyir sprul pa sangs rgyas min/_/des ni chos kyang bstan ma byas/_/don dam du ni mi rtog pa'i/_/stong la snying rje mi 'dod de[#]/_/gang la snying rje byed pa yi/_/sems can med phyir sangs rgyas med/_/gal te kun rdzob snying rje yod/_/smad 'tshong du bar byed dang 'dra/_/smad 'tshong rnams kyi
[\[240b.7\]]dud mo gang /_/de ni kun rdzob snying rje [#]min/_/zhes bya ba la sogs pa'o/_/de la 'dir don dam pa'i mtshan nyid med pas mtshan nyid gcig pa nyid kyis sangs rgyas kyang yod pa ma yin/_theg pa chen po yang ma yin te/_don dam pa ni gnyis su med pa'i ye shes kyi spyod yul yin pa'i phyir/_kho bo
[\[241a\]]
[\[241a.1\]]cag gi tshul nyid smras par gyur to/_/de bzhin gshegs pa'i sku rnam par mi rtog pa las kyang /_sprul pa'i skus thams cad la phan 'dogs par bzod pa gzhan la phan pa dang /_bde ba bsgrub [#]pa'i thugs dam gyis [#]yongs su bsgos pa nyid dang /_sngon gyi smon lam
[\[241a.2\]]gyi shugs kyi dbang gis rnam pa thams cad du 'byung ste/_de la brten nas yi ge dang ngag dang tshig rjes su mthun pa'i mtshan nyid kyi gsung chos dang /_gang zag bdag med par mu stegs byed dang /_nyan thos dang rang sangs rgyas yin nam [#]sangs rgyas thams cad dang /_thun mong ma yin pa rnams [#]
[\[241a.3\]]gsal bar mdzad pa/_pha rol tu phyin pa rnams yang dag par 'grub pa'i phyir theg pa mchog gis 'gro ba rnams la nye bar 'byung ste/_de ni theg pa chen po zhes bya'o/_/don dam pa pa'i sangs rgyas yod na bstan pa brjod pa'i gsung 'byung ba'i phyir ston pa yang bstan pa dag gi mdzad pa
[\[241a.4\]]po nyid du 'dod pa kho na yin pas grags pa'i gnod pa yang med do/_/ci ste yang la la 'di snyam du de bzhin gshegs pa'i bstan pa ni byed pa po de bzhin gshegs pa rnam par rtog pa can dang ldan pa yin te/_sgra'i mtshan nyid [#]yin na gzhan gyi [#]bsam pa'i dbang gis de 'byung ba'i phyir
[\[241a.5\]]dper na nyan thos la sogs pa'i bstan pa bzhin no snyam du sems na/_de ni rigs pa ma yin te/_sprul pa bstan pa dag gis ma nges pa nyid yin pa'i phyir ro/_/'dis ni rnam par mi rtog pa la bstan pa mi rung ste/_rnam par mi rtog pa'i phyir dper na bong ba bzhin no zhes rjes su dpog
[\[241a.6\]]pa la yang skyon gyis lan btab pa yin no/_/gtan tshigs kyi don rang la ma grub pa nyid kyang ma [#]yin no/_/gzhan gyi phyogs la grub pa gtan tshigs nyid yin pa'i phyir gtan tshigs kyi don ma grub pa nyid ma yin no zhes phyir zlog [#]par byed na yang lan snga ma bzhin no/_/sprul pa'i sangs rgyas ni don dam
[\[241a.7\]]pa'i sangs rgyas las gzhan nyid du brjod par bya ba ma yin pa'i phyir tha snyad pa'i sangs rgyas nyid zlog [#]par mi byed do/_/des bstan [#]pa yang zlog par mi byed do[#]/_/don dam pa pa'i sangs rgyas ni gsung gi rgyu yin pa'i phyir dang /_tha snyad du mdzad pa po nyid du grub pa'i phyir ro/_/don dam par ni de
[\[241b\]]
[\[241b.1\]]bzhin gshegs pa la spros pa mi mnga' ba'i phyir/_de bzhin gshegs pa thugs rje mi mnga' ba'am/_thugs rje dang ldan pa'o zhes bya ba'i rnam par rtog pa'i spros pa mi mnga' ba'i phyir/_thugs rje dang [#]thugs rje'i gnas sems can med pa'i phyir thugs rje yang yod pa ma yin la/_
[\[241b.2\]]de dang ldan pa yang yod pa ma yin pas 'di yang kho bo cag gi tshul nyid gsal bar byed pa yin no/_/kun rdzob tu ni kho bo cag la sems can dang /_thugs rje yang yod pas gzhi de las bcom ldan 'das kyang yod de/_de'i dbang gis sems can la phan pa dang /_bde ba rnam pa sna tshogs
[\[241b.3\]]sgrub pa'i thugs dam bzhes pa yin par grub [#]'dod do/_/de la thugs rje ni gzhan sdug bsngal bas thugs thag pa nas sdug bsngal bar 'gyur ba'i mtshan nyid de/_dper na ma bu la byams pa/_bu gcig pa la ji lta ba bzhin du sangs rgyas dang byang chub sems dpa' rnams kyang sems
[\[241b.4\]]can thams cad la de bzhin no/_/gal te smad 'tshong ma la yod par gyur na yang de la mi dgar ci yod/_de lta mod kyi ba [#]spu'i khung bu dang /_nam mkha'i khams dag mtshan nyid 'drar zin kyang /_khyad par shin tu che ba de bzhin du che[#]/_bcom ldan 'das kyi [#]thugs rje yang smad 'tshong
[\[241b.5\]]ma'i ngud mo lta bu ma yin te/_bskal pa stong phrag dpag tu med pa nas yongs su bsgom [#]pa nyid kyis rab tu [#]mthar phyin par gyur pa'i phyir dang /_sems can gyi khams ma lus pa la khyab pa'i phyir ro/_/ci ste bcom ldan 'das kyi thugs rje'i mtshan nyid ji skad bstan pa de smad 'tshong ma la
[\[241b.6\]]med na ni/_'o na [#]bcom ldan 'das kyi thugs rje ni smad 'tshong ma'i ngud mo dang 'dra ste/_gal te kun rdzob snying rje yod/_/smad 'tshong ngu bar byed dang 'dra/_/zhes smras pa de rigs pa ma yin no/_/gal te sangs rgyas kyi thugs rje ni thugs thag pa nas [#]ma yin te/_kun rdzob pa yin pa'i phyir
[\[241b.7\]]dper na smad 'tshong ma'i ngud mo bzhin no zhe na/_de ni bzang po ma yin te/_bu la byams pa la sogs pa'i snying rje dag gis ma nges pa nyid yin pa'i phyir ro/_/de'i phyir mu stegs can dag ni [#]rab tu zhe sdang ba'i sgregs pa dri nga ba'i tshig kun du brjod pa na rang gi bsam pa'i bdag nyid ngan pa nyid du ston
[\[242a\]]
[\[242a.1\]]par byed pa yin no//_//dbu ma'i rtsa ba'i 'grel pa shes rab sgron ma/_bam po bcu dgu pa/_rnal 'byor spyod pa po [#]dag gis smras pa/_dmigs pa thams cad nyer zhi zhing /_/spros pa nyer zhi zhi ba ste/_/sangs rgyas kyis ni gang du yang /_/su la 'ang chos 'ga' ma
[\[242a.2\]]bstan to/_/zhes bya ba ni bden na de rtogs par bya ba'i thabs gzhan gyi dbang la skur pa 'debs pa de ni mi rung ste/_'o na ji lta bu zhe na/_ngo bo nyid gsum shes par bya/_/dang po kun du brtags pa yin/_/gnyis pa [#]gzhan gyi dbang yin te/_/tha ma yongs su grub pa yin/_/mtshan nyid
[\[242a.3\]]de bzhin skye ba dang /_/don dam ngo bo nyid med pas/_/ngo bo nyid ni gsum po dag_/ngo bo nyid med nyid du 'dod/_/de la gang gi tshe kun brtags pa'i ngo bo nyid med pa'i phyir mi dmigs shing /_gzhan gyi dbang gi ngo bo nyid kyang rgyu mtshan du mi 'dzin pas yang dag par rjes su mi mthong
[\[242a.4\]]ba de'i tshe na/_dmigs pa thams cad nye bar zhi ba yin no/_/de dag [#]lhan cig tu 'di dpyad par bya ste/_de la kun brtags pa'i ngo bo nyid ces bya ba de gang yin/_de mtshan nyid ngo bo nyid med pa nyid kyis ngo bo nyid med pa ni ji lta bu yin/_gal te kun brtags pa'i ngo bo nyid ni chos rnams
[\[242a.5\]]kyi ngo bo nyid dang /_khyad par la sogs par tha snyad pa'i rnam par rtog pa gang yin pa ste/_'di lta ste/_ngo bo nyid du rnam par rtog pa'i gzugs dang /_tshor ba zhes bya ba la sogs pa rnam par rtog pa'o/_/khyad par du [#]rnam par rtog pa ni bstan du yod pa dang /_bstan du med pa zhes bya ba la sogs
[\[242a.6\]]par rnam par rtog pa'o/_/de mtshan nyid ngo bo nyid med pa nyid kyis ngo bo nyid med pa ni rgyu mtshan la sogs pa lnga po dag gi khongs su ma gtogs pa'i phyir ro/_/de de ltar yod pa ma yin yang ming don la 'jug pa las kun nas nyon mongs par 'gyur te/_ji ltar ming don la 'jug pa de ltar
[\[242a.7\]]byis pa rnams de'i ngo bo nyid la mngon par zhen par byed do zhe na/_de la 'dir gal te gzugs zhes bya bar yid la brjod pa dang /_tshig tu brjod pa'i kun brtags pa ngo bo nyid gang yin pa de med do zhe na ni dngos po la skur pa 'debs pa yin te/_yid la brjod pa dang /_tshig tu brjod pa la
[\[242b\]]
[\[242b.1\]]skur pa 'debs pa'i phyir ro/_/ci ste gang yang rung bas de gnyis kyi don kun brtags pa gang yin pa de med de/_dper na thag pa la sbrul bzhin no zhe na ni/_kun brtags pa med pa ma yin te/_de la rnam pa 'dra bas blo gros 'khrul pas kun brtags pa'i don med kyang tha snyad du [#]sbrul 'khyil pa la
[\[242b.2\]]sbrul med do zhe na ni/_grags pa'i gnod par 'gyur ro/_/ci ste don dam par dngos po sel bar byed na ni/_dbu ma pa'i tshul gyis rjes su smra ba yin te/_don dam par sbrul rdzas su yod pa ma yin pa'i phyir dang /_ngo bo nyid las skye ba med pa'i phyir ro/_/thag pa dang sbrul 'khyil ba la mi [#]dmigs
[\[242b.3\]]pa kho nar thag pa dang sbrul gyi blo skye na ni/_pha rol po rang la shes par byed pa rab tu ma grub bo/_/gang yang rung ba la ma grub pa ni gtan tshigs ma yin no zhes bya ba der tha snyad kyi dus su ni phyogs gnyi ga la grags pa'i sgrub par byed pa 'dod par bya'o zhes sngar bstan zin to/_/kun brtags pa'i
[\[242b.4\]]don yod pa ma yin par ston par 'dod pas ni slob dpon gyis dbu ma pa'i tshul 'thad pa dang bcas pa bka' stsal pa nyid 'dod par bya ste/_brjod par bya ba'i ngo bo nyid bkag pa kho nas yul de la yid dang tshig gi brjod pa 'jug pa ldog pa'i phyir ro/_/kun brtags pa'i mtshan nyid med
[\[242b.5\]]do zhe na ni gtan tshigs kyi don ma grub pa nyid de/_ming ni gzugs dang 'du byed du gtogs pa'i phyir dang /_ngo bo nyid dang /_rtog pa dang /_rjes su dran pa rnam par rtog pa dag kyang rnam par shes pa dang /_'du byed kyi phung por gtogs pa'i phyir ro/_/gzhan yang tha snyad pa'i [#]brjod pa 'jug
[\[242b.6\]]pa ni brjod par bya ba'i don gyi ngo bo nyid dang /_khyad par gyi yul can yin la/_don dam par brjod par bya ba'i don gyi ngo bo nyid dang /_khyad par bkag pa'i phyir mngon par zhen pa'i nyon mongs pa mi 'thad de/_skyes bu 'phyon ma pas gzugs su byas pa'i na chung la bdag med pa nyid du rtog pa
[\[242b.7\]]bzhin pas ming gi dbang gis don la mngon par zhen par mi rigs te/_tshul bzhin ma yin pa yid la byed pa las rigs so/_/de bzhin du gzhan gyi dbang gi ngo bo nyid ces bya ba de yang gang yin/_chos rnams kyi rten cing 'brel par 'byung ba'i ngo bo nyid kun nas nyon mongs pa dang /_rnam
[\[243a\]]
[\[243a.1\]]par byang ba'i gzhi gang yin pa ste/_brtags [#]pa'i rgyu mtshan bcas phyir dang /_/gzhan du gnyis po med phyir dang /_/kun nas nyon mongs dmigs pa'i phyir/_/gzhan dbang yod pa nyid du 'dod/_/'di la yang gal te gzhan gyi ngo bo nyid tha snyad kyi bden par gtogs
[\[243a.2\]]par 'dod na ni de 'dod la rag ste de ston pa don med do/_/ci ste don dam par na ni rten cing 'brel par 'byung ba ma yin te/_skye ba med pa'i rab tu byed par bstan pa'i tshul gyis skye ba bkag pa'i phyir ro/_/brtags [#]pa rgyu mtshan bcas phyir dang /_/zhes bya ba de yang phyogs kyi chos
[\[243a.3\]]ma yin pa'i phyir/_gtan tshigs kyi don ma grub pa nyid do/_/ci ste yang /_brtags [#]pa rgyu mtshan bcas phyir dang /_/zhes bya ba 'dir chos mthun pa'i dpe'i tshig yin pas de'i phyir rjes su dpag pa ni don dam par gzugs zhes brtags [#]pa gang yin pa de ni rgyu mtshan dang bcas pa nyid
[\[243a.4\]]yin te/_brtags [#]pa'i phyir ro zhes rjod [#]par byed na yang dper na 'di lta bu'o zhes bya ba'i rjes su 'gro ba med pas gtan tshigs kyi don ma grub pa nyid do/_/gtan tshigs kyi don 'gal ba nyid kyang yin te/_gtan tshigs spyir [#]brjod pa'i phyir ro/_/gang dag don dam par ming dang gzugs
[\[243a.5\]]skye ba med do zhes dam bcas pa de la dam bcas pa'i skyon 'dogs par byed pa de dag_/gal te rjes su dpag pas gnod pa smra na de nyid kyi phyir de la rjes su dpag pas gnod pa med do/_/ci ste grags pas gnod do zhe na/_de ni dang po nyid du lan btab zin to/_/ci ste mngon sum gyis gnod
[\[243a.6\]]do zhe na/_de yang 'dir skabs med do/_/don dam pa ni gnyis su med pa'i phyir/_ci zhig gang gis kun nas nyon mongs pa dang /_rnam par byang bar 'gyur/_don dam par skye ba med par smra ba ni kun nas nyon mongs pa dang /_rnam par byang ba la skur pa 'debs pa ma yin no/_/skur pa 'debs
[\[243a.7\]]pa ma yin pa ma yin te/_'di ltar mdo sde las/_thog ma med pa'i dus ldan khams/_/sa bon kun gyi gnas yin te/_/de yod pas ni 'gro kun dang /_/mya ngan 'das pa thob par 'gyur/_/zhes gsungs pas/_de ni gzhan gyi dbang yin par 'dod de/_de yang dag na ni chos kyi dbyings
[\[243b\]]
[\[243b.1\]]zhes bya ba [#]la/_ma dag na ni nyon mongs pa can zhes bya'o zhe na/_mdo sde las de skad gsungs pa ni tha snyad kyi bden pa'i lugs gsal bar bya ba'i phyir te/_thog ma med pa'i dus ldan khams/_/zhes bya ba ni rnam par shes pa thog ma med pa'i dus nas zhugs pa'i phyir ro/_/khams zhes bya ba [#]'phags
[\[243b.2\]]pa'i chos kyi rgyu yin pa'i phyir te/_gser dang dngul gyi khams bzhin no/_/sa bon kun gyi gnas yin te/_/zhes bya ba ni [#]khams gsum par gtogs pa dang /_ma gtogs pa dang /_dge ba dang mi dge ba'i bag chags kyi sa bon gyi gnas yin pa'i phyir ro/_/de yod pas na 'gro kun
[\[243b.3\]]dang /_/zhes bya ba ni de'i dbang gis 'gro ba 'thob par byed pa'i chos mngon par 'du byed [#]na'o/_/mya ngan 'das pa 'thob par 'gyur/_/zhes bya na [#]ni thos pa dang /_bsams [#]pa dang bsgoms pa las byung ba skye ba med pa shes pa nyid kyis mi skye ba'i chos can mya ngan las 'das pa 'thob
[\[243b.4\]]pa'i phyir zhes bya bar tshigs su bcad pa'i don khas blangs pa'i phyir ro/_/tshigs su bcad pa'i don gzhan yin par ni tshad ma dag gis bstan dka' ba'i phyir des ni lan mi thebs so/_/ci ste yang mdo sde las/_brtags pa'i dngos po med pa nyid/_/gzhan gyi dbang ni yod pa
[\[243b.5\]]yin/_/sgro 'dogs pa dang skur pa'i mthar/_/rtog par byed pa [#]nyams par 'gyur/_/zhes gsungs pas/_gzhan gyi dbang yod pa nyid do zhe na/_mdo sde'i don ni gzhan gyi dbang la ming yod pa ma yin pa'i phyir dang /_gzhan gyi dbang yang tha snyad du/_/sgyu ma dang /_rmi lam lta bu'i
[\[243b.6\]]bdag nyid du yod pa nyid gsal bar byed pa yin te/_gzhan las kyang /_ji skad du/_ming ni gang dang gang dag gis/_/chos rnams gang dang gang brjod pa/_/de la de ni yod min pa/_/de ni chos rnams chos nyid do/_/zhes bya ba dang /_de bzhin du/_bskyed bya med cing skyes pa med/_/
[\[243b.7\]]rkyen rnams dag ni gang dag kyang /_/'ga' yang gang na'ang yod pa min/_/tha snyad du ni brjod par bya/_/zhes bya ba dang /_de bzhin du/_gang la cung zad skye med cing /_/'gag pa'ang cung zad yod min pa[#]/_/'gro ba dben mthong de la ni/_/yod pa nyid dang med nyid med/_/ces bya ba la
[\[244a\]]
[\[244a.1\]]sogs pa gsungs pa lta bu'o/_/khyed cag chos kyi khams ji ltar kun nas nyon mongs pa [#]dang /_rnam par byang bar 'gyur bar ston/_chos kyi khams nyon mongs pa can dang /_nyon mongs pa can ma yin pa nyid du brjod par bya ba ma yin pa la/_nyon mongs pa'i dri ma glo bur
[\[244a.2\]]ba [#]yod pa'i phyir/_chu khams gser dang nam mkha' dag_/dag pa bzhin du dag par 'dod/_/de ji ltar nyon mongs pa can dang /_nyon mongs pa can ma yin pa nyid du brjod par bya ba ma yin zhe na/_gal te nyon mongs de ma gyur/_/lus can thams cad grol bar 'gyur/_/gal te rnam dag de ma
[\[244a.3\]]gyur/_/'bad pa 'bras bu med par 'gyur/_/yang na/_nyon mongs ma yin mi mongs min/_/de ni dag min ma dag min/_/sems ni rang bzhin 'od gsal phyir/_/nyon mongs glo bur yin phyir ra_/de ni rigs pas ma yin te/_/bdag tu smra ba dag gis kyang /_/gal te nyon mongs
[\[244a.4\]]bdag ma gyur/_/lus can thams cad grol bar gyur/_/gal te rnam dag bdag ma gyur/_/'bad pa 'bras bu med par 'gyur/_/de'i phyir re zhig bdag rtag pa dag pa [#]byed pa med pa yod de/_'on kyang 'khor ba dang thar pa dag kyang yod do zhes de ltar [#]phyir zlog par byed nus pa'i phyir ro/_/de'i phyir
[\[244a.5\]]rang gi grub pa'i mtha'i skyon sba ba'i thabs 'thad pa med pa mi 'grub po/_/gzhan yang chu la sogs pa rgyu dang rkyen gyi dbang gis skye ba'i khyad par bsten [#]pa dag bzhin du tha snyad pa'i rnam par shes pa nyon mongs pa can dang /_nyon mongs pa can ma yin pa'i dngos por skye ba la ltos pas nyon mongs
[\[244a.6\]]pa rnams dang lhan cig skye ba dang /_nyon mongs pa rnams med par phyin ci ma [#]log pa'i shes pa dang lhan cig skye ba dang [#]/_kun nas nyon mongs pa dang rnam par byang ba dag tu 'byung bar 'gyur bar rung ba de ltar chos kyi khams ni/_nyon mongs pa rnams dang /_shes pa dang lhan cig skye ba ma yin pas
[\[244a.7\]]chu la sogs pa bzhin du/_de bzhin nyid kun nas nyon mongs pa dang /_rnam par byang ba dag tu 'gyur bar mi rigs so/_/gal te du ba dang /_khug rna la sogs pa yod pa dang /_med pa [#]nam mkha'i dri ma dang bcas pa dang /_dri ma med par brjod par bya ba ma yin nam zhe na/_ma yin te/_nam
[\[244b\]]
[\[244b.1\]]mkha' rdzas su yod pa nyid bkag pa'i phyir ro/_/rdzas su yod pa nyid yin na yang dri ma dang bcas pa dang /_dri ma med pa dag mi 'grub ste/_skye ba dang /_'gag pa med pa'i phyir dper na chos kyi khams bzhin no/_/yang na nam mkha' dri ma dang bcas pa [#]dri ma med par 'gyur ba bzhin du chos kyi khams la
[\[244b.2\]]yang kun nas nyon mongs pa dang /_rnam par byang ba dag nye bar brtags [#]pa'i phyir 'dod pa'i don nyams so/_/kun nas nyon mongs pa dmigs pa'i phyir zhes bya ba de la yang dam bcas pa'i gtan tshigs kyi skyon snga ma bzhin no/_/de skye ba ngo bo nyid med pa yang ji lta bu yin/_gal te rkyen gyi
[\[244b.3\]]stobs kyis skye zhing /_rang mi skye ba gang yin pa'o zhe na/_de don dam par ji ltar rkyen gyi stobs kyis skye/_ngo bo nyid kyis sam/_gzhan gyi dngos pos sam/_gnyi gas sam/_ci yod pa las sam/_ci med pa las sam/_ci yod pa dang med pa las skye'o zhes brjod par bya grang na/_rnam pa
[\[244b.4\]]thams cad las kyang sngar bstan pa'i tshul gyis de skye ba med pa'i phyir/_rkyen gyi stobs kyis skye ba bstan dka'o/_/ci ste sgyu ma la sogs pa'i skye ba bzhin du brjod par bya ba ma yin pa'i skye ba spyir [#]brjod na ni tha snyad kyi bden pa sgrub pa yin no/_/rkyen gyi stobs kyis skyes pa sgyu ma la sogs pa bzhin
[\[244b.5\]]du ngo bo nyid las skye ba med par ston pas dbu ma pa'i smra ba'i rjes su smra ba yang yin te/_dbu ma pa'i bstan bcos kyi tshul ni/_rten cing 'brel par gang 'byung ba/_/de ni stong pa nyid du bshad/_/ces bya bas dngos po rnams rang las skye ba med pa yin pa'i phyir ro/_/ci ste ngo bo nyid las
[\[244b.6\]]skye ba med pa ni ngo bo nyid med pa nyid yin te/_mdo sde las/_gang zhig rkyen las skyes pa de ma skyes/_/zhes gsungs pa'i tshig dang rjes su mthun pa'i phyir ro zhe na/_de lta [#]na yang dbu ma pa'i smra ba'i rjes su smra ba yin te/_ngo bo nyid las de skye ba 'gog pa'i phyir ro/_/ji ltar rnal 'byor pas
[\[244b.7\]]gzhan gyi dbang gi ngo bo nyid rgyu mtshan du mi 'dzin pas/_yang dag pa rjes su mi mthong ba yin/_gal te ji ltar snang ba de ltar med pa yin no zhe na/_ci'i phyir de de ltar med pa yin te[#]/_gal te don dam par de ltar ma skyes pa'i phyir ro zhe na ni dbu ma pa'i smra ba'i rjes su smra ba yin no/_/
[\[245a\]]
[\[245a.1\]]ci ste ji ltar skyes pa de [#]de ltar med de/_brten nas skyes pa'i phyir sgyu ma la sogs pa bzhin no zhe na ni 'o na de lta na gzhan gyi dbang yod pa nyid kyang ma yin la/_dbu ma pa'i smra ba'i rjes su smra ba yin te/_dbu ma pa'i smra ba'i tshul ni/_rmi lam ji bzhin sgyu ma 'dra/_/dri za'i grong
[\[245a.2\]]khyer ji bzhin du/_/de ltar skye dang de bzhin gnas/_/de bzhin du ni 'jig [#]pa gsungs/_/zhes bya ba yin pa'i phyir ro/_/gal te gnyis po dag yongs su ma grub pa'i phyir[#]/_ji ltar snang ba de ltar med do zhe na ni de la ci'i phyir gnyis po dag yongs su ma grub ces brgal zhing brtag pa de dang
[\[245a.3\]]lan nyid de bzhin du nye bar gnas so/_/ci ste yang 'di snyam du/_don dang sems can bdag rnam rig_/snang ba'i rnam par shes pa yis/_/rab tu skye bo [#]de'i don med/_/de med pas na de yang med/_/ces bya bas don med pa'i phyir/_rgyu mtshan du 'dzin par mi 'grub bo snyam nas yang
[\[245a.4\]]don de bstan par dka'o/_/gal te bstan par mi dka' ste/_mdo sde las/_kye rgyal ba'i sras 'di lta ste/_khams gsum pa 'di ni sems tsam mo zhes gsungs pa'i phyir ro zhe na de ni lan ma yin te/_mdo sde'i tshig gzhan du rnam par bshad pa'i phyir dang /_bsgrub par bya ba'i don mngon sum ma yin
[\[245a.5\]]pa ni lung dang rjes su dpag pa dag gis 'grub [#]pa'i phyir ro/_/gal te rnam par shes pa ni tsai tra la sogs pa'i don gyis stong pa yin te/_'jug pa dang ldan pa'i phyir dang /_'bras bu yin pa'i phyir dang /_mi rtag pa'i phyir dang /_g.yo ba med pa'i phyir dang /_dus 'jug pa'i phyir dper na rang gi bag
[\[245a.6\]]chags thob pas 'jug pa'i rmi lam gyi sems bzhin no zhes rjes su dpag pa'i phyir dang /_lung las/_phyi rol snang ba yod min te/_/lus dang longs spyod gnas 'dra bar/_/sems ni sna tshogs snang bas na/_/sems tsam du ni nga smra'o/_/zhes gsungs pa'i phyir skyon med do zhe na/_rnam par shes
[\[245a.7\]]pa don gyis stong pa yin te zhes dam bcas pa'i [#]don gang yin/_gal te de'i don phyi rol gyi rkyen la mi ltos par bag chags kyi sa bon gyi rgyu las rnam par shes pa skye ba yin na ni de la gal te don dam par phyi rol gyi rkyen la mi ltos par rnam par shes pa skye bar ston na dpe med do/_/ci ste
[\[245b\]]
[\[245b.1\]]tha snyad du na ni grags pas gnod do/_/sangs rgyas kyi dbang gis sam/_lha'i dbang gis sam/_dang po lung 'bogs pa [#]rnam par rig pa las skyes pa'i rnam par shes pa dag gis gtan tshigs kyi don ma nges pa nyid dang /_sangs rgyas 'byung ba don med pa nyid dang /_tha snyad kyi bden
[\[245b.2\]]par gtogs pa'i don snang ba med pa nyid du yang 'gyur ro/_/de ngo bo nyid la yod pa ma yin pa'i phyir phyi rol gyi don ngo bo nyid yod pa ma yin yang phyi rol gyi don gyi yul gyi [#]ngo bo nyid log par snang ba ma gtogs pa las sgyu ma mngon par mi shes pa bzhin du/_lus dang longs spyod dang /_gnas 'dra
[\[245b.3\]]ba'i sems sna tshogs skye bas sems sna tshogs su snang zhing /_lus dang longs spyod dang /_gnas kyi grib ma lta bus nye bar kha bsgyur ba'i phyir lus dang longs spyod dang gnas lta bur yang snang ngo /_/de med du zin na de ltar snang ba nyid du mi 'gyur te/_dper na ri bong gi rwa snang ba nyid du mi 'gyur
[\[245b.4\]]ba bzhin no/_/bcom ldan [#]gyis sems tsam zhes gsungs pa'i mdo sde'i don kyang sems las gzhan pa'i byed pa po dang /_za ba po med pa'i phyir sems tsam mo zhes gsungs par khas blangs pa'i phyir/_de ltar nges par byar mi nus te/_byang chub sems dpa'i sa drug pa las/_byang chub sems
[\[245b.5\]]dpa'i [#]srid pa'i yan lag bcu gnyis kyi skye ba dang /_'gag pa la so sor rtog pa na 'di snyam du sdug bsngal gyi phung po 'ba' zhig pa 'dis sdug bsngal gyi shing ljon pa mngon par 'grub par byed kyi/_byed pa po 'am tshor ba po ni med do snyam nas de 'di snyam du sems te/_byed pa po la mngon par
[\[245b.6\]]zhen pa las bya ba mngon par 'gyur gyi/_gang la byed pa po med pa de la don dam par bya ba yang dmigs su med do snyam nas de 'di snyam du sems te/_'di lta ste/_khams gsum pa 'di ni sems tsam ste/_sems tsam gyis rab tu phye ba dang /_sems kyis mngon par 'du byas pa yin gyi/_dbang phyug la
[\[245b.7\]]sogs pa byed pa po ni med do snyam du rnam par nges par mdzad nas/_kye rgyal ba'i sras 'di lta ste/_khams gsum pa 'di ni sems tsam mo zhes gsungs te/_tsam zhes gsungs pa de ni byed pa po med [#]de dgag pa yin par shes par bya'i don dgag pa ni ma yin par shes par bya'o/_/gang dag 'di skad
[\[246a\]]
[\[246a.1\]]ces dngos po gzugs can rnams ni sems kyi ngo bo nyid yin te/_rnam par shes pa'i yul yin pa'i phyir dper na de ma thag pa'i rkyen bzhin no zhes zer na sems las byung ba dag gis ma nges pa nyid yin no/_/gzugs la sogs pa ni sems dang sems las byung ba'i ngo bo
[\[246a.2\]]nyid yin par ston na yang sems dang sems las byung ba dag gis so sor ma nges pa nyid yin no/_/grub pa'i mtha' dang 'gal ba yang yin te/_tshul ni/_de la don mthong rnam par shes/_/de yi bye brag sems las byung /_/zhes bya ba yin pa'i phyir ro/_/snga ma bzhin du dam bcas pa'i skyon
[\[246a.3\]]yang yod do/_/gang dag 'di skad ces 'di la gzugs kyi blo 'di'i yul rdul phra rab kyi gzugs gcig yin nam/_'dus pa yin/_de la rdul phra rab kyi gzugs gcig ni gzugs kyi blo'i spyod yul ma yin te/_de mi snang ba'i phyir dper na mig bzhin no/_/ci ste 'dus pa yin na ni/_de gzugs
[\[246a.4\]]kyi blo'i yul ma yin te/_rdzas su yod pa ma yin pa'i phyir/_dper na zla ba gnyis su snang ba bzhin no zhes zer na de la gal te don dam par mig gi rnam par shes pa gzugs la dmigs pa nyid dang /_gzugs kyang mig gi rnam par shes pa'i dmigs par bya ba nyid ma yin par 'gog par byed na ni
[\[246a.5\]]grub pa la sgrub pa yin no/_/ci ste tha snyad du grags pas [#]gnod do/_/rdul phra rab dbang po'i rnam par rig pa dag gi yul ma yin no zhes dam bcas pa de'i don kyang gang yin gal te yul gzhan yod pa yin na ni yul gzhan [#]phyogs snga ma la gnod do/_/gal te de la yul med na ni dpe med de/_
[\[246a.6\]]gzugs kyi blo phyogs su byas pa yul med par ma grub pa'i phyir ro/_/gzhan yang blo gzhan rdul phra rab kyi gzugs bstsags pa dang /_bstsags pa ma yin pa gcig pu la dmigs pa dag [#]phyogs su byas pas gcig gi [#]dus la ni gtan tshigs kyi don ma grub pa nyid de/_bstsags pa'i
[\[246a.7\]]gzugs rdul phra rab kyi gzugs gzhan gyis phan btags pa gcig pu yang rang gi [#]bdag nyid snang ba'i blo skyes pa yin pa'i phyir/_de'i blo yod pas de mi snang ba nyid ma grub pa'i phyir ro/_/gzhan gyi dus la ni grub pa la sgrub pa yin te/_bsags pa ma yin pa'i gzugs mig gi rnam par shes
[\[246b\]]
[\[246b.1\]]pa'i yul nyid du khas ma blangs pa'i phyir ro/_/chos mngon pa las kyang /_gzugs can bcu ni bsags pa'o/_/zhes 'byung bas de'i phyir bsags pa ma yin pa ni yul gyi dngos por mi 'grub bo/_/gzugs la dmigs pa med par gzugs kyi blo skye bar [#]dam 'cha' na ni gzugs la dmigs
[\[246b.2\]]par mi byed pa'i blo ni mig gi dbang po'i blo nyid yin par mi 'grub pas de mi snang ba'i phyir zhes bya ba'i gtan tshigs kyi gzhi ma grub pa nyid do/_/gzugs kyi blo'i yul 'dus pa nyid la yang rdzas su yod pa ma yin pa'i phyir zhes gang smras pa de la snga ma bzhin du dam bcas pa'i skyon yod do/_/zla
[\[246b.3\]]ba gnyis su snang ba yang gal te don yin no zhe na ni de rang dang gzhan la mi 'grub ste/_rnam pa de lta bu'i don mi srid pa'i phyir ro/_/'on te zla ba gnyis su snang ba blo yin no zhe na/_de ni rdzas su yod pa ma yin par ma grub pa'i phyir dper na sgrub pa'i chos ma tshang ba nyid kyi skyon yod do/_/gzugs kyi rnam par
[\[246b.4\]]shes pa gzugs zhes bya ba'i don gyis [#]stong par ston na dpe la bsgrub par bya ba chos ma tshang ba nyid kyi skyon yod do/_/zla ba gnyis mthong ba'i blo phyi rol gyi dmigs pa la ma ltos par skye bar mi 'grub pa'i phyir ro/_/gzhan yang smra bar 'dod pa'i rnam par shes pa ni dmigs pa'i rkyen gzugs
[\[246b.5\]]kyi rnam par shes pa'i gzugs su snang ba nyid gang yin pa de dang ldan pa ma yin te/_mig gi rgyu dang ldan pa'i phyir dper na de nyid kyi rang gi bdag nyid du snang ba bzhin pas tha snyad du yang dmigs pa'i rkyen la skur pa 'debs pa'i phyir mdzad pa'i mtha' dang 'gal ba'o/_/rnam par shes pa ni rang gi
[\[246b.6\]]bdag nyid kyis [#]nges par gnas pa'i phyir rgyu yod na lta ba med par mi 'thad pas dmigs pa med par mi 'grub po/_/ci ste 'di snyam du/_dmigs pa la ni brten byas nas/_/mi dmigs pa ni rab tu skye/_/mi dmigs pa la brten byas nas/_/mi dmigs pa ni rab tu skye/_/zhes 'byung bas skyon med do
[\[246b.7\]]snyam na phyogs de'i lan ni btab zin te/_rnam par rig pa tsam nyid kyi skye ba rab tu grub par gyur na ni de yang grub par gyur pa zhig na de ni rab tu ma grub pa'i phyir ro/_/de yod par gyur na yang ji ltar rnam par shes pa med par 'gyur zhes bya ba de nyid de bzhin du nye bar gnas so/_/gal te skye ba med pas don med
[\[247a\]]
[\[247a.1\]]pa'i phyir ro zhe na ni de nyid dbu ma pa'i smra ba'i rjes su smra ba yin no/_/gzhan yang rnam par rig pa nye bar blang ba yang byas nas gal te/_de yongs su gtong bar yang 'dod na ni 'di ltar 'dam rdzab 'khru [#]bas mi reg par thag bsring ba bzang ngo /_/don ngo bo nyid med pa nyid du brtags [#]pa
[\[247a.2\]]bzhin du rnam par shes pa yang bdag med pa nyid dang skye ba med pa nyid du rtogs par byar rung ngo /_/dang por phyi rol gyi don gyi yul sgom par byed cing /_rim gyis [#]rnam par shes pa dang /_ye shes kyi yul sgom par byed na ni rim kho nas bdag med pa nyid rtogs par 'grub pa'i phyir snga nas cig car
[\[247a.3\]]du bsgom pa la ser sna bya mi dgos so/_/de'i phyir de ltar kun brtags pa dang gzhan gyi dbang mi mthong bar mi 'thad pa'i phyir dmigs pa thams cad nye bar zhi ba mi 'grub po/_/de bzhin du/_yongs su grub pa'i ngo bo nyid/_/ces bya ba de yang gang yin/_chos rnams kyi de bzhin nyid [#]gang
[\[247a.4\]]yin pa'o zhe na 'o na don dam par chos de rnams nyid ma grub pas de rnams kyi chos nyid kyang mi 'thad pa ma yin nam/_ci ste tha snyad du rmi lam lta bu'i bdag nyid du skyes pa yod pa rnams don dam par de ltar yod pa ma yin pa nyid ni chos rnams kyi de bzhin nyid [#]yin no zhe na ni de ngo bo nyid kyis skye ba med pa
[\[247a.5\]]kho nar grub pa'i phyir dbu ma pa'i smra ba'i rjes su smra ba nyid yin no/_/ci ste 'di snyam du yongs su grub pa'i ngo bo nyid ni med pa ma yin te/_'di ltar de ni gnyis med pa'i dngos po'i mtshan nyid de/_ji skad du/_gnyis po [#]dngos po med pa yin/[# ]/dngos po stong pa'i mtshan nyid do/_/zhes bshad pa lta bu'o
[\[247a.6\]]zhe na/_de la 'dir yang 'thad pa gang gis gnyis med pa yin/_gal te/_dmigs pa la ni brten byas nas/_/mi dmigs pa ni rab tu skye/_/mi dmigs pa la brten byas nas/_/mi dmigs pa ni rab tu skye/_/zhes bya bas so zhe na/_phyogs de'i lan btab zin to/_/gnyis med pa zhes bya
[\[247a.7\]]ba'i dgag pa 'di yang gal te med par dgag pa'i don yin na ni de gnyis med par dgag pa kho na mthu zad pa yin te/_med pa'i skyon du ma gyur pa ni dgag pa gtso che ba'i phyir don dam par med pa ma yin pas 'di ltar gnyis med pa'i dngos po yin no zhes skur pa 'debs pa mi rigs so/_/'on te ma
[\[247b\]]
[\[247b.1\]]yin par dgag pa'i don yin na ni de sgrub pa gtso che ba'i phyir dngos po med pa ston par byed pas de ni mi 'dod de/_skur pa 'debs pa'i mtha' yin pa'i phyir ro/_/ri bong gi rwa med pa yang dngos po med pa ma yin te/_'di ltar med pa'i dngos po de [#]dang /_don dam par 'dra bar gyur na chad par lta
[\[247b.2\]]ba 'grub [#]par 'gyur ro/_/de'i dmigs pa rnam par dag pa nyid kyang ji lta bu yin/_gal te rnam par mi rtog pa'i ngo bo nyid kyis so zhe na/_dmigs pa can gyi ye shes de ni rnam par mi rtog pa zhes bya ba ma yin te/_'di ni 'di'o zhes rnam par mi rtog kyang yul snang ba'i phyir dper na mig gi
[\[247b.3\]]rnam par shes pa bzhin pas mdo sde las don dam pa'i bden pa gang zhe na/_gang la ye shes kyang mi 'jug na yi ge rnams lta smos kyang ci dgos zhes bya ba dang /_mthong ba med pa ni de [#]kho na mthong ba'o zhes bya ba dang /_tshangs pa de bzhin gshegs pa rnams kyi byang chub ni dmigs su med pa'o
[\[247b.4\]]zhes bya ba la sogs pa gsungs pa dang yang 'gal lo/_/rtogs par bya ba skye ba med pa bzhin du shes pa yang skye ba med pa'i phyir/_de 'jug pa med par grub ste/_bcom ldan 'das kyis shes bya dang tha mi dad pa'i ye shes kyis chos thams cad thugs su chud do zhes gsungs pa de yang grub pa yin
[\[247b.5\]]pas de'i phyir dbu ma pa'i smra ba'i tshul la yang dag par brten pa nyid legs so/_/ci ste 'di snyam du dper na thag pa bsdogs pa la sbrul du 'du shes pas thag pa'i ngo bo nyid rtogs na sbrul gyi 'jigs pa nye bar zhi ba bzhin du de bzhin nyid mthong bas nyon mongs pa zhi bar 'gyur ba'i phyir chos kyi dbyings
[\[247b.6\]]la dmigs par bya ba kho na yin no snyam na/_ji ltar thag pa bsdogs pa la sbrul gyi blo skyes na/_log par shes pa'i phyir 'jigs pa skye'i/_de'i blo ma skyes na yang dag par shes pa'i phyir 'jigs pa med pa dang /_skyon cha mi mnyam pa skyes na nad du 'gyur gyi/_de ma skyes na sdug bsngal med
[\[247b.7\]]par 'gyur ba bzhin pas/_de bzhin nyid la dmigs pa'i ye shes skye bar 'dod par mi bya'o/_/dngos po rnams rnam pa thams cad du yongs su ma grub pa ni dngos po'i de kho na yin la/_de ni [#]rnam pa thams cad du yang yul gyi dngos por nye bar mi 'gyur ba'i phyir/_dmigs pa nyid du mi
[\[248a\]]
[\[248a.1\]]rigs so/_/de nyid kyi phyir bcom ldan 'das la 'jam dpal gzhon nur gyur pas/_sangs rgyas nam mkha'i [#]mtshan nyid med/_/mtshan nyid [#]mtshan nyid nges grol ba/_/dmigs med khyod la phyag 'tshal lo/_/zhes bya ba la sogs pa [#]bstod pa mdzad do/_/ci ste 'di snyam
[\[248a.2\]]du gal te de bzhin gshegs pas chos kyi dbyings ma dmigs na/_ji ltar de thugs su chud pas sangs rgyas par gyur snyam na/_chos thams cad rnam pa thams cad du yongs su ma grub pa'i phyir rnam pa thams cad mkhyen pa'i spyod yul ni de kho na zhes bya ste/_shes bya dang /_de kho na dang /_
[\[248a.3\]]spyod yul dang /_ye shes skye ba med pa nyid kyi chos kyi dbyings thugs su chud pas sangs rgyas par gyur te/_ji skad du/_de bzhin gshegs pa rnams kyi byang chub ni mngon par rtogs pa med pas rab tu phye ba'o zhes gsungs pa lta bu'o/_/de bzhin nyid la dmigs pa'i ye shes ni don dam pa'i
[\[248a.4\]]spyod yul can yin par mi rigs te/_'dus byas yin pa'i phyir dper na mig gi rnam par shes pa bzhin no/_/de bzhin du de'i dmigs par bya ba de bzhin nyid kyang slu [#]ba'i chos can yin zhing de kho na ma yin te/_dmigs par bya ba yin pa'i phyir dper na gzugs bzhin no/_/ci ste mdo
[\[248a.5\]]sde las don dam par [#]ni brtag mi nus pa dang /_rtog ge'i spyod pa ma yin par bstan [#]pa'i phyir rjes su dpag pas bstan par bya ba de bzhin [#]ma yin no zhe na/_lung dang mthun pa'i rjes su dpag pa'i stobs nyid kyis rnam par rtog pa thams cad bkag pa'i rnam par mi rtog pa'i ye shes 'grub pa'i
[\[248a.6\]]phyir don dam pa ni rjes su dpag pa'i yul ma yin yang de gtso bo [#]ma yin te/_yang dag pa dang yang dag pa ma yin pa brtags pa'i sgrub [#]pa gzhan med pa'i phyir de ni rigs pa ma yin no/_/dpyad [#]pa rgyas par ni dbu ma'i snying po'i de kho na la 'jug pa'i skabs nas rnal 'byor spyod pa pa dag dang lhan cig
[\[248a.7\]]byed par 'gyur ro/_/zhar la bshad pas chog ste/_'di ni mngon par brtson pa rnams rang gi sde pa dag dang lhan cig rigs pa dang rigs pa ma yin pa rtog pa'i phyogs tsam zhig bstan pa yin no/_/de la 'dir rab tu byed pa'i don ni pha rol po dag gis rab tu byed pa'i dang por sgrub pa smras pa'i skyon
[\[248b\]]
[\[248b.1\]]brjod pas mya ngan las 'das pa ngo bo nyid med pa nyid du bstan pa yin no/_/de'i phyir/_mya ngan 'das med mya ngan 'das/_/'jig rten mgon pos bstan pa mdzad/_/nam mkha' [#]mdud pa bor byas pa/_/nam mkha' nyid kyis bkrol ba bzhin/_/zhes bya ba dang /_de bzhin du bcom ldan 'das gang dag
[\[248b.2\]]chos 'ga' zhig skye ba'am/_'gag par 'tshal ba de dag la sangs rgyas 'byung ba ma mchis so/_/bcom ldan 'das gang dag mya ngan las 'das pa dngos po las yongs su tshol bar bgyid pa de dag la 'khor ba las yang dag par 'das pa [#]ma mchis so/_/de ci'i slad du zhe na/_bcom ldan 'das
[\[248b.3\]]mtshan ma thams cad rab tu zhi ba dang /_g.yo ba thams cad nye bar zhi ba gang lags pa de mya ngan las 'das pa lags pa'i slad du'o/_/bcom ldan 'das mi gti mug can gang dag mya ngan las 'das pa dngos po las yongs su tshol bar bgyid pa de dag ni/_legs par gsungs pa'i chos 'dul
[\[248b.4\]]ba 'di la rab tu byung nas mu stegs can gyi lta bar lhung ba lags te/_bcom ldan 'das gang dag chos thams cad gtan yongs su mya ngan las 'das pa dag 'di lta ste dper bgyi na til dag las til mar dang /_'o ma dag las mar bzhin du mya ngan las 'das pa yongs su 'tshol [#]bar
[\[248b.5\]]bgyid pa de dag ni mu stegs can lhag pa'i nga rgyal can lags par bdag smra'o/_/bcom ldan 'das rnal 'byor spyod pa yang dag par zhugs pa ni chos 'ga' yang skye ba'am/_'gag par mi bgyid cing chos 'ga' yang thob par mi 'tshal/_mngon par rtogs par mi 'tshal lo zhes bya
[\[248b.6\]]ba la sogs pa dang /_de bzhin du/_rab 'byor mya ngan las 'das pa yang sgyu ma lta bu dang /_rmi lam lta bu'o zhes rgya cher gsungs pa dang /_de bzhin du sha ra dwa ti'i [#]bu gang dag mya ngan las 'das pa dngos po las yongs su tshol bar byed pa de dag ni 'khrug long ba yin te/_nga yang de dag gi ston
[\[248b.7\]]pa ma yin la/_de dag kyang nga'i nyan thos ma yin no zhes bya ba la sogs pa dang /_de bzhin du/_blo yis rnam par gzhigs [#]na ni/_/brtag [#]pa med cing gzhan dbang med/_/grub pa'i dngos po yod min na/_/ji ltar blo yis rnam par brtags/_/dngos nyid med cing rnam rig med/_/kun gzhi
[\[249a\]]
[\[249a.1\]]yod pa ma yin te/_/byis pa ngan rtog ro 'dra bas[#]/_/de dag rnam par brtags par gyur[#]/_/zhes bya ba la sogs pa gsungs pa de dag grub [#]pa yin no/_/slob dpon legs ldan byed kyis nye bar sbyar ba/_dbu ma'i rtsa ba'i 'grel pa shes rab sgron ma las/_mya ngan las 'das pa brtag
[\[249a.2\]]pa [#]zhes bya ba ste/_rab tu byed pa nyi shu lnga pa'o//_//dbu ma'i rtsa ba'i 'grel pa shes rab sgron ma/_bam po nyi shu pa ste tha ma'o/_/de [#]ni de bzhin du stong pa nyid kyi mi mthun pa'i phyogs kyi khyad par dgag pas tha snyad pa'i rten cing 'brel par [#]'byung ba bstan pa'i don gyi dbang gis rab tu byed pa nyi shu
[\[249a.3\]]drug pa brtsam mo/_/'dir smras pa/_khyod kyis rab tu byed pa 'das ma thag par/_sangs rgyas kyis ni gang du yang /_/su la'ang chos 'ga' ma bstan to/_/zhes smras pa ni/_bcom ldan 'das kyis rten cing 'brel par 'byung ba mu stegs byed kyi ri dgas kyi tshogs thams cad 'byer bar
[\[249a.4\]]byed pa/_lta ba ngan pa'i skyon nye bar zhi bar byed pa/_bka' stsal pa de thugs su chud pas bcom ldan 'das 'jig rten na sangs rgyas zhes bya bar snyan par grags pa de'i phyir khyod kyis de sun dbyung bar 'dod pas/_sangs rgyas kyis ni gang du yang /_/su la'ang chos 'ga' ma bstan to/_/zhes
[\[249a.5\]]smras pa yin pas de la khas blangs pas gnod par 'gyur ro/_/de'i phyir bshad pa/_ma rig bsgribs [#]pas yang srid phyir/_/'du byed rnam pa gsum po dag_/mngon par 'du byed gang yin pa'i/_/las de dag gis 'gro bar 'gro/_/zhes bya ba la sogs pa ste/_de la ma rig pa zhes bya ba ni/_rig
[\[249a.6\]]pa'i mi mthun pa'i phyogs su gyur pa'i chos sam rten cing 'brel par 'byung ba'i yan lag bcu gnyis po bdag med pa/_g.yo ba med pa skad cig ma dag mi shes pa'i phyir ma rig pa'o/_/des bsgribs pas zhes bya ba [#]ni khebs pas so/_/'dir ma rig pas bsgribs [#]pa mi byed ces [#]nges par gzung [#]ba
[\[249a.7\]]kho nas 'du byed rnams mngon par 'du byed kyi ma bsgribs [#]pas ni mi byed do zhes nges par gzung [#]bar bya'i/_ma rig pas bsgribs pas 'du byed rnams kho na zhes ni nges par gzung [#]bar mi bya ste/_rnam par shes pa la sogs pa yan lag lhag ma rnams la yang rgyu de yod pa'i phyir ro/_/ma rig pa kho nas
[\[249b\]]
[\[249b.1\]]bsgribs pas shes [#]kyang nges par gzung [#]bar mi bya ste/_de las gzhan pa'i nyon mongs pa rnams kyang yod pa'i phyir ro/_/'du byed rnams kyi rgyu nyid ni 'dod chags la sogs pa nyon mongs pa rnams kyang [#]yin na ma rig pa gzung [#]ba ni gtso bo nyid yin pa'i phyir te/_dper na rgyal po rgyal ba dang dung gi ma
[\[249b.2\]]'gro ba bzhin no/_/ci ste yang la la 'di snyam du mi dge ba'i 'du byed rnams ma rig pa'i rgyu las byung ngo zhes bya ba de ni gti mug mi dge ba yin pa'i phyir rigs na dge ba'i 'du byed rnams ji ltar snyam na/_ma rig pa dang bcas pa lha'i pho brang na lha mo dang rtsen pa'i bde ba nyams su myong bar [#]'dod pas dge ba
[\[249b.3\]]sbyong ba [#]bzhin du ma rig pa yang rgyud las [#]rgyu nyid yin pa'i phyir dang /_'khor ba ni don dam pa'i mi dge ba yin pas der brtags [#]pa'i dge ba yang mi dge ba yin pa'i phyir ma rig pa ni de mngon par 'du byed pa'i rgyu yin pa'i phyir skyon med do/_/yang srid ces bya ba ni yod pa rgyu dang 'bras bu'i rgyun 'brel
[\[249b.4\]]pas yang srid par 'gyur ba ste/_yang skye ba zhes bya ba'i tha tshig go/_/yang srid pa'i phyir zhes bya ba ni yang srid pa'i don du'o/_/'du byed ces bya ba ni 'du byed rnams mngon par 'du byed pa'o/_/rnam pa gsum po dag ces bya ba ni bsod nams dang /_bsod nams ma yin pa dang /_mi g.yo ba'i bye brag
[\[249b.5\]]gis sam/_lus dang ngag dang yid kyi 'du byed kyi bye brag gis so/_/mngon par 'du byed pa [#]gang yin pa zhes bya ba ni bsod nams la sogs pa [#]chung ngu dang /_'bring dang chen po'i bye brag dag [#]go/_/las de dag gis 'gro bar 'gro/_/zhes bya ba ni bsod nams su nye bar 'gro ba dang /_bsod nams
[\[249b.6\]]ma yin par nye bar 'gro ba dang /_mi g.yo ba'i nye bar 'gro ba'i 'gro bar ro/_/'du byed rkyen can [#]rnam par shes/_/'gro ba rnams su 'jug par 'gyur/_/zhes bya ba la/_'du byed rkyen can zhes bya ba ni gang la 'du byed kyi rkyen yod pa de ni 'du byed kyi rkyen can te rnam par shes pa'o/_/rnam par shes
[\[249b.7\]]pa zhes bya ba ni dngos po so sor rnam par rig pa'o/_/'gro ba rnams su zhes bya ba ni lha la sogs pa'i rigs su 'gro ba'i 'gro ba rnams su'o/_/'jug par 'gyur zhes bya ba ni skye bar 'gyur ba'o/_/'dir ni 'du byed kyi rkyen can gyi rnam par shes pa kho na 'jug par 'gyur ro zhes kyang nges par gzung [#]bar mi bya
[\[250a\]]
[\[250a.1\]]la/_'du byed kyi rkyen can kho na'i rnam par shes pa 'jug par 'gyur ro zhes kyang nges par gzung [#]bar mi bya/_'du byed kho na'i rkyen can gyi rnam par shes pa 'jug par 'gyur ro zhes kyang nges par gzung [#]bar mi bya ste/_sems las byung ba rnams kyang 'jug par 'gyur ba'i phyir dang dgra
[\[250a.2\]]bcom pa 'du byed yod kyang yang [#]srid par nying mtshams mi sbyor ba'i phyir dang /_sred pa la sogs pa dag gi [#]rkyen yang yod pa'i phyir ro zhes nges par mi gzung [#]ba'i dgos pa go rims bzhin du brjod par bya'o/_/'dir slob dpon rnams kyi blo gros dag tha dad par gyur te/_kha cig na re bar ma do'i srid pa zhes
[\[250a.3\]]pa'i [#]ming dang /_gzugs kyi rgyun gyis [#]'gro ba'i yul 'thob po zhes zer ro/_/gzhan dag na re rnam par shes pa 'du byed kyi rkyen can nye bar 'gro bar skye ba nyid kyis 'gro ba 'thob po zhes zer ro/_/de la snga ma pa dag na re sems can gzugs can gang du 'gags [#]pa rnams kyis gzugs kyi rgyun skye ba
[\[250a.4\]]ni rgyun chags su yul gzhan du skye bas yul gzhan thob par 'dod de/_gzugs can yin na 'gro ba'i rgyun rjes su 'jug pa'i phyir dper na mar me bzhin no/_/yang na gzugs la brten [#]pa'i ming dang gzugs kyi rgyun gyis 'chi ba'i yul nas 'gro ba'i yul gzhan du skye ba'i phyir dper na gson po'i [#]
[\[250a.5\]]gnas skabs bzhin no zhes zer ro/_/phyi ma pa dag na re gzugs can gyi khams su 'chi ba dang /_skye ba'i srid pa dag ni srid pa gzhan gyis bar du ma chod de[#]/_zag pa dang bcas pa'i phyir dper na gzugs med par 'chi ba dang /_skye ba'i srid pa dag bzhin no/_/yang na lus can rnams kyi 'chi ba'i srid
[\[250a.6\]]pa'i mjug thogs su lus ngag skye ba de ni bar ma do'i srid pa'i lus ma yin pa'i phyir te/_rnam par smin pa yin pa'i phyir dang /_sdug bsngal gyi bden par gtogs pa'i phyir dper na nye bar spyod pa'i lus bzhin no/_/gzhan yang yid las byung ba'i [#]yul gzhan 'thob pas 'gro ba'i rgyun rjes su 'jug
[\[250a.7\]]pa'i phyir des gtan tshigs ma nges pa'i phyir bar ma do'i srid pa mi 'grub ste/_bar ma do'i srid pa med par yang kha don [#]dang mar me dang /_rgya dang /_me long dang /_skad dang /_me shel dang /_sa bon dang /_skyur dag gis phung po'i nying mtshams sbyor ba mi 'pho bar mkhas pa rnams kyis rtogs par
[\[250b\]]
[\[250b.1\]]bya'o zhes zer ro/_/gzhan ma yin pa na re gzugs can yin na 'gro ba'i rgyun rjes su 'jug pa'i phyir zhes gtan tshigs khyad par can yin pa'i phyir snga ma dag la skyon de med do zhes zer ro/_/rnam par shes pa zhugs gyur na/_/ming dang gzugs ni chags par 'gyur/_zhes bya ba la/_ming
[\[250b.2\]]zhes bya ba ni 'gro ba rnams su [#]gzhol ba 'am/_nyon mongs pa rnams kyis [#]gzhol bar bya ba ste/_phung po gzugs can ma yin pa bzhi po dag go/_/gzugs zhes bya ba ni gzugs su rung ba ste/_'byung ba chen po bzhi dang [#]rgyur byas pa'i gzugs rnams so/_/yang 'dir rnam par shes pa
[\[250b.3\]]kho na'i rkyen can gyi ming dang gzugs zhes kyang nges par gzung bar mi bya ste/_ma rig pa la sogs pa dag kyang de'i rkyen yin pa'i phyir ro/_/rnam par shes pa'i rkyen can gyi ming dang /_gzugs kho na zhes kyang nges par gzung bar mi bya ste/_rdzus te skye ba rnams kyi skye mched drug gi rkyen rnams [#]kyang rnam par shes
[\[250b.4\]]pa yin pa'i phyir dang /_gzugs med pa'i ming gi rkyen kyang rnam par shes pa yin pa'i phyir ro/_/rnam par shes pa'i rkyen can kho na'i ming dang gzugs zhes kyang nges par gzung [#]bar mi bya ste/_dgra bcom pa'i tha ma'i sems rkyen ma yin pa'i phyir ro/_/ming dang gzugs ni chags gyur na/_/skye mched drug ni
[\[250b.5\]]'byung bar 'gyur/_/zhes bya ba la skye mched ces bya ba la ni rnam par shes pa skye ba'i sgo 'byed par byed pa'o/_/drug ces bya ba nang gi skye mched kyi dbang du byas pa'i phyir te/_de dag ni mig dang rna ba dang /_sna dang /_lce dang /_lus dang /_yid ces bya ba dag yin par 'dod do/_/mig gi skye mched ni
[\[250b.6\]]yul kha dog dang /_gzugs dang ba dang /_mig gi rnam par shes pa'i gnas dang ldan pa'o/_/rna ba la sogs pa lus kyi bar gyi skye mched dag kyang yul sgra la sogs pa dang /_gzugs dang ba dang [#]/_rna ba la sogs pa'i rnam par shes pa dag gi gnas dang ldan pa'o/_/yid kyi skye mched ni rnam par
[\[250b.7\]]shes pa'i tshogs drug po dag 'gags ma thag pa'o/_/'dir yang ming dang gzugs kho na'i rkyen can gyi skye mched drug ces kyang nges par gzung bar mi bya ste/_'du byed la sogs pa dag kyang de'i rkyen yin pa'i phyir dang /_rdzus te skye ba rnams kyi skye [#]mched drug gi rkyen ming 'ba' zhig kyang yin pa'i phyir ro/_/
[\[251a\]]
[\[251a.1\]]ming dang gzugs kyi rkyen can gyi skye mched drug kho na zhes kyang nges par gzung bar mi bya ste/_reg pa la sogs pa dag gi rkyen kyang ming dang gzugs yin pa'i phyir ro/_/ming dang gzugs kyi rkyen can kho na'i skye mched drug ces kyang nges par gzung bar mi bya ste/_dgra bcom
[\[251a.2\]]pa'i tha ma'i ming dang gzugs dang [#]rkyen ma yin pa'i phyir ro/_/skye mched drug la brten nas ni/_/de las reg pa 'byung bar 'gyur/_/zhes bya ba la brten nas zhes bya ba ni gnas thob nas so/_/de las zhes bya ba ni skye mched drug las so/_/reg pa zhes bya ba ni phrad pa ste bde ba dang /_sdug bsngal dang /_
[\[251a.3\]]sdug bsngal ba yang ma yin bde ba yang ma [#]yin pa myong bar 'gyur ba ste/_mtshan nyid 'og nas ston to/_/ming dang gzugs dang dran byed la/_/brten nas skye ba kho na yin/_/zhes bya ba la/_dran byed ces bya ba ni yid la byed pa'o/_/de ltar ming dang gzugs la brten nas/_rnam par shes pa skye bar 'gyur/_/'jug pa'i
[\[251a.4\]]dus na ste/_ji ltar mig dang gzugs la brten nas gzugs la dmigs pa'i rnam par shes pa skye ba de bzhin du rna ba dang /_sgra la brten pa dang /_yid dang chos rnams kyi bar la brten nas yid kyi rnam par shes pa skye bar [#]brjod par bya ste/_skye mched drug gi 'bras bu skye ba brjod par 'dod pa'i phyir ro/_/
[\[251a.5\]]'o na reg pa de gang zhe na/_mig dang gzugs dang rnam par shes/_/gsum po 'dus pa gang yin pa/_/de ni reg pa zhes bya ba yin te/_gsum po zhes bya ba ni dbang po dang yul dang /_rnam par shes pa rnams so/_/'dus pa zhes bya ba ni gcig tu tshogs pa ste/_de ni reg pa yin no/_/mig la sogs pa
[\[251a.6\]]smos pa ni khyad par bstan pa'i phyir te/_de dag gi dbang gis reg pa brtag sla ba'i phyir ro/_/reg pa de las/_tshor ba kun du 'byung bar 'gyur/_/zhes bya ba la/_tshor ba zhes bya ba ni so sor rig pa'i don gyis te/_rnam pa gsum myong ba'o/_/kun du 'byung bar 'gyur zhes bya ba ni mngon par 'byung bar 'gyur ba ste/_
[\[251a.7\]]reg pa'i rkyen can gyi [#]tshor ba kun [#]'byung ngo zhes bya ba'i tha tshig go/_/tshor ba'i rkyen gyis sred pa ste/_/tshor ba'i don la sred par 'gyur/_/zhes bya ba la/_sred pa zhes bya ba ni 'dod pa'i mtshan nyid do/_/tshor ba'i don la sred par 'gyur/_/zhes bya ba ni/_byis pa thos pa dang mi ldan pa ral gri'i so la
[\[251b\]]
[\[251b.1\]]sbrang rtsi'i [#]thigs pas bskus [#]pa dang mngar ba'i ro yun thung ba lta bur gyur pa ni sdug bsngal mnog chung la nyes dmigs che ba ma rtogs pa [#]rnams de la sred par 'gyur ro/_/ci ste 'di snyam du bde ba'i tshor ba ni phan 'dogs pa yin pas nyams su myong ba na yang dang yang du de 'dod pas/_de la sred par
[\[251b.2\]]'gyur bar rigs na sdug bsngal gyi tshor ba ni nyams su myong ba na gnod par 'gyur ba yin pas des [#]'dod par mi 'gyur ba yin na ji ltar de'i rkyen gyis sred par 'gyur zhe na/_sdug bsngal gyi tshor ba nyams su myong bas [#]na de dang 'bral bar 'dod pa'i sred pa skye bas skyon med do/_/sred par gyur pa nye bar len/_/
[\[251b.3\]]rnam pa bzhi po nyer len 'gyur/_/zhes bya ba la/_nye bar len pa zhes bya ba ni nye bar blang ba yin pas nye bar len pa'o/_/kha cig na re/_sred pa 'phel ba nyid nye bar len pa'o zhes zer ro/_/gzhan dag na re/_longs spyod rnams thob par bya ba'i phyir 'bad pa'o zhe'o/_/rnam pa bzhi po zhes bya ba ni
[\[251b.4\]]'dod pa dang /_lta ba dang /_tshul khrims dang brtul zhugs mchog tu 'dzin pa dang /_bdag tu smra ba nye bar len pa'i mtshan nyid dag go/_/nyer len yod pa [#]len pa po'i/_/srid pa rab tu 'byung bar 'gyur/_/zhes bya ba la/_srid pa zhes bya ba ni las kyi srid pa zhes bya ba ste/_srid par byed pas srid
[\[251b.5\]]pa'o/_/yang na srid pa ni 'byung ba ste/_'byung ba dang /_skye ba zhes bya ba dag ni rnam grangs so/_/srid pa'i rgyu'i las gang yin pa de srid pa ste/_'bras bu la rgyu nye bar btags pa'i phyir dper na sangs rgyas rnams 'byung ba bde'o zhes bya ba bzhin no/_/'dir yang reg pa la sogs pa dag ni gnyi ga ltar
[\[251b.6\]]yang nges par gzung bar mi bya ste/_rkyen nyid kyis de dag rkyen can yin pa'i phyir dang /_de dag gzhan dag gi rkyen kyang yin pa'i phyir ro/_/rnam par shes pa la sogs pa da ltar gyi dus su gtogs pa dag ni ma rig pa dang 'du byed ces bya ba dag gi rgyu las byung ba bzhin no/_/de la gal te dge ba'i bshes gnyen
[\[251b.7\]]la brten pa dang /_dam pa'i chos nyan pa dang /_tshul bzhin yid la byed pas 'du byed rnams sdug bsngal ba la sogs pa'i rnam pa dag gis 'du byed kyi sdug bsngal nyid dam/_ngo bo nyid stong pas ma skyes par mthong ba de'i tshe na de kho na shes pa skyes pas sred [#]par mi 'gyur zhing /_sred pa med na nye bar
[\[252a\]]
[\[252a.1\]]len par mi byed pas/_gal te nye bar len med na/_/grol bar 'gyur te srid mi 'gyur/_/rten cing 'brel par 'byung ba phung po gsum pa la yang da ltar yod pa 'jig na 'bras bu nye bar ston pa yin la yod pa 'jig pa'i sbyor ba yang da ltar gyi dus kho na'i sbyor ba yin pa'i phyir
[\[252a.2\]]ro/_/nye bar len pa yod na srid pa zhes gsungs pa de'i mtshan nyid kyang gang zhe na/_srid pa de yang phung po lnga/_/'dir yang phung po lnga'i rgyun la phung po lnga zhes tha snyad btags te/_phung po lnga ni srid pa kho na'o zhes nges par gzung bar [#]bya'i/_phung po lnga kho na srid pa'o zhes ni nges par gzung bar mi bya ste/_
[\[252a.3\]]gzugs med pa'i khams kyi srid pa ni phung po bzhi po [#]yin pa'i phyir ro/_/srid pa las ni skye ba 'byung /_/zhes bya ba la/_skye ba zhes bya ba ni skye bas na skye ba ste/_phung po rnams ma byung ba las 'byung ba'o/_/rga shi dang ni mya ngan dang /_/zhes bya ba la/_rga shi zhes pa [#]ni yongs su 'gyur ba dang /_'jig
[\[252a.4\]]pa'i rgyu dag go/_/mya ngan zhes bya ba ni sdug pa dang bral bas skyed [#]pa ste/_nang gi yongs su gdung ba'i mtshan nyid do/_/smre sngags 'don bcas sdug bsngal dang /_/zhes bya ba la/_smre sngags 'don pa zhes bya ba ni skye bo snying du sdug pa chud zos pa'i yon tan kun du brjod pa la brten pa'i tshig brjod pa
[\[252a.5\]]ste/_yongs su smra [#]zhing smre sngags 'don pa'o/_/sdug bsngal zhes bya ba ni lus kyi mi bde ba tshor ba'o/_/yid mi bde [#]dang 'khrug pa rnams/_/zhes bya ba la/_yid mi bde dang zhes bya ba ni sems kyi mi bde ba tshor ba'o/_/'khrug pa rnams zhes bya ba ni lus dang sems 'khrug pas 'khrug pa rnams so/_/
[\[252a.6\]]de dag skye [#]las rab tu byung /_/zhes bya ba ni de ltar rga shi la sogs pa ji skad bstan pa de dag skye ba las rab tu 'byung bar 'gyur ro[#]/_/de ltar sdug bsngal phung po ni/_/'ba' zhig pa ni [#]'byung bar 'gyur/_/zhes bya ba la/_sdug bsngal phung po zhes bya ba ni sdug bsngal gyi tshogs zhes bya ba'i tha tshig go/_/'ba'
[\[252a.7\]]zhig pa zhes bya ba ni bde ba dang ma 'dres pa zhes bya ba'i tha tshig go/_/'di 'byung bar 'gyur zhes bya ba ni skye bar 'gyur ba'o/_/tha snyad kyi bden par gtogs pa'i phung po de 'byung ba de ni/_tha snyad pa'i rten cing 'brel par 'byung ba yin no/_/don dam par ni skye ba med pa'i rab tu byed par ji skad bstan pa'i tshul
[\[252b\]]
[\[252b.1\]]gyis yod pa ma yin pas khas blangs pa la gnod pa med do/_/de ltar skye ba'i rgyun 'jug pa de ji ltar ldog par 'gyur zhe na/_de'i phyir bshad pa/_gang gi phyir mi mkhas pa rnams kyis mngon par 'du byas pa/_de phyir mkhas rnams 'khor ba ni/_/rtsa ba'i 'du byed 'du mi byed/_/'du byed kyi skyon
[\[252b.2\]]mthong ba rnams yang dag pa [#]ji lta ba bzhin du mthong ba nyid kyis [#]de mngon par 'du mi byed pa'i phyir ro/_/mi mkhas pa rnams ni 'du byed sgyu ma dang /_smig rgyu lta bu thog ma med pa'i rkyen brgyud pa las byung ba dag la de dag gi skyon ma mthong ba'i phyir yang dang yang du bde ba nyams su myong bar 'dod pas mngon par
[\[252b.3\]]'du byed pas/_de [#]phyir mi mkhas byed pa yin/_/mkhas min de nyid mthong phyir ro/_/gnyen po skyes pa'i phyir dang /_nyon mongs pa dang /_shes bya'i sgrib pa'i ngo bo nyid kyi ma rig pa spangs pa'i phyir ro/_/ma rig 'gags par gyur na ni/_/'du byed rnams kyang 'byung mi 'gyur/_/rkyen med pa'i phyir
[\[252b.4\]]sa bon med pa'i [#]myu gu bzhin no/_/ma rig pa 'gags [#]pa de yang /_ma rig 'gags [#]par gyur na ni/_/shes pa de nyid bsgoms pas so/_/chos bdag med pa nyid kyi yul can stong pa nyid shes pa rten cing 'brel par 'byung ba la dmigs pa de nyid ji skad bstan pa'i tshul gyis dngos po'i ngo bo nyid ma lus par
[\[252b.5\]]dgag pas bsgom zhing goms par bya bas so/_/de dang de ni 'gags [#]'gyur bas/_/de dang de ni mngon mi 'byung /_/'du byed la sogs pa srid pa'i yan lag snga ma de dang de gnyen po skyes pas 'gags par gyur pas rnam par shes pa la sogs pa srid pa'i yan lag phyi ma de dang de mngon par 'byung bar mi 'gyur
[\[252b.6\]]te/_'du byed 'gags pas rnam par shes pa 'gag ces bya ba nas/_skye ba 'gags pas rga shi 'gag ces bya ba'i bar du mngon par 'byung bar mi 'gyur ro/_/sdug bsngal phung po 'ba' zhig pa/_/de ni de ltar yang dag 'gag_/tha snyad kyi bden pa yongs su gzung [#]ba las so/_/don dam par ni ma
[\[252b.7\]]rig pa la sogs pa rten cing 'brel par 'byung ba'i yan lag ma skyes pa rnams la skye ba med pa'i phyir 'gag pa yang med do/_/bcom ldan 'das kyis don dam par rnam par byang ba'i rten cing 'brel par 'byung ba bka' stsal par khas ma blangs pa'i phyir khas blangs pa la gnod pa'i skabs med de/_de la
[\[253a\]]
[\[253a.1\]]'dir rab tu byed pa'i don ni pha rol pos rab tu byed pa'i dang por dam bcas pa'i skyon bstan pa'i lan btab pas tha snyad pa'i rten cing 'brel par 'byung ba bstan pa yin no/_/de'i phyir bcom ldan 'das kyis rten cing 'brel par 'byung ba ni skye ba med pas [#]de'i phyir rten cing 'brel
[\[253a.2\]]par 'byung ba zhes bya ste/_gang la skye ba med pa de la 'gag pa ga la yod de/_'gag pa med par rtogs pas/_rten cing 'brel par 'byung ba rtogs so zhes bya ba la sogs pa ji skad gsungs pa de dag grub pa yin no/_/slob dpon legs ldan byed kyis nye bar sbyar ba/_dbu ma'i rtsa ba'i
[\[253a.3\]]'grel pa shes rab sgron ma las/_srid pa'i yan lag bcu gnyis brtag pa zhes bya ba ste/_rab tu byed pa nyi shu drug pa'o//_//da ni de bzhin du stong pa nyid kyi mi mthun pa'i phyogs kyi khyad par yang dgag [#]pas lta ba stong pa nyid du bstan pa'i don gyi dbang gis rab tu byed pa nyi shu rtsa [#]bdun
[\[253a.4\]]pa brtsam mo/_/'dir smras pa/_don dam par nye bar len pa'i phung po lnga ni ngo bo nyid yod pa kho na yin te/_lta ba'i gnas yin pa'i phyir ro/_/'di na gang yod pa ma yin pa de ni lta ba'i gnas ma yin te/_dper na ri bong gi rwa bzhin no/_/nye bar len pa'i phung po lnga ni lta ba'i gnas yin te/_
[\[253a.5\]]chos mngon pa las/_de ni sdug bsngal kun 'byung [#]dang /_/'jig rten lta gnas srid pa yin/_/zhes 'byung bas de'i phyir gtan tshigs ji skad smos pa'i mthus don dam par nye bar len pa'i phung po lnga ni ngo bo nyid yod pa kho na yin no/_/'dir bshad pa/_'das pa'i dus na byung zhes dang /_/ma
[\[253a.6\]]byung 'jig rten rtag sogs par/_/lta ba gang yin de dag ni/_/sngon gyi mtha' la brten pa yin/_/bdag 'das pa'i dus na byung bar gyur/_zhes bya ba dang /_byung bar ma gyur zhes bya ba dang /_byung bar gyur kyang gyur la/_byung bar ma gyur kyang ma gyur zhes bya ba dang /_byung bar gyur pa yang ma yin
[\[253a.7\]]byung bar ma gyur pa yang ma yin zhes bya ba dang /_'jig rten rtag pa dang /_'jig rten mi rtag pa dang /_rtag kyang rtag la mi rtag kyang mi rtag pa dang /_rtag pa yang ma yin mi rtag pa yang ma yin zhes bya bar lta ba gang dag yin pa de dag ni sngon gyi mtha' la brten pa yin no/_/lta ba zhes bya ba ni mngon
[\[253b\]]
[\[253b.1\]]par zhen pa zhes bya ba dag dang don tha dad pa ma yin no/_/sngon gyi mtha' zhes bya ba ni tshe snga ma ste/_da ltar gyi phung po rnams la ltos nas sngon 'das pa'i dus na byung bar gyur pa'i phung po rnams ni sngon gyi mtha' yin no/_/de la brten pa zhes bya ba ni de la dmigs pa yin no/_/ma 'ongs dus gzhan 'byung
[\[253b.2\]]bar 'gyur/_/mi 'byung 'jig rten mtha' sogs par/_/lta ba gang yin de dag ni/_/phyi ma'i mtha' la brten pa yin/_/bdag ma 'ongs pa'i dus gzhan du 'byung bar 'gyur zhes bya ba dang /_'byung bar mi 'gyur zhes bya ba dang /_'byung bar 'gyur yang 'gyur la 'byung bar mi 'gyur yang mi 'gyur
[\[253b.3\]]zhes bya ba dang /_'byung bar 'gyur ba yang ma yin 'byung bar mi 'gyur ba yang ma yin zhes bya ba dang /_'jig rten mtha' yod pa dang /_'jig rten mtha' med pa dang /_mtha' yod kyang yod la med kyang med pa dang /_mtha' yod pa yang ma yin mtha' med pa yang ma yin no zhes bya bar lta ba gang
[\[253b.4\]]dag yin pa de dag ni phyi ma'i mtha' la brten [#]pa yin no/_/lta ba zhes bya ba ni mngon par zhen pa zhes bya ba dag dang don tha dad pa ma yin no/_/phyi ma'i mtha' zhes bya ba ni tshe phyi ma ste da ltar gyi phung po rnams la ltos nas phyis ma 'ongs pa'i dus su 'byung [#]bar 'gyur ba'i phung po rnams ni tshe phyi ma'i mtha'
[\[253b.5\]]yin no/_/de la brten pa zhes bya ba ni de la dmigs pa yin no/_/de la re zhig sngon gyi mtha' la brten pa'i lta ba rnams las brtsams te dpyad par bya'o/_/'das pa'i dus na byung gyur zhes/_/bya ba de ni mi 'thad do/_/rigs pa gang gis she na/_de'i phyir bshad pa/_sngon tshe rnams su gang byung ba/_/
[\[253b.6\]]de nyid 'di ni ma yin no/_/dus tha dad pa'i phyir dang /_las tha dad pas bskyed pa'i phyir dper na de las gzhan bzhin no zhes bya bar dgongs so/_/la la 'di snyam du lus dang dbang po tha dad kyang bdag gcig yin pa'i phyir/_de nyid bdag tu 'gyur snyam na/_de ltar na yang ngo /_/gal te bdag
[\[253b.7\]]spyir khas blangs nas smra na ni/_nye bar len pa tha dad 'gyur/_/dus dang las tha dad pa'i phyir ro zhes bya bar dgongs so/_/de'i phyir rjes su dpag par nus te/_lhas byin gyi sngon gyi bdag gang yin pa de nyid da ltar gyi ma yin te/_nye bar len pa tha dad pa'i phyir dper na mchod sbyin gyi bdag
[\[254a\]]
[\[254a.1\]]bzhin pas de'i phyir tshe snga ma'i bdag gang yin pa de nyid da ltar gyi yin no zhes bya bar mi 'thad do/_/ji ste [#]nye bar len pa'i mtshan nyid ma yin pa'i bdag khas blangs nas smra na ni/_nye bar len pa ma gtogs par/_/khyod kyi [#]bdag ni gang zhig yin/_/phung po las [#]ma
[\[254a.2\]]gtogs pa'i bdag de ni yod pa ma yin pa nyid de/_bkag zin pa'i phyir ro zhes bya bar dgongs so/_/nye bar len pa ma gtogs pa'i/_/bdag yod ma yin byas pa'i tshe/_/rigs pas bstan pa byas pa'i tshe/_/ci ste bdag tu smra ba bdag med par 'gyur na mi rung ngo snyam nas nye bar len pa
[\[254a.3\]]nyid bdag yin par rtog par byed na/_bdag med par smra bas kyang nye bar len pa tsam khas len par zad kyi/_bdag ni khas mi len pas 'dir bshad pa/_nye bar len nyid bdag yin na/_/khyod kyi bdag ni med pa yin/_/nye bar len pa nyid bdag yin no zhe na/_de ni rigs pa ma yin te/_/nye bar
[\[254a.4\]]len nyid bdag ma yin/_/don dam par mi 'dod do/_/'di ltar/_de ni 'byung dang 'jig pa yin/_/de'i phyir 'byung ba dang 'jig pa'i chos can yin pa'i phyir nye bar len pa yang snga ma bzhin du bdag nyid ma yin no/_/gzhan yang /_nye bar blang ba ji lta bur/_/nye bar len pa yin par 'gyur/_/nye
[\[254a.5\]]bar blang ba dang nye bar len pa dag gcig pa nyid ma yin te/_sngar bstan pa'i tshul gyis las dang byed pa po yin pa'i phyir dper na bud shing dang me bzhin no zhes bya bar dgongs so/_/bdag med pa yin par yang mi rigs te/_bdag la ltos nas bdag med pa grub pa med pa'i phyir ro/_/don dam par
[\[254a.6\]]nye bar len pa nyid bdag yin par mi 'dod de/_'di ltar/_de ni 'byung dang 'jig pa yin/_/zhes bya bas [#]bdag yin pa nyid bkag pa'i phyir ro/_/gzhan gang yin pa de yang bdag ma yin te/_rnam pa de lta bu [#]tha snyad du yang bstan dka' ba'i phyir ro/_/bdag nye bar len pa las gzhan yin pa'i smra ba
[\[254a.7\]]dag gi phyir bshad pa/_bdag ni nye bar len pa las/_/gzhan du 'thad pa nyid ma yin/_/'di la bdag nye bar len pa las/_gzhan nyid yin na nye bar len pa med par yang bdag yod par bya dgos te/_gzhan yin pa'i phyir dper na de las gzhan pa bzhin no/_/de lta yin na/_gal te
[\[254b\]]
[\[254b.1\]]gzhan na len med par/_/gzung yod rigs na gzung du med/_/de ltar na 'dir ni bdag gi chos ni gzung du yod par rigs na gzung du med pa yin par bstan to/_/de'i phyir rjes su dpag pa ni bdag ni nye bar len pa las gzhan ma yin te/_gzung du yod pa'i rigs na gzung du med pa'i phyir dper
[\[254b.2\]]na nye bar len pa'i bdag nyid bzhin no/_/de'i phyir de ltar ji skad bstan pa'i tshul gyis/_de ltar len pas [#]gzhan ma yin/_/de ni nyer len nyid kyang min/_/bdag ni nye bar len med min/_/med pa nyid du'ang de ma nges/_/zhes bsgrub [#]pa sngar bstan pa'i dbang gis mjug bsdu bar bya ste/_
[\[254b.3\]]de ltar re zhig bdag 'das pa'i dus na byung bar gyur [#]zhes bya ba de mi 'thad par bstan to/_/da ni/_'das pa'i dus na ma byung zhes/_/bya ba de yang mi 'thad do/_/rigs pa gang gis she na/_de'i phyir bshad pa/_sngon tshe rnams su gang byung ba/_/de las 'di gzhan ma yin no/_/
[\[254b.4\]]ci'i phyir zhe na/_gal te 'di na [#]gzhan gyur na/_/de med par yang 'byung bar 'gyur/_/de ni mi 'dod de/_de'i phung po lnga po byung bar gyur pa gang yin pa de 'di'i rkyen nyid yin par 'dod do/_/de'i phyir rjes su dpag pa ni lhas byin gyi phung po lnga ni sngon gyi phung po rnams las [#]gzhan ma yin te/_rgyud tha dad pa ma yin
[\[254b.5\]]na [#]'das pa'i phung po'i rgyu las byung ba yin pa'i phyir dper na lhas byin gyi 'das pa'i phung po lnga bzhin no/_/de med par yang 'byung bar 'gyur/_/zhes bya ba'i skyon de 'ba' zhig tu yang ma zad de/_de bzhin du ni gnas 'gyur zhing /_rkyen des phung po phyi ma mtshan nyid mi 'dra ba ma bskyed pa'i phyir
[\[254b.6\]]sngon bzhin du gnas par 'gyur ro zhes bya bar dgongs so/_/de lta yin na/_der ma shi bar skye bar 'gyur/_/tshe rabs gzhan der ma shi ba kho nar gzhan bdag nyid thob pas rnam par gnas pa zhig 'dir skyes pa'i phyir ro zhes bya bar dgongs so/_/de ltar gzhan nyid du khas len na skyon 'di dag tu
[\[254b.7\]]yang 'gyur te/_chad dang las rnams chud za bar/_/gzhan gyis byas pa'i las rnams ni/_/gzhan gyis so sor myong ba dang /_/de la sogs par thal bar 'gyur/_/de lta na chad pa dang byas pa chud za ba dang /_ma byas pa dang phrad pa la sogs par thal bar 'gyur ro/_/ma byung ba las 'byung min te/_/
[\[255a\]]
[\[255a.1\]]'di la skyon du thal bar 'gyur/_/ji lta zhe na/_bdag ni byas par gyur pa dang /_/ma byung ba las 'byung ba'i phyir/_/dper na bum pa bzhin no/_/byung ba rgyu med can du 'gyur/_/skyed par byed pa'i rgyu sngon las dang nyon mongs pas nye bar bsags pa zhes bya ba'i phung po gzhan med pa'i phyir
[\[255a.2\]]ro/_/gnyi ga ni gnyi ga ma yin pa yang ma yin te/_bdag gnyi ga dang gnyi ga ma yin pa'i skyon bstan zin pa'i phyir ro/_/bsgrub [#]pa ji skad bstan pas/_de ltar bdag byung bdag ma byung /_/gnyi ga gnyi ga ma yin par/_/'das la lta ba gang yin par[#]/_/de dag 'thad pa ma yin no/_/zhes
[\[255a.3\]]bsgrub [#]pa sngar bstan pa'i dbang gis mjug bsdu bar bya'o/_/da ni/_ma 'ongs dus gzhan 'byung 'gyur dang /_/'byung bar mi 'gyur zhes bya bar/_/lta ba gang yin de dag ni/_/'das pa'i dus dang mtshungs pa yin/_/de kho na bzhin du gcig pa nyid dang /_gzhan nyid dang /_gnyi ga nyid dang /_gnyi ga ma yin pa
[\[255a.4\]]nyid dgag pa'i phyir ro/_/yang gzhan yang /_gcig pa nyid yin na/_gal te lha de mi de na/_/de lta na ni rtag par 'gyur/_/gal te de ltar 'gyur na ci nyes she na/_lha ni ma skyes nyid 'gyur te/_/rtag la skye ba med phyir ro/_/rtag pa ni skye ba med pa can yin pa'i phyir ro/_/phyir rgol ba dag na re bdag skyes
[\[255a.5\]]pa kho nas lha la sogs pa'i bya ba byed pa la [#]sbyor ba'i phyir lha la sogs pa dag gis [#]bdag gcig kho na yin par bstan par [#]bya ba yin no zhes zer ro/_/de ni bzang po ma yin te/_bdag rgyu sngon du 'gro ba nyid dang ldan pa ni mi rtag pa nyid du bstan pa'i phyir dang /_yod pa nyid du ma grags pa lha la sogs pa'i
[\[255a.6\]]bya ba byed pa la sbyor ba mi srid pa'i phyir ro/_/ci ste yang gcig pa nyid du [#]yin na ji skad bstan pa'i skyon du gyur na mi rung bas gzhan yin par shes par bya'o zhe na/_de la yang skyon 'di yod de/_gal te lha las mi gzhan na/_/de lta na yang mi rtag 'gyur[#]/_/mi'i bdag skyes pa na lha'i bdag zhig
[\[255a.7\]]pa'i phyir ro/_/ci ste de ltar gyur na ci nyes she na/_gal te lha min [#]gzhan yin na/_/rgyud ni 'thad par mi 'gyur ro/_/gzhan yin pa'i phyir dper na lhas byin dang /_mchod sbyin gyi bdag gi rgyud dag bzhin no/_/gal te rgyud tha dad pa dang rgyud tha dad pa ma yin pa dag gi gzhan nyid gtan tshigs
[\[255b\]]
[\[255b.1\]]su rtog na gtan tshigs ma grub pa dang /_dpe ma grub pa nyid [#]yin no zhe na/_gtan tshigs spyir [#]brjod pa'i phyir skyon med do/_/gang dag lha yang yin la mi yang yin no zhes zer ba de [#]dag gi phyir bshad pa/_gal te phyogs gcig lha yin la/_/phyogs gcig mi ni yin gyur na/_/de lta na lha nyid kyang yin la
[\[255b.2\]]mi nyid kyang yin par 'thad do/_/de lta na yang skyon 'dir 'gyur te/_rtag dang mi rtag 'gyur ba'i phyir/_/de yang rigs [#]pa ma yin no/_/phyed shi phyed gson mi 'thad pa bzhin no/_/gang dag rtag pa yang ma yin mi rtag pa yang ma yin no zhes zer ba de dag gi phyir bshad pa/_gal te rtag dang mi rtag
[\[255b.3\]]pa/_/gnyi ga grub par gyur na ni/_/rtag pa ma yin mi rtag min/_/grub par 'gyur bar 'dod la rag_/de dag bkag pas de ltar 'grub pa'i phyir dang /_de dag bzhin du de yang bstan dka' ba'i phyir ro zhes bya bar dgongs so/_/gzhan yang don dam par/_gal te gang zhig gang nas [#]'ongs/_/ci zhig
[\[255b.4\]]gang du 'gro 'gyur na/_/de phyir de la thog med pas/_/rtag par gyur na de yang med/_/gal te lha 'am mi gang zhig lha'i 'gro ba'am/_mi'i 'gro ba'am/_gang nas 'ongs shing 'gro ba gzhan ci zhig cig [#]tu lha'am/_mi la sogs pa'i 'gro ba gang du gnas par 'gro bar gyur na ni de'i phyir de la thog
[\[255b.5\]]ma med pas rtag par yang 'gyur ba zhig na/_de yang med de/_sems can nam/_gang zag gcig la 'ong ba dang /_'gro ba mi 'grub pas dgag pa sngar bstan pa'i phyir ro/_/de'i phyir de ltar rtag pa med do/_/gal te mi rtag par 'gyur ro zhe na/_de yang rigs pa ma yin te/_gal te rtag pa
[\[255b.6\]]'ga' med na/_/mi rtag gang zhig yin par 'gyur/_/de yang rtag pa la ltos pas sam/_de gsal bas mi rtag pa nyid du mi 'grub pa'i phyir ro/_/gnyi ga dang gnyi ga ma yin pa nyid dang mi 'thad pas de'i phyir bshad pa/_rtag pa dang ni mi rtag dang /_/de gnyis gsal bar gyur pa'o/_/gang zhig
[\[255b.7\]]yin par 'gyur zhes bya bar sbyar ro/_/de ltar re zhig sngon gyi mtha' las brtsams te[#]/_rtag pa la sogs pa bzhi po de [#]dag med do/_/da ni mtha' yod pa la sogs pa bzhi po dag dpyad par bya ste/_gal te 'jig rten mtha' yod na/_/'jig rten pha rol ji ltar 'gyur/_/mtha' zhes bya ba ni mu dang
[\[256a\]]
[\[256a.1\]]mjug ces bya ba dag gi rnam grangs so/_/mtha' yod pa zhes bya ba ni de la de yod pa ste/_sa bon tshig pa bzhin du nying mtshams spyod pa [#]med pa zhes bya ba'i tha tshig go/_/de ltar [#]'jig rten pha rol yod par yang [#]mi rung ste/_mtha' yod pa'i phyir dgra bcom pa'i phung po tha ma sngon
[\[256a.2\]]du btang ba las phung po phyi ma 'byung bar mi 'gyur ba bzhin no/_/'jig rten pha rol de yang yod pas 'di ni phung po snga ma rnams kyi 'bras bu phung po phyi ma rnams yin pas de'i phyogs kyi chos ni de'i 'bras bu yod pa yin par bstan to/_/de bzhin du/_gal te 'jig rten mtha' med na/_/'jig rten
[\[256a.3\]]pha rol ji ltar 'gyur/_/rgyu de kho na bzhin du gnas pa'i 'bras bu mi 'byung ba'i phyir ro/_/de yang yod pa [#]'dis kyang /_gang phyir phung po rnams kyi rgyun/_/'dir ni mar me'i 'od dang mtshungs/_/zhes bya ba chos mthun pa'i dpe'i tshig yin par bstan to/_/de'i phyir 'dir sbyor ba'i tshig ni sngon gyi phung po'i
[\[256a.4\]]rgyu ma rig pa dang bcas pa'i rgyun mi 'chad de/_de'i 'bras bu yod pa'i phyir dper na mar me'i rgyun bzhin no/_/de bzhin du de dang rigs mthun pa'i 'bras bu'i rgyun skyes pa yang mi 'jig pa ma yin te/_de'i 'bras bu yod pa'i phyir dper na mar me'i rgyun snga ma bzhin no/_/de phyir mtha' yod nyid
[\[256a.5\]]dang ni/_/mtha' med nyid kyang mi rigs so/_/gang phyir rjes su dpag pa ji skad bstan pa de dag med par gyur cing /_gal te snga ma 'jig [#]'gyur zhing /_/phung po 'di la brten byas nas/_/phung po de [#]ni mi 'byung na/_/des na 'jig rten mtha' yod 'gyur/_/phung po phyi ma rnams dus thams cad du mi
[\[256a.6\]]'byung ba'i phyir ro/_/de bzhin du/_gal te snga ma mi 'jig cing /_/phung po 'di la brten byas nas/_/phung po de ni mi 'byung na/_/des na 'jig rten mtha' med 'gyur/_/phung po snga ma rnams dus thams cad du nges par gnas pa'i phyir ro/_/da ni/_gal te phyogs gcig mtha' yod la/_/phyogs
[\[256a.7\]]gcig mtha' ni med gyur na/_/'jig rten mtha' yod mtha' med 'gyur/_/de yang rigs pa ma yin no/_/ci'i phyir zhe na/_ji lta bur na nyer len pa/_/phyogs gcig rnam par 'jig 'gyur la/_/phyogs gcig rnam par 'jig mi 'gyur/_/de ltar de ni mi rigs so/_/'dir yang [#]phyogs
[\[256b\]]
[\[256b.1\]]gnyi gar bstan pa'i rjes su dpag pa dag gis gnod pa'i phyir ro/_/ji lta bur na nyer blang ba/_/phyogs gcig rnam par 'jig 'gyur la/_/phyogs gcig rnam par 'jig mi 'gyur/_/de ltar de yang mi rigs so/_/'dir yang phyogs gnyis kar bstan pa'i rjes su dpag pa dag gis gnod pa'i
[\[256b.2\]]phyir ro/_/de bzhin du/_gal te mtha' yod mtha' med pa/_/gnyi ga grub par gyur na ni/_/mtha' yod ma yin mtha' med min/_/'grub par 'gyur bar 'dod la rag_/de dag bkag pas de lta bu grub pa'i phyir dang /_de dag bzhin du de yang bstan dka' ba'i phyir ro zhes bya bar dgongs so/_/
[\[256b.3\]]da ni don dam par lta ba thams cad spyir mi 'thad pa bstan pa'i phyir 'di bshad de/_yang na dngos po thams cad dag_/stong phyir rtag la sogs lta ba/_/gang du gang la gang dag ni/_/ci phyir kun du 'byung bar 'gyur/_/yang na don dam par dngos po thams cad stong pa'i phyir rtag pa la sogs
[\[256b.4\]]par lta ba gang dag tu gang la gang dag ci'i phyir kun du 'byung bar 'gyur te/_yul dang /_byed pa po dang /_lta ba dang /_rgyu dag ma skyes pa'i phyir ro zhes bya bar dgongs so/_/de'i phyir don dam par nye bar len pa'i phung po lnga ni ngo bo nyid yod pa kho na yin te/_lta ba'i gnas yin pa'i phyir ro zhes gang smras pa'i gtan tshigs kyi don ma grub pa
[\[256b.5\]]nyid do[#]/_/don dam par lta ba mi 'thad par bstan pa'i phyir ro/_/kun rdzob pa'i gtan tshigs yin par rtog na ni don 'gal ba nyid do/_/de'i phyir de ltar yang dag pa ma yin pa'i kun du rtog pa las byung ba'i lta ba dag ni sdug bsngal sna tshogs kyi sa bon yin par thugs su chud nas 'gro ba mtha' dag gi rtsa lag
[\[256b.6\]]sangs rgyas bcom ldan 'das/_gang gis thugs brtse [#]nyer bzung nas/_/lta ba thams cad spang ba'i phyir/_/dam pa'i chos ni bstan mdzad pa/_/gau [#]tam de la phyag 'tshal lo/_/gang gis zhes bya ba ni 'gro ba mtha' dag gi rtsa lag sangs rgyas bcom ldan 'das kyis so/_/thugs brtse nyer bzung nas zhes
[\[256b.7\]]bya ba ni/_rnyed pa dang bkur sti la sogs pa'i rgyu'i phyir ma yin pa ste/_sangs rgyas bcom ldan 'das ni dam pa'i chos dkon mchog shin tu rmad du byung ba bla na med pa rab tu ston par mdzad pa yin pa'i phyir ro/_/lta ba thams cad spang ba'i phyir/_/zhes bya ba ni lta ba thams cad stong pa nyid du bstan
[\[257a\]]
[\[257a.1\]]pa'i phyir ro/_/dam pa'i chos zhes bya ba ni de [#]dam pa yang yin la chos kyang yin pas dam pa'i chos so/_/dam pa zhes bya ba ni/_nyon mongs pa bag chags dang bcas pa'i me zhi bar gyur pa'i phyir dang /_yon tan rab kyi mthar phyin pa thams cad kyi pha rol tu phyin pa'i rgyu yin pa'i phyir dam
[\[257a.2\]]pa ste bzang po'o/_/chos zhes bya ba ni gzhan dag legs par 'dzin par byed pa'am/_'khor ba'i 'khor lor 'khyams pa las 'dzin par byed pa'am/_rtog [#]par byed pa'i rang dang gzhan gyi don phun sum tshogs pa rab kyi mthar phyin pa bla na med pa'i mthu 'dzin pa'i phyir chos so/_/dam pa'i
[\[257a.3\]]chos ni bzang po'i chos te/_theg pa chen po yin no/_/de ltar yang 'phags pa lha mo dpal phreng gi seng ge'i sgra zhes bya ba'i mdo las/_bcom ldan 'das dam pa'i chos yongs su gzung [#]ba zhes bya ba ni theg pa chen po'i tshig bla dgas lags te/_de ci'i slad du zhe na/_bcom ldan 'das nyan thos
[\[257a.4\]]dang rang sangs rgyas kyi theg pa thams cad dang /_'jig rten pa dang /_'jig rten las 'das pa'i dge ba'i chos thams cad ni theg pa chen pos rab tu phye ba lags pa'i slad du ste/_bcom ldan 'das 'di lta ste/_dper bgyi na/_chu chen po bzhi ni/_mtsho ma dros pas rab tu phye ba lags pa de bzhin du
[\[257a.5\]]bcom ldan 'das nyan thos dang /_rang sangs rgyas kyi theg pa thams cad dang /_'jig rten dang 'jig rten las 'das pa'i dge ba'i chos thams cad kyang theg pa chen pos rab tu phye ba lags so zhes ji skad gsungs pa lta bu'o/_/bstan mdzad pa zhes bya ba ni bstan par gyur pa'o/_/gau ta ma zhes bya ba ni/_gdung
[\[257a.6\]]gau ta ma'i rgyud [#]yin pa'i phyir te/_de la sgrub pa'i mchod pa mngon du btang ba ste phyag 'tshal lo/_/de ltar dngos po thams cad kyi ngo bo nyid med pa nyid du bstan kyang /_smra ba ngan pa dngos po ngo bo nyid yod pa nyid la mngon par zhen pa'i bag chags kyis [#]blo gros nyams pa rab rib can gyis yang dag pa ma yin pa
[\[257a.7\]]mthong ba lta bu dag rang gi phyogs bsgrub pa'i phyir [#]phyir zlog pa byed de/_'di la khyed kyis bsgrub [#]pa dang sun 'byin pa'i tshad ma dag gis nye bar brtags nas rang gi phyogs grub [#]par bstan pa de la/_gal te sgrub pa dang sun 'byin pa'i tshad ma dag ngo bo nyid med pa yin na ni de dag la rtag [#]par 'dod pa'i dngos
[\[257b\]]
[\[257b.1\]]po'i de kho na rtogs pa'i mthu nyid med de/_ngo bo nyid med pa'i phyir/_dper na mo gsham gyi bu'i lta ba la sogs pa bzhin no/_/'on te de dag ngo bo nyid yod pa yin na ni de dag bzhin du dngos po thams cad 'grub pas [#]bstan bcos mtha' dag tu bstan pa'i rjes su dpag pa dag ma nges pa nyid kyang yin
[\[257b.2\]]no zhe'o/_/de la 'dir gal te gtan tshigs kyi don ngo bo nyid med pa'i phyir yod pa ma yin no zhes bya ba yin par 'dod na ni rang la gtan tshigs kyi don ma grub pa nyid do/_/ci ste gzhan yin na ni gzhan la'o/_/don dam par tshad ma la sogs pa ngo bo nyid med pas mthu nyid sel bar byed na ni grub pa la
[\[257b.3\]]sgrub pa yin no/_/tha snyad du [#]ni khas blangs pas gnod do/_/don dam par tshad ma rnams la yang rtogs par bya ba rtogs pa dang /_yid ches par bya ba ston pa'i mthu nyid med de/_'dus byas yin pa'i phyir dper na bong ba bzhin no/_/de bzhin du skye ba can nyid dang /_rkyen gyi dbye bas tha dad pa nyid dang /_
[\[257b.4\]]'jig pa nyid dang /_rtogs par bya ba nyid dang brjod par bya ba nyid la sogs pa'i gtan tshigs dag gi phyir ro zhes kyang rjes su dpag pa rgyas par brjod par bya ste/_sngar bstan pa'i tshul gyis spyir skye ba bkag pa'i phyir dang /_bya ba bkag pa'i phyir ro/_/khyad par las dgag par bya ba ni don dam par mngon sum la mngon
[\[257b.5\]]sum gyi ngo bo nyid med de/_dbang po la brten pa'i phyir dper na 'khrul pa'i shes pa bzhin no/_/de bzhin du don dam par rjes su dpag pa la yang rjes su dpag pa'i ngo bo nyid med de/_tshad ma yin pa'i phyir dper na mngon sum bzhin no/_/yang na don dam par rjes su dpag pa ni tshad ma
[\[257b.6\]]ma yin te/_rnam par rtog pa yin pa'i phyir dper na sdong dum [#]la mir shes pa bzhin no/_/de bzhin du dam bcas pa la sogs pa sgrub pa'i yan lag rnams la yang /_de dag gi bsgrub [#]par bya ba bstan pa ni bsgrub par bya ba [#]nges par gzung [#]ba ste/_sgrub par 'dod pas bsgrub par bya ba nyid du 'dod pa'i
[\[257b.7\]]phyogs don 'gal ba la sogs pas ma brtsams pa gang yin pa ni dam bcas pa'i mtshan nyid yin no/_/de la gang dag sgrub pa dang sun 'byin pa dag don dam pa pa [#]yin par smra ba de dag la 'di skad ces dri bar bya ste/_bsgrub par bya ba gang yin/_grub pa'am 'on te ma grub pa yin/_de la gal te
[\[258a\]]
[\[258a.1\]]grub pa yin na ni de sgrub pa don med pa nyid do/_/'on te ma [#]grub pa yin na ni don dam par de bsgrub par bya ba ma yin te/_ma grub [#]pa yin pa'i phyir dper na ri bong gi rwa'i yon po nyid bzhin no/_/ci ste yang 'di snyam du rang dang gnyi ga la ma grub pa bsgrub par bya ba ma yin no zhe na ni grub
[\[258a.2\]]pa la sgrub [#]pa yin no/_/'on te gzhan la ma grub pa bsgrub par bya ba ma yin no zhe na ni dpe med de/_ri bong gi rwa med pas sgrub pa'i chos med pa'i phyir dang /_gtan tshigs kyi don kyang ma grub pa nyid yin no snyam du sems na/_gtan tshigs spyir brjod pa'i phyir dang /_dpe la yang spyir rjes su
[\[258a.3\]]'gro ba bstan pa'i phyir dang /_gzhan la ma grub pa nyid kyang bkag pa'i phyir grub pa la sgrub pa ma yin la/_dpe dang gtan tshigs med pa yang ma yin no/_/gal te bya ba dang gdul ba [#]bzhin du bsgrub par bya ba 'grub bo zhe na/_de ni lan ma yin te/_brgal zhing brtag pa mtshungs pa dang /_
[\[258a.4\]]lan btab zin pa'i phyir ro/_/gal te lan ma yin pa ma yin te/_nus pa'i don ma yin pa'i phyir ro zhe na/_de yang lan ma yin te/_brgal zhing brtag pa mtshungs pa dang /_lan btab zin pa'i phyir ro zhes bya ba de nyid kyis lan btab zin pa'i phyir ro/_/don dam par dam bcas pa ni sgrub par
[\[258a.5\]]byed pa ma yin te/_bstan par bya ba'i don dam bcas pa yin pa'i phyir/_dam bcas pa tsam smra bas bstan pa'i dam bcas pa bzhin no/_/don dam par gtan tshigs kyang bsgrub par bya ba'i don sgrub pa'i byed pa ma yin te/_dpe dang chos mthun pa'i phyir dang /_mi mthun pa'i phyogs kyi khyad par can yin pa'i
[\[258a.6\]]phyir dang /_phyogs kyi chos yin pa'i phyir dper na ma nges pa bzhin no/_/don dam par mtshan nyid gsum pa'i gtan tshigs kyang bsgrub par bya ba'i don go bar byed pa ma yin te/_mtshan nyid gsum pa yin pa'i phyir dper na 'gal bas bzlog pa bzhin no/_/don dam par mtshan nyid gsum pa'i gtan tshigs khyad
[\[258a.7\]]par can 'gal bas ma bzlog pa yang bsgrub par bya ba'i don sgrub [#]par byed pa ma yin te/_phyogs kyi chos yin pa'i phyir dper na 'gal ba bzhin no/_/de bzhin du don dam par dpe ni bsgrub par bya ba'i don go bar byed pa ma yin te/_bsgrub [#]par bya ba dang /_sgrub pa'i chos dang ldan pa'i phyir [#]
[\[258b\]]
[\[258b.1\]]dper na nam mkha' rtag pa yin la lus can ma yin pas sgra rtag pa bzhin no/_/gal te yan lag tshang ba'i tshig ni sgrub pa nyid yin par dam bcas pa'i phyir skyon med do zhe na/_yan lag tshang ba'i tshig gang gi sgrub pa yin zhes brjod par bya'o/_/gal te bsgrub par bya ba'i phyir [#]zhe na/_de ni lan
[\[258b.2\]]ma yin te/_de nyid bstan kyang [#]dka' ba'i phyir ro/_/don dam par yan lag tshang ba'i tshig kyang bsgrub [#]par bya ba'i don sgrub par byed pa ma yin te/_yan lag tshang ba yin pa'i phyir dper na/_rtog ge phyi mas gnod par 'gyur ba bzhin no/_/gal te rtog ge phyi mas gnod par gyur pa nyid ma
[\[258b.3\]]yin te/_yan lag tshang ba'i tshig ni sgrub [#]pa yin no zhe na/_des ni mi nus te/_dper na 'di lta bu'o zhes bya ba'i rjes su 'gro ba med pa'i phyir ro/_/yan lag tshang ba'i tshig khyad par can sgrub pa ma yin pa nyid phyogs su byas pa la yang gzhan [#]yan lag tshang ba yin pa'i phyir dper na rtog ge phyi
[\[258b.4\]]mas gnod par gyur pa bzhin no zhes bkag pa kho na'i phyir de yang rigs pa ma yin no/_/de bzhin du don dam par sun 'byin pa'i ngo bo nyid med de/_tshig gi ngo bo nyid yin pa'i phyir dper na sun 'byin pa ltar snang ba'i sgrub pa la sogs pa bzhin no zhes brjod par bya'o/_/de'i phyir de ltar tshad ma la
[\[258b.5\]]sogs pa ma grub pa'i phyir de bzhin du gzhal bya yang ma grub pas gtan tshigs snga ma dag ma [#]nges pa nyid kyang ma yin te/_zhar la bshad pas chog go/_/de la 'dir rab tu byed pa'i don ni pha rol po dag gis sgrub pa smras pa'i sun dbyung ba brjod pas lta ba stong pa nyid du bstan pa yin no/_/de'i phyir
[\[258b.6\]]rab kyi rtsal gyis rnam par gnon pa/_gzugs ni lta ba'i rnam pa yang ma yin la lta ba'i rnam pa spangs pa yang ma yin no/_/de bzhin du tshor ba dang /_'du shes dang /_'du byed rnams dang /_rnam par shes pa yang lta ba'i rnam pa yang ma yin la lta ba'i rnam pa spangs pa yang ma yin no/_/gzugs
[\[258b.7\]]dang /_tshor ba dang /_'du shes dang /_'du byed rnams dang /_rnam par shes pa [#]lta ba'i rnam pa spangs pa yang ma yin pa nyid do[#]/_/gang yin pa de ni shes rab kyi pha rol tu phyin pa'o zhes bya ba la sogs pa gsungs pa'o[#]/_/de bzhin du rten cing 'brel par 'byung ba skye ba med pa la sogs pa'i khyad
[\[259a\]]
[\[259a.1\]]par dang ldan pa bstan pas bstan bcos kyi don rnam par mi rtog pa'i ye shes bdud rtsi'i de kho na nyid [#]rnam par mi rtog pa'i don dam pa ston ka'i nam mkha' dri ma med pa lta bu'i yul can spros pa ma lus pa legs par nye bar zhi ba tha dad pa nyid dang gcig pa nyid dang bral ba zhi ba so so rang
[\[259a.2\]]rig par bya ba bstan pa grub pa yin no/_/bcom ldan 'das kyi tshul ni de kho na nyid yin yang ngan rtog rnams dad par mi byed pa'i phyir rjes su dpag pa gtso che bas de'i phyir de yongs su gzung ngo /_/[#]'jig rten snang mdzad gzhan don khams [#]rnams sangs rgyas nyid 'thob mdzad slad du/_/shes rab pha rol
[\[259a.3\]]phyin sogs mdo sde gsungs tshul gsal bar ston pa na/_/thub dbang sras po klu sgrub gsungs pa dbu ma'i bstan bcos gang yin pa/_/de yi rnam bshad lta ngan zhi byed shes rab sgron ma bdag gis byas/_/shes rab sgron ma zhes bya [#]'di byas dge ba rab dkon gang thob pa/_/des ni sangs rgyas go 'phang
[\[259a.4\]]shes rab sgron mas rtogs bya rtog [#]med tshul/_/tshig blo kun 'das mkha' ltar dri med mi rtog 'jig [#]med de thob nas/_/'jig rten dag la'ang shes rab sgron snang mun sel myur du byed par shog_/slob dpon legs ldan byed kyis nye bar sbyar ba/_dbu ma'i rtsa ba'i 'grel pa shes rab sgron ma las lta ba
[\[259a.5\]]brtag pa zhes bya ba ste/_rab tu byed pa nyi shu bdun pa ste tha ma'o//_//dbu ma'i rtsa ba'i tshig le 'ur byas pa shes rab ces bya ba theg pa chen po'i chos mngon pa rnam par gzhag [#]pa/_don dam pa'i de kho na yang dag par ston pa/_shes rab kyi pha rol tu phyin pa'i tshul gsal bar byed pa/_slob dpon
[\[259a.6\]]bdag nyid chen po 'phags pa klu sgrub mi 'phrogs pa'i mkhyen rab dang thugs rjer ldan pa/_de bzhin gshegs pa'i theg pa bla na med pa'i tshul rab tu byed [#]pa/_rab tu dga' ba'i sa bsgrubs nas bde ba can gyi zhing du gshegs pa 'jig rten gyi khams dang ba'i 'od ces bya bar de bzhin gshegs pa
[\[259a.7\]]ye shes 'byung gnas 'od ces bya bar 'gyur bas mdzad pa/_de'i 'grel pa shes rab sgron ma theg pa mchog gi tshul sgrub par byed pa/_lta ba ngan pa'i dri ma sel bar byed pa/_rjes su dpag pa dang /_sun dbyung ba'i gsal ba dang /_de kho na ston pa/_slob dpon [#]legs ldan byed 'phags pa spyan
[\[259b\]]
[\[259b.1\]]ras gzigs dbang phyug gi dam pa mchog brnyes pa/_bdag dang gzhan gyi grub pa'i mtha' rgya mtsho'i pha rol tu byed pa [#]byon pa/_rig sngags 'chang grub pa'i gnas khyad par can du gshegs pa/_sku tshe 'di nyid kyis rdo rje'i gdan bgrod pa'i thugs dam can gyis nye bar sbyar ba rdzogs so//_//
[\[259b.2\]]dbang phyug dam pa'i mnga' bdag_/rgyal po chen po [#]dpal lha btsan po'i bka' lung gis/_rgya gar gyi mkhan po theg pa chen po dbu ma pa dz+nyA na gar+b+ha dang bod kyi zhu chen gyi lo tsA ba dge slong cog ro klu'i rgyal mtshan gyis bsgyur cing zhu chen bgyis te gtan la phab pa//_//'di la rab tu byed pa [#]nyi shu bdun pa/[# ]sh+lo ka [#]
[\[259b.3\]]drug stong yod pa[#]/_bam po [#]nyi shur byas so//[ {D3854}#]@##/_/rgya gar skad du/_ma d+h+ya ma ka rat+na pra dI paM nA me/_bod skad du/_dbu ma rin po che'i sgron ma zhes bya ba/_thams cad mkhyen pa la phyag 'tshal lo/_/yon tan dpag med gzhir gyur cing /_/nyes pa'i dri ma bsal gyur
[\[259b.4\]]pa/_/dkon mchog gsum la phyag byas nas/_/bden pa gnyis ni bri bar bya/_/'dir sdug bsngal gyi chu bos rab tu g.yengs par gyur cing /_nyon mongs pa dang /_rnam par rtog pa'i dpa' [#]klong du 'khrugs par gyur pa'i 'gro ba lnga'i skye bo rnams bsgral ba'i don du lta ba [#]rab rib ma lus par sel
[\[259b.5\]]bar byed pa'i rin po che'i sgron ma bshad par bya'o/_/'dir 'phags pa chos kyi dbyings kyi rang bzhin dbyer med par bstan pa'i mdo las/_'jam dpal chos kyi dbyings tshad mar byas na kun rdzob kyang med/_don dam pa yang med do zhes gsungs te/_'on kyang re zhig mi shes pa'i ling tog gis
[\[259b.6\]]blo gros kyi mig bkab [#]pa/_bdag tu 'dzin pa chen po snying la zhugs pa/_thog ma med pa nas dngos po la mngon par zhen pa/_tshu rol mthong ba'i rmongs pa rnams kyi ngor byas nas bden pa gnyis rnam par dbye bar bya'o/_/'di ltar rjes su dpag pa'i tshad ma gtso bor byed pa'i rtog ge bas ni de kho na
[\[259b.7\]]nyid dang /_sangs rgyas kyi sku dang ye shes shin tu lkog tu gyur pa dag brtags shing dpyad pas shes par mi 'gyur te/_phyi rol pa'i [#]shes pa yin pa'i phyir ro/_/nyi ma dmus long yul min zhing /_/mtho ris sdig can yul ma yin/_/de nyid dang ni bsgrub bya ste/_/rtog ge pa la [#]yul ma yin/_/
[\[260a\]]
[\[260a.1\]]nor bu rin chen brtag pa la/_/long ba tshad ma yin nam ci/_/de la dang por kun rdzob kyi bden pa rnam par gzhag [#]pa ni/_skra shad bal gyi 'khor lo dang /_/zla gnyis chu yi zla ba dang /_/dri za'i grong khyer rmi lam dang /_/sgyu ma smig rgyu sprul pa dang /_/brag ca me long gzugs brnyan
[\[260a.2\]]dang /_/grib ma chu bur dbang po'i gzhu/_/glog la sogs pa'i dngos po ni/_/snang ba tsam gyis [#]kun rdzob yin/_/chu shing gi ni phung po bzhin/_/ma brtags nyams dga'i mtshan nyid can/_/rgyu las skyes dang don byed nus/_/tshu rol mthong ba'i kun rdzob yin/_/thog ma med pa nas ma rig pa'i
[\[260a.3\]]gnyid log pa'i rmi lam gyi gnas skabs lta bu'i [#]tshu rol mthong ba'i shes pa dang /_shes bya 'di ni skra shad 'dzings pa lta bur brdzun pa yin no/_/'di ltar brdzun pa ni yang dag pa [#]ma yin na 'di la ni/_sngon gyi slob dpon dag gis yang dag pa'i kun rdzob tu bshad pa ni/_'di ltar bdag
[\[260a.4\]]cag dbu ma pa'i gzhung gis phyi dang nang gi chos thams cad kun rdzob nyid du yang brdzun pa dang /_bcos ma dang /_sgyu ma lta bu dang /_rmi lam lta bur 'dod de/_slob dpon 'phags pa klu sgrub nyid kyi [#]zhal snga nas/_dbang po rnams kyis [#]gang dmigs de/_/gal te yang dag yod gyur na/_/byis pas
[\[260a.5\]]yang dag rig par 'gyur/_/yang dag shes pa [#]ci zhig dgos/_/zhes gsungs pas/_phyi rol gyi dngos po ril gyis brdzun pa nyid du bshad do/_/nang gi chos rnams ji lta bu zhe na/_bcom ldan 'das kyis ji skad du/_/mig dang rna ba sna yang tshad ma min/_/lce dang lus dang yid kyang tshad ma min/_/
[\[260a.6\]]gal te dbang po 'di dag tshad yin [#]na/_/'phags pa'i lam de su la dgos mi 'gyur/_/zhes gsungs so/_/slob dpon 'phags pa klu sgrub nyid kyi zhal snga nas kyang /_dbang po rnams ni bems po dang /_/lung du ma bstan nyid dang ni/_/tshad ma nyid kyang ma yin dang /_/log par yongs shes khyod
[\[260a.7\]]kyis gsungs/_/zhes [#]so/_/de bas na yul dang dbang po rdzas med pas shes pa yang rdzas med de/_yul dang dbang po rdzas med pa la gnas pa'i shes pa yang rdzas su grub pa med de/_gzhi rdzas med pa dang /_sems dang sems las byung ba dag kyang mang po 'dus pas rdzas su grub pa med de/_brtags pa [#]
[\[260b\]]
[\[260b.1\]]tsam gyi rgyu rkyen las/_/brtags [#]pa tsam gyi 'bras bu 'byung /_/brdzun pa rdzas med 'bras bu [#]de/_/gal te 'byung bar mi rigs na/_/chu zla la sogs su yis bskyed/_/ji srid brdzun pa'i rgyu rkyen yod/_/de srid sgyu ma'i [#]skye 'jig gnas/_/slob dpon gyi ni zhal [#]snga nas/_/'di na 'ga' yang skye
[\[260b.2\]]ba med/_/'gag par gyur pa cung zad med/_/skye ba dang ni 'gag pa dag_/brtags pa'i rkyen rnams kho na'o/_/zhes gsungs so/_/slob dpon zla ba grags pa'i zhal snga nas/_thog mtha' med pa'i srid pa ru/_/[#]ma rig gnyid kyis [#]log pa yi/_/'gro la [#]gang gang snang de nyid/_/brdzun
[\[260b.3\]]de rmi lam lta bur 'dod/_/ces gsungs so/_/de bas phyi [#]nang gi dngos po ni brdzun par grub pa yin no/_/don dam pa'i bden pa ji lta bu zhe na/_'di yang slob dpon gyi zhal snga nas/_dbu ma rtsa ba las/_gang gis rten cing 'brel par 'byung /_/'gag pa med pa skye med pa/_/rtag pa
[\[260b.4\]]med pa chad med pa/_/tha dad don min don gcig min/_/'ong ba med pa 'gro med pa/_/spros pa nyer zhi zhi ston pa/_/rdzogs pa'i sangs rgyas smra rnams kyi/_/dam pa de la phyag 'tshal lo/_/zhes gsungs pa 'di yin no/_/da ni bden pa [#]gnyis kyi don bshad par bya ste/_bcom ldan 'das
[\[260b.5\]]kyi zhal nas kun rdzob ces bya ba ni mi brtan pa dang /_g.yo ba'o/_/de'i bden pa ni chu zla lta bu'o/_/don dam pa'i bden pa zhes bya ba ni stong pa nyid bco brgyad do zhes gsungs so/_/de'i dgongs pa [#]'di yin te/_kun rdzob ces bya ba ni gzugs la sogs pa ji ltar snang ba'i dngos po'o/_/de nyid
[\[260b.6\]]bden pa ste tshu rol mthong ba'i ngo la tshad ma yin pa'i phyir dang /_'jig rten gyi tha snyad phyin ci ma log pa'o/_/don zhes bya ba ni brtag par bya ba dang /_/go bar bya ba'o/_/dam pa ni mchog go/_/yang na don yang yin la/_dam pa yang yin pas don dam pa'o/_/yang na dam pa'i don te ye shes dam pa'i
[\[260b.7\]]don yin pas na dam pa'i don to/_/bden pa ni mi slu [#]ba'o/_/sems can dang po'i las can rnams/_/dam pa'i don la 'jug pa la/_/thabs 'di rdzogs pa'i sangs rgyas kyis [#]/_/skas kyi rim pa lta bur gsungs/_/kun rdzob bden pa mi shes par/_/don dam bden pa shes mi 'gyur/_/kun
[\[261a\]]
[\[261a.1\]]rdzob bden pa shes gyur nas/_/don dam bden la 'jug par bya/_/kun rdzob bden pa ji lta bu/_/chos rnams kun zhes bya ba gang /_/spyi dang rang gi mtshan nyid dag_/shes pa kun rdzob bden pa yin/_/kun rdzob 'di ltar snang ba 'di/_/rigs pas brtags na 'ga' mi
[\[261a.2\]]rnyed/_/ma rnyed pa nyid don dam yin/_/de phyir kun rdzob shes par bya/_/bcom ldan 'das kyis kyang kun rdzob kyi chos sngon du ma song zhing de ma rtogs par don dam pa'i chos rtogs par mi nus so zhes gsungs so/_/slob dpon zla ba grags pa'i zhal snga nas/_thabs su gyur pa kun rdzob bden pa dang /_/
[\[261a.3\]]thabs las byung ba don dam bden pa gnyis[#]/_/gnyis po'i dbye ba gang gis ma rtogs na/_/de ni log par rtogs nas ngan 'gror 'gro/_/zhes gsungs so/_/gzhan du kun rdzob spangs pa yi/_/stong nyid lta la mngon zhen [#]na/_/gsor mi rung ba'i lta can te/_/sman pas btang [#]ba'i nad par
[\[261a.4\]]bzhin/_/'dir ni [#]gzhan dag gis rgal [#]ba/_/khyed cag nyid kyis phung po la sogs pa'i chos khas blangs nas/_yang de nyid 'gog par byed pas khas blangs pas gnod do/_/de bzhin du yul so sor nges pa la 'jug pa nyid ni dbang po rnams kyi mngon sum yin pas mthong ba las lhag
[\[261a.5\]]pa'i tshad ma ni gzhan med la/_/khyed cag nyid [#]kyang yul rnams nyams su myong ba yin la/_'jig rten pas kyang mngon sum du nyams su myong ba yin pas de dag yod bzhin du 'gog pas mngon sum gyis kyang gnod do/_/de bzhin du ni khrod pa dang /_ba lang rdzi yan chad la grags pa'i sra ba dang /_
[\[261a.6\]]gsher ba dang /_tsha ba dang /_g.yo ba la sogs pa'i chos 'jig rten [#]la grags pa'i chos thams cad sel bar byed pas grags pas kyang gnod do/_/gzhan yang khyed cag chos thams cad med par lta bas/_chad par smra ba yin pas theg pa chen po yang ma yin la/_sangs rgyas kyi slob ma
[\[261a.7\]]yang ma yin no zhe na/_bshad pa bdag cag dbu ma pas don dam par na zhes dam bcas pa yod pas khas blangs pa'i gnod pa med do/_/gzugs la sogs pa'i chos de dag_/byis pa'i blo dang mthun mthong la/_/gang phyir de ni mi 'gog pas/_/de phyir ji skad smras skyon med/_/don dam
[\[261b\]]
[\[261b.1\]]pa'i shes rab kyi mdun la [#]brtag bzod pa'i dngos po gcig kyang gnas pa med pas skyon de dag med do/_/da ni bye brag tu lan gdab par bya'o/_/shes bya dang shes pa skye ba med pa [#]bstan pa'i phyir dang /_'du byed kyi tshogs g.yo ba med pa'i phyir dang /_dbang po rnams blun pa nyid kyi phyir dang /_
[\[261b.2\]]gcig gis yul 'dzin par yang mi nus la/_tshogs pa las byung ba'i blo yang kun rdzob yin pa'i phyir gang zhig gang gis mngon sum du gyur pa de kho bo la gnod par 'gyur yang mngon sum gyi blo'i spyod yul gyi gzugs bstan du med pa yang dngos po med pa yin te/_'dus byas yin pa'i phyir
[\[261b.3\]]bdag gi blo bzhin no/_/yang rdzas brgyad 'dus pa dang /_de la dmigs pa'i blo dag ni dmag dang nags tshal la sogs pa'i blo bzhin du rdzas su yod pa ma yin pas de ltar mngon sum med pa'i phyir kho bo cag la de'i gnod pa med do/_/kho bo cag la grags pa'i gnod pa yang med de/_dper na
[\[261b.4\]]mig gsal zhing rno ba dag nor bu rin po che rtog pa la dmus long dang /_rab rib kyis mig nyams pas ma rtogs shing skabs ma yin pa bzhin du stong pa nyid kyi lta ba'i mig sman bsten pas yongs su dag cing dri ma med pa shes rab kyi mig thogs pa med pa dang ldan pa mkhas pa dag gis nyams su myong ba'i
[\[261b.5\]]tshul [#]'di la ma rig pa'i ling thog gis rmongs pa dang /_de kho na nyid mthong bar mi nus pa [#]rab rib can dang 'dra ba/_khams gsum gyi dngos po sna tshogs la yang dag pa ma yin pa'i kun du rtog [#]pas kun nas slong [#]ba'i dri mas blo gros kyi mig btab [#]cing dkrug pa/_mi mkhas pa rnams kyi tshig gi skabs
[\[261b.6\]]med pas grags pa'i gnod pa med do/_/de bzhin du chad par smra ba yang bdag cag dbu ma pa ma yin te/_'di ltar chad par smra ba de dag ni 'di skad du/_bzang mo legs par g.yos la zo/_/shi nas spyang ki'i rjes dang 'dra/_/zhes bya ba la sogs pa 'jig rten pha rol la skur pa 'debs par byed do/_/dbu
[\[261b.7\]]ma pa ni 'di [#]ltar mi 'dod de/_'phags pa lha'i zhal [#]nas/_'jig rten pha rol je tshom yang /_/mkhas pas sdig pa rnam par spang /_/gal te med na der zad mod/_/gal te yod na chad lta brlag_/ces gsungs so/_/yang kun rdzob kyi bden pa snang ba'i phreng ba 'di dag ji lta ba bzhin du kun rdzob kyi bden
[\[262a\]]
[\[262a.1\]]pa sgyu ma lta bur 'dod pas skyon gyi dri ma gang gis kyang bdag cag la gnod pa med do/_/gzhan yang don dam pa'i bden pa [#]shes rab ces bya ba rnam par mi rtog pa'i ye shes chos nyid byang chub kyi sems rang byung gi ye shes chen po'i mdun na ci yang med pas chad par smra ba yang ma yin
[\[262a.2\]]te/_dper na 'di na 'ga' zhig [#]la 'di skad du/_ci nam mkha' 'di yangs pa'am dog pa zhig yin nam/_che 'am/_chung ngam/_dri zhim pa'am/_dri mi zhim pa'am/_mngar ba'am/_sgyur ba'am/_'jam pa'am rtsub pa zhig yin nam/_de bzhin du bong bu dang /_rnga mo dang /_rta'i rwa rnams kyi
[\[262a.3\]]kha dog dang dbyibs ci 'dra ba zhig yin/_n+ya gro d+ha dang /_u dum bA [#]ra dang /_nam mkha'i me tog rnams kyi dri ni ci lta bu yin/_mnga' rgyu dang /_ku sha dang /_ka sha dang /b+hi du la rnams kyi dri [#]ni ci lta bu yin/_rus sbal dang /_sbrul gyi spu dang /_dri za'i grong khyer gyi bud med rnams kyi reg pa
[\[262a.4\]]ni ji lta bu yin zhes dris pa na/_kye skyes bu khyod kyis nyams su myong ba dag yod dam/_ngas ni 'di dag mthong ba dang /_shes pa dang nyams su myong ba ci yang med do zhes zer ba'i [#]skyes bu de med par lta ba dang /_chad par lta [#]ba yin nam/_sangs rgyas rnams kyi chos 'di kun/_/bsal ba med cing
[\[262a.5\]]gzhag pa med/_/chos rnams chos nyid skye med la/_/ci zhig bsal zhing ci zhig gzhag[#]/slob dpon gyi zhal snga nas kyang /_/'di la bsal ba ci yang med/_/gzhag [#]par bya ba gang yang med/_/yang dag nyid la yang dag lta/_/yang dag mthong bas rnam par grol/_/zhes gsungs so/_/dbu
[\[262a.6\]]ma pa ni sangs rgyas kyi slob ma'i gtso bo [#]yang yin te/_ji skad du/_de bzhin gshegs pa rtag tu skye med chos/_/chos rnams thams cad bde bar gshegs dang 'dra/_/byis pa'i blo can log par 'khrul pa dag_/'jig rten dag na med pa'i chos la spyod/_/ces gsungs pa dang /_thams
[\[262a.7\]]cad stong pa'i rang bzhin don dam ni/_/chos can mi dmigs chos nyid yod pa min/_/zhen pa ldog phyir rkyen bshad ma gtogs par/_/chos kyi ngang la tshig med brjod du med/_/ces gsungs pa dang /_sngon gyi mthas stong phyi ma'i mthas kyang stong /_/skye dang gnas dang 'jig pa'i dngos pos
[\[262b\]]
[\[262b.1\]]stong /_/srid pa thams cad yang ye stong pa ste/_/phyogs gcig stong nyid mu stegs can rnams kyi/_/zhes gsungs pa dang /_thams cad nam mkha'i mtshan nyid de/_/nam mkha' la yang mtshan nyid med/_/mtshan nyid mtshan gzhi nges grol ba/_/dmigs med khyod la phyag 'tshal lo/_/zhes
[\[262b.2\]]bya ba la sogs pa mdo sde du mar gsungs pas de dang der blta bar bya'o/_/'di'i don rgyas par 'og nas 'chad par 'gyur ro/_/bden pa gnyis kyi skabs rdzogs so//_//chos kyi dbyings la mnga' brnyes pa'i/_/klu sgrub dang ni 'phags pa'i lha/_/stong nyid smra ba'i seng ge'i sgra/_/zla ba grags
[\[262b.3\]]pa'i zhabs la 'dud/_/rjes su dpag pa gtsor byed pa'i/_/dmus long lta bu'i rtog ge pa/_/rang dang gzhan gyi sde pa yi/_/log par rtogs [#]pa bsal bar bya/_/'dir gang zag ni gsum ste/_ma rtogs [#]pa dang /_log par rtogs [#]pa dang /_the tshom za ba'o/_/de la dang por log par rtogs [#]pa'i
[\[262b.4\]]'khrul pa'i kun rdzob kyi shes rab ni/_sngon gyi drang srong rjes 'brangs nas/_/ji ltar snang ba'i dngos po la/_/don bzhin ma yin gzung [#]ba ni/_/phyin ci log gi shes rab yin/_/ser skya dang /gzegs zan dang /_'ug pa pa dang /_tsa ra ka dang /_dbang po dang /_gsal ba dang /_sde can dang /_
[\[262b.5\]]bden ldan dang /_gser can dang /_phyogs can dang /_sha kun dang /_sa la dga' ba dang /_'bri khu [#]dang /ang gi ra sa dang /_bu la skya dang /_bu la ha dang /_sal sba [#]dang /_bad rgya ya ni dang /_ko bu ru ma dang /_nar ya ni dang /_lo ma can dang /_ma bu dang /_dz+nyA [#]na pa la ka dang /_b+has
[\[262b.6\]]dang /_a shwad tha [#]dang /_b+hA [#]smi dang /_shing shun [#]dang /_dze'i [#]mi dang /_shed dang /_rgyun shes kyi bu dang /_'jig rten mig la sogs pas bkod pa'i gzhung la 'jug pa/_'od srungs rdzogs byed dang /_phyugs lhas kyi bu mo ka ri [#]dang /_rnam par smra ba'i bu kun rgyal dang /_gcer bu ba gnyen gyi
[\[262b.7\]]bu dang /_mi pham skra'i la ba can dang /_sgyu rtsal shes kyi bu ring phur dang /_rangs [#]byed kyi bu lhag spyod dag gis byas pa'i lta ba'i phreng ba sum brgya drug cu rtsa gsum dang /_lta ba drug cu rtsa gnyis dang /_'jig tshogs kyi ri bo nyi shu dang /_byed pa'i skyes bu bcu gnyis dang /_bdag tu smra ba
[\[263a\]]
[\[263a.1\]]bcu gnyis dang /_lta ba lnga dang /_lta ba gsum dang /_lta ba gnyis so/_/de la lta ba lnga'i [#]rtsa ba ni brgya rtsa bcur 'gyur la/_de las tha dad par phye na [#]ni sangs rgyas pa dang /_'dzin pa med pa dang /_'tsho ba [#]dang /_lo ma can dang /_gtsang sbra can dang /_khyab 'jug sems
[\[263a.2\]]pa dang /_dbyig gu gsum pa dang /_ko lpags dum bu can dang /_mnyam par spyod pa dang /_lha mchog pa dang /_chos kyi mchog sbyin pa dang /_gdung ba can dang /_rgyal por smra ba dang /_me yo u da ri dang /_rigs dang /_rjes su mthun pa dang /_bcings nas 'dug pa dang /_'khor lo
[\[263a.3\]]skyong ba dang /_ri la gnas pa dang /_rgyal po'i bsod snyoms can dang /_glang po che'i rgyal mtshan can dang /_klog can dang /_nang can dang /_rta 'dul ba dang /_ka lan ta ka [#]dang /_snod gtsang ma can dang /_slong mo [#]rgyu ba dang /_yan lag ral pa'i nang du gtums [#]pa dang /_sgron ma lhag pa can
[\[263a.4\]]dang /_gser can dang /_grub par smra ba [#]dang /_dbang po chen po dang /_zha nye can dang /_byang phyogs kyi 'gram na gnas pa dang /_lho phyogs kyi 'gram na gnas pa dang /_'ug pa dang /_dge sbyong pa dang /_lus gnod pa byed pa dang /_ka kan d+ha pa dang /_lha'i grong pa dang /_sa khud [#]na
[\[263a.5\]]gnas pa dang /_chos sems pa dang /_zla ba phyed pa dang /_nags na gnas pa dang /_b+he'i khang pa [#]dang /_tshangs par spyod pa dang /_g+he'u [#]ta ma pa dang /_pha la gus pa pa dang /_zla ba shar ba pa dang /_lag par za ba dang /_snying gis 'tsho ba dang /_phung po gsum pa pa dang /_shin tu 'khrus [#]byas pa dang /_
[\[263a.6\]]ba ra pa dang /_'thor byed pa dang /_'khor ba las grol ba dang /_ba dan dz+ha la pa [#]dang /_lha mchod pa dang /_gzhan la mi 'dud pa dang /_gos kyi dum bu can dang /_'ug pa'i gshog pa can dang /_lan [#]gsum char 'jug pa dang /_mkha' lding pa dang /_khyim gyi ra ba na gnas pa dang /_ba lang dang /_
[\[263a.7\]]ri dgas dang /_rta dang /_khyi dang /_gsol ba mi 'debs pa'i brtul [#]zhugs dang /_me'i brtul zhugs pa dang /_zhib mo'i brtul zhugs pa dang /_gzhon nu'i brtul zhugs can dang /_mthong ba'i chos la mya ngan 'da' bar smra ba dang /_chu las skyes pa'i phreng ba can dang /_bzang po'i brtul
[\[263b\]]
[\[263b.1\]]zhugs can dang /_rdod [#]'thag pa pa dang /_chos [#]dag par lta ba pa dang /_skyes nas dag par lta ba pa dang /_las kyi dag pa [#]pa dang /_chu la byi 'dzul byed pa dang /_dgon pa pa dang /_sa dang /_chu dang /_me dang /_rlung dang /_nam mkha' la sems yod par lta ba dang /_nam mkha' la [#]'byung
[\[263b.2\]]ba dang /_shing rta mang po can dang /_bsam gtan la dga' ba dang /_chos can pa dang /_zas grang mo can dang /_phrag pa'i gos can la sogs pa sum brgya drug cu rtsa gsum yod do/_/[#]sngon gyi mtha' la rtog pa bco brgyad dang /_phyi ma'i mtha' la rtog pa bzhi bcu rtsa bzhir bshad pa'am/_sngon
[\[263b.3\]]gyi mtha' la rtog pa bcu drug dang /_phyi ma'i mtha' la rtog pa bzhi bcu rtsa bzhi/_da ltar gyi mtha' la rtogs [#]pa gnyis te drug cu rtsa gnyis so/_/snga ma ltar byas na bzhi ni [#]smra ba'o/_/bzhi ni mtha' dang ldan pa dang /_mtha' dang mi ldan par smra ba'o/_/bzhi ni ngag gi g.yeng ba can no/_/gnyis ni rgyu
[\[263b.4\]]medamid par smra ba'o/_/bzhi bcu rtsa bzhi la bcu drug ni 'du shes dang ldan par smra ba'o/_/brgyad ni 'du shes dang mi ldan par smra ba'o/_/brgyad ni 'du shes yod pa yang ma yin med pa yang ma yin par smra ba'o/_/lnga ni mthong ba'i chos la mya ngan las 'das par smra ba'o/_/bdun ni chad par smra ba'o/_/de
[\[263b.5\]]dag ni 'khrul pa yin te/_slob dpon 'phags pa lha'i zhal snga nas/_yod la med par 'khrul dang mi rtag nyid la 'khrul/_/med la [#]yod par 'khrul dang rtag pa nyid du 'khrul/_/'khrul pas 'khrul pa slu zhing bslus pas 'khrul par grub/_/'khrul pa'i dbang gis yang dag don la 'khrul/_/rgyu las
[\[263b.6\]]'khrul te rkyen gyi 'bras bu ngan song gsum du 'khrul/_/zhes gsungs so/_/bdag dang rdzas dang gtso bo srog_/sems can dus dang skyes bu dang /_/gang zag gtso bo rdul phran las/_/tshangs pa [#]khyab 'jug dbang phyug che/_/de la bdag ces bya ba ni/_/grangs can dang /_bye brag gi [#]gzhung las
[\[263b.7\]]rgyun du 'gro ba'am/_'byung po thams cad kyis brtag par bya ba yin pa'i phyir bdag ce'o/_/de yang rtag pa khyab pa gcig pu las [#]med par yang 'dod pa'o/_/de la rdzas ni bye brag pa'i gzhung gis tshig don drug po dag ste/_rdzas dang /_yon tan dang /_las dang /_spyi dang /_bye brag dang /
[\[264a\]]
[\[264a.1\]]'du ba zhes bya ba khyad par drug go/_/gtso bo zhes bya ba ni grangs can dag gis brtags pa'i de nyid nyi shu rtsa lnga ste/_gtso bo dang /_chen po dang /_ngar 'dzin pa dang /_blo'i dbang po lnga dang /_las kyi dbang po lnga dang /_bdag dang /_de tsam lnga dang /_'byung ba chen po lnga dang /_
[\[264a.2\]]skyes bu zhes bya ba dag go/_/srog ces bya ba ni gcer bu pa dag gis brtags pa'i tshig gi don dgu ste/_srog dang /_zag pa dang /_sdom pa dang /_reg [#]par dga' ba dang /_'ching ba dang /_las dang /_sdig pa dang /_bsod nams [#]dang /_thar pa zhes bya ba dag go/_/sems can zhes bya ba ni
[\[264a.3\]]rgol ba po'i gzhung gis [#]thams cad kyi rgyud la yod pa'i dngos po ni sems can zhe'am/_'gro ba rnams su sbyor ba'i don gyis sems can zhe'o[#]/_/de la dus rgyur smra ba dag ni sa bon la sogs pa dang /_de dag gi rkyen sa dang /_chu dang /_me dang /_rlung dag yod du zin kyang /_myu gu la sogs pa lan
[\[264a.4\]]'ga' 'byung bar snang ba'i phyir dus 'di nyid 'jig rten ma lus pa'i skye ba'i rgyu yin no zhes zer ro/_/skyes bu rgyur 'dod pa dag kyang skyes bu nyid 'jig rten gsum po ma lus pa'i khongs su rgyu ba yin te/_'di skad du/_ba ni ba sba [#]rnams kyi yin/_/chu shel chu rnams kyi bzhin dang /_/blag sha yal ga rnams
[\[264a.5\]]kyi [#]bzhin/_/de ni lus can kun gyi rgyu/_/zhes bya bar mngon par zhen to/_/gang zag ces bya ba ni gnas ma bu'i sde pa'i gzhung las/_yang dang yang du 'gro ba len pas na gang zag ces so/_/de yang phung po dang khams dang /_skye mched las gzhan pa'i gang zag ces bya ba 'khor ba dang thar pa yod par
[\[264a.6\]]smra ba'o[#]/_/gtso bo rgyur smra ba dag ni tshangs pa la sogs pa dang /_myu gu'i mthar thug pa bde ba dang /_sdug bsngal [#]dang /_gti mug gi bdag nyid can 'gro ba mtha' dag skye ba'i rgyu ni gtso bo zhes bya ba yin par sems so/_/de bzhin du rdul phra rab rgyur 'dod pa dag kyang /_rdul phra rab kyis brtsams [#]
[\[264a.7\]]pa'i sa la sogs pa ni rdzas su yod pa ste/_rdul phra rab gnyis pa rim gyis mngon par bsgrubs pa'i 'byung ba chen po la sogs pa dag gi rgyu ni/_rdul phra rab rtag pa dag yin par sems so/_/las rgyur smra ba dag ni 'jig rten gsum po ma lus pa las kyi rgyu las byung ba ste/_las las shin tu
[\[264b\]]
[\[264b.1\]]'da' bar [#]dka'/_/zhes so/_/tshangs pa rgyur smra ba dag kyang /_thams cad tshangs pa'i sgo nga las byung bar sems so/_/dbang phyug rgyur smra ba dag kyang /_skye ba dang /_gnas pa dang /_'jig pa dang /_snod dang 'gro ba de dag gi gnas 'jig rten sna tshogs kyi rgyu dang /_las dge ba dang /_mi
[\[264b.2\]]dge ba dang /_mi g.yo bdag gi rgyu ni dbang phyug yin par 'dod do/_/yang kha cig khyab 'jug ces pa ri dang /_shing dang /_sa dang /_chu dang /_me dang /_rlung la sogs pa thams cad kyi rgyu ni khyab 'jug ces bya ba ste/_de'i khongs su gtogs pa skye ba med pa dang /_'jig pa med pa dang /_'gro
[\[264b.3\]]ba ma lus pa'i [#]rgyu yin no zhes zer ro/_/de dag la sogs pa lta ba'i phreng ba dpag tu med pa dag yod de[#]/_thams cad 'dir brjod na [#]ni/_gzhung mangs par 'gyur ro/_/blo gros 'khrul pa de dag bsal bar bya ba yin te/_de dag kyang re re nas bkag pa byas na ni gzhung mangs par 'gyur bas spyir
[\[264b.4\]]bkag pa ni/_bdag las mi skye gzhan las min/_/gnyis las mi skye rgyu med min/_/rgyu ngan pa las mi skye zhing /_/kun rdzob nyid du'ang skye ba min/_/don dam par ni gcig las du mas [#]dngos mi skye/_/du mas gcig gi dngos mi skyed[#]/_/gcig las gcig kyang mi skye zhing /_/du ma las kyang du ma
[\[264b.5\]]min/_/yod pa nam yang mi skye ste/_/med pa'ang skye bar rigs ma yin/_/yod dang med pa'ang gnyi ga min/_/gnyi ga min pa'ang mi skye'o/_/dngos po gcig tu mi rigs te/_/du ma dag tu'ang rigs pa min/_/gcig dang du ma ma gtogs pa'i/_/dngos gang rnyed par ga la 'gyur/_/dbu ma'i
[\[264b.6\]]rtsa ba rtsod pa zlog_/stong nyid bdun cu rigs drug cu/_/rnam par 'thag pa la sogs pas/_/dngos rnams skye med shes par bya/_/kun rdzob 'khrul pa'i shes rab kyi skabs rdzogs so//_//gsung gi nyi ma shar mod kyi/_/'on kyang dman pa'i rigs can yin/_/byis pa blo gros ngan pa
[\[264b.7\]]dag_/'khor ba'i gnas nas drang bar mdzad/_/dngos po'i gdon gyis brlams pa yin/_/zab mo'i tshul gyis skrag pa rnams/_/rim gyis brid par bya ba'i phyir/_/phung po la sogs chos rnams gsungs/_/byis pa'i skye bo dngos por zhen pa shas che ba zab cing rgya che ba thos pa na rna ba 'gebs par [#]byed
[\[265a\]]
[\[265a.1\]]pa dag drang ba'i phyir phung po dang /_khams dang /_skye mched la sogs pa'i chos don dam par yod do zhes bka' stsal to/_/'di ltar rdul phra rab 'dus pa'i ngo bo las/_gzugs dang /_dri dang /_ro dang /_reg pa dang /_'byung ba chen po bzhi ste rdzas brgyad 'dus pa la
[\[265a.2\]]gzugs kyi phung po dang /[#]don dam par grub pa yin la/_de la dmigs pa can yul can gyi blo gros kyang don dam par grub pa yin no/_/de grub pas lam gyi chos thams cad dang /_'bras bu'i chos mya ngan las 'das pa yang don dam par grub pa yin no zhes bsdus nas bstan pa yin no/_/de
[\[265a.3\]]dag gi 'dod pa phra mo dag ni de dag nyid gzhung chos mngon pa bye brag tu bshad pa chen po la sogs par blta bar bya'o/_/tshul de lta bu ni bcom ldan 'das thabs mkhas pa rmad du byung bas byis pa'i skye bo de dag brid pa'i phyir drang ba'i don du gsungs pa'o/_/ji lta zhe [#]na/_don dam par de dag rdzas su
[\[265a.4\]]med cing dngos por grub pa ni skra'i rtse mo 'bum du bgos pa'i yang cha tsam med de/_de ci'i phyir zhe na/_dang por rtsom par byed pa'i rdul phra rab gang yin pa de yang mi 'grub ste/_drug gis cig car sbyar ba na/_/phra rab rdul cha drug tu 'gyur/_/drug po dag ni go gcig na/_/gong bu rdul phran tsam du
[\[265a.5\]]'gyur/_/zhes pa'i rigs pas so/_/de ltar rdul phra rab ma grub na de bsags pa'i rdzas brgyad 'grub par ga la 'gyur/_rdzas brgyad grub pa med par gyur na de dag gis bsgrubs pa'i [#]gzugs kyi phung po ma grub po/_/de bas na rgyang ring po nas mthong ba'i dmag dang nags tshal la sogs pa bzhin
[\[265a.6\]]no/_/de la dmigs pa'i yul can [#]gyi blo gros kyang rdzas su ma grub ste/_mtshungs pa lngas mtshungs pa'i sems dang /_sems las byung ba mang po tshogs pas rdzas su grub pa med par shes par bya'o/_/rdzas su grub pa med par ji ltar shes she na/_'dir rnal 'byor pa dag gting dang /_pha rol gyi mu
[\[265a.7\]]med pa'i chu la sa'i steng bzhin du rgyu ba dang /_nags mes ma ched pa yang /_ba mo dang /_'khyag rom ltar bsil bar byed pa dang /_brag gi rtse mo rnam par 'joms [#]pa'i 'thor rlung [#]yang sor mo'i rtse mos g.yo ba med par byed pa dang /_rtsig pa dang ri la mi thogs par 'gro ba la sogs pa dag ji ltar rung ste/_
[\[265b\]]
[\[265b.1\]]de'i phyir gang la yang rdzas su ma grub par shes par bya'o/_/'dir smras pa/_rnal 'byor pa'i bsam gtan gyi khyad par gyis de ltar 'gyur bar zad kyi/_dngos po ni 'gyur ba dang /_rdzas su med pa ma yin no/_/gal te dngos po rnams 'byung ba dang /_rdzas su med pa zhig yin par gyur na/_rnal
[\[265b.2\]]'byor pa'i ting nge 'dzin las langs pa na yang /_de bzhin du snang bar 'gyur ba dang gzhan srog chags thams cad kyang rang rang gi gnas las ma bskyod cing ma g.yos pas de'i phyir rdzas su grub pa kho na nyid yin no/_/de'i phyir zad par gyi bsam gtan de dag rnal 'byor pa 'ba' zhig la
[\[265b.3\]]de ltar snang bar zad kyi/_gzhan su la yang de ltar mi snang ba'i phyir dang /_dngos po gzhan dag nam mkha' la sogs par mi 'gyur ba'i phyir ro/_/rnal 'byor pa'i ting nge 'dzin dang rdzu 'phrul gyi mthus de dag tu snang bar byed pa ni mos pa kho na tsam du zad do/_/smras pa de ni de lta [#]ma yin
[\[265b.4\]]te/_'di ltar de dag rtsig pa dang /_ri dang /_ra ba la sogs pa dag la thal byung du mi thogs par 'gro ba dang /_chu [#]yang sra bar byed cing sa la bya ba bzhin du 'gro ba dang /_me yang bsil bar byed cing sems can dmyal ba'i me yang zhi bar byed pa dang /_rlung
[\[265b.5\]]yang thogs par byed de rnam par 'thor rlung chen po yang sor mo'i rtse mos gnon par byed pa dang /_che ba dag chung bar byed/_chung ba dag che bar byed/_mang ba nyung bar byed/_nyung ba mang bar byed do/_/ba spu'i nang du 'jig rten gyi khams thams cad shong bar byed/_gcig chung bar mi 'gyur/_
[\[265b.6\]]gcig che bar mi 'gyur bar byed do/_/kha cig tu gzhan ji ltar 'dod pa'i dngos po 'byung bar byed pa dang /_skabs kha cig tu bdag nyid kho na la thogs pa med par ston te/_lhung bzed dang /_chos gos dang /_'tsho ba'i yo byad dang bcas pa la sogs pa la thogs pa med par 'gro'o/_/skabs
[\[265b.7\]]kha cig tu ni [#]gzhan dag kho na la ston te/_yi dgas dag [#]chu la sogs pa byin pa la sogs pa lta bu'o/_/skabs kha cig tu ni rang gzhan gnyi ga la ston te/_sems can dmyal ba'i me 'bar ba zhi bar byed pa la sogs pa lta bu'o/_/gal te mos pa tsam kho nar zad na ni/_dngos po gzhan du mi 'gyur
[\[266a\]]
[\[266a.1\]]bas me'i gdung ba yang zhi bar mi 'gyur la/_skom yang ngoms par mi 'gyur bar rigs na de lta ma yin no/_/zad par la sogs pa don dam par yin par gyur na yang sa la sogs pa'i ngo bo nyid yod par ma grub po/_/yang kha cig na re sa la sogs pa ni 'dus pa yin
[\[266a.2\]]mod kyi/_rdzas su ni yod pa kho na nyid yin no/_/'di ltar rdul phra rab bshig kyang de'i blo yod pa yin pas de ni rdzas su yod do zhes zer ro/_/de la lan btab pas[#]/_sa la sogs pa rdzas yod min/_/tshogs shing 'dus pa nyid yin phyir/_/dper na dmag dang nags tshal bzhin/_/blo yang
[\[266a.3\]]yod pa ma yin te/_/sa la sogs pa yul gyi blo/_/de yang rdzas su mi 'dod de/_/rgyu dang bcas phyir 'jig pa'i phyir/_/dmag dang nags tshal blo bzhin no/_/'dir chos mngon pa bas phyir zlog [#]par byed de/_gzugs ni [#]don dam par yod de 'byung ba chen po dag rgyur byas nas kha dog dang dbyibs
[\[266a.4\]]kyi bdag nyid gzugs rnam pa nyi shu [#]'byung ba'i phyir te[#]/_'di na gang ngo bo nyid med pa ni de rgyur byas nas ci yang mi 'byung ste/_dper na ri bong gi rwa bzhin no/_/'byung ba rnams rgyur byas pa las ni kha dog dang /_dbyibs kyi bdag nyid kyi gzugs 'byung ste/_de'i phyir gzugs ni yod pa kho na yin no zhes
[\[266a.5\]]zer ro/_/bshad pa/_kun rdzob tu gzugs kyi skye mched ces bya ba yang dag pa ma yin pa'i kun du rtog pas [#]bslang ba de yod pa kho na yin te/de la yang byis pa dag [#]ni sgyu ma dang /_smig rgyu dang /_dri za'i grong khyer la sogs pa la lta ba bzhin du lta ba rnam par rmongs pa yin la/_'phags pa
[\[266a.6\]]chos rnams kyi de kho na nyid gzigs pa dag ni de lta bu ma yin te/_dngos po'i ngo bo nyid ji ltar gzigs pa med pa'i tshul gyis [#]gzigs pa'i phyir ro/_/slob dpon gyi zhal snga nas/_khyod mthong na yang bcings par [#]'gyur/_/ma mthong na yang bcings par [#]'gyur/_/khyod mthong na yang grol
[\[266a.7\]]bar 'gyur/_/ma mthong na yang grol bar 'gyur[#]/_/gang gis khyod nyid yang dag tu/_/mthong ba med kyang sgrub par byed/_/bsgrubs [#]pas rnam par grol bar 'gyur/_/de lta bu 'di [#]ngo mtshar che/_zhes gsungs so/_/de bas na gzugs don dam par 'dod pa de la smras pa/_gang phyir gzugs
[\[266b\]]
[\[266b.1\]]ni don dam du/_/yod pa min par shes par bya/_/'dus phyir bsags phyir sgra bzhin dang /_/'byung ba las gyur de nyid bzhin/_/de la bdag cag dbu ma pa'i blo'i mdun du gzugs ma grub pa bzhin du phung po gzhan dang /_skye mched dang khams rnams kyang rdzas su grub pa ma yin no/_/kun
[\[266b.2\]]rdzob tu brtags pa'i dngos po tsam du ni yod do/_/bcom ldan 'das kyis kyang /_srid gsum brtags pa tsam nyid de/_/dngos po'i ngo bor yod pa min/_/brtags la dngos po'i dngos nyid du/_/ngan rtog [#]rnams ni rtog par byed/_/ces gsungs so/_/yang bcom ldan 'das kyis 'di skad du/_
[\[266b.3\]]gzugs ni dbu ba rdos pa 'dra/_/tshor ba chu yi chu bur 'dra/_/'du shes smig rgyu 'dra ba ste/_/'du byed rnams ni chu shing bzhin/_/rnam par shes pa sgyu ma ltar/_/nyi ma'i gnyen gyis gsungs pa yin/_/zhes gsungs so/_/'di'i don rgyas par slob dpon zla ba grags pa'i zhal snga
[\[266b.4\]]nas mdzed pa'i dbu ma phung po lnga pa dang /_bdag gis bkod pa rtog ge 'bar ba la sogs par blta [#]bar bya'o/_/dbugs dang mi gtsang keng rus dang /_/zad par dran pa nyer gzhag sogs/_/bden bzhi la sogs lam gyi chos/_/thams cad drang ba'i don du gsungs/_/'dir nyan thos dag phyir
[\[266b.5\]]zlog [#]par byed de/_bdag cag gi gzhung 'di ni drang ba'i don du ma yin zhing /_nges pa'i don du gsungs te/_ji lta [#]zhe na/_'di ltar 'khor ba'i rgya mtsho'i sdug bsngal las sgrol [#]bar byed pa dang /_nyon mongs pa'i sgrib pa dang /_shes bya'i sgrib pa spong ba'i thabs kyi dam pa yin pa dang /_bsgrub
[\[266b.6\]]bya dang [#]'bras bu sangs rgyas de bdag cag gi lam 'dis thob par byed pa'i phyir ro/_/'khor ba'i sdug bsngal las sgrol bar byed pa yang /_bcom ldan 'das kyis ji skad du/brtsam par bya zhing 'byung bar bya/_/sangs rgyas bstan la sbyor bar bya/_/'dam bu'i khyim [#]na glang chen bzhin/_/'chi
[\[266b.7\]]bdag sde ni gzhom par bya/_/gang zhig chos 'dul 'di nyid la/_/bag yod gnas par byed pa ni/_/skye ba'i 'khor ba rab spangs nas/_/sdug bsngal zad par byed par 'gyur/_/zhes gsungs so/_/nyon mongs pa'i sgrib pa'i gnyen po yang lugs 'di yin te/_bden pa bzhi'i ye shes bcu
[\[267a\]]
[\[267a.1\]]drug gi khams gsum gyi/_nyon mongs pa mthong bas spang bar bya ba dang /_bsgom pas spang bar bya ba ma lus par shes rab kyis spong bar byed do/_/de'i bag chags phra mo ni spong bar mi nus te/_nyon mongs bag chags bcas pa ni/_/skyob pa gcig pu la mi mnga'/_/zhes
[\[267a.2\]]gsungs so/_/shes bya'i sgrib pa'i gnyen po yang yin te/_lta ba'i phreng ba sum brgya drug cu rtsa gsum la sogs pa dang /_'jig tshogs kyi lta ba'i ri bo nyi shu la sogs pa'i 'khrul 'khor chen po dag don dam pa'i [#]shes rab ye shes kyi rdo rjes 'joms pa'i phyir dang /_'phags pa rang sangs
[\[267a.3\]]rgyas kyis rten cing 'brel par 'byung ba'i don ji lta bar rtogs pas shes rab phul du byung ba yang bdag cag la yod pa yin no/_/bsgrub bya 'bras bu mya ngan las 'das pa'i mtshan nyid kyi rnam pa gzhan yang sangs rgyas zhes bya ba yang /_lam 'dis 'thob par 'gyur te[#]/_'di ltar yongs su shes
[\[267a.4\]]par bya ba dang /_spang bar bya ba dang /_mngon sum du bya ba dang /_bsgom par bya ba'i rnam par sdug bsngal dang /_kun 'byung dang /_'gog pa dang /_lam mthar phyin pa brnyes pa blo gang gis 'phags pa'i bden pa bzhi po dag yongs su shes pa dang /_spangs pa [#]dang /_mngon sum du
[\[267a.5\]]mdzad pa dang /_bsgoms pas thugs su chud pa des/_'phags pa'i bden pa bzhi rtogs pa'i phyir sangs rgyas zhes bya ste/_bcom ldan 'das kyi zhal nas 'di skad du/_yongs su shes bya yongs shes shing /_/spang bya spangs shing mngon sum byas/_/bsgom bya dag ni bsgoms pas ni/_/
[\[267a.6\]]de phyir bzod ldan sangs rgyas yin/_/zhes gsungs pas so/_/'dir smras pa/_khyed kyis smras pa de la kha cig ni bden pa nyid de 'di ltar 'khor ba'i sdug bsngal las 'byin par byed pa dang /_nyon mongs pa'i sgrib pa spong bar byed pa dang /_gang zag gi bdag med pa rtogs pa'o/_/'di
[\[267a.7\]]ltar shes bya'i sgrib pa ni spong bar mi nus te/_shes rab kyi pha rol tu phyin pa rtog pa dang bral ba'i phyir ro/_/de bas na drang ba'i don yin te/_bcom ldan 'das kyi [#]zhal nas/_thabs dang mi ldan ye shes dang /_/bslab pa dag kyang bstan pa ni/_/dpa' bo chen pos nyan thos rnams/_/
[\[267b\]]
[\[267b.1\]]de la gzud pa'i phyir bshad do/_/zhes gsungs pa yin no/_/khyed kyis bsgrub bya 'bras bu mya ngan las 'das pa mtshan gyi rnam pa gzhan yang sangs rgyas zhes bya ba yang lam 'dis 'thob par byed de zhes pa yang bden pa ma yin zhing /_mthar thug pa ma yin te/_re zhig bsti
[\[267b.2\]]gnas tsam lam [#]drang ba'i don yin te/_ji skad du/_'phags pa shes rab kyi pha rol tu phyin pa chen po las/_sdug bsngal shes pas yongs su mya ngan las mi 'da' zhing /_sdug bsngal las kyang mi 'da'o/_/kun 'byung shes pas yongs su mya ngan las mi 'da' zhing /_kun
[\[267b.3\]]'byung las kyang mi 'da'o/_/'gog pa shes pas yongs su mya ngan las mi 'da' zhing 'gog pa las kyang mi 'da'o/_/lam shes pas kyang yongs su mya ngan las mi 'da' zhing /_lam gyis kyang mi 'da' ste/_'di ltar 'phags pa'i bden pa bzhi po 'di dag gi mnyam pa nyid gang
[\[267b.4\]]yin pa de ni ngas rnam par byang bar bstan te/_gang mnyam pa nyid de ni mya ngan las 'das pa'o zhes bya ba la sogs pa gsungs so/_/'phags pa sangs rgyas thams cad kyi yul la 'jug pa las kyang /_'jam dpal chos gang yang kun shes pa 'am/_spang ba'am/_bsgom pa 'am/_mngon sum du
[\[267b.5\]]bya bar [#]'gyur ba de [#]gang na yang med do zhes gsungs so/_/gzhan yang khyed kyis [#]mya ngan las 'das pa de yang phan tshun mi mthun te/_'di ltar bye brag tu smra ba dag ni [#]'di skad du/_mya ngan las 'das pa ni dngos por yod pa dang /_rtag pa dang rdzas su yod do zhes zer ro/_/mdo sde pa dang /_gos
[\[267b.6\]]dmar can gyi sde pa dag ni 'di skad du/mya ngan las 'das pa [#]ni dngos po yod pa yang ma [#]yin te/_mar me shi bar gyur pa bzhin/_/de yi sems ni rnam par thar/_/zhes zer te/_mya ngan las 'das pa me shi ba ltar 'dod do/_/gnas ma bu'i sde pa dag [#]ni 'di skad du/_mya ngan las
[\[267b.7\]]'das pa'i dngos po yod pa yang ma yin te/_lus dang dbang po med pa'i phyir ro/_/med pa'ang ma yin te/_gtan du ba'i bde ba dang ldan pa'i phyir ro zhes zer ro[#]/_/de ltar bcom ldan 'das kyis drang ba'i don gyi lung la brten nas rnam pa sna tshogs rtog par byed de/_byis pa dag
[\[268a\]]
[\[268a.1\]]brid pa'i thabs yin no/_/don 'di la dgongs nas 'phags pa klu sgrub kyi zhal snga [#]nas/_bdag sogs bral ba'i 'jig rten 'di/_/phung po skye mched khams rnams te/_/nyan thos dag la phan bzhed pas/_/de bzhin gshegs pas gsungs pa yin/_/yang /_bdag
[\[268a.2\]]tu 'dzin pa bzlog pa'i phyir/_/phung po skye mched khams rnams bstan/_/sems tsam nyid du rnam [#]gnas nas/_/bskal [#]chen rnams kyis de [#]yang gzhom/_/zhes pa'i rigs pa dang /_gzugs la sogs dang dngos po sogs/_/cung zad yod ces bstan pa ni/_/dngos 'dzin gdon gyis zin pa
[\[268a.3\]]yi/_/zab mo'i tshul gyis skrag pa la'o/_/zhes bya ba'i rigs pas drang ba'i don yin par shes par bya'o/_/'dir sgra dang /_gtan tshigs dang /_gso ba dang /_bzo rig pa ste bzhi dang /_bdag dang gzhan gyi grub pa'i mtha' rgya mtsho lta bu'i thos pa'i pha rol tu son pa 'phags pa klu sgrub
[\[268a.4\]]kyi zhal snga'i dbu ma chen po'i nye bar bstan pa yod pas sngar ji skad bkod pa'i gzhung de dang de dag dang /_gzhan yang thams cad du dpyad cing gtan la dbab par bya'o/_/drang ba'i don gyi yang dag pa'i kun rdzob kyi shes rab kyi skabs rdzogs so//_//theg chen rigs can yin mod kyi/_/
[\[268a.5\]]'on kyang mi shes sgrib pa can/_/blo gros 'bring dang ldan pa yi/_/byis pa de dag brid pa'i phyir/_/sems tsam nyid du gsungs pa de/_/byed po za po dgag phyir yin/_/shes rab med pa'i thabs rgyas pa/_/thams cad mkhyen pas drang don gsungs/_/'phags pa lang kar gshegs pa
[\[268a.6\]]las/_rang gi sems nyid snang ba'i dbyings[#]/_/mi rnams la ni phyi rol snang /_/phyi rol snang ba de med de/_/de yi phyir yang don med do/_/zhes bya ba la sogs pa mang du gsungs so/_/'jig rten las 'das pa'i le'u las kyang /_kye rgyal ba'i sras dag khams gsum pa ni sems
[\[268a.7\]]tsam mo zhes gsungs so/_/de bzhin du 'phags pa rgyan stug po'i mdo dang /'phags pa dgongs pa nges par 'grel pa'i mdo dang /_chos chen po'i me long gi mdo la sogs pa las chos thams cad sems nyid du gsungs pa ni phyi rol gyi yul rnam pa thams cad du dgag par
[\[268b\]]
[\[268b.1\]]ni mi mdzad kyi/_'di ltar byed pa de [#]dang /_za ba po dag dgag pa de lta bu'i thabs bkod par mdzad de/_ji skad du/_'phags pa sa bcu pa'i mdo las/_byang chub sems dpa'i sa drug pa la/_byang chub sems dpa'i rten cing 'brel par 'byung ba lugs su 'byung ba dang /_lugs
[\[268b.2\]]su 'byung ba ma yin pa la rnam par lta ba 'di snyam du sems te/_ma rig pa la sogs pa yan lag bcu gnyis las sdug bsngal gyi phung po 'ba' zhig pa byed pa po dang /_tshor ba po dang /_bral ba 'di byung zhing sdug bsngal gyi ljon shing mngon par 'grub par 'gyur ro snyam du de ltar nges pas/_
[\[268b.3\]]kye/_rgyal ba'i sras dag khams gsum pa 'di dag ni sems tsam ste/_sems kyis mngon par 'dus byas [#]pa dang /_sems kyis bris pa yin gyi/_sems las gzhan pa'i byed pa po dang /_za ba po ni 'ga' yang med do zhes gsungs so/_/de bas na gzhan mu stegs can dag gis
[\[268b.4\]]rnam par shes pa las gzhan gyi byed pa po dang /_za ba po yod par brtags pa sel bar mdzad pa'i sangs rgyas dang /byang chub sems dpa' rnams kyis sems tsam zhes bstan pa mdzad pa yin gyi/_phyi rol gyi yul bsal ba'i phyir ni ma yin no/_/de bas na mdo sde 'di dag ni drang ba'i don
[\[268b.5\]]yin par shes par bya'o/_/shes rab med pa'i zhes sngar smras pa de ni legs par smras pa ste/_'di ltar sems tsam gyi rnal 'byor pa'i shes rab ni kun rdzob pa'i shes rab yin te/_ji lta [#]zhe na/_'di ltar rnam pa dang bcas par smra ba dang /_rnam pa med par smra ba nyid [#]las ma gtogs pa'i
[\[268b.6\]]gzhung 'dzin pa ni 'di na med do/_/de la rnam pa dang bcas par smra ba dag ni 'di skad du/_khams gsum pa thams cad dang /_mya ngan las 'das pa thams cad sems tsam yin te/_gzugs la sogs pa'i don gyis stong pa'i phyir/_dper na rmi lam gyi gnas skabs lta bu'o zhes pa dang /_
[\[268b.7\]]gzhan yang 'di skad du/_rnam par shes pa nyid gnyis su snang ba kho na ste/_tshad ma dang 'bras bu yin pa'i phyir ro/_/de la tshad ma ni 'dis rjes su dpag pa'i phyir tshad ma ste/_rab tu snang ba'i phyir rnam par shes pa'o/_/'bras bu de'i yul so sor rtog pa ste/_yul du snang ba'i rnam par
[\[269a\]]
[\[269a.1\]]shes pa'o/_/[#]yul du snang ba'i shes pa 'ba' zhig ni tshad ma dang 'bras bu'o/_/gzhan yang phyi dang nang gi chos thams cad [#]sems yin te/_sems nyid yul yin pa'i phyir dper na de ma thag pa'i rkyen bzhin no/_/de bas na nam zhig gzung [#]ba dang 'dzin pa'i dri ma dang bral
[\[269a.2\]]nas rang gi sems kyi chos nyid la rang nyid gnas pa na de bzhin gshegs pa'i so so rang rig pa'i ye shes kyis rig par bya ba chos nyid kyi gzugs zhes bya ba de rtogs pa ni bsgrub par bya ba yin no zhes zer ro/_/da ni rigs pa de dag rim pa bzhin du brjod par bya ste/_de la dang por dam bcas pa
[\[269a.3\]]dang /_gtan tshigs de gnyis kyang de la ma grub pa yin la/_rmi lam bzhin no zhes pa'i dpe de yang 'di ltar brtags pa'i don gyis [#]stong pa yin nam/_'on te brtags pa ma yin pa'i don gyis [#]stong pa'i dpe yin/_'di yin na shes pa dang /[#]shes bya mi 'grub cing brdzun par
[\[269a.4\]]'gyur bas khyed kyi grub pa'i mtha' nyid nyams so/_/brtags pa'i don gyis stong pa'i dpe yin na ni/_brtags pa ma yin pa'i don gyi cha de sel bar mi byed pas sems tsam nyid du yang mi rung ngo /_/dpe 'di yang ma grub ste/_rmi lam gyi shes pa ni chos nyid [#]kyi gzugs la dmigs pa'i
[\[269a.5\]]phyir [#]yang dag pa ma yin pa'i phyir [#]dpe nyid du mi rung ngo /_/'di la yul du snang ba'i rnam par shes pa zhes bya'o/_/rnam par shes pa skye bzhin pa nyid kyi yul rtogs par mi byed pa'i phyir shes pa skye bzhin pa nyid gang yin pa de ni tshad mar 'dod do/_/rnam par shes pa skyes pa na yul mthong ba'i
[\[269a.6\]]phyir shes pa de mngon par grub pa'i phyir/_de ni 'bras bu'i yul du snang ba'i shes pa nyid la tshad ma dang /_'bras bu nyid [#]yod par 'dod de/_dper na shing la sta res gzas pa dang /_btab pa'i rkyen gyis gnyis su gcod par byed [#]pa dang /_des [#]dum bu gnyis su gyur pa bzhin no zhes zer
[\[269a.7\]]ro/_de la brjod pa/_mngon sum gyi shes pa dngos po rang gi mtshan nyid la dmigs pa dang /_rtog pa dang /_rjes su dran pa'i rnam par rtog pa dang bral bas gzugs la sogs pa sngon po la sogs pa gtan du med pa'i ngo bo nyid la/_de bzhin du gtan du med pa'i ngo bo nyid kho na bzhin du
[\[269b\]]
[\[269b.1\]]rang rig pa'i rnam par rtog par byed pa/_de dag gi phyir de'i phyi'i yul nyid du bsnang [#]ba'i shes pa gcig pu kho na la tshad ma dang /_'bras bu gnyis yod pa'i phyir gtan tshigs ma grub pas sems gcig pu gnyis su snang bar rtogs [#]pa ni 'khrul pa yin no/_/rigs pa gsum pa yang
[\[269b.2\]]mi bden par smras te/_'di ltar chos can dang /_de sgrub pa'i chos dam bca' ba dang /_gtan tshigs dang /_dpe rnams te/_khyed kyis [#]dam bca' ba yang nged la ma grub la/_sems nyid kyi yul yin pa'i phyir zhes pa de yang sems phyi rol [#]na yod na [#]yul yin nam/_'on te tshor
[\[269b.3\]]ba la sogs pa nang na gnas pa la [#]yul yin/_phyi rol gyi sems yul yin na dam bca' ba'i skabs su phyi nang thams cad sems nyid du 'dod pas yul dang yul can nyid [#]du mi rigs so/_/nang gi sems kyang nang gi sems kyi yul du mi rigs te/_gtan tshigs ltar snang ba yin no/_/
[\[269b.4\]]gzhan yang 'di lta bu'i skyon yang yod de/_thams cad sems nyid yin par gyur na/_dper na bum pa mthong ba'i dus su sems can thams cad kyi sems kyi rgyud kyang mthong bar 'gyur te/_da mthong bas 'gro ba lnga po la gzhan gyi sems shes pa'i mngon par shes pa yang rang chas su
[\[269b.5\]]yod par 'gyur ro/_/gzhan yang thams cad sems yin na rnam pa yang sems bzhin du gzugs can ma yin par 'gyur la/_sems kyang rnam pa bzhin du gzugs can du 'gyur ro/_/de bzhin du sems kyang rnam pa bzhin du bems por 'gyur ba'am/_rnam pa yang rig pa dang shes
[\[269b.6\]]par 'gyur ro/_/nam zhig gzung ba dang 'dzin pa'i dri ma dang bral nas zhes bya ba'i thar pa yang khyed la mi 'thad de/_'di ltar phyi rol gyi yul yod par 'dod pa la ni/_rnal 'byor pas yul ngo bo nyid med par rtogs pas/_gzung ba dang 'dzin pa rtogs [#]pa'i phyir 'jig rten las
[\[269b.7\]]'das pa'i rnam par mi rtog pa'i ye shes skye bar 'gyur ba ni rigs pa kho nar 'gyur gyi/_khyed yul med par 'dod pa la ni dang po nyid nas phyi rol gyi don med la phyis kyang de bzhin du gzung ba dang /_'dzin pa'i ngo bo nyid du 'jug par 'gyur ba de phyis rgyu gang gis bzlog_/'jig rten las 'das
[\[270a\]]
[\[270a.1\]]pa'i rnam par mi rtog pa'i ye shes skye bar 'gyur ba'i thabs ci yang med do/_/de bas na khyed 'di skad du/_gang gi tshe gzugs la sogs pa'i dmigs pa rnams sems las phyi rol na mi snang ba de'i tshe rang gi sems kyi chos nyid la nges par gnas pa'i sems ni
[\[270a.2\]]gnyis su med pa'i ye shes zhes bya ste/_de kho na nyid dang /_yang dag pa dang /_'chi ba med pa dang /_sangs rgyas thams cad kyi go 'phang mthar thug pa sku gsum gyi bdag nyid yin no zhes bya ba de ni log par rtogs [#]pa yin no zhes shes par bya'o/_/'di ltar rnam pa med par smra ba
[\[270a.3\]]dag la yang don dam pa'i shes pa med de/_'di skad du smra ste[#]/_'di dag rnam par rig tsam nyid/_/yod pa ma yin don snang phyir/_/dper na rab rib can dag gis/_/skra zla la sogs med mthong bzhin/_/zhes gzhung 'dzugs par byed do/_/rigs pa'i tshogs kyis yul gyi rnam pa
[\[270a.4\]]brdzun par bsgrub cing /_shes pa dang /_ye shes dag don dam par yod par 'dod do/_/de ni rigs pa [#]ma yin te/_'di ltar rigs pa dang /_lung dag gis phyi rol gyi rnam pa brdzun par grub pa nang gi shes pa yang brdzun par grub la/_ji ltar shes pa bden pa ltar rnam pa yang bden pa [#]
[\[270a.5\]]nyid du 'gyur ro/_/gzhan yang khyed rang rig pa zhes bya ba zhig yod par 'dod ces grag na/_de brtag par bya ste/_rig par bya ba dang /_rig pa po dang /_rig pa zhes bya ba gsum las khyed kyis rig par bya ba ni ji lta bu zhig yin/_rig pa po ni ji lta bu zhig yin/_de gnyis ma gtogs
[\[270a.6\]]pa'i [#]rig pa zhes bya ba des ji lta bu zhig rig nas rang rig pa yin/_de bas na rnam pa thams cad mkhyen pa'i ye shes zhes bya ba'i tshig gi don dang mi ldan pas sangs rgyas kyi ye shes su yang ji ltar 'gyur/_khyed nyid kyi rigs pas gtan la phab pa'i don de dag la ser sna mi byed par yang
[\[270a.7\]]ston cig_/gal te 'dir rang rig pa yin pas gzhan la bstan par mi nus so zer na/_ji ltar phyi rol pas 'dod pa'i bdag dang khyad par med de/_'di skad du/_bdag ni rtag pa/_gcig pu/_khyab pa/_lus med pa'i [#]zhes pa dang /_'di dang tshul mi 'dra ba ci yang med pas mkhas
[\[270b\]]
[\[270b.1\]]pa su zhig 'di la yid ches par byed/_rang rig pa zhes bya ba dang /_bdag ces bya ba ming [#]so sor btags [#]pa tsam mo/_/chos bdag med pa yang ma rtogs te/_'di nyid bdag tu 'dzin pa chen po yin pas so/_/gzhan yang skyon mang du yod de/re zhig gzhag go/_/'dir rnam pa med
[\[270b.2\]]par smra ba phyir zlog [#]par byed de/_bdag la don dam pa'i shes rab yod do/_/'di ltar nges pa'i don ston pa'i shes rab kyi pha rol tu phyin pa las/_'di skad du/_byams pa byang chub sems dpa' gzugs kyi bye brag gdags [#]pa rnam pa gsum gyis khong du chud par bya ste/_'di ni
[\[270b.3\]]kun brtags pa'i gzugs so/_/'di ni rnam par brtags pa'i gzugs so/_/'di ni chos nyid kyi gzugs so zhes bya ba la sogs pa rgyas par gsungs pas chos kyi gzugs yul du byed pa'i ye shes don dam pa ni don dam pa'i shes rab yin no zhes so/_/'di ni bcom ldan 'das kyis drang
[\[270b.4\]]ba'i don du gsungs pas don dam pa'i shes rab tu mi 'gyur ro/_/blo gros 'bring po dag gis yang smra ba bsgrub bya sangs rgyas kyang nged kyi lugs la yod de/_bcom ldan 'das kyi zhal snga [#]nas/_'du shes tsam yang spang ba'i phyir/_/rang gi ngo bo brjod du med/_/shes rab rang rig tsam la
[\[270b.5\]]ni/_/de la de bzhin gshegs zhes bya/_/zhes gsungs pas so/_/de bas na/_gnas 'di [#]yongs su gyur pa yis/_/'jig rten 'das pa'i ye shes te/_/de ni zag pa med dang dbyings/_/thub pa chen po'i chos kyi sku/_/nam zhig shes pas dmigs pa kun/_/mi dmigs de yi
[\[270b.6\]]tshe na ni/_/rnam par rig pa tsam la gnas/_/gzung ba med pas de 'dzin med/_/gnas ni yongs su gyur pa yi/_/ye shes lnga dang sku gsum ldan/_/ji srid 'gro nas 'gro don du/_/mig nas mya ngan 'das par [#]bzhugs/_/'dir lung ni bcom ldan 'das kyi zhal nas/_kun brtags
[\[270b.7\]]ngo bo nyid la ni/_/mngon zhen bag chags kun nyon mongs/_/mngon zhen bag chags yod min pa/_/de ni rnam par byang ba yin/_/de la de ni zag bcas pa'i/_/khams yin gnas gyur de nyid ni/_/zag pa med pa'i dbyings yin te/_/de nyid dag pa bla med yin/_/zhes gsungs pas
[\[271a\]]
[\[271a.1\]]so/_/'dir brjod par bya ste/_gnas ni yongs su gyur pa yi/_/zhes bya ba de bden pa [#]ma yin te/_'di'i rigs [#]pa 'phags pa klu sgrub kyi zhal snga [#]nas gsungs te/_gang phyir 'das pa med pas na/_/de phyir ma 'ongs pa yang med/_/gnas ni yongs su gyur pa yi/_/da ltar
[\[271a.2\]]byung ba gang na gnas/_/zhes gsungs pa'i rigs pas gnas yongs su gyur pa mi 'grub pas ye shes lnga yang 'grub par mi 'gyur la/_sku gsum yang ma grub pas khyed la bsgrub bya sangs rgyas de yod pa ma yin no/_/de bas na 'phags pa lang kar gshegs pa las/_ji ltar nad pa so so
[\[271a.3\]]la/_/sman pa sman dag gtong ba ltar/_/de bzhin sangs rgyas sems can la/_/sems tsam du yang rab tu gsungs/_/zhes gsungs so/_/'phags pa klu sgrub kyi zhal snga [#]nas kyang /_'di dag thams cad sems tsam zhes/_/thub pa yis ni gang gsungs pa/_/byis rnams skrag pa spang phyir
[\[271a.4\]]te/_/yang dag tu na de nyid min/_/zhes pa'i rigs pa dang /_'di dag rnam par rig tsam du/_/'gro ba sna tshogs yang dag par/_/gzung dang 'dzin pa'i sbyor ba dang /_/bral ba dbu ma'i blo can la'o/_/zhes kyang gsungs so/_/drang ba'i don gyi yang dag pa'i kun rdzob kyi shes rab gnyis pa rdzogs
[\[271a.5\]]s+ho//_//'phags pa klu sgrub 'phags pa'i lha/_/zla ba grags par phyag byas nas/_/rje btsun dag gi gsung bzhin du/_/bden pa gnyis la 'jug par bya/_/skye ba grangs med de dang der/_/legs par sbyangs pa'i bdag nyid can/_/blo gros bzang po de dag la/_/thams cad mkhyen
[\[271a.6\]]pas nges don gsungs/_/chos rnams chos nyid ston pas ni/_/bstan pa'i snying por gyur pa nyid/_/klu sgrub las ni 'byung [#]ba 'di/_/slob ma dag la bshad par bya/_/ding sang skye bo phal cher ni/_/dbu ma che la sdang bar byed/_/sangs rgyas kun gyi yul 'di ni/_/klu sgrub zhal nas
[\[271a.7\]]byung bas na/_/'di la sdang [#]bar bya mi rigs/_/de ni bde gshegs lung bstan pas/_/sangs rgyas kun la sdang bar 'gyur/_/rnam par smin pa bsam mi khyab/_/'phags pa 'jam dpal gyi man ngag gi mdo las/'jam dpal chos kyi dbyings tshad mar byas nas kun rdzob kyang
[\[271b\]]
[\[271b.1\]]med don dam pa yang med do zhes gsungs pa dang /_rgyal ba bskrun ma chen mo las kyang /chos thams cad ni gdod ma nas skye ba med de/_a'i sgo can no zhes gsungs pas chos kyi dbyings la bden pa gnyis dbyer med par shes par bya'o/_/yang na thog ma med pa
[\[271b.2\]]nas ma rig pa'i ling tog ma thug pos blo gros kyi mig bkab pas dmus long lta bur gyur pa/_dngos por 'dzin pa'i gdon chen po snying la zhugs pas smyon pa lta bur gyur pa/_mi dge ba'i bshes gnyen gyi dbang du song bas nges pa'i don la yid mi ches pa/_dge ba'i bshes
[\[271b.3\]]gnyen dang bral bas lcags kyu med pa'i glang po che ltar rang dbang med par gyur pas bag chags bzhi'i 'ching ba dam pos [#]bcings pa/_dar gyi srin bu ltar gyur pa/_ma rig pa'i gnyid mthug pos [#]log pas rmi lam gyi gnas skabs lta bu'i tshu rol mthong ba'i ngor byas nas sngar
[\[271b.4\]]yang smras mod kyi/_'dir yang bden pa gnyis rnam par dbye bar bya ste/_slob dpon gyi zhal [#]snga nas/_sangs rgyas rnams kyis chos bstan pa/_/bden pa gnyis la yang dag brten/_/'jig rten kun rdzob bden pa dang /_/de bzhin don dam bden pa'o/_/zhes gsungs pas
[\[271b.5\]]de la dang por kun rdzob kyi bden pa slob dpon nyid kyis gsungs pa bzhin du shes par bya'o/_/ji ltar zhe na 'di skad du/_/sgyu ma dang ni rmi lam dang /_/dri za'i grong khyer ji bzhin du/_/de bzhin skye dang de bzhin gnas/_/de bzhin du ni 'jig [#]pa gsungs/_/nyon mongs las dang las can
[\[271b.6\]]lus[#]/_/byed pa po dang 'bras bdag [#]nyid/_/smig rgyu rmi lam ji bzhin te/_/dri za'i grong khyer nyid dang mtshungs/_/yang gsungs pa/_lus dang longs spyod gnas dag dang /_/sa dang pha rol phyin pa dang /_/sangs rgyas rdzu 'phrul cho 'phrul sogs/_/'khor dang mya ngan 'das pa
[\[271b.7\]]dag_/de kun sgyu ma sprul pa dang /_/skra shad 'dzings pa lta bur snang /_/yang gsungs pa/_dang po brgyad dang dgu nyon mongs/_/gnyis dang bcu pa las yin te/_/lhag ma bdun yang sdug bsngal yin/_/bcu gnyis chos ni gsum du 'dus/_/gsum las gnyis 'byung gnyis
[\[272a\]]
[\[272a.1\]]las kyang /_/bdun 'byung srid pa'i 'khor lo ni/_/yang dang yang du 'jug par 'gyur/_/'gro kun rgyu dang 'bras bu ste/_/'di na sems can gzhan ci'ang med/_/stong pa kho na'i chos rnams las/_/stong pa kho na 'byung bar 'gyur/_/kha ton me long mar me rgya/_/me shel
[\[272a.2\]]skyur dang sa bon sgras/_/phung po nying mtshams sbyor ba ni/_/mi 'pho bar yang mkhas rtogs bya/_/shin tu phra ba'i dngos la yang /_/gang gis chad par rnam brtags pa/_/rnam par mi mkhas de yis ni/_/rkyen las byung ba'i don ma mthong /_/zhes gsungs te/_phyi rten cing 'brel
[\[272a.3\]]par 'byung ba'i tshul yang slob dpon nyid kyis mdzad pa'i 'phags pa sA [#]lu ljang pa'i mdo'i 'grel par blta bar bya'o/_/de la don dam pa'i bden [#]pa ni yang slob dpon gyi zhal snga [#]nas/_gang gis rten cing 'brel bar 'byung /_/'gag pa med pa skye med pa/_/chad pa med pa rtag
[\[272a.4\]]med pa/_/tha dad don min don gcig min/_/'ong ba med pa 'gro med pa/_/spros pa nyer zhi zhi ston pa/_/rdzogs pa'i sangs rgyas smra rnams kyi/_/dam pa de la phyag 'tshal lo/_/yang slob dpon gyi zhal snga [#]nas/_rnam shes kyang ni 'od gsal dang /_/mya ngan 'das dang kun stong [#]
[\[272a.5\]]dang /_/chos kyi skur yang bshad pa yin/_/zhes gsungs pa dang /_yang /_'di ni don dam bden pa ste/_/snang ba med cing mtshan ma med/_/don dam bden pa zhes bya ba/_/de bzhin gshegs pa kun gyi gnas/_/zhes gsungs so/_/yang gzhan las/_sha yi mig gis
[\[272a.6\]]de lta min/_/lha yi mig gis blta bya min/_/rtog bcas rtog pa med pa yi/_/shes pa yis kyang mthong mi 'gyur/_/zhes gsungs so/_/rje btsun Ar+ya [#]de bas kyang /_/yod min med min yod med min/_/gnyi ga med pa ma yin la/_/mu bzhi las ni rnam grol ba/_/de nyid
[\[272a.7\]]dbu ma pa yis rig_/rtag pa ma yin chad pa min/_/rtag dang chad pa gnyi ga min/_/mtha' bzhi las ni rnam grol ba/_/de don dbu ma pa yis rig_/ces gsungs so/_/slob dpon zla ba grags pa'i zhal snga [#]nas kyang /_zad dang chags bral mya ngan 'das/_/'gog dang stong pa nyid
[\[272b\]]
[\[272b.1\]]zhi ba/_/de bzhin nyid kyi chos rnams kyi/_/rang gi ngo bo yin zhes bshad/_/ces gsungs so/_/rtog bcas rtog pa med pa yi/_/shes pa gnyis kyis 'di mi rtogs[#]/_/sgra dang tshad ma'i tha snyad dag_/de don bsgom la dgos pa med/_/pha rol rgol ba bzlog pa dang /_/bstan bcos
[\[272b.2\]]chen po'i dus dag tu/_/sngon gyi mkhas pas bkod pa bzhin/_/sgra dang tshad ma'ang smra bar bya/_/long ba rang dgar ri [#]bo la/_/'dzegs [#]pas bde ba thob mi 'gyur/_/rjes su dpag pa gtsor 'dzin rnams/_/rnam par ltung bar dka' [#]ma yin/_/ji ltar mun pa'i nang gi rdzas/_/'ol tshogs [#]dag tu
[\[272b.3\]]tshol ba bzhin/_/de bzhin rjes su dpag pas kyang /_/de bzhin don ni shes mi 'gyur/_/long bas rkang pa'i tshod dpag gis/_/nyam nga'i lam du rgyug pa [#]ltar/_/rjes su dpag pa gtsor 'dzin rnams/_/rnam par ltung bar [#]dka' ma yin/_/mgon po bde ba chen pos kyang /_/rang gi [#]rig pa de
[\[272b.4\]]nyid ni/_/gzhan gyis [#]bstan pas mi rtogs te/_/gus par bsgoms [#]pas rtogs 'gyur [#]gyi/_/don de gzhan du rtogs mi 'gyur/_/zhes gsungs so/_/dpal kam pa las kyang /_'di ni rang rig phra ba ste/_/phra ba rnams kyi spyod yul yin/_/bdag cag lta bur gyur pa yi/_/blo gros rtsing bas mi shes
[\[272b.5\]]so/_/zhes gsungs so/_/slob dpon phyogs kyi glang pos kyang /_'di na mya ngan 'das lam grong khyer du/_/de bzhin gshegs pa'i gsung gi nyi ma'i 'od can gyis[#]/_/bdag med shes pa'i 'phags pa stong phrag 'jug_/blo gros rtsing ba dag gi yul ma yin//zhes gsungs so/_/rigs pa
[\[272b.6\]]shes pa rnams kyi mchog rtog ge pa rnams kyi gtsug gi nor bur gyur pa d+harma kIrtis kyang /_de nyid don ni tshol 'dod pas/_rjes dpag gtan tshigs bsten [#]mi bya/_/legs par bsgoms pas myong 'gyur gyi/_/de yis [#]rang rig rtogs pa min/_/de nyid don gyi snying po ni/_/rjes dpag shes pas
[\[272b.7\]]nyams myong min/_/bla ma bzang po bsten byas nas/_/bsgoms [#]pas nyams su myong bar 'gyur/_/bdag gzhan sde pa ma lus pa/_/log pa'i lam du zhugs mthong dang /_/de dag bdag la'ang sdang bas na/_/rjes su dpag pa'ang smra bar bya/_/thog ma med nas rmongs gyur pas/_/
[\[273a\]]
[\[273a.1\]]dang po rig pas blo sbyang bya/_/de rjes bsgom par 'dod pa yis[#]/_/rjes su dpag pa [#]yid rton min/_/zhes de kho na nyid gsal ba las gsungs so/_/'di lta bu'i bden pa gnyis khong du chud pa ni gzhan gyi sde pa dang /_rang gi sde pa'i rgol ba dag la 'jigs [#]pa dang /_bag
[\[273a.2\]]tsha ba ni ci yang med de/_tshul gnyis shing rta zhon byas te/_/rigs pa'i srab kyis bsrabs byas nas/_/lung gi lam du legs par zhugs/_/bla ma'i man ngag lcag gis gzhu[#]/_/skye ba med pa ji lta ba bzhin du khong du chud pa'i mkhas pa rnams kyi kun rdzob pa'i dngos po gang la yang chags pa
[\[273a.3\]]dang sdang ba dang rmongs pa med de/_chos rnams kyi chos nyid dngos po'i [#]de kho na nyid shes pa'i phyir ro/_/de ci'i phyir zhe na/_'jig rten pa'i rnal 'byor [#]nam mkha' mtha' yas skye mched dang /_rnam shes mtha' yas skye mched dang /_ci yang med pa'i skye mched dang /_yod min med min skye mched
[\[273a.4\]]bsgoms pa [#]dag kyang re zhig gzugs kyi 'du shes dang /_thogs pa'i 'du shes rnams thams cad du nub cing /_de bzhin du rnam par thar pa brgyad dang /_zil gyis gnon [#]pa'i skye mched dang /_zad par gyi skye mched bsgom pa goms pa'i mjug [#]tu gzugs kyi 'du shes spong bar 'gyur na theg
[\[273a.5\]]pa chen po bla na med pa'i rnal 'byor pa bskal pa dpag tu med pa'i dngos po'i ngo bo nyid med par shin tu goms pa bsgoms pa stong pa nyid bco brgyad dang /_rnam par thar pa'i sgo gsum mthar phyin pa la gnas pa rnams gzugs su 'dzin par 'gyur ba lta smos kyang ci dgos te/_nam mkha'i
[\[273a.6\]]dbus su bdag med cing /_/chos kyi dbyings la thim pa ni/_/shes rab pha rol phyin pa ste/_/mthong bya mthong byed mthong ba med/_/'dir rang gi sde pa dngos por 'dzin pa shas che ba dag ma bzod nas shin tu rngams nas rgol bar byed de/_khyed dbu ma pa dag ni rang gi 'dod pa khas mi len
[\[273a.7\]]cing gzhan sun 'byin pas/_co 'dri bar byed pas g.yo sgyu can yin pa dang /_skye ba med pa ni med pa nyid [#]yin no snyam nas/_med pa nyid kho nar lta ba dang /_rgyu dang /_'bras bu dang /_bden pa dang /_dkon mchog la sogs pa'i chos thams cad la skur pa btab pas chad
[\[273b\]]
[\[273b.1\]]par [#]smra ba yin pa dang /_de bzhin gshegs pa'i lung la skur pa 'debs shing lung gis khyed la gnod pa dang /_mngon sum la skur pa btab cing mngon sum gyis khyed la gnod pa dang /_rjes su dpag pas gnod cing de la skur pa btab par 'gyur ba dang /_grags pas gnod cing de la
[\[273b.2\]]skur pa gdab [#]pa dang /_khas blangs pas gnod pa de/_bdag nyid kyang phung la gzhan mkhas pa dag kyang lam 'di la btsud pas phung bar byed pas/_gzhung lugs 'di gtang bar [#]bya'o zhes so/_/de la 'dir brjod par bya ste/_kye ma 'khor ba thog ma med pa nas/_ma rig pa'i mig
[\[273b.3\]]nad chen pos blo gros kyi mig bkab pas rang de las ma thar pa/_zab mo'i tshul ston pa dag la [#]dgrar 'du shes shing rna ba 'gebs par byed pa/_de bzhin gshegs pa'i nges pa'i don gyi lung ji lta ba bzhin du ma rtogs pa tshogs rnam pa gnyis ma bsags pas tshul 'di lta bu la mos pa
[\[273b.4\]]dang /_thos pa dang /_'jug pa'i skabs med pa dag nyon cig_/skye bo yi ni chos lugs dang /_/shing rta chen po'i lam yin te/_/phyogs su lhung ba'i dug spangs nas/_/gzu bo'i blo yis bshad par bya/_/khyed kyi rgol ba dang po'i skyon gyi dri ma med de/_mthong ba med pa nyid de [#]mchog
[\[273b.5\]]mthong ba'o zhes gsungs pas mthong ba med pa'i don de la ji lta bu zhig yod nas [#]ji ltar khas blang bar [#]bya ba/_slob dpon nyid kyi zhal nas/_gal te dngos shig yod na ni/_/khas ni blang bar bya dgos na/_/dngos po skye ba med nyid la/_/khas blang ba ni ji ltar bya/_/zhes gsungs so/_/bdag
[\[273b.6\]]cag dbu ma pa la ni khas blang bar bya ba'i dngos po ni rdul phra rab 'bum du gshags [#]pa'i tshad kyang bstan du med do/_/khas blangs pa yi dngos po ni/_/phra rab tsam yang yod min te/_/gdod nas skye ba med pa'i phyir/_/mo gsham gyi ni bu bzhin no/_/dper na bud med mo gsham la/_/khyod kyi
[\[273b.7\]]bu ni gang yin dris/_/de la de ni yod min pas/_/smra bar nus pa ma yin no/_/de bas na bdag cag dbu ma pa'i shes rab kyi mdun na yod pa dang med pa la sogs pa'i dngos po khyed kyi 'dod pa lta bu ci yang med de/_chos thams cad skye ba med cing brjod du med pa'i phyir ro/_/rgol ba gnyis pa'i
[\[274a\]]
[\[274a.1\]]skyon gyi dri ma yod pa ma yin te/_'di ltar yod pa ma yin pa de la dngos por 'dzin par byed pa de dag ni smad par 'gyur te/_mdo sde las/_bdag tu 'dzin pa ri rab tsam yang bla'i/_stong pa nyid du lta ba ni de lta ma yin te/_gsor mi rung ba'i lta ba'o zhes gsungs pa dang /_
[\[274a.2\]]'phags pa rgyan stug po las kyang /_ri rab ri bo tsam gyur pa'i/_/bdag tu lta bas mi gnod kyi/_/stong nyid lta bas gnod pa ni/_/nga rgyal mi bden brtags pas so/_/rnal 'byor spyod pas stong pa nyid/_/gnas min pa la sbyar mi bya/_/gang la [#]gnas min sbyar gyur na/_/bdud rtsi dug
[\[274a.3\]]tu 'gyur ba yin/_/lta ba ji snyed gang yang rung /_/lus can rnams la yod pa yi/_/lta ba rnam par spang ba'i phyir/_/stong pa nyid kyi tshul bstan to/_/stong pa nyid kyi lta thos kyang /_/la la'i lta ba ma zhig na/_/gsor mi rung pa'i lta ba can/_/sman pas btang pa'i nad pa bzhin/_/zhes
[\[274a.4\]]gsungs so/_/bdag cag dbu ma pa ni de ltar 'dod pa ma yin te[#]/_don 'di la dgongs nas/_slob dpon gyi zhal snga [#]nas kyang /_skye med ces dang stong zhes dang /_/bdag med ces pas stong pa nyid/_/dman pa bdag nyid gang smra ba/_/de ni 'di na bdag bsgom mo/_/zhes gsungs pa yin no/_/
[\[274a.5\]]des na dngos po yod pa nyid bkag nas med pa'i ngo bo nyid du 'dod na ni de ltar yang 'gyur ba zhig na/_gang gi phyir kho bo mtha' gnyis spangs pas/_dbu ma'i lam ston pa'i phyir med pa nyid kyang 'gog par byed de/_dngos rnams med ces bya ba'i blo/_/don bzhin yin par mi 'dod de/_/rtog
[\[274a.6\]]pa'i sgo nas grub pa'i phyir/_/mtho yor la ni mi blo bzhin/_/gang dag 'di skad ces dngos po rnams ni gcig tu yod pa nyid kyang ma yin te/_rgyu'i skad cig ma 'gags pa'i phyir ro/_/gcig tu med pa yang ma yin te/_'bras bu'i skad cig ma skyes pa'i phyir ro/_/de'i blo ni yod med kyi ngo bo nyid
[\[274a.7\]]kho na'o zhes zer ba la bshad pa/_yod med blo ni rtogs bya ba/_/bkag phyir de bzhin mkhas rnams kyis[#]/_/rnam par mi rtog [#]blo gros ni/_/skye ba med pa'i tshul gyis te/_/gang phyir stong nyid stong sogs kyi/_/ngo bo stong nyid de yi phyir/_/mkhas pa stong pa nyid la yang /_/stong pa nyid du lta mi 'gyur/_/
[\[274b\]]
[\[274b.1\]]chos rnams kun du ma grub phyir/_/gang la rnam par mi rtog pa'i/_/blo yang skye bar mi 'gyur ba/_/klu sgrub de ltar bzhed pa yin/_/de bas na slob dpon nyid kyi zhal [#]nas/_gang blo yod dang med pa las/_/rnam par 'das shing mi gnas pa/_/de dag zab mo dmigs med pa'i/_/rkyen gyi
[\[274b.2\]]don la rnam par bsgom/_/yang /_blo chung gang gis yod nyid dang /_/med nyid du ni mthong ba dag_/de yi spros pa nyer zhi ba'i/_/sgom pa mthong ba ma yin no/_/gang zhig bdag dngos gzhan dngos dang /_/dngos dang dngos med mthong lta ba/_/[#]de yi sangs rgyas bstan pa la/_/de nyid mthong
[\[274b.3\]]ba ma yin no/_/yang /_yod ces bya ba rtag par [#]lta/_/med ces pa ni chad par lta/_/zhes bya ba la [#]sogs pa rgyas par gsungs so/_/slob dpon Ar+ya de bas kyang /_/yod min med min yod med min/_/gnyi ga min pa ma yin te/_/mtha' bzhi las ni rnam grol ba/_/de nyid dbu ma pa
[\[274b.4\]]yis rig/_/ces gsungs pa'i rigs pa dang /lung gi khungs kyang 'phags pa shes rab kyi pha rol tu phyin pa las/_gang zhig yod pa ma yin de ni med ces bya/_/yod dang med pa 'di gnyis med pa'i chos yin te/_/byis pa rnams kyis de brtags yod dang med par byed/_/ces gsungs so/_/
[\[274b.5\]]yang bcom ldan 'das kyis/_yod dang med pa 'di gnyis mtha' yin te/_/dag dang ma dag 'di yang mtha' nyid yin/_/de bas mtha' gnyis rnam par spangs nas su/_/mkhas pas dbus la'ang gnas par mi byed do/_/zhes gsungs so/_/rgol ba gsum pa'i skyon gyi dri ma yang med
[\[274b.6\]]de phyi rol bdag ni 'di skad du/_bzang mo legs par g.yos la zo/_/shi nas spyang ki'i rjes dang 'dra/_/ma shi bar du bde bar 'tsho/_/shi nas de yi spyod yul med/_/lus kyang thal ba bzhin song nas/_/slar skye ba [#]yang ga la 'gyur/_/de phyir snga phyi yod pa min/_/tshe 'di nyid la bde ba'i
[\[274b.7\]]phyir/_/lha mchod 'dre srin mnan byas nas/_/btsan phyug mthu stobs 'grub par 'gyur/_/zhes zer te/_de lta bu'i chad par smra ba dang /_bdag cag dbu ma pa lta ba ga la gcig_/de dag ni rten cing 'brel par 'byung ba dang /_rgyu dang 'bras bu dang /_bden pa dang /_dkon mchog la sogs
[\[275a\]]
[\[275a.1\]]pa la skur pa 'debs pas chad par smra ba yin no/_/bdag cag dbu ma pa ni bden pa gnyis kyi tshul la gnas pas chad par smra bar mi 'gyur te/_ji lta [#]zhe na/_'di ltar kun rdzob kyi tshul gyis kyang chad par smra ba ma yin te/_slob dpon gyi zhal snga nas/_ma rig dang po rga shi mtha'/_/
[\[275a.2\]]rten 'brel bcu gnyis ga la yod/_/sgyu ma rmi lam 'dra ba ru/_/rten 'brel bcu gnyis nged 'dir 'dod/_/ces nang [#]rten cing 'brel par 'byung ba gsungs so/_/phyi rten cing 'brel par 'byung ba yang rigs pa shes pa'i mchog d+harma kIrtis ji skad du/_myu gu sogs dang sngon po sogs/_/nus mthong
[\[275a.3\]]kun rdzob 'dod ce na/_/de skad zer na de ltar zad/_/ces gsungs so/_/lung gi khungs kyang ji skad du/_dge dang mi dge gang phyir dngos med kyang /_/de lta 'ang dge ba nyid kyang mi dge min/_/'jig rten kun rdzob chu yi zla 'dra bas/_/dge ba yid 'ong sdug bsngal rtag mi dben/_/zhes gsungs
[\[275a.4\]]so/_/de bzhin du dkon mchog gsum la'ang skur pa btab pa ma yin te/_'di ltar dkon mchog gsum ni bdag cag dbu ma pa'i rnal 'byor bsgom [#]pa las 'byung ba yin la/_de yang kun rdzob tu yin te/_bcom ldan 'das kyis ji skad du/_dngos grub rnams kyang kun rdzob pa/_/sangs rgyas
[\[275a.5\]]rdo rje sems dpa' nyid/_/kun rdzob nyid du rab grub 'gyur/_/zhes gsungs pa dang /_bcom ldan 'das kyis kyang /_nga ni thob pa med pa kho nar byang chub kyi snying por langs so zhes gsungs so/_/de bzhin du tshe dang ldan pa shA ri'i bu/_thob pa yang yod[#]/_/mngon par rtogs pa yang yod de/_
[\[275a.6\]]de ni 'jig rten gyi tha snyad kyis gnyis su brjod par zad kyi/_don dam par ni yod pa ma yin no zhes bya ba la sogs pa gsungs pa lta bu'o/_/de bas na thob pa dang /_mngon par rtogs pa dang 'bras bu ni kun rdzob tu yin no/_/gzhan yang snying rje chen po las byung ba'i byang chub kyi sems dang
[\[275a.7\]]ldan pa'i byang chub sems dpa' gang 'di snyam du don dam par ni chos thams cad gdod ma [#]nas skye ba med kyang /_kun rdzob tu 'gro ba lnga po'i sems can 'di dag sdug bsngal gyi chu bo las ji ltar bsgral bar bya/_bsdu ba'i dngos po bzhi la sogs pa'i thabs dam pa rnams kyis 'di dag
[\[275b\]]
[\[275b.1\]]thams cad gcig kyang ma lus par rdzogs pa'i byang chub chen po la 'god par bya'o/_/nam zhig na bdag mngon par rdzogs par sangs rgyas pa'i sangs rgyas kyi zhing der nyan thos dang /_rang sangs rgyas dang /_sems can dang /_sdug bsngal ba zhes bya ba'i ming yang grag par ma gyur [#]
[\[275b.2\]]gyur cig snyam du sems pa'i sems can chen po la chad par smra ba ga la yod/_slob dpon gyi zhal snga nas kyang /_rab lus sbyin par btang ba ni/_/ngo mtshar che ba ma yin gyi/_/chos 'di stong par shes nas su/_/las kyi 'bras bu sten byed pa/_/ngo mtshar las kyang de ngo mtshar/_/rmad
[\[275b.3\]]byung las kyang de rmad byung /_/yang /_stong nyid lta bas lta byed cing /_/rtag tu lus ngag yid dag gis/_/'di ltar sems can don byed la/_/chad par smra ba ga la yod/_/ces gsungs so/_/lung gi khungs kyang 'phags pa 'od srungs kyis zhus pa las/_chos thams cad skye ba med pa nyid du
[\[275b.4\]]shes kyang /_las kyi rnam par smin pa la yid ches pa dang /_chos thams cad bdag med pa nyid du [#]khong du chud kyang sems can thams cad la snying rje chen po skyed pa dang /_sbyin pa rgya chen po btang [#]yang rnam par smin pa la mi re ba dang /_sbyor ba khams gsum na byed kyang bsam pa mya ngan las
[\[275b.5\]]'das pa'o zhes gsungs so/_/don dam pa'i tshul gyis kyang chad par smra ba ma yin te/_'di ltar mi ngas kyis [#]skye bo bsad pa dang /_tho bas bum pa bcom pa 'am/_mes shing bsregs pa ltar dngos po don dam par grub pa yod pa ma yin no zhes zer na chad par smra ba yin pa las/_chos
[\[275b.6\]]rnams kyi chos nyid sangs rgyas 'jig rten du byung yang rung ma byung yang rung gdod ma nas skye ba dang bral ba yin pas/_slob dpon zla ba grags pa'i zhal nas/_zad dang chags bral mya ngan 'das/_/'gog dang stong pa zhi ba nyid/_/de bzhin nyid kyang chos rnams kyi/_/rang gi ngo bo yin zhes bshad/_/
[\[275b.7\]]ces gsungs so/_/skye ba med ces bstan pa ni/_/dngos por 'dzin pa rnams phyir yin/_/chos rnams ye nas skye med la/_/skye med tha snyad sgro btags tsam/_/dngos med nyid kyang ma grub na/_/der ni dngos po ga la zhig_/dngos po gdod nas med nyid la/_/chad ces pa de rigs pa min/_/bdag
[\[276a\]]
[\[276a.1\]]cag la chad par smra ba'i dri ma med de/_slob dpon gyi zhal snga nas/_dngos por khas len yod na ni/_/de la chad sogs 'jigs pa 'byung /_/dngos por khas len med rnams la/_/chad sogs 'jigs pa ga la 'byung /_/gal te dngos shig yod na ni/_/de la 'jig
[\[276a.2\]]rten mtha' yod dang /_/mtha' med la sogs par yang 'gyur/_/zhes bya ba la sogs pa'i bar du gsungs so/_/dper na skyes bu zhig 'di skad du/_nam mkha' ni med do/_/nam mkha'i ut+pal dang /_pad+ma ni med do zhes zer na/_chad par smra ba yin nam/_'dir lung gi khungs kyang
[\[276a.3\]]'phags pa shes rab kyi pha rol tu phyin pa chen mo las kyang /[#]rab 'byor gzugs dngos po grub pa yod pa zhig na ni stong pa dang /_mi stong pa dang /_dben pa dang /_mi dben pa dang /_bde ba dang /_mi bde ba dang /_zhi ba dang /_ma zhi ba la sogs par 'gyur ba zhig na/_gzugs dngos
[\[276a.4\]]por grub pa med ces bya ba la sogs pa gsungs nas rnam pa thams cad mkhyen pa'i bar du rgyas par gsungs so/_/rgol ba bzhi pa'i skyon gyis kyang gos par mi 'gyur te/_ji lta [#]zhe na/_ji [#]ltar khyed nyan thos dang /_rnal 'byor spyod pa'i khungs kyi lung thams cad ni drang ba'i don no zhes sngar
[\[276a.5\]]rgyas par bshad zin pas de dag la yang nged dbu ma pa skur pa 'debs par mi byed de/_de dag rim gyis 'dren par byed pa'i thabs yin te/_dgongs pa bzhi dang /_ldem por dgongs pa bzhi bzhin no/_/lung gis gnod pa yang de ni 'di ltar/_chos chen po'i me long gi mdo las
[\[276a.6\]]gsungs pa'i lta ba ngan pa bco brgyad po de dag gis gnod do zhe na/_dbu ma pa la ni de dag gis [#]gnod pa med de/_de dag ni bden pa gnyis kyi tshul spangs nas/_'di skad du/_gang med pa'i don de ni de [#]kho na nyid yin te/_ci yang med de/_thams cad rang bzhin gyis rnam par dag pa'o/_/
[\[276a.7\]]yang kun rdzob kyi dngos po ni kun rdzob tu med do zhes zer ba de lta bu'i log par lta ba 'dzin pa ni tshar bcad pa'i 'os yin pas/_rgyang bsrings te bshad par bya'o/_/rgol ba lnga pa dang drug pa dang /_bdun pa dang /_brgyad pa'i skyon gyi dri mas kyang gos par mi 'gyur te/_kun rdzob kyi bden par
[\[276b\]]
[\[276b.1\]]snang ba'i phreng ba 'di dag [#]thams cad khas blangs pas de dag la skur ba btab pa yang ma yin no/_/yang don dam par zhes dam bcas pa/_de dag gis gnod par yang [#]mi 'gyur te/_'di ltar mngon sum gyis kyang mi gnod do/_/yul rnams log pa yin pa'i phyir dang /_dbang po rnams
[\[276b.2\]]blun pa'i phyir dang /_mthong ba la sogs pa'i nus pa med bzhin du rab rib can la skra dang /_sbrang bu dang /_khab 'dzag pa la sogs pa snang ba lta bu dang /_brag ca la sogs pa grag pa ltar mngon sum yang mngon pa'i nga rgyal yin pas de'i phyir gang la ci zhig mngon sum du gyur nas des
[\[276b.3\]]gnod par 'gyur/_de bas na mngon sum gyi gnod pa med do[#]/_/rjes su dpag pas kyang gnod pa med do[#]/_/don dam par 'ga' yang grub pa med pas so[#]/_/grags pas kyang gnod pa med de/_gang gi phyir 'jig rten ni mi shes pa'i ling thog gis mdongs [#]pa yin pas don dam pa
[\[276b.4\]]dpyad pa'i skabs su de ni nor bu rin po che brtag pa'i skabs su dmus long ma gtogs pa bzhin du 'jig rten pa skabs 'dir mi gtogs pas grags pa'i gnod pa med do/_/bden pa gnyis kyi tshul la gnas pas khas blangs pa'i gnod pa yang med do/_/tshul gnyis shing rtar
[\[276b.5\]]zhugs byas nas/_/rigs pa'i kha lo legs bsgyur te/_/lung gi lam du zhugs byas nas/_/lam log par ni 'gro mi 'gyur/_/ji ltar 'dab shog [#]ma nyams bya/_/bar snang gcod pa thogs pa med/_/de bzhin tshul gnyis ldan pa yang /_/chos rnams kun la thogs pa med/_/ji
[\[276b.6\]]ltar seng ge'i nga ro yis/_/gcan gzan thams cad skrag cing 'jigs/_/de bzhin stong nyid seng ge'i sgras/_/rgol ba thams cad 'jigs shing skrag_/dngos po med la dbang thob pas/_/de phyir dngos po kun bdag nyid/_/rang gzhan sde pa thams cad la/_/seng ge'i nga ro smra ba yin/_/
[\[276b.7\]]nges pa'i don gyi yang dag pa'i kun rdzob kyi skabs rdzogs so//_//de la don dam pa'i shes rab ji lta bu zhe na/_rtog pa'i dri ba [#]ma lus pa_/bsal bar gyur pa gang yin dang /_/zhi dang so so [#]rang rig dang /_/rnam rtog med cing yi ge med/_/gcig dang tha dad nyid bral ba/_/mkha'
[\[277a\]]
[\[277a.1\]]ltar dri med de nyid la/_/'jug pa med par 'jug pa ni/_/shes rab don dam shes par bya/_/rtog bcas rtog pa med pa yi/_/shes pa gnyis las log gyur na/_/de tshe blo la yul med pas/_/spros pa nye bar zhi bar 'gyur/_/gang tshe shes dang shes bya dag_/chos kyi
[\[277a.2\]]dbyings su gyur pas na/_/de tshe nam mkha' ltar gyur pas/_/spros pa nye bar zhi bar gyur[#]/_/ji srid yid kyis [#]log g.yo ba/_/de srid bdud kyi spyod yul yin/_/yid kyi g.yo bzhi gyur na/_/shes rab gnyis kyang shes mi 'gyur/_/don dam pa'i shes rab kyi skabs rdzogs so//_//
[\[277a.3\]]de lta bu'i zab cing rgya che ba'i lam du su zhig 'jug ce na/_dpag med skye ba de dang der/_/sbyang ba byas pa'i bdag nyid can/_/pha rol phyin drug goms byas pa'i/_/sems can chen po'i spyod yul yin/_/mdo nas ji ltar bstan pa ni/_/ma bstan sbyin sogs ldan pa yin[#]/_/rang
[\[277a.4\]]bzhin dang ni goms pa yi/_/rigs can de yi spyod yul yin/_/ji skad du/_shes rab kyi pha rol tu phyin pa mngon par rtogs pa'i rgyan las/_sangs rgyas rnams la bsnyen bkur byas/_/de la dge ba'i rtsa ba bskyed/_/dge ba'i bshes kyis mgon byas pa/_/'di mnyan pa yi
[\[277a.5\]]snod yin no/_/zhes gsungs so/_/gzhan nas kyang /_dri za'i grong khyer lta bu [#]ni/_/bden pa gnyis kyis mtshon pa dag_/dpag med bskal pa mang po ru/_/bsgoms pas dag pa'i blo can la'o/_/zhes gsungs so/_/rje btsun 'phags pa lha'i zhal snga [#]nas kyang /_shes rab che dang
[\[277a.6\]]thabs che dang /_/brtse ba che dang mos pa nyid/_/theg pa chen por yang dag bstan/_/sems can chen po'i spyod yul yin/_/zhes gsungs so/_/de bas na kun rdzob kyi bden pa'i tshul gyis rgya che ba'i pha rol tu phyin pa lnga dang /_bsdu ba'i dngos po bzhi dang /_'phags pa'i nor la sogs pa snga
[\[277a.7\]]ma dag tu goms par byas pa dang /_don dam pa'i tshul gyis zab pa'i gnas dag la bsgom par gyur pa dag 'jug go/_/de bas na mgon po byams pas yang 'di skad du/_sangs rgyas bsnyen bkur yang dag zhugs/_/sbyin dang tshul khrims sogs spyad pas/_/snod du de ni dam pa [#]
[\[277b\]]
[\[277b.1\]]bzhed/_/ces rgyal ba skyed [#]ma las gsungs so/_/'phags pa ye shes kyi [#]phyag rgya'i ting nge 'dzin gyi mdo las/_phyi ma'i tshe phyi ma'i dus su sangs rgyas brgya dang /_stong dang khri dang /_'bum la dge ba'i rtsa ba bskyed pas na [#]ting nge 'dzin 'di thob [#]pa dang /_mos pa dang /_don go ba dang /_stong
[\[277b.2\]]pa nyid la bzod pa dang /_ting nge 'dzin thob pa dang /_spobs pa skye bar mi 'gyur ro/_/sangs rgyas bye ba phrag la bsnyen bkur byas pas ni de dag las bzod pa thob pa dang /_ting nge 'dzin 'di thob pa dang /_spobs pa skye bar mi 'gyur ro/_/sangs rgyas sa ya la bsnyen bkur byas pas ni
[\[277b.3\]]phyi ma'i tshe 'di thos pa dang /_mos pa dang /_spong bar mi 'gyur ba dang /_yid ches pa dang /_don rtogs pa dang /_gzhan la ston pa dang /_chos la bzod pa thob par 'gyur yang /_ting nge 'dzin thob par mi 'gyur/_spobs pa skye bar mi 'gyur ro/_/sangs rgyas bye ba phrag brgyad cu la bsnyen
[\[277b.4\]]bkur byas pa dge ba'i rtsa ba bskyed pa dang /_byang chub tu sems bskyed pas ni thams cad thob par 'gyur ro zhes gsungs so/_/de bas na slob dpon 'phags pa klu sgrub kyi zhal snga nas kyi [#]gzhung lugs dbu ma chen po'i don 'di ni u dum bA [#]ra ltar rnyed par dka' ba yin par shes par bya'o/_/bde ba
[\[277b.5\]]chen po'i zhal snga nas kyang /_dri za'i grong khyer lta bu [#]ni/_/bden pa gnyis kyis mtshon pa dag_/dpag med bskal pa mang po ru/_/bsgoms pas dag pa'i blo can la'o/_/zhes gsungs so/_/slob dpon rje btsun zla ba grags pa'i zhal snga nas kyang /_so so skye bo'i dus na stong nyid thos[#]/_/
[\[277b.6\]]nang gi dga' ba yang dang yang ni 'byung /_/dga' ba las byung mig ni mchi mas gang /_/lus kyi ba spu ldang ba'ang skye bar 'gyur/_/gang yin de la byang chub sa bon yod/_/don dam bden pa de la bstan par bya/_/de rtogs [#]pa yi yon tan de las byung /_/chos kyi dbyings la mnga' brnyes pas/_/
[\[277b.7\]]chos kyi dbyings kyi bdag nyid gyur/_/skye med seng ge'i nga ro can/_/'phags pa klu sgrub la phyag 'tshal/_/so so skye bo'i shes pa tshu rol mthong ba dag_/de bzhin gshegs pa'i gsung rab la zhugs nas de kho na nyid len par 'dod pas/_'phags pa klu sgrub kyi zhal snga nas kyi gcig nas gcig
[\[278a\]]
[\[278a.1\]]tu brgyud pa'i slob dpon dag btsal ba la 'bad par rigs so/_/'dir rgyu'i stobs can dag ji ltar 'jug par bya zhe na thog mar skyabs [#]su 'gro ba sngon du song bas/_bla na med pa yang dag par rdzogs pa'i byang chub tu sems bskyed cing /_byang chub sems dpa'i lhag pa'i
[\[278a.2\]]tshul khrims kyi bslab pa blang bar bya'o/_/de yang bslab pa bzhi brgya pa [#]dang /_rtsa ba'i ltung ba brgyad dang /_pham pa bcu dang /_ltung ba bzhi bcu rtsa brgyad dang /_slob dpon klu sgrub kyi zhal snga nas/_ji ltar bkod pa rnams dang /_'phags pa thogs med kyis [#]/_mdo sde las
[\[278a.3\]]btus pa'i bslab pa'i grangs nges par byas pa de dag ni las dang po pa blo gros dman pa dag gi phyir 'di [#]yin te/_'di ltar bslab pa la grangs nges par 'dod cing /_gzhung 'di'i bslab pa'i tshul [#]ni bslab par mi bya'o zhes zer na ni byang chub sems dpa'i 'khrul pa yin te/_'di
[\[278a.4\]]ltar sems can yongs su smin par bya ba dang /_sangs rgyas kyi chos yongs su rdzogs par bya ba dang /_myur du mngon par rdzogs par 'tshang rgya bar 'dod pas/_bcom ldan 'das kyis mdo sde du mar gsungs pa'i bslab pa ma lus par bsrung bar bya'o/_/ltung ba las ldang ba yang blo gros
[\[278a.5\]]dman pa kha cig gis ni gzhung las ji ltar 'byung ba bzhin du gang zag gi mdun du bshags par bya'o/_/gzhan 'phags pa chos bzhi'i mdo dang /_'phags pa phung po gsum pa dang /_'phags pa las kyi sgrib pa rgyun gcod pa'i mdo dang /_'phags pa nye ba [#]'khor gyis zhus pa'i ltung
[\[278a.6\]]ba bshags pa'i cho gas ltung ba las ldang bar bya'o/_/byang chub sems dpa' blo gros bzang ba kha cig gis ni nam mkha'i snying po'i mdo dang /_'phags pa sman gyi bla bai DUr+ya 'od kyi rgyal po'i mdo dang /_gzungs kyi mdo sde las gsungs pa'i cho gas nga ba las ldang bar bya'o/_/byang
[\[278a.7\]]chub sems dpa' blo gros mchog tu gyur pa ni 'di ltar chos thams cad skye ba med par bsgoms pas so/_/de'i don yang 'phags pa theg pa chen po'i man ngag gi mdo las de ltung ba 'dul ba gang zhe na/_ltung ba ni [#]yul na mi gnas pa/_phyogs na mi gnas pa/_phung por ma
[\[278b\]]
[\[278b.1\]]gyur pa/_gzung ba med pa/_snang ba med pa'o/_/sems gang gis ltung bar gyur pa de yang zad pa/_bral ba rnam par gyur pa/yul na mi gnas pa/_phyogs na mi gnas pa/_phung por ma gyur pa/_gzung ba med pa/_snang ba med pa'o/_/sems ji lta ba de bzhin du
[\[278b.2\]]ltung ba yang de bzhin no/_/ltung ba ji lta bar chos thams cad de bzhin no/_/rtsa ba med pa'o/_/mi gnas pa'o/_/sems gang la som nyi med pa dang /_rnyog pa med pa dang /_dang ba dang /_zhi ba dang /_yongs su gdung ba med pa dang /_gsal ba dang /_shin tu byang ba dang /_
[\[278b.3\]]bla ma'i tshig la mos pa dang /_gcig tu nges par the tshom med cing yid ches pa 'di ni ltung ba 'dul ba'o zhes gsungs so/_/ji skad du/_gang gis shes rab kyi pha rol tu phyin pa 'di las tha na tshig bzhi pa'i tshigs su bcad pa gcig blangs te/_'chang ngam/_klog gam/_tshul bzhin
[\[278b.4\]]du yid la byed na de'i tshe rabs snga ma'i mi dge ba de [#]dag tshe 'di nyid la ma lus par zad par 'gyur ro zhes yum chen mo las gsungs te/_'di ltar shes rab kyi pha rol tu phyin pa'i don sgom [#]par byed na lta smos kyang ci dgos/_'phags pa chos thams cad 'byung ba med par bstan pa las kyang /_'jam
[\[278b.5\]]dpal byang chub sems dpa' gang gis las med cing rnam par smin pa med par shes pa des las kyi sgrib pa rnam par dag pa thob po zhes gsungs so/_/klu'i rgyal po rgya mtshos zhus pa las kyang /_klu'i rgyal po chos bzhis las kyi sgrib pa rgyun chad par 'gyur te/_bzhi gang zhe na/_'di
[\[278b.6\]]lta ste/_stong pa nyid la nges par sems pa dang /_mtshan ma med pa la nges par sems pa dang /_smon pa dang bral ba dang /_mngon par 'du byed pa med par shes pa ste/_bzhi po de dag go zhes gsungs so/_/gzhan yang de bzhin gshegs pas gsang ba'i mdo dang /_las kyi sgrib
[\[278b.7\]]pa rnam par dag pa'i mdo la sogs pa du ma nas don 'di dag gnas so/_/'di ltar mos pa spyod pa'i sa gsum sbyangs nas/_'jig rten las 'das pa'i lam skye bar 'gyur te/_ji lta [#]zhe na/_zhi gnas dang lhag mthong gi rnal 'byor gyis so/_/'di ltar rtsod pa'i rtsa bar gyur
[\[279a\]]
[\[279a.1\]]cing /_'khrug long du byed pa ni rnam par rtog pa yin la/_de nyid ni rlung yin te/_bgrang ba dang /_'gag pa la goms par bya'o/_/bgrang dang rjes 'gro rtog [#]pa dang /_/rtog pa dang ni bsgyur [#]ba dang /_/yang [#]dag rnam pa 'di drug ni/_/dbugs rngubs [#]'byung ba dran par 'dod/_/gcig nas bcu nas
[\[279a.2\]]brgya yi bar[#]/_/nang du 'jug pa bgrang bar bya/_/rlung de dbang du gyur pa na/_/lus la bde ba 'byung bar 'gyur/_/de [#]rjes khri phrag bcur bgrangs na/_/lo lngar tshe ni bsring bar byed/_/khri phrag nyi shu la sogs par/_/bgrangs pas bcu sogs bgrang [#]bar bya/_/pu ra ka dang tse ra ka_/kum+ba ka ste 'gag [#]pa'o/_/chung dang
[\[279a.3\]]'bring dang chen po yi/_/tshad ni rnam pa gsum yin no/_/bsgom pa [#]gang zhig lung dang ni/_/rigs pa dang yang mi 'gal la/_/bla ma'i man ngag rab ldan pa'i/_/bsgom pa de ni bsgom [#]par 'os/_/slob dpon chen po 'phags pa klu sgrub kyi zhal snga nas/_dbu ma chen po'i man ngag ni 'di yin te/_stan bde ba la
[\[279a.4\]]skyil mo krung gis 'dug ste/_'gro ba lnga po sems can gyi khams la bltas la/_'di dag ni rang rang gi rnam par rtog pa'i bag chags kyis rmongs par gyur cing sdug bsngal brgya rtsa bcus gdungs par gyur pas 'di dag ma bsgral [#]ba bsgral bar bya'o/_/[#]dbugs ma phyin pa dbugs dbyung bar bya'o/_/
[\[279a.5\]]yongs su mya ngan las ma 'das pa yongs su mya ngan las 'da' bar bya'o zhes snying rje las byung ba'i byang chub kyi sems mngon du byas nas sngar gyi zhi gnas la brtan pa thob pa dang /_slob dpon zla ba grags pa'i zhal [#]nas/_dngos po ni gnyis te/_gzugs can dang /_gzugs can ma yin
[\[279a.6\]]no/_/[#]gzugs can ni gnyis te/_'byung ba dang /_'byung ba las gyur pa'o/_/gzugs can ma yin pa'i chos ni gnyis te/_'dus byas dang /_'dus ma byas so/_/'dus byas kyi chos ni gsum ste/_sems dang /_sems las byung ba dang ldan pa ma yin pa'o/_/'dus ma byas kyi chos ni bzhi
[\[279a.7\]]ste/_so sor brtags pa'i 'gog pa dang /_so sor brtags pa ma yin pa dang /_nam mkha' dang /_chos rnams kyi de bzhin nyid do zhes gsungs med kyi/_'on kyang 'di dngos po'i chos bsdus par gyur na ni 'di ltar gnyis te/_gzugs can dang /_gzugs can ma yin pa'o/_/
[\[279b\]]
[\[279b.1\]]'di ltar gzugs can yang rdul phra rab kyi [#]cha shas su snang ba med par 'gyur la/_rdul phra rab kyang phyogs cha'i bye brag gis mthar snang ba med par 'gyur ro/_/gzugs med pa'i sems yin te/_de 'ang re zhig sems dang sems las byung ba dag ni skad cig mar 'jug pa yin la/_
[\[279b.2\]]de yang sngon [#]da ltar dang tha ma'i bye brag gis [#]shin tu cha phra ba'i phyir snang ba med pa nyid du 'gyur bas sems dang sems las byung ba dag ma grub cing /_chos kyi dbyings kyi rang bzhin du gyur pa de lta bu la gnas par bya'o/_/yum chen mo las/_sems de ni sems ma yin te/_sems kyi rang
[\[279b.3\]]bzhin 'od gsal ba'i phyir ro zhes pa dang /_gang sems med pa de ni bsam gyis mi khyab pa'o zhes gsungs so/_/yang na chos thams cad sems su 'dus la/_sems lus la 'dus shing /_lus chos kyi dbyings su 'dus nas thim par gyur par bya'o/_/'di'i don yang slob dpon
[\[279b.4\]]gyi zhal snga nas/_dbu ma srid pa 'pho ba las ji srid du/_'jig rten rnam par rtog las byung /_/rnam par rtog pa sems las byung /_/sems kyang lus las byung bas na/_/de phyir lus la rnam par brtag_/ces gsungs pa yin no/_/de lta bu'i don la gnas par bya'o/_/skabs der
[\[279b.5\]]shes pa ci la yang mi gnas/_cir yang mi rtog_/ci la yang sems pa med pa/_mtha' thams cad la mi gnas pa/_shes pa ci'i ngo bor yang ma skyes pa/_ci yang ma yin par bsgom [#]par bya'o/_/so sor rtog pa'i shes rab de nyid kyang snang ba med pa yin te[#]/_dper na shing gnyis drag
[\[279b.6\]]tu drud pa las me byung bas shing tshig par gyur pa na me [#]de nyid kyang rang shi ba bzhin du shes pa rang nyid kyang med par gyur pa'o/_/'di'i don 'phags pa 'od srungs kyis zhus pa'i mdo las 'byung ba dang /_gzhan yang 'phags pa rgyan stug po'i mdo las kyang /_ji ltar sreg par byed pa'i
[\[279b.7\]]me/_/bsreg [#]bya med pas mi gnas so/_/de bzhin bsreg bya lta tshig na/_/stong nyid me yang 'gag par 'gyur/_/lta ba 'gog pa'i dus su yang /_/ye shes me yang mi 'byung ste/_/nyon mongs thams cad sreg [#]par byed/_/nyon mongs bsregs [#]na rnam par mdzes/_/zhes gsungs
[\[280a\]]
[\[280a.1\]]so/_/bde ba chen po'i zhal snga nas kyang /_lta ba'i bud shing phung po dag_/stong nyid me yis bsreg [#]byas nas/_/'di [#]ni zhi ba la gnas nas[#]/_/de bzhin nyid kyi me yang 'gag_/ces gsungs so/_/de ltar rags [#]pa'i rnal 'byor bstan nas/_da ni phra
[\[280a.2\]]ba'i rnal 'byor bstan par bya ste/_'di ni phra ba yin te/_ji [#]ltar chos thams cad rang gi sems nyid sgyu ma tsam snang bar 'byung ste/_'di ltar sems sgyu ma tsam ni dus gsum las 'das pa/_kha dog [#]dag dang dbyibs med pa rang bzhin gyis [#]'od gsal ba/_snang ba med pas na chos thams cad
[\[280a.3\]]ni sems nyid sgyu ma yin par shes par bya'o/_/lung yang yod de/_'phags pa lang kar gshegs pa las/_/sems tsam la ni brten nas su/_/phyi rol don la mi brtag go/_/de bzhin nyid la brten nas ni/_/sems tsam las kyang 'das par [#]bya/_/sems tsam las ni 'das gyur na/_/
[\[280a.4\]]snang ba med la gnas par 'gyur/_/snang med gnas pa'i rnal 'byor pa/_/de yis [#]theg pa chen po mthong /_/zhes gsungs so/_/'phags pa klu sgrub dang /_slob dpon 'phags pa'i lha dang /_slob dpon rje btsun zla ba grags pa ni 'di skad du gsungs pa [#]yin te/_'di ltar kun rdzob kyi
[\[280a.5\]]bden pa nyan thos kyi tshul du smras pa ni phyi rol gyi dbu ma rags pa yin la/_de nyid rang gi sems tsam du gnas pa nang gi dbu ma zhes bya ba phra ba yin no zhes gsungs pa'i don rgyas par ni ji skad du/_slob dpon gyi zhal snga nas/_'dir ni gang yang skye ba med/_/gang yang 'gag pa yod ma yin/_/
[\[280a.6\]]sems kyi rang bzhin rnam [#]gnas pa/_/chos rnams nyid ni shes par bya/_/mig la sogs dang yul rnams nyid/_/ye shes lnga po nyid dag ste/_/phyi dang nang du rnam phye ba/_/thams cad sems las gzhan ma yin/_/zhes bya ba la sogs pa mang du gsungs so/_/slob dpon 'phags pa lha'i
[\[280a.7\]]zhal snga [#]nas/_phyi rol don ni yod ma yin/_/rang gi sems ni mthong bar 'gyur/_/de yang sgyu mar bsgom [#]bya zhing /_/de bzhin nyid kyang rjes dran bya/_/yang gsungs pa/_gzugs sogs lnga dang de bzhin skye mched bcu gnyis dang /_/bco brgyad ces bshad khams ni de rnams dang /
[\[280b\]]
[\[280b.1\]]shes pa lnga dang [#]'gro ba ma lus pa/_/thams cad rang gi sems nyid yin gyi gzhan ma yin/_/gang yang ri brgyad dang ni rgya mtsho brgyad rnams dang /_gling la sogs dang dmyal ba la sogs dbye/_/gang yang brtan dang g.yo ba nyid du mthong ba de/_/thams cad sems nyid yin gyi gzhan ma yin/_/
[\[280b.2\]]zhes mang du gsungs so/_/slob dpon zla ba grags pa'i zhal snga [#]nas kyang /_ji skad du/_de bas na phyi rol gyi dngos po lta bu dmigs su med cing yod pa ma yin te/_sems kyi rang bzhin yin pa'i phyir ro zhes pa dang /_yang chos thams cad sems las phyi rol na mi gnas te/_mig
[\[280b.3\]]yor tsam du snang ba gang yin pa de thams cad ni rang gi sems te/_rang gi sems nyid las gzhan ni ci yang med do zhes pa dang /_yang gsungs pa/_sems las dngos po tha dad pa yod do zhe na/_chos med ces bya'o zhes rgyas par gsungs so/_/'dir tshigs su bcad pa ni/_ut+pal
[\[280b.4\]]rtsa ba mU la [#]las/_/lo ma la sogs rgyun 'byung ltar/_/de bzhin sems rdzas med pa yang /_/chos rnams kun gyi ngo bor gnas/_/de yi don ni 'di yin te/_/ut+pala'i tsa ba gzhan dang ma 'brel zhing chu nyid la gnas shing rtsa ba der gar yang zug pa med kyang /_mtsho shin tu rgya che ba
[\[280b.5\]]dag lo ma dang me tog la sogs pas khyab par nus pa bzhin du sems rdzas su med pa nyid yin yang kun rdzob tu phyi nang gi chos thams cad kyi ngo bor gnas so/_/yang smras pa/_ji ltar lu ma'i [#]sA lu ka/_/rtsa ba med kyang thams cad khyab/_/rtsa ba med pa'i sems nyid kyang /_/
[\[280b.6\]]nam mkha'i mthas gtugs khyab par gnas/_/'di'i don ni 'di yin te/_/mtshe'u dang /_lu ma dag la sA [#]lu ka zhes bya ba'i sngo zhig phan tshun 'brel pas/_me tog ser po zhig gis lu ma'i kha chod par skye la de la rtsa ba ni zug pa med do/_/de bzhin du sems rtsa ba
[\[280b.7\]]med pa bzhin du nam mkhas ji tsam khyab pa de tsam du chos thams cad kyi ngo bor gnas so/_/slob dpon 'phags pa lha'i zhal snga nas kyang /_de ltar rang gi sems kyi rang bzhin 'gro ba ma lus pa/_/rnam shes thar pa srid pa'i brtags [#]las 'gro ba gang /_/srid pa'i
[\[281a\]]
[\[281a.1\]]sdug bsngal mtsho chen nang du mi 'khor ba'i/_/'dus byas kun gyi pha rol song ba de la phyag 'tshal 'dud/_/ces gsungs so/_/bla ma'i bla mas kyang don dam par rigs pa'i glu las/_/rang gi sems nyid kun gyi sa bon te/_/gang la srid dang mya ngan 'das 'phro ba/_/
[\[281a.2\]]'dod pa'i 'bras bu ster bar byed pa yi/_/yid bzhin 'dra ba'i sems la phyag 'tshal lo/_/zhes gsungs pas 'khor ba dang mya ngan las 'das pa thams cad sems nyid sgyu mar shes par bya'o/_/de bas de dag bdag gi [#]gzhung chen po mang po dag bkod pa ni/_phyi rol gyi dbu ma yin no zhes
[\[281a.3\]]shes par bya'o/_/pha rol rgol ba zlog [#]pa dang /_/bstan bcos chen po'i gzhung dang ni/_/rtsod pa chen po byung dus su/_/rigs pa'i dbu ma'i gzhung smra bya/_/de nyid don la gtsor byed cing /_/rnal 'byor nyams su len dus su/_/phra ba'i rnal 'byor bsgom par bya/_/'di ni zhal gyi gdams pa
[\[281a.4\]]yin/_/rje btsun de dag gi zhal gyi gdams ngag ni 'di yin te/_kun rdzob kyi bden par nam mkha' dang /_bag chags bzhi'i mthus sems sgyu ma rdzas [#]su med pa brdzun pa nyid phyi dang [#]nang du snang [#]ste/_bdag la sogs pa dang /_phung po la sogs pa'i chos ni 'ga' yang med do/_/don dam par na
[\[281a.5\]]sems sgyu ma de gdod ma nas ma skyes pa/_bsal ba med pa/gzhag [#]pa med par yang 'di lta bu'o zhes shes par bya'o/_/rigs pa'i tshogs rgya chen po rnams kyis de ma grub par bya ste/_bsal [#]bar bya'o/_/slob dpon gyi zhal snga nas/_'di la bsal ba ci yang med/_/gzhag par bya ba gang yang
[\[281a.6\]]med/_/[#]yang dag nyid la yang dag lta/_/yang dag mthong bas rnam par grol/_/yang /_/bdag dang phung po la sogs dang /_/rnam shes rtogs pas ma bsgribs pa/_/sangs rgyas rnams kyi byang chub sems/_/stong pa'i mtshan nyid dag tu bzhed/[ #]/phyi nang thams cad sems nyid ni/_/sgyu ma lta
[\[281a.7\]]bur gnas pa'o/_/sems de yang ni 'od gsal ba'o/_/mya ngan 'das bcas kun stong dang /_/chos skur yang dag bshad pa yin/_/zhes gsungs so/_/phyi yi yul du snang ba'i sems/_/nang gi sems la bsdu ba dang /_/de yang gdod ma nas rang bzhin gyis 'od gsal ba/_
[\[281b\]]
[\[281b.1\]]gzugs spangs pa/_ci'i ngo bor yang ma skyes pa yul dang /_yul can dang /_shes pa dang /_shes byar ma grub pa/_ci yang ma yin pa/_mtha' gang na'ang mi gnas pa/_brjod pa dang spros pa thams cad kyi skabs med pa/_bsam gyis mi khyab pa/_bsam du med pa/_
[\[281b.2\]]bsam pa las 'das pa yin pas/_ci la'ang [#]mi gnas pa/_yid la mi byed pa dran pa dang yid la byed pa spangs par bsgom par bya'o zhes gsungs pa yin te/skal pa chung ba blo gros dman pa dag la sba bar ma byas na/_byang chub sems dpa' las dang po pa'i rtsa ba'i ltung ba 'byung
[\[281b.3\]]bar 'gyur bas na bag med pa brjod par mi bya'o/_/byang chub sems dpa' snying rje phul du byung ba gzhan gyi don kho na gtsor byed 'dod pas/_zhi gnas kyi yan lag rnams phun sum tshogs par byas la mngon par shes pa bskyed par bya'o/_/gal te mngon par shes pa
[\[281b.4\]]med na spyod lam dang /_pra se na'i thabs kyis brtags la man ngag sbyin par bya'o zhes kyang gsungs pa yin pas theg pa chen po 'di la bag yod par spyad par bya'o/_/tshul 'di lta bu bsgom pa rnams ni skad cig ma gcig la mngon par byang chub pa zhes bya ste/_slob dpon
[\[281b.5\]]gyi zhal snga nas/_mthong ba'i chos la mya ngan 'das/_/byas pa byas pa'ang de nyid yin/_/zhes gsungs so/_/de nas mig dag dal bus phye la 'di snyam du/_e ma ho [#]ngo mtshar ro/_/e ma ho [#]ngo mtshar ro/_/phyi nang gi dngos po 'di rnams don dam par skye ba med bzhin du/_
[\[281b.6\]]'di ltar snang ba 'di sems skye ba med pa'i cho 'phrul yin pa [#]dang /_nam mkha'i cho 'phrul yin pas rmi lam gyi gnas skabs lta bu kho na yin no snyam du bsam zhing /_gzugs la sogs pa'i 'dod pa'i yul thams cad la chags pa dang /_sdang ba dang /_rmongs pa bsal
[\[281b.7\]]te/_'jig rten gyi [#]chos brgyad las rgyal bar bya'o/_/byang chub sems dpa'i tshul khrims kyi sdom pas bsdams shing snying rje'i yid kyis byang chub kyi [#]sems mi brjed pa la brtson par bya ba dang /_dran pa dang shes bzhin dang /_bag yod pa dag ma nyams par bya ba dang /
[\[282a\]]
[\[282a.1\]]thabs dang shes rab dang ldan par bya ste/_thabs dang shes rab kyi tshul rgyas pa ni thabs dang shes rab kyis [#]nges par byed pa grub pa zhes bya ba'i bstan bcos su blta bar bya'o/_/de nas dal bus stan las langs te/_nyin lan gsum mtshan lan gsum
[\[282a.2\]]du phung po gsum pa'i cho ga bya ba dang /_'phags pa shes rab kyi pha rol tu phyin pa'i mdo gdon par bya ba dang /_'phags pa bzang po spyod pa'i smon lam dang /_slob dpon gyi zhal snga nas mdzad pa'i smon lam nyi shu pa dang /_slob dpon ma ti tsi tras mdzad pa'i smon lam
[\[282a.3\]]bdun cu pa dus rtag tu gdon par byas pas sangs rgyas kyi chos yongs su rdzogs par bya ba dang /_sems can yongs su smin par bya ba la shin tu g.yel ba med par 'bad par bya'o/_/'di ltar mos pa spyod pa'i sa rnam pa gsum ni [#]dgur 'gyur te/_dang po la gsum du
[\[282a.4\]]gnas te/_mos pa pa dang /_gnas skabs pa dang /_lhag par 'dod pa'o/_/lhag ma brgyad po re re zhing gsum gsum du 'gyur te/_rjes su mthun [#]pa pa dang /_khyad par pa dang /_rab tu rtogs [#]pa'o/_/de sgra'i rjes su 'gro ba'i bzod pa ni dang po gsum gyi gnas skabs
[\[282a.5\]]su skye bar 'gyur ro/_/lhag ma brgyad po re re zhing gsum gsum du gnas pas nyi shu rtsa bzhir 'gyur la/_rjes su mthun pa'i bzod pa yang nyi shu rtsa bzhir skye bar 'gyur ro/_/bzod pa de dag ji ltar skye bar 'gyur ba dang /_skyes pa'i tshul gyis gnas pa phra mo dag ni/_slob
[\[282a.6\]]dpon gyi zhal snga nas kyi [#]bka' drin gyis 'tsho ba'i slob dpon dag la zhu bar bya'o/_/mi skye ba'i bzod pa ni lhag pa'i bsam pa rnam par dag pa'i sas bsdus pa 'jig rten las 'das pa'i lam skye bar 'gyur te/_rab tu dga' ba dang /_sa mi g.yo ba dang /_bcu pa'i
[\[282a.7\]]dus dang /_yang na sa bcu char du skye bar 'gyur ro/_/sa dang po nas bdun pa'i bar du ni smon lam gyi lus can yin pas chos thams cad mi dmigs bzhin du sems can yongs su smin par byed pa dang /_sangs rgyas kyi chos yongs su rdzogs par byed do/_/gang gi tshe
[\[282b\]]
[\[282b.1\]]sa mi g.yo ba la gnas pa'i tshe/_mtshan ma med pa [#]lhun gyis grub pas gzugs kyi lus med de/_lus grub pa'i rgyu spangs pa'o[#]/_/gal te de ltar na sems can yongs su smin par byed pa dang /_sangs rgyas kyi chos yongs su rdzogs par yang ji ltar 'gyur zhe na/_'di ltar
[\[282b.2\]]sa mi g.yo ba de ni gzhon nu'i sa [#]yin pas rnam pa thams cad du mngal gyi dri mas mi g.yo mi gos te/_rgyu bzhi dang rkyen gcig gis yid kyi lus rdzus te [#]skye ba des gzhan gyi don byed pa dang /_sangs rgyas kyi chos yongs su rdzogs par byed pa ni rjes las thob pa dag pa 'jig rten pa'i
[\[282b.3\]]ye shes kyis so/_/gang gi tshe sangs rgyas kyi sa rdo rje lta bu'i ting nge 'dzin brnyes par gyur nas ni/_rjes las thob par mi mnga' ste/rnal 'byor gyi dbang phyug chen po dus rtag tu mnyam par gzhag [#]cing rang byung gi [#]ye shes chos nyid byang chub kyi sems chen po la 'gyur ba mi
[\[282b.4\]]mnga' zhing 'byung ba dang 'jug pa med pas so/_/'phags pa sangs rgyas thams cad kyi yul la 'jug pa las/_ji ltar chos kyi dbyings la gnas pa de bzhin du ye shes ni mi 'jug mi ldog go/_/ji ltar ye shes mi 'jug mi [#]ldog pa de lta bur chos nyid kyi tshul gyis 'jug pas
[\[282b.5\]]zag pa rnams mi skye mi 'gog go zhes gsungs so/_/de bas na yun ring por pha rol tu phyin pa lnga dang /_bsdu ba'i dngos po bzhi la sogs pa'i chos 'khor gsum yongs su dag pas sbyangs pa dang /_ma rig pa'i gnyid mthug po [#]las legs par sad pa dang /_chos thams
[\[282b.6\]]cad kyi rang dang spyi'i mtshan nyid skad cig ma gcig la skye ba med par bzod pa dang /_phung po lhag ma med pa'i dbyings su yongs su mya ngan las 'das pa na dag pa 'jig rten pa'i ye shes ga la 'grub[#]/gzhan yang sems zhes bya ba'i rdzas kyi ngo bor yod cing grub par gyur na
[\[282b.7\]]lta/_de yongs su dag pa'i gnas su gyur pa'i ye shes kyang yod par 'gyur ba zhig na/_sems gdod nas rdzas kyi ngo bor med par grub pas rnam par mi rtog pa'i ye shes zhes bya ba ji lta bu zhig yod par 'gyur/_de med pas de'i gzugs bstan du [#]yod par gyur pa'i
[\[283a\]]
[\[283a.1\]]dag pa 'jig rten pa'i ye shes zhes bya ba yang yod par mi 'gyur ro/_/gal te sangs rgyas la de mnga' ba yin na 'khrul pa dang bcas par 'gyur ba dang /_mnyam pa nyid la mnyam par gzhag pa [#]ma yin par 'gyur ba dang /_chos kyi sku'i bdag nyid ma
[\[283a.2\]]yin par 'gyur ba dang /_de bzhin gshegs pa la skye ba dang 'gag pa yod par 'gyur ro/_/lung gi khungs ni 'phags pa lang kar gshegs pa las/_'khrul pa thams cad spangs nas kyang /_/gal te 'khrul pa skyer zin na/_/de ni 'khrul pa yang dag ste/_/rab rib
[\[283a.3\]]yongs su ma dag bzhin/_/zhes gsungs pa dang /_mdo gzhan las kyang /_glang chen bzhugs kyang mnyam par gzhag[#]/glang chen bzhud kyang mnyam par gzhag[#]/glang chen mnal yang mnyam par bzhag_/glang chen gzims kyang mnyam par bzhag_/ces gsungs
[\[283a.4\]]so/_/yang 'phags pa sangs rgyas thams cad kyi yul la 'jug pa las/_kha dog dbyibs dang mtshan ma med/_/'gag pa med cing 'byung ba med/_/rtsa ba med cing rten [#]med pa/_/dmigs med khyod la phyag 'tshal lo/_/zhes bya ba la sogs pa mang du rgyas par gsungs
[\[283a.5\]]so/_/rgyal ba bskyed [#]ma sum brgya pa las kyang /gang gis nga la gzugs su mthong /_/gang gis nga la sgrar shes pa/_/log pa'i lam du zhugs pa ste/_/skye bo de yis nga mi mthong /_/sangs rgyas rnams ni chos kyi sku/_/chos nyid du ni 'dren pa ltar[#]/_/chos nyid
[\[283a.6\]]mthong bar bya min pas/_/de ni rnam par shes mi nus/_/zhes gsungs so/_/'phags pa sangs rgyas thams cad kyi yul la 'jug pa las kyang /_de bzhin gshegs pa rtag tu skye med chos/_/chos rnams thams cad de bzhin gshegs dang 'dra/_/byis pa'i blo can
[\[283a.7\]]mtshan mar [#]'dzin pa dag_/'jig rten dag na med pa'i chos la spyod/_/de bzhin gshegs pa dge chos dpag med ni/_/zag pa med pa'i chos rnams thams cad de/_/de bzhin nyid med de bzhin gshegs pa'ang med/_/'jig rten dag na gzugs brnyan kun du snang /_/zhes
[\[283b\]]
[\[283b.1\]]gsungs so/_/don 'di nyid gsal bar bya ba'i phyir slob dpon nyid kyi zhal snga nas/_kun rdzob dang ni don dam dag_/so so'i cha ni shes gyur na/_/gang du mi byed blo gnas pa/_/de yis zung du 'jug pa shes/_/mnyam par bzhag dang ma bzhag pa/_/gang la 'di dag thams cad med/_/
[\[283b.2\]]ces gsungs pa dang /_don dam par bstod pa las kyang /_chos rnams kun la mi gnas pas/_/chos kyi dbyings kyi dngos gyur cing /_/mchog tu zab pa nyid brnyes pa/_/zab mo khyod la phyag 'tshal bstod/_/ces mang du gsungs so/_/de bas na mnyam par gzhag [#]ces pa dang /_
[\[283b.3\]]rjes las thob pa zhes bya ba de dag ni gdul bya dngos po la zhen pa'i tshig ste/_chos thams cad zad pa'i mthar gyur pa mya ngan las 'das pa'i dus na ji lta bu zhig yod/_'phags pa lha'i zhal nas kyang /_/re zhig dngos 'di nam mkha'i nags tshal las/_/skyes pa'i pad+ma bzhin
[\[283b.4\]]du dngos med cing /_/gnyi ga dag las gzhan pa'ang [#]ri bong [#]rwa bzhin no/_/rnam par thar pa ci 'dra ba zhig yod ces bdag mtshar khyed cag spyod/_/ces gsungs pa yin no/_/sangs rgyas rnams kyis dus kun du/_/de bzhin nyid la mnyam par gzhag_/[#]brjod du med pa'i gnas
[\[283b.5\]]skabs der/_/'jug pa'ang [#]ldog pa yod pa min/_/ye shes nyid kyang ji lta bu/_/mnyam gzhag [#]rjes thob ga la zhig_/gal te de la de mnga' na/_/sar zhugs rnams kyang khyad ci yod/_/da ni bsgom pa'i rim pa nyid la 'jug par bya'o/_/de la byang chub sems dpa'
[\[283b.6\]]bskal pa grangs med pa gsum dang /_bdun dang /_sum cu rtsa gsum du rnal 'byor pa thabs dang shes rab gnyis dang /_bsdu ba'i dngos po bzhi dang /_tshad med pa bzhi dang /_byang chub kyi phyogs kyi chos sum cu rtsa bdun dang /_gzungs dang /_ting nge 'dzin dang /_rnam par
[\[283b.7\]]thar pa dang /_byang chub sems dpa'i stobs bcu dang /_byang chub sems dpa'i ma 'dres pa bco brgyad dang /_dbang bcu dang /_so so yang dag par rig pa bzhi dang /_sa bcu dang /_pha rol tu phyin pa [#]bcu rnams gus pa dang /_yun ring ba dang /_rgyun mi 'chad par mthar
[\[284a\]]
[\[284a.1\]]phyin par byas/_rdzogs par byas pa sems can yongs su smin par bya ba dang /_sangs rgyas kyi chos yongs su rdzogs par bya ba dang /_snying rje chen po la legs par goms pa smon lam thams cad la dbang thob pa sa bcu pa'i dbang phyug srid pa tha ma pa des/_
[\[284a.2\]]sems can gyi khams la bltas na de dag bri ba med par mthong ste/_'di snyam du/_mdo las/_nam mkha'i mthar thug gyur pa ji tsam par/_/sems can ma lus mtha' yang de tsam mo/_/zhes gsungs pa dang /_yang mdo sde las 'di lta ste/_'jig rten gyi khams thams cad chu'i
[\[284a.3\]]dkyil 'khor du gyur la/_de skyes bu zhig gis lo brgya [#]lon na thigs pa re re dor ba las/_/chu de ni tha mar zad par 'gyur ba yin gyi/_sems can gyi khams ni zad par mi 'gyur ro zhes gsungs pas bdag gis chos kyi sku mngon sum du ma byas par sems can rnams gdon
[\[284a.4\]]par mi nus pas/_bdag gis chos kyi sku mngon sum du bya'o snyam pa'i rjes la/_phyogs bcu'i de bzhin gshegs pas dbang bskur bas stobs bcu la sogs pa'i sangs rgyas kyi yon tan ma lus pa rdzogs pa thob par 'gyur ro/_/[#]slob dpon gyi zhal snga [#]nas ji skad du/_rim gyis
[\[284a.5\]]'jug pa'i sbyor ba yis/_/sangs rgyas sras po grags chen rnams/_/chos kyi sprin gyi ye shes kyis[#]/_/chos nyid stong pa mthong gyur [#]nas/_/gang tshe sems ni rab bkrus [#]pa/_/'khor ba'i gzeb las 'das gyur te/_/pad+ma chen po'i rang bzhin gyi/_stan de la ni rab gnas 'gyur/_/
[\[284a.6\]]'dab ma rin chen du ma'i 'od/_/'dod par bya ba'i ze 'bru can/_/pad 'dab bye ba du ma yis/_/rnam pa kun du yongs su bskor/_/stobs bcu pa yis [#]yongs su gang /_/mi 'jigs [#]pa yis yongs su ngoms/_/bsam gyis mi khyab sangs rgyas chos/_/spros med rnams las
[\[284a.7\]]nyam mi nga /[#]/legs par spyad pa'i las kun [#]gyis/_/bsod nams ye shes rab bsags pa'i/_/zla ba nya la skar ma yis/_/'khor du rnam pa du mas bskor/_/sangs rgyas phyag gis nyi ma der/_/dri med rin chen 'bar gyur te/_/sras kyi thu bor dbang bskur bas/_/dbang bskur ba ni
[\[284b\]]
[\[284b.1\]]kun du gsol/_/zhes gsungs pa de'i rjes thogs la/_ston ka'i nyi ma'i gung gi nam mkha' rdul dang bral ba lta bu mtshan ma'i rdul thams cad med pa/_sems dang /_yid dang /[ #]rnam par shes pa dang bral ba/_de bzhin nyid kyi dbyings su ma lus pa thams cad tha dad pa med cing ro gcig
[\[284b.2\]]pa de ni sangs rgyas zhes bya ste/_de rtogs phyir na gang zhig la/_/blo skye [#]med pa sangs rgyas dngos/_/rnam rtog nyid ni spangs [#]phyir dang /_/rtog [#]pa med pa rgyas phyir ro/_/chos rnams mtshan nyid tha dad pa/_/skye [#]dang bkag pa ma mdzad pa[#]/_/mnyam pa nyid kyi mnyam nyid pas/_/dmigs
[\[284b.3\]]med nyid rdzogs sangs rgyas shing /_/rdzogs sangs rgyas med sangs rgyas pas/_/lha mir bcas pa'i 'jig rten na/_/de ni sangs rgyas zhes brjod do/_/ma rig pa'i gnyid las sangs shing chos nyid byang chub kyi sems rang byung [#]gi ye shes chen pos shes bya'i dkyil 'khor thams cad skad
[\[284b.4\]]cig ma gcig la mkhyen zhing mngon par rdzogs par byang chub pa ni sangs rgyas yin te/_ji skad du/_dngos po kun gyi rang bzhin can/_/dngos po kun gyi rang bzhin 'dzin/_/skye med chos de sna tshogs don/_/chos kun ngo bo nyid 'chang ba/_/chos kun mngon par rtogs pa ste/_/shes rab
[\[284b.5\]]chen pos [#]skad cig la/_/chos kun khong du chud pa po/_/zhes gsungs so/_/gzhan las kyang /_rdo rje lta bu'i ting [#]'dzin gyis/_/skad cig gcig la mngon sangs rgyas/_/ngo bo med pa snyoms 'jug pa/_/dmigs med khyod la phyag 'tshal lo/_/zhes gsungs so/_/slob dpon
[\[284b.6\]]zla ba grags pa'i zhal snga [#]nas kyang /_ma rig gnyid las sangs phyir dang /_/blo rgyas phyir na sangs rgyas yin/_/zhes gsungs so/_/chos rnams bsal dang gzhag med [#]par/_/chos nyid ji ltar de bzhin du/_/gang phyir de ni gshegs gyur pa/_/de phyir de bzhin gshegs zhes bya/_/rtogs
[\[284b.7\]]bya brtan [#]du ma lus pa[#]/_/mthar lhung rnam par spangs pa dang /_/rtogs med tshul gyis rtogs pa yis/_/bde bar gshegs pas bder gshegs yin/_/grangs med bsod nams tshogs ldan zhing /_/shes bya mtha' yas mkhyen gyur pa'i/_/sangs rgyas rnams kyi chos sku
[\[285a\]]
[\[285a.1\]]'di/_/spros pa nye bar zhi ba yin/_/'di la tshig kyang ldog 'gyur zhing /_/'di ni sems kyi spyod lam min[#]/_/'di la kun rtog ldog 'gyur zhing /_/shes pa 'jug par mi 'gyur ro/_/'dir lung ni 'phags pa ye shes kyi phyag rgya'i mdo las/_sku de sku ma yin
[\[285a.2\]]zhing sku las yongs su grol/_/sku yang ma zhig [#]rnyed par gyur pa med/_/chos rnams gang na kun du ldan med mi ldan med/_/bde bar gshegs pa rnams [#]kyi sku ni de ltar gdags/_/'du med 'bral med gnas med rdzas kyang med/_/ma bzung ma grol nyams pa med cing nye ring med/_/rtsol ba med cing
[\[285a.3\]]thogs med ci la 'ang gnas pa med/_/bde bar gshegs pa rnams kyi sku ni de ltar bstan/_/zhes pa la sogs pa dang /_yang de nyid las de ni lus med pa/_ma byas pa/_ma skyes pa/_ma 'gags pa/_ma byung ba/_las med pa/_rnam par smin pa ma mthong ba/_ma thos pa/_rnam par
[\[285a.4\]]mi [#]shes pa zhes bya ba la sogs pa tshig nyis brgya brgyad cu thams [#]pas gsungs so/_/yum chen mo las kyang /_sangs rgyas rjes su dran pa ni dran pa [#]med pa dang yid la byed pa med pa'o zhes bya ba la sogs pa gsungs so/_/'phags pa sgo mtha' yas par [#]grub pa las kyang /_de la sangs rgyas
[\[285a.5\]]rjes su dran pa 'ba' zhig bsgom zhing /_gzugs las ma yin/_mtshan [#]las ma yin/_dpe byed [#]las ma yin/_yon tan las ma yin/_chos las ma yin/_chos ma yin par ma yin zhes bya ba la sogs pa gsungs pa dang /_gzhan yang de bzhin gshegs pa'i le'u las kyang /_de
[\[285a.6\]]bzhin gshegs pa la lta ba ni/_stong pa nyid dang /_mtshan ma med pa dang /_smon pa med pa dang /_skye ba med pa dang /_'gag pa med pa dang /_'byung ba med pa dang /_dngos po med pa dang /_mngon par 'du byed pa med par lta ba yin no zhes gsungs pa dang /_'phags pa blo gros mi zad pas
[\[285a.7\]]zhus pa'i mdo las kyang /_de la sangs rgyas rjes su dran pa gang zhe na/_gzugs dang mtshan gyis rab tu phye ba ma yin pa dang /_skye ba dang /_rigs dang /[#]dus kyis rab tu phye ba ma yin pa dang /_sngon gyi spyod pa dkar pos rab tu phye ba ma yin pa dang /_phyi ma'i shes rab yongs su rlon [#]pas rab tu phye ba
[\[285b\]]
[\[285b.1\]]ma yin pa dang /_da ltar byung ba'i gnas pas rab tu phye ba ma yin pa gang yin pa ste/_sgrib pa thams cad kyi gzhi ma yin pa dang /_mtshan ma thams cad kun nas slong ba ma yin pa dang /_rtog pa dang /_rnam par rtog pa dang /_yongs su rtog pa thams cad nye bar zhi ba gang yin pa'o zhes gsungs
[\[285b.2\]]pa dang /_de bzhin du 'phags pa da ltar gyi sangs rgyas mngon sum du bzhugs pa'i mdo dang /_'phags pa sangs rgyas rjes su dran pa'i mdo chen po la sogs pa rnams su yang blta bar bya'o/_/smras pa/_de ltar na snying rje spangs pa nyid kyis zhi ba phyogs gcig par ji ltar mi 'gyur zhe na/_rgyu gsum
[\[285b.3\]]dang /_rkyen gcig gis gzugs kyi sku phun sum tshogs pa dang /[#]kun rdzob tu 'byung bar mi 'gyur te/_mi gnas pa'i mya ngan las 'das pa'i rang bzhin yin pas so/_/ji lta [#]zhe na/_sku gsum gyi tshul gyis so/_/sku gsum rnam par gzhag [#]pa yang /_slob dpon nyid kyi zhal snga nas/_
[\[285b.4\]]ji skad du/_'og min gyi pho brang du mngon par rdzogs par byang chub pa'i sems kyi mdo las kyang /[#]de bzhin gshegs pa'i sku ye shes kyi bdag nyid yid bzhin gyi [#]nor bu dang /_dpag bsam gyi shing ltar mthu sna tshogs dang ldan pa ltar rang byung gi ye shes skad cig ma gcig gis chos thams cad
[\[285b.5\]]mnyam pa nyid du mkhyen pa/_bskal pa bye ba khrag [#]khrig 'bum phrag grangs med par bsod nams dang ye shes kyi tshogs dpag tu med pa nye bar bsags pa las nges par 'khrungs pa/_yid bzhin gyi nor bu gzugs sna tshogs can ltar rtog pa mi mnga' ba/_spros pa thams cad dang bral ba/_sgrib pa
[\[285b.6\]]rnam pa gnyis spangs pa thams cad la phan gdags pa'i phyir/gnas gyur pa'i mtshan nyid kyi sku dang /_lhan cig tu mngon par grub po/_/de bzhin gshegs pa'i sku rnam par mi rtog pa de las gzhan yang phan pa bsgrub [#]pa'i tshul khrims kyis [#]yongs su bsgoms pa'i [#]smon lam gyi shugs kyi dbang
[\[285b.7\]]gis sprul pa'i skus thams cad la phan 'dogs par mdzad pa/_'dzam bu'i gling bye ba phrag brgya dag tu/_dga' ldan gyi pho brang na bzhugs pa thog mar mdzad de/_'pho ba dang /_lhums su zhugs pa dang /_bltams pa dang /_gzhon nu'i rol pa dang /_btsun mo'i 'khor gyi nang na bzhugs
[\[286a\]]
[\[286a.1\]]pa dang /_mngon par 'byung ba dang /_dka' ba spyod pa dang /_byang chub kyi snying por gshegs pa dang /_bdud 'dul ba dang /_mngon par byang chub pa dang /_chos kyi 'khor lo bskor ba dang /_yongs su mya ngan las 'das pa chen po la sogs
[\[286a.2\]]pa sangs rgyas kyi mdzad pa kun [#]ston pa nyid 'byung ngo /_/de la brten nas yi ge dang /_rtsa ba dang /_tshig gi don go rims kyi [#]mtshan nyid gsung dbyangs yan lag drug cu dang ldan pas sems can gyi bsam pa rangs par mdzad pa [#]gang la theg pa mchog gis 'gro ba rnams kyi theg
[\[286a.3\]]pa chen po zhes bya bar brjod pa [#]'byung ste/_ye shes dang /_gzugs dang /_gsung gi sku gsum po de dag ni sdom pa gsum las nges par 'khrungs pa/_lus dang /_sems dang /_ngag gnas gyur pa'i ngo bo nyid yin no zhes gsungs so/_/'phags pa rdo rje
[\[286a.4\]]sdes ni gzugs kyi sku 'og min gyi spyod yul can chos kyi sku'i gzhi la brten pa ni rnam par smin pa'i sku zhes bshad do/_/'phags pa thogs med kyis ni de nyid longs spyod rdzogs pa'i skur bshad pa/_stobs la sogs pa sangs rgyas kyi chos thams cad kyi gzhir gyur pa ni chos
[\[286a.5\]]kyi skur bshad/_'dzam bu'i gling du mngon par rdzogs par byang chub pa ni sprul pa'i skur bshad do/_/mdor na stobs dang /_mi 'jigs pa dang /_ma 'dres pa la sogs pa sangs rgyas kyi yon tan 'dus pa/_shes rab kyi pha rol tu phyin pa dang gnyis su med
[\[286a.6\]]cing tha mi dad par gyur pa ni chos kyi sku'o/_/de'i byin gyi rlabs [#]las byung ba de'i gzhi la brten pa ni [#]longs spyod rdzogs pa'i sku'o/_/de'i byin gyi rlabs [#]las nges par byung ba gdul bya la ji ltar mos [#]par 'byung ba ni sprul pa'i sku yin no[#]/_/sbyor med gyur kyang ye shes med[#]/_/
[\[286a.7\]]smon lam dbang gis sems can don/_/gdul bya'i rgyud ni ji bzhin du/_/thub pa'i mdzad pa rgyun mi 'chad/_/de bas na slob dpon nyid kyi zhal snga nas/_mgon po sems [#]pa mi mnga' zhing /_/rnam rtog g.yo ba mi mnga' yang /_/rang nyid ngang gis [#]sems can
[\[286b\]]
[\[286b.1\]]la/_/sangs rgyas mdzad pa 'jug par 'gyur/_/rnam rtog [#]rlung dmar thams cad kyis/_/dpag bsam shing ltar mi bskyod kyang /_/de ltas [#]sems can thams cad kyi/_/bsam pa ma lus rdzogs par mdzad/_/yang slob dpon gyi zhal snga nas/_dri ma med pa [#]chos
[\[286b.2\]]kyi sku/_/dri ma med pa'i chos sku la/_/ye shes rgya mtsho gnas gyur nas/_/de yis sems can don mdzad do/_/zhes gsungs so/_/bsgom pa'i rim pa'i skabs rdzogs s+ho//_//'dir sangs rgyas yongs su [#]mya ngan las 'das shing /_byang chub sems
[\[286b.3\]]dpa' rnams kyang 'jig rten gyi khams gzhan du dengs pa dang /_lha dang klu la sogs pa rnams kyang /_mthong ba'i spyod yul du ma gyur pa na/_theg pa chen po'i rigs can dag la zab cing rgya che ba'i don su zhig 'chad par 'gyur/_su zhig gi tshig la yid ches par bya zhe na/_
[\[286b.4\]]'di ltar slob dpon [#]'phags pa klu sgrub kyi zhal snga nas/_don de 'chad par byed cing /_de'i gsung la yid ches par bya ste/_bcom ldan 'das kyis gzhung du ma nas lung bstan pa'i phyir ro/_/'phags pa gser 'od dam pa'i mdo las/_lung bstan pa'i tshig
[\[286b.5\]]ni med kyi/_'di 'on kyang li ts+tsha bI [#]sems can thams cad kyis mthong na dga' bas de bzhin gshegs pa'i ring bsrel las brtsams nas zab mo 'ba' zhig smra bar byed do/_/gzhan yang 'phags pa lang kar gshegs pa dang /_mdo gzhan dag nas lung bstan cing /_
[\[286b.6\]]'jam dpal gyi rtsa ba'i rgyud chen po las kyang ji skad du/dge slong klu sgrub ces bya ba/_/rang bzhin med don de nyid rig_/sa ni drug pa sgrub [#]pa ste/_/lo ni drug brgyar 'tsho bar 'gyur/_/zhes gsungs so/_/de bzhin du 'phags pa sprin chen po'i mdo las
[\[286b.7\]]kyang /_ji skad du/_lha'i bu dag bskal pa brjod du med pa'i sngon du de bzhin gshegs pa klu [#]rigs sgron ma'i chos kyi rgyal po'i [#]brtson 'grus chen po'i klu yum bstan pa 'dzin pa/_blon po dam pa'i chos kyi mdzod 'dzin pa/_rgyal po dang blon po gnyis sangs rgyas
[\[287a\]]
[\[287a.1\]]kyi ring bsrel gyi gtam byas shing /_rgyal pos legs par bshad pas dus der 'khor thams cad ngo mtshar skyes nas bcom ldan 'das la zhus pa/_rgyal po 'di zab mo la mkhas pa'o zhes zhus pas/_bcom ldan 'das kyis rgyal
[\[287a.2\]]po'i yon tan rgyas par gsungs te/_mdo de nyid du blta bar bya'o/_/de nas rgyal po 'khor dang bcas pas bcom ldan 'das la rin po che spar gang gtor nas sems [#]'di lta bu bskyed de/_ma 'ongs pa'i dus na [#]shAkya thub pa'i bstan pa nub pa'i tshe bdag rab tu
[\[287a.3\]]byung ste/_chos kyi mjug [#]la bab pa na sgra chen po lan gsum du bsgrags pa [#]la/_chos gos tsam 'chang ba skra bregs pa rnams yul nas phyung zhing bskrad la/_dam pa'i chos phyung ste dam pa'i chos kyi phyir bdag gi srog gtong bar gyur cig ces smon lam btab
[\[287a.4\]]po/_/blon po dang /_btsun mos kyang smon lam btab po/_/lha'i bu dag nga 'das pa'i 'og tu lo brgya phrag mang po 'das pa na/_lho phyogs kyi [#]rgyud du mkhar gyi rgyal po bde spyod bzang po zhes bya ba 'byung bar 'gyur te/_de'i tshe lo brgyad cu na dam pa'i chos nub par
[\[287a.5\]]'gyur ba'i lhag ma tsam lus pa na nga'i nyan thos 'byung bar 'gyur/_dam pa'i chos 'byin par 'gyur/_chos kyi 'khor lo bskor bar 'gyur/_theg pa chen po yang gzhan la rgyas par 'chad par 'gyur ro zhes pa nas [#]dge slong de lung bstan pa nyon cig_/de ni [#]nga la
[\[287a.6\]]brten pa [#]dang /_nga'i bstan pa rgyas par byed pa dang /_khur chen po khyer ba dang /_nga'i shAkya gzhon nu yin te/_nga 'das pa'i 'og tu lho phyogs kyi rgyud du drang srong ri bo zhes bya ba'i yul du grong khyer chen po bsod nams ldan zhes bya ba 'byung bar 'gyur te/_grong khyer
[\[287a.7\]]chen po de'i byang phyogs su skye ste/_'bra [#]go can gyi rje'u rigs [#]rnam par dag pa [#]skye bar 'gyur ro/_/shAkya'i rigs gzhon nu li ts+tsha bI'i [#]bu sems can thams cad kyis [#]mthong na dga' ba byang chub sems dpa' mi mchog 'di/_nga'i dam pa'i chos rgyas par bya ba'i phyir der
[\[287b\]]
[\[287b.1\]]rigs chen por skye bar 'gyur ro/_/de'i pha ma la sogs pa'i gnyen sde'i ming yang de'i ming las 'dogs so/_/'bra go [#]can gyi rje'u [#]rigs kyang de bzhin gshegs pa'i rigs yin par blta'o zhes pa nas yang khye'u de yang skye bo thams cad kyis [#]sdug par
[\[287b.2\]]'gyur zhing kun gyis bkur bar 'gyur ro/_/gang gi tshe khye'u rab tu byung ba na de'i 'khor rnams kyang dam pa'i chos kyi phyir srog gtong ba yin zhes pa nas yang de'i tshig la yid ches pa ni nyung zhing phal cher de la mi mos par 'gyur ro/_/chos bzhi dang ldan na de'i tshig la yid
[\[287b.3\]]ches te/_sangs rgyas snga ma dag la mdo 'di thos pa dang /_dge ba'i bshes gnyen gyis yongs su zin pa dang /_lhag pa'i bsam pa brten [#]pas dge ba'i rtsa ba brtan [#]pa dang /_rgya chen po la mos pa lus kyi [#]mngon sum du byas pa'o/_/de la yid mi ches pa thams
[\[287b.4\]]cad ni bdud kyis [#]byin gyis brlabs pa'i gti mug can no/_/de la mos pa dag ni sangs rgyas kyis yongs su gzung [#]ba'o zhes pa nas/_yang de la bsnyen bkur byas na [#]dus gsum gyi sangs rgyas thams cad la bsnyen bkur [#]byas par 'gyur ro/_/de'i tshig mnyan pa [#]na
[\[287b.5\]]dus gsum gyi sangs rgyas thams cad kyi bka' mnyan par 'gyur ro zhes pa nas yang de 'chi ba'i dus byed pa na nga'i dam pa'i chos nub par 'gyur ro/_/de dang 'dra ba'i gang zag ni med de mi srid do/_/yang de'i phyogs byed pa dang /_de'i gzhung rgyas par byed pa
[\[287b.6\]]dang /_de'i 'khor dang /_de'i gzhung 'dzin pa de dag ni mngon par sangs rgyas pa'i dus su 'khor gyi gtso bor 'gyur ro/_/bskal pa bzang po de'i rjes la bskal pa drug cur sangs rgyas mi 'byung ngo /_/de'i rjes la [#]sangs rgyas bdun 'byung ngo /_/de nas
[\[287b.7\]]'jig rten gyi khams dang ba'i 'od ces bya bar de bzhin gshegs pa ye shes 'byung gnas 'od ces bya ba la sogs pa dang /_de'i [#]ming thos pa yang don che ba'o/_/shAkya thub pa gnyis pa'o/_/dus gsum gyi sangs rgyas thams cad kyi mdzad pa byed pa'o zhes bya
[\[288a\]]
[\[288a.1\]]ba la sogs pa gsungs te/_mdo de [#]nyid du blta bar bya'o/_/gzhan yang dus gsum gyi sangs rgyas thams cad kyi man ngag slob dpon gyi zhal snga nas gnang ba'i gsang sngags kyi gzhung gsang pa las kyang ches gsang ba/_blo gros phul
[\[288a.2\]]du byung ba/_shes rab sbyangs pa dang ldan pa/_ngang gis snying rje che ba/_sngon chad skye ba grangs med cing rgya che ba spyad pa la goms pa yod pa/_dge ba'i bshes gnyen gyis yongs su zin pa/_tshogs rnam pa gnyis bsags pa la goms pa/_tshe 'di nyid
[\[288a.3\]]la sangs rgyas nyid 'dod pas spyad par bya ste/_de ni 'di ltar dbang po rnon po'i spyod yul yin pa dang /_spang bar bya ba'i ngo bo nyid yongs su shes pa dang /_bde ba nyid du spyod pa dang /_tshogs gnyis bsags pa la mkhas pa dang /_de
[\[288a.4\]]kho na nyid kyi ting nge 'dzin bskyed pa la thabs rmad du byung ba mang ba nyid yin pa dang /_rnam par rtog pa rgyang ring du spong ba dang /_bdag la sgrub pa dang ma bral ba yin no/_/slob dpon gyi zhal snga nas/_byis pa rnams ni gzugs la chags/_/
[\[288a.5\]]'bring po rnams ni chags bral 'gyur/_/gzugs sogs ngo bo nyid shes nas/_/blo mchog rnams ni grol bar 'gyur/_/zhes gsungs so/_/'phags pa lha'i zhal snga nas kyang /_mkhas pas legs par 'thab pa'am/_/yang
[\[288a.6\]]na legs par bros par bya/_/bar ma do yi dngos pos ni/_/don dam pa'am ltung bar 'gyur/_/zhes gsungs so/_/blo gros 'bring po rnams kyis ni/_sngar ji skad bshad pa bzhin du gnas pas brtson 'grus dang /_dbang po rab kyis bskal pa grangs med pa gsum gyis
[\[288a.7\]]sangs rgyas nyid thob la/_de las gzhan pa nyid kyis bskal pa grangs med pa bdun dang /_bskal pa grangs med pa sum cu rtsa gsum gyis so/_/slob dpon gyi zhal snga nas kyi che ba brjod pa'i skabs rdzogs s+ho//_//'di'i don la gnas pa'i byang chub
[\[288b\]]
[\[288b.1\]]sems dpa'i rnal 'byor pa la/_tshe 'di nyid la phan yon dpag tu med pa thob [#]ste/_'di ltar 'khor ba'i 'jigs pa thams cad kyang mi 'byung zhing /_dus ma yin par 'chi ba las kyang rgyal bar 'gyur te/_mtshan nyid med pa'i bde chen po/_/stong nyid rnal 'byor
[\[288b.2\]]dam pa ni/_/'chi ba slu ba'i gtso bo ste/_/gzhan gyis 'chi bdag 'joms mi nus/_/zhes gsungs so/_/nad thams cad las rgyal ba thob [#]ste/_'phags pa lha'i zhal snga nas/_bshang dang gci ba 'byung ba dang /_/rims dang nad la sogs pa dang /_/rang
[\[288b.3\]]bzhin rgas [#]pa la sogs pa/_/rtag tu sgyu mas gso bar bya/_/zhes gsungs so/_/bdud dang gdon gyi rigs thams cad dang /_bar du gcod pa thams cad las rgyal bar 'gyur te/_gang 'dir rgyu ba dang ni mi rgyu ba/_/sgyu ma nam mkha'i ngo bor rnam rtog pa/_/
[\[288b.4\]]'di ni bsrung ba'i mchog tu gsungs pa ste/_/bsrung ba'i cho ga gzhan dag 'dir ci dgos/_/zhes gsungs so/_/gzhan las kyang /_thams cad nam mkha' dang 'dra bar bsgom pa ni bsrung ba'i [#]mchog yin no zhes gsungs so/_/slob dpon d+harmA gras [#]kyang /_
[\[288b.5\]]shes rab kyi pha rol tu phyin pas bsrungs pa [#]la ni srung ba gzhan gyis [#]bsrung mi dgos so zhes gsungs so/_/yang gsungs pa/_stong pa nyid ni rnam bsgoms na/_/'chi bdag gis ni ma mthong zhing /_/gzhan yang bdud ni bye bas kyang /_/mthong bar 'gyur ba ma
[\[288b.6\]]yin no/_/zhes gsungs so/_/sdug bsngal thams cad las kyang [#]rgyal ba thob [#]ste/_'phags pa mya ngan las 'das pa'i mdo las/_sems can thams cad la de bzhin gshegs pa'i snying po yod do zhes ston par byed pa'i sems can de dag ni yon tan dpag tu
[\[288b.7\]]med pa dang ldan pa ste/_dam pa'i chos 'dod pa'i rigs kyi bu de dag ni/_sdig pa'i las grangs med pa byas pa rnams/_klad pa na ba dang /_rims kyis btab pa dang /_zug rngu dang /_skur pa btab pa tsam gyis byang bar 'gyur ro zhes gsungs so/_/'phags pa
[\[289a\]]
[\[289a.1\]]ye shes phyag rgya'i mdo las kyang /[#]de'i rgyud la bskal pa mang por bsags pa'i sdig pa'i las kyi sgrib pa yod pa de ni/_klad pan btsam gyis 'byang bar 'gyur ro zhes pa nas/_nam [#]yang tha na rmi lam sdig pa can mthong bas kyang /_las kyi
[\[289a.2\]]sgrib pa de dag kyang 'byang bar 'gyur ro zhes gsungs so/_/slob dpon gyi zhal snga nas kyang /_mthong ba'i chos la mya ngan 'das/_/bya ba byas pa'ang de nyid yin/_/zhes gsungs so/_/sdug bsngal brgya rtsa bcur bshad pa/_/rnal 'byor can la 'byung mi 'gyur/_/'jig rten
[\[289a.3\]]chos kyis mi gos te/_/pad+ma la ni 'dam bzhin no/_/'khor ba'i sdug bsngal kun bral yang /_/'khor ba las kyang 'byung mi byed/_/rang bzhin mya ngan 'das pa nyid/_/mya ngan 'das la gnas mi byed/_/nyon mongs me yis gdungs pa med/_/nyon mongs
[\[289a.4\]]ldan pa lta bur ston/_/sems med sems can [#]ma yin te/_/mnyam gzhag rjes thob med par bsgom/_/phan yon gyi skabs rdzogs so//_//nyams dga' 'tshe ba thams cad bral ba yi/_/shing rta chen po'i lam 'di bshad pa las/_/bsod nams
[\[289a.5\]]bsags pa de yis 'gro ba rnams/_/rkang gnyis dbang po'i gnas su 'gro bar shog_/[#]bka' ma lus pa'i snying po bsdus pa/_de kho na nyid gsal por ston pa dbu ma rin po che'i sgron ma/_bdag dang gzhan thams cad kyi [#]grub pa'i mtha' rgya mtsho lta bu mkhyen pa'i pha
[\[289a.6\]]rol tu phyin pa sku tshe 'di nyid la sku lus de nyid kyis rig 'dzin gyi gnas su gshegs pa'i slob dpon mkhas pa chen po b+ha byas slob dpon 'phags pa klu sgrub kyi gsung bzhin du mdzad pa rdzogs so//_//bla ma rje btsun zangs gling pa dge bsnyen mgon po la/_paN+Di ta
[\[289a.7\]]chen po dI paM ka ra shrI dz+nyA nas bka' drin zhus pa las/_phyis so ma pu ri'i gtsug lag khang du rgya brtson 'grus seng ge dang /_nag tsho tshul khrims rgyal ba gnyis kyis yang dang yang du zhus nas bsgyur cing gtan la phab pa'o//_//[#]