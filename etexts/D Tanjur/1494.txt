[\[1a\]]
[\[1b\]]
[\[1b.1\]{D4221}]@##/_/rgya gar skad du/_pra mA Na brti ka A laM kA ra/_bod skad du/_tshad ma rnam 'grel gyi rgyan/_thams cad mkhyen pa la phyag 'tshal lo/_/tshad ma yang dag 'gro la
[\[1b.2\]]phan bzhed pa/_/ston pa bde gshegs skyob la phyag 'tshal te/_/rtog ge ngan 'khrul 'gro ba la brtse bas/_/tshad ma grub pa tshul bzhin bshad par bya/_/skabs don rgya cher byed pa'i rab tu
[\[1b.3\]]gsal bar smra po don dam sdud pa'i blos/_/snying po ma yin pa yi tshul bsal ba dag phal cher mthong ba med pa nyid/_/des na 'dir ni mnog med tshul dang bral bas skal ldan blo mi brtan rnams
[\[1b.4\]]kyi/_/blo ni mtha' 'das dag par bya phyir yang dag rigs pa'i don du blo bsgrub po/_/'di la bstan bcos kyi dang por bcom ldan 'das rgyu dang 'bras bu phun sum tshogs pas tshad ma yang dag pa nyid du
[\[1b.5\]]bstod pa mngon par brjod pa ni/_bstan bcos kyi don yin pa'i phyir te/_'dir bcom ldan 'das nyid tshad ma yang dag par sgrub pa yin no/_/de la rgyu ni tha snyad pa'i tshad ma la ltos nas/_bsam pa
[\[2a\]]
[\[2a.1\]]dang sbyor ba phun sum tshogs pa'o/_/bsam pa ni 'gro ba la phan par bzhed pa nyid yin la/_sbyor ba ni 'gro ba la ston pa'i phyir ston pa nyid do/_/'bras bu ni rang dang gzhan gyi don phun sum tshogs
[\[2a.2\]]pa'o/_/rang gi don phun sum tshogs pa ni/_don rnam pa gsum bzung bas na bde bar gshegs pa nyid kyis te/_legs pa nyid ni gzugs bzang ba bzhin no/_/slar mi ldog pa nyid ni rims nad legs par byang ba
[\[2a.3\]]bzhin no/_/ma lus pa'i don ni bum pa legs par gang ba bzhin no/_/gzhan gyi don phun sum tshogs pa ni 'gro ba sgrol ba'i phyir skyob pa nyid dam/_yongs su mya ngan las mi 'da' ba'i chos nyid kyis ni rgyun gyi don to/_/
[\[2a.4\]]de lta bu'i bcom ldan 'das la phyag 'tshal nas tshad mar grub pa bshad par bya'o/_/gzhal bya rtogs pa ni tshad ma la rag las pa yin la/_tshad ma yang bcom ldan 'das nyid yin te/_tshad ma'i mtshan nyid yod pa'i phyir
[\[2a.5\]]ro/_/'dis 'jal bar byed pas na tshad ma yin no/_/de la tshad ma'i mtshan nyid spyir ston pa ni/_tshad ma slu ba med pa can gyi shes pa/_tshad ma ni mi slu ba can te/_de yod na gzhal bya grub pa'i phyir ram/_slu ba yin na bzlog
[\[2b\]]
[\[2b.1\]]pa'i phyir ro/_/dbang po dang don 'brel pa la sogs pa ni slu bas stong pa'i shes pas nye bar mtshon pa nyid de nyid yin par 'gyur te/_tshad ma tshol ba thams cad ni mi slu ba'i don du gnyer bas rab tu sbyar ba yin no/_/gal te mi slu ba dang ldan pa nyid sgrub par byed pa'i shes pa de'i rang gi ngo
[\[2b.2\]]bo nyid ma yin nam/_de rang gi ngo bos shes na de shes pa nyid yin pa'i phyir brtag pa bya ba ci yod/_ci ste rang gi ngo bo rig pa ma yin na/_de'i tshe tshad ma nyid med par 'gyur na/_phyogs 'di ni khyed kyis bzod pa ma yin no zhe na/_de ni ma yin te shes pa'i rang gi ngo bo nyid tshad ma'am mi
[\[2b.3\]]slu ba can ni ma yin gyi 'on kyang don byed nus par gnas pa yin/_mi slu/_shes pa'i rang gi ngo bo tsam rtogs pas ni 'di tshad ma yin no zhes bya bar mi 'gyur ro/_/'o na ci zhe na don ni btso ba dang bsreg pa la sogs pa'o/_/byed pa ni grub pa'o/_/de gnas pa ni brtan pa'am rnam par
[\[2b.4\]]gnas pa ni mi slu ba yin no/_/don byed pa de yang 'byung bar 'gyur ba yin gyi/_/de'i dus su ni ma yin no/_/des na de dang 'brel pa yin gyi rang gi ngo bo rig pa tsam gyis nges pa ma yin no/_/gal te de dang 'brel pa rang gi ngo bo nyid ma yin nam/_de ci ltar rang gi ngo bor rig pa tsam gyis nges
[\[2b.5\]]par mi 'dzin zhe na/_de ni yod pa ma yin te/_gnyis gnas 'brel par rig pa ni/_/gcig gi ngo bo rig pas min/_/gnyis kyi rang gi ngo bo ni/_/rig pa yin na 'brel par rig_/'o na ji ltar 'jug pa'i dus su de shes she na/_'di ni 'og nas bshad par bya'o/_/gal te don byed pa
[\[2b.6\]]rtogs pas snga ma tshad ma yin no/_/don byed pa rtogs pa de yang tshad ma'am tshad ma ma yin par 'gyur/_tshad ma ma yin pas ni don byed pa rtogs pa med pa'i phyir de ni tshad ma yin no/_/des na de las kyang ni don byed pa rtogs pa gzhan btsal dgos pas thug pa med par 'gyur ro zhe na/_de ni
[\[2b.7\]]ma yin te/_phyi ma'i don byed yod pa las/_/gal te snga ma tshad yin na/_/de tshe don byed nyid yod las/_/phyi ma ci ltar de ma yin/_/gang la gzhan gyi don byed pa gnas pa nye bar sgrub pa de tshun chad tshad ma yin na/_gang la rang nyid las de nyid kyi tshe don byed pa myong ba yod pa de ni shin tu
[\[3a\]]
[\[3a.1\]]ches tshad ma nyid de don byed gnas pa ni mi slu ba zhes spyir brjod pa'i phyir ro/_/gal te bsreg pa dang btso ba la sogs pa'i don byed pa de ni rmi lam dang dung la ser por shes pa la sogs pa la yang yod pa yin la/_rang dang gzhan las don byed pa med pa'i phyir sgra'i
[\[3a.2\]]yul can gyi shes pa la ni/_btso ba dang bsreg pa la sogs pa'i don byed pa med pa ma yin nam/_de'i phyir gnod pa med pa'i rtogs pa tsam tshad ma yin no zhes rigs so zhe na/_de yang mi rigs te/_'di ltar sgra las byung ba yang /_mngon par 'dod pa ston pa'i phyir mi slu ba yin no/_/
[\[3a.3\]]sgra'i yul can gyi shes pa ni sgra las byung ba'o/_/yang gi sgras ni gzhan la yang ngo /_/don 'di yin te/_ngo bo rtogs pa tsam gyis ni/_/shes pa thams cad tshad mar 'gyur/_/'on te gnod med rtogs phyir na/_/rmi sogs la de cis ma yin/_/rtogs pa tsam dang 'brel pa ni/_/rmi
[\[3a.4\]]lam dang gzhan pa'i shes pa dag la yod pas na thams cad la mtshungs so/_/de ni skyes bu'i don sgrub par byed pa ma yin no/_/'on te gnod pa med pa'i rtogs pa nyid yin na de yang mtshungs pa nyid do/_/sad pa'i shes pas gnod pa yin no zhe na/_gnod pa zhes bya ba 'di ci zhig_/gal
[\[3a.5\]]te gzhan gyi yul med par/_/shes pa nyid ni der 'dod na/_/rang don la 'jug shes pa ni/_/ji ltar med pa shes par byed/_/re zhig shes pa gzhan 'ga' zhig gis rmi lam gyi shes pa'am gzhan med par byed pa ni ma yin te/_de'i dus na de rang nyid zhig pa'i phyir ro/_/mig
[\[3a.6\]]btsums pa tsam gyis zhig pa'i shes pa la gnod pa nyid rtogs pa yang med do/_/shes pa gzhan gyis de'i yul 'phrog pa med par shes pa'i mtshan nyid gnod pa yin na rang gi yul la 'jug pas ni gzhan gyi yul 'phrog par byed nus pa ma yin no/_/rang gi yul gyi rang bzhin sgrub pa
[\[3a.7\]]ni shes pa rnams kyi chos yin la/_gzhan gyi yul 'phrog pa ni mi'i bdag po rnams kyi chos yin no/_/'o na ji ltar gnod par bya ba dang gnod par byed pa'i dngos po yin zhe na/_ji ltar rang gi yang ma yin no/_/de nyid kyi phyir gnod pa med pa nyid tshad ma ma yin pa nyid do/_/de'i phyir
[\[3b\]]
[\[3b.1\]]gang la don byed pa med pa de ni tshad ma ma yin no/_/gang la rang ngam gzhan gyis ni/_/don byed 'byung ba shes min te/_/tshad min de nyid du na ni/_/rmi lam rmi lam min khyad med/_/rmi lam dang rmi lam ma yin pa dang /_de bzhin du tshad ma dang tshad ma ma yin pa'i dbye ba 'di ni tha snyad
[\[3b.2\]]tsam yin no zhes 'chad par 'gyur ro/_/'di ni don byed pa rnam par gnas pa ma yin te/_brtan pa nyid med pa'i phyir ro/_/rmi lam gyi don byed pa ni goms pa tsam gyi stobs kyis yin te/_de la tshim pa ni yod pa ma yin no/_/gnod pa med pa nyid yin na ni thug pa med pa nyid
[\[3b.3\]]do/_dang po gnod pa med pa ni thams cad la yod pa nyid do/_/dus phyis gnod pa med pa yin na/_de la yang dus phyis gnod pa med do zhes ga las yin/_dang po gnod pa med pa ni/_/rnam shes kun la yod pa yin/_/phyi nas gnod pa byed yin na/_/der yang ji ltar dogs ma yin/_/
[\[3b.4\]]dung ser por shes pa la sogs pa ni tshad ma ma yin pa nyid de/_de bzhin du don byed pa thob pa med pa'i phyir ro/_/dbyibs tsam gyi don byed pa sgrub pa la ni rjes su dpag pa'i shes pa gzhan nyid tshad ma yin no/_/'di ltar/_'di lta'i snang ba gang yin pa/_/de ni dbyibs dang bral min te/_/
[\[3b.5\]]de ltar gzhan du mthong ba'i phyir/_/de ltar na de rjes dpag yin/_/gang gis nam yang 'khrul pa ma dmigs pa de la ni ji ltar bsams pa la bslus pa'i phyir slu ba nyid do/_/'khrul pa rig pa gang yin pa de ni rnam par dpyad nas 'jug go/_/gzhan la the tshom za ba'am/_bzlog par
[\[3b.6\]]gyur pa yin yang dbyibs tsam la ni re zhig thob par byed pa yin no/_/des na dbyibs la ni tshad ma yin la/_gzhan la the tshom yin pa'i phyir 'di ni tshad ma dang tshad ma ma yin pa'i shes pa gnyis yin no/_/'dis ni nor bu'i 'od la nor bur shes pa yang bshad pa yin te/_de ltar yang 'chad par
[\[3b.7\]]'gyur ro/_/ci ste 'di ni gnyis yin no zhes gang gis rtogs she na/_'di yang bshad par bya'o/_/sgra'i yul can gyi shes pa ni mngon par 'dod pa ston par byed pa'i phyir tshad ma yin te/_mngon par bsams pa'i don byed pa'i rang bzhin ston par byed pa nyid mi slu ba yin no/_/gzhal bya'i
[\[4a\]]
[\[4a.1\]]rang bzhin grub pa nyid/_/de ni byed pa yin par 'dod/_/ri mo la yang mthong tsam gyis/_/'bras bu yongs su rdzogs pa yin/_/'dir rang gi ngo bo rig pa las gzhan pa'i don byed pa grub pa ni gang du yang dmigs pa med do/_/gzugs la sogs pa la yang
[\[4a.2\]]rang gi rang bzhin rig pa 'ba' zhig nyid de/_de'i yul can gyi shes pa gzhan la tshad ma 'gyur ba ni ma yin no/_/de'i rang bzhin rig pa tsam ni shes pa thams cad la mtshungs pa'i phyir/_tha snyad pa'i tshad ma la 'jug pa ma yin no/_/de'i phyir 'byung gyur don yul dang /_/yul gzhan
[\[4a.3\]]gyis ni spyod yul can/_/tshad ma lhag par sgro btags pas/_/tha snyad rjes su rtogs par byed/_/'byung bar 'gyur ba'i don dang yul gzhan don du gnyer ba ni tshad ma dang tshad ma ma yin pa'i tshol ba dang du len to/_/ji ltar don dam par reg pa la sogs pa yul gzhan gzugs la
[\[4a.4\]]sogs pa'i rang bzhin 'dzin pa'i nang du mi 'du ba de bzhin du 'byung bar 'gyur ba'i rang bzhin yang yin no/_/lhag par sgro btags pas ni de gcig nyid yin pa ltar yul gzhan yang yin no/_/des na de'i sgo nas kyang mi slu ba yin par rjod de/_gang du de nyid don byed pa der ni rtsod pa
[\[4a.5\]]med pa kho na'o/_/de la 'byung bar 'gyur ba'i rang bzhin la ni/_de rgyu yin pa nyid kyis gcig tu sgro btags pa yin la/_reg pa la sogs pa gzhan la ni de dang tshogs pa gcig la rag las pa nyid kyis yin pa'i phyir khyad par med do/_/gang la don byed pa tha dad par mngon par
[\[4a.6\]]'dod pa/_dper na smig rgyu la chur 'dzin pa'i shes pa las smig rgyu'i don byed pa thob pa de ni tshad ma ma yin pa nyid do/_/de nyid kyi phyir sgra las byung ba yang mngon par 'dod pa ston pa'i phyir zhes bshad do/_/gzhan ri mo la sogs pa la yang ngo /_/de ltar yin dang bum pa shes pa na snam
[\[4a.7\]]bu thob pa dang /_nya phyis la dngul du shes pa brgyud mar 'byung yang tshad ma ma yin na/_mngon par 'dod pa la mi slu ba med pa'i phyir ro/_/mngon par 'dod la slu med phyir/_/thams cad tshad ma yin par brjod/_/rigs mthun pa dang mi mthun pa'i/_/shes pa skye ba tsam las min/_/gnod
[\[4b\]]
[\[4b.1\]]par byed pa'i shes pa yang /_/de lta'i rnam par gnas pa nyid/_/de nyid du na rigs mi mthun/_/rnam shes skye ba tsam du zad/_/gal te rigs mi mthun pa yi/_/rigs skye gnod byed yin brjod na/_/bum pa shes la snam bu shes/_/ji ltar gnod byed rigs ma yin/_/gal te min
[\[4b.2\]]shes dgag 'jug las/_/'ga' zhig gnod byed yin 'dod na/_/min no snyam pa'i shes de nyid/_/tshad ma gang las 'ongs pa yin/_/dngos med mtshan nyid tshad ma ste/_/de las she na de dpyad bya/_/gzhan gyi rang bzhin rig gam ci/_/ci de'i med pa rig pa yin/_/gal te gzhan
[\[4b.3\]]dngos rig na ni/_/khyad par med par thal bar 'gyur/_/de dngos med pa rig na ni/_/de'i zhes 'brel pa med par 'gyur/_/med pa ni rang gi ngo bos rig pa yin no/_/dngos po med pa rang gi ngo bo ni bum pa la sogs pa dang 'brel par rtogs pa ma yin no/_/bum pa rtogs pa na ni dngos
[\[4b.4\]]po med pa de dang 'brel ba nyid ma yin te/_de'i tshe dngos po med pa ma yin par 'gyur ba'i phyir ro/_/lhas byin gson po nyid ni shi ba ma yin pa bzhin no/_/ma rtogs pa'i bum pa dang dngos po med pa 'brel bar 'dzin mi nus so/_/ci ste rgyu dang 'bras bu'i dngos po bzhin du rtogs te/_
[\[4b.5\]]rgyu yod na 'bras bu phyis 'byung ba la de'i de ma thag tu dmigs pa de rim gyis rtogs pa na/_rgyu dang 'bras bu'i 'brel pa 'dzin pa yin pa de bzhin du dngos po yod na dngos po med par 'gyur la/_dngos po med pa yin na dngos po yin pas 'brel pa rtogs pa yin no zhe na/_de yang ma yin te
[\[4b.6\]]gang gi phyir/_gtan med pa dang 'brel pa ni/_/'ga' yang 'grub pa yod ma yin/_/med de dngos yod na min zhing /_/der ni bzlog pa'ang ma yin no/_/gzhan yang /_rgyu 'bras dag gi rang bzhin ni/_/de med par yang rtogs pa yin/_/de nyid du na med pa yi/_/dngos po med
[\[4b.7\]]par rtogs ma yin/_/stong pa'i yul gang yin pa de/_/thams cad du ni mtshungs pa nyid/_/snga na med sogs dbye ba ni/_/de la shin tu srid ma yin/_/ci ltar dngos po'i dbye ba ni/_/mngon sum gyis ni rtogs byed pa/_/de bzhin sngon med la sogs kyi/_/dbye ba'ang mngon sum las
[\[5a\]]
[\[5a.1\]]rtogs 'gyur/_/gal te de ni dngos med pa'i/_/tshad ma las ni 'dod ce na/_/gang gi dngos med tshad ma yi/_/tshad ma med las rig na ni/_/ci ltar thams cad med min zhing /_/ji ltar kun du gnyid log min/_/gal te med pa 'dzin pa yi/_/rig pa
[\[5a.2\]]dngos med yin 'dod na/_/de ni dngos po rig med par/_/'ga' zhig ji ltar mtshan mar 'gyur/_/gal te der tshogs 'di nyid na/_/dngos po med pa nges ma yin/_/dngos po las ni tha dad pa/_/dngos med rig pa yod ma yin/_/'di med ces bya'i nges pa ni/_/de la tha dad
[\[5a.3\]]rig yin na/_/de ni gang las skyes pa yin/_/dran med dbang po las ma yin/_/dbang po dran pa dang ldan las/_/dngos shes med par 'byung na ni/_/dbang po yod pa'i rjes 'brang phyir/_/de ni mngon sum nyid du 'gyur/_/gal te gzhan la 'jug pa yi/_/dbang po gzhan shes
[\[5a.4\]]rgyu min na/_/med shes nyid ni yid yin te/_/de ni ji ltar tshad ma yin/_/tshad ma slu ba med pa las/_/de ni gzhan pa'i yid nyid yin/_/dngos med 'ba' zhig pa la ni/_/mi slu 'ga' yang yod ma yin/_/mi slu 'ba' zhig pa la yin/_/de ni mngon sum gyis 'dzin to/_/dngos
[\[5a.5\]]med blo ni med par de/_/rtag tu 'ba' zhig 'dzin par 'dod/_/gzhan dang 'dre ba med par ni/_/rtogs pa 'ba' zhig 'dzin pa yin/_/'ba' zhig 'dzin pa'i mngon sum la/_/mi slu ba ni srid pa yin/_/de phyir de ni mngon sum nyid/_/de ltar min na mi dmigs pa/_/gal
[\[5a.6\]]te dngos min rig med phyir/_/'ba' zhig gang la rtogs she na/_/der yang 'ba' zhig rig pa ni/_/med na med phyir mtshungs pa'am/_/ci ltar dngos med 'ba' zhig ni/_/dngos med med par 'jal byed pa/_/de bzhin dngos po'ang de lta ni/_/min na thug pa med par thal/_/
[\[5a.7\]]dngos po med par ma rtogs par/_/'ba' zhig mi rtogs so zhe na/_/'ba' zhig pa rtogs pa med par dngos po med pa mi rtogs pa'i phyir mtshungs pa'am/_dngos po med pa 'ba' zhig pa'ang dngos po med pa gzhan med par ci ltar rtogs/_de la yang dngos po med pa rtogs na ni thug pa
[\[5b\]]
[\[5b.1\]]med do/_/de nyid dran pa'i don la ltos te mi dmigs pa yin no/_/dngos po med pa grub pa ni/_/mngon sum gyi shes pa yin la/_/med pa'i tha snyad ni bag chags kyi dbang gis 'ga' kho nar 'gyur gyi/_gzhan du ma yin no zhes bya ba ni rnam par dbye ba'o/_/de'i phyir 'ba'
[\[5b.2\]]zhig 'dzin pas na/_ci ltar sad pa'i shes pa rmi lam gyi shes pa'i gnod byed yin pa de bzhin du bzlog pa yang yin no zhes bya ba 'di ni rigs pa yin no/_/de'i phyir sgra las 'byung ba yang mngon par 'dod par ston par byed pa'i phyir tshad ma yin no/_/de'i phyir/_gzhan pa
[\[5b.3\]]dag dang ma 'brel phyir/_/nyan pa'i blo yang tshad mi 'gyur/_/zhes bya ba de bsal ba yin no/_/gal te bcom ldan 'das tshad ma yang dag pa yin pas don ci yod de/_tha snyad pa'i tshad ma nyid las skyes bu'i don thams cad 'grub pa'i phyir ro zhe na/_de ni med de/_rang dngos 'dzin
[\[5b.4\]]la mngon sum dang /_/gzhan du rjes dpag 'jug pa yin/_/'di yang phyi nas 'chad 'gyur te/_/gzhan ni tshad ma ma yin nyid/_/re zhig mngon sum ni 'jig rten pha rol la sogs pa la mi 'jug ste/_de ni rang gi ngo bo tsam 'dzin pa'i phyir ro zhes bstan par bya'o/_/rjes su dpag
[\[5b.5\]]pa ni 'brel pa 'dzin pa med par med la/_khyab par 'brel pa 'dzin pa yang /_thams cad rig pa ma yin pas 'dzin par nus pa ma yin no/_/rang gi ngo bor rig pa'i mthar thug pa'i mngon sum gyi bdag nyid kyis 'brel pa mi 'dzin pa'i phyir dang /_rjes su dpag pa nyid
[\[5b.6\]]kyis 'brel pa 'dzin na yang gcig la gcig brten pa'i nyes par 'gyur ro/_/mngon sum dang rjes su dpag pa ni thams cad mkhyen pa sgrub pa dang rjes su mthun pas tha snyad du tshad ma yin gyi/_de ltar ma yin na ni ma yin no zhes bya ba 'di ni phyis bstan par bya'o/_/gal te rang gi
[\[5b.7\]]ngo bo nyid de'i yul yin pa'i phyir dang /_rjes su dpag pa yang 'brel pa 'dzin pa la ltos pa'i phyir/_mngon sum dang rjes su dpag pa'i mtshan nyid kyi tshad ma 'jig rten pha rol la sogs pa la mi 'jug mod/_bstan bcos ni de ltar ma yin pa'i phyir/_de nyid las mngon par
[\[6a\]]
[\[6a.1\]]'dod pa'i don 'grub pas bcom ldan 'das tshad ma yang dag pa yin par bsgrub pas ci zhig bya zhe na/_'di la brjod pa/_smra ba po yi byed pa'i yul/_/don gang blo la rab gsal ba/_/sgra ni de la tshad ma yin/_/don gyi de nyid rgyu can min/_/skyes bus ma
[\[6a.2\]]byas pa'i sgra ni ma yin no zhes phyis bstan par bya'o/_/skyes bus byas pa nyid ni 'gyur ro/_/de la yang smra ba po'i byed pa ni brjod par 'dod pa'o/_/smra ba po ni brjod par 'dod pa po ste/_brjod par 'dod pa'i yul gyi don gang zhig nyan pa po'i blo la gsal ba de nyid la sgra tshad ma yin te/_
[\[6a.3\]]sgra'i byed pa ni de nyid la yin no/_/gzhan du brjod par 'dod pa gzhan du ston par byed pa ni rtogs pa sngon du gtong bar mi 'gyur ro/_/de lta na yang tshad ma ma yin par shin tu gsal lo/_/brjod par 'dod pa de yang thams cad thams cad rig pa ni ma yin te/_de lta ma yin na
[\[6a.4\]]phan tshun 'gal ba'i bstan bcos dag tu mi 'gyur ro/_/phan tshun 'gal ba'i don ni rjes su sgrub par nus pa yang ma yin no/_/rnam pa ji ltar yang rung bar bsgrub pa tsam don grub pa yin na ni don med pas na bstan bcos tshad ma ma yin no/_/rang gar rjes su bsgrub pa la yang 'bras bu grub pa
[\[6a.5\]]yod par thal ba'i phyir ro/_/de lta yin na ji ltar 'dod pa bzhin du ni/_/'jug pas rtsod pa med 'gyur te/_/'gar yang 'ga' yi sgrub pa ni/_/'ga' yang 'bras bu mi 'gyur phyir/_/de'i phyir gal te smra ba po thams cad rig pa ma yin na sgra 'chad pa po'i byed pa'i yul nyid la tshad
[\[6a.6\]]ma yin gyi/_don gyi de nyid kyi rgyu mtshan can ni ma yin no/_/skyes bus ma byas pa la yang /_gang gi tshe rang nyid don rtogs pa de'i tshe ni don gang blo la gsal ba yin la/_gang gi tshe 'chad pa po las rtogs pa de'i tshe smra ba po'i byed pa'i yul yin te/_'chad pa po nyid smra ba po yin
[\[6a.7\]]no/_/don gang blo la snang ba de nyid ni don dam pa ma yin te/_de lta ma yin na mngon par 'dod pa'i don mtha' dag grub pa'i phyir 'ga' yang don du gnyer bar mi 'gyur ro/_/don de bsgrub par bya ba nyid du rtogs pa'i phyir de lta ma yin no zhe na/_'o na de'i tshe rang gi ngo bor med pas
[\[6b\]]
[\[6b.1\]]de rtogs pa ma yin no/_/gzhan rtogs na ni 'brel ba med pa'i phyir the tshom za ba nyid do/_/de'i phyir don gang rtogs pa de ni grub pa nyid kyis de don du gnyer nas 'jug pa ma yin la/_don du gnyer ba gang yin pa de ni ma rtogs pa'i phyir don gyi de kho na nyid kyi rgyu mtshan can gyi tshad
[\[6b.2\]]ma ma yin no/_/gal te bdag nges par sbyor ro zhes rtogs pa'i phyir nges par sbyor ba dag gi don ma yin nam/_des na nges par sbyor ba nyid kyis 'dug par mi nus pa yin no zhe na/_nges par sbyor ba zhes bya ba 'di ci zhig_/nges pa'i sgra ni ma lus pa'i don yin la/_sbyor ba ni 'brel
[\[6b.3\]]pa'i don yin te/_lus pa med par sbyor ba ni nges par sbyor ba'o/_/lus pa med pa nyid ni/_mi sbyor ba cung zad kyang med pa'i phyir ro/_/gdon mi za bar bya ba nyid ni nges par sbyar ba yin te/_nges par sbyor ba'i tshad ma can ni nges par sbyor ba rtogs pa tsam gyis 'jug pa yin no zhe na/_de
[\[6b.4\]]la bshad pa ni/_'chad pa po'i byed pa'i yul zhes bya ba la sogs pa yin no/_/don 'di yin te/_ngo bo nyid kyi don grub na/_/nges par sbyor dang byed pa dang /_/khams don sgrub pa brjod pa dang /_/'khrul 'khor la gnas sogs mi 'gyur/_/de'i phyir spobs pa ji lta ba bzhin
[\[6b.5\]]gang la gang snang ba de dag gi don yin te/_don gyi de nyid ni de lta ma yin no/_/sgra de nyid ni gang ji ltar brjod pa de ltar mi mthun par mi 'gyur la/_don gyi de nyid ni de ltar gnas pa ma yin no/_/gzhan yang gal te nges sbyor gyis 'jug na/_de dngos yin phyir de las ni/_/thams
[\[6b.6\]]cad thal 'gyur nam mkha' ni/_/'ga' la'ang nam mkha' min ma yin/_/rang bzhin yin yang phyin log gis/_/gal te gzhan du rtogs na ni/_/phyin ci log dang ma log pa'i/_/rnam par gzhag pa su yis byed/_/gal te phyin ci log pas na/_/nges par sbyor bar lhur len
[\[6b.7\]]pa'i ngag las kyang mi 'jug na/_de lta yin na phyin ci log gi rtogs pa ni 'jug pa la yang nyams pa med do/_/ji ltar 'di ni sdang bas mi 'jug pa phyin ci log yin pa de bzhin du gzhan yang de'i phyogs su lhung bas 'jug pa'i phyir 'di ni mtshungs so/_/bdag nges par sbyar ro snyam pa
[\[7a\]]
[\[7a.1\]]tsam gyis ni 'jug pa ma yin te/_'bras bu med pa'i nges par sbyar ba la 'jug pa med pa'i phyir ro/_/mnga' bdag gtum pos nges par sbyar na ni/_/'bras bu med kyang log par ltung ba'i 'jigs pas 'jug cing log par ltung ba yang tshad ma gzhan las rtogs pa
[\[7a.2\]]yin no/_/'dir ni tshad ma gzhan med do/_/de ltar na ni nges par sbyor ba don med do zhe na/_med mod de ci skyon/_mthong ba ni mi 'thad pa zhes bya ba ni ma yin no/_/rtogs pa bdun du gtong bar byed pa can 'bras bu med par nges par sbyor na ni/_rtogs pa dang ldan par mi 'gyur ro zhes bya ba'i
[\[7a.3\]]klan kar 'dir 'gyur gyi/_skyes bus ma byas pa la ni klan ka ci yod/_skyes bus ma byas pa la yang don med pa nyid mi rung ngo zhe na/_'di la ni tshad ma ci yang med do/_/skyes bus ma byas pa gzhan la de ltar ma mthong ba'i phyir ro/_/gal te skyes bus ma byas pa'i nges par sbyor ba tsam las
[\[7a.4\]]'jug na mtho ris 'dod pa zhes bya ba'i don med do/_/sbyin sreg gyis shig ces bya ba tsam las nges par sbyor ba rtogs pa'i phyir ro/_/'on te 'bras bu mngon par 'dod pa la 'bras bu nye bar ston pa yin no zhe na/_'o na ni de'i 'bras bus nyid nye bar bstan par bya ba yin te/_nges par sbyor ba ci
[\[7a.5\]]bya/_'bras bu mngon par 'dod pas rang nyid 'jug par 'gyur ro/_/skyes bus ma byas pa'i phyir ma 'brel yang mi brtsad do zhe na/_'o na ni 'bras bu med pa bskul ba la yang brtsad par mi bya ba'i phyir rig byed don med pa can yin yang mi rigs pa med par 'gyur ro/_/gzhan yang /_gal te nges
[\[7a.6\]]sbyor nges sbyar dang /_/yul dang nges sbyor byad po yi/_/chos su 'dod na thams cad la/_/sgra yi don ni gnas pa med/_/nges par sbyor ba zhes bya ba 'di gang gi chos yin zhes bsam par bya'o/_/nges par sbyor ba snam bu la sogs pa'i don bzhin du gzhan dbang ma yin par rtogs pa ni ma yin no/_/
[\[7a.7\]]de la 'di ni gdon mi za bar nges par sbyar ba la sogs pa'i chos su 'gyur te/_rnam pa gzhan rig pa med pa'i phyir ro/_/de ni sbyar bya'i chos yin na/_/rjes su bsgrub bya ga la yin/_/gal te grub kyang bsgrub bya na/_/sgrub pa rgyun chad med par 'gyur/_/yongs su rdzogs pa ni rjes su sgrub par nus pa
[\[7b\]]
[\[7b.1\]]ma yin no/_/rjes su sgrub pas de la bya ba'i khyad par ram rang gi ngo bo skyed grang re zhig bya ba'i khyad par ni don med pa nyid de yongs su grub zin pa la bya ba ci'i don du byed/_rang gi ngo bo sgrub pa ni grub zin pa la 'gal lo/_/grub zin pa la ma grub pa gzhan ni yod pa ma yin te/_grub pa la
[\[7b.2\]]ma grub pa'i dngos po mi rung ba'i phyir ro/_/gang zhig gang gi rang bzhin du dmigs pa de de'i rang bzhin yin na/_ma grub pa ni dmigs par mi nus so/_/phyis dmigs par 'gyur ro zhe na/_de ni mi rigs te/_de yi rang gi ngo bor ni/_/phyis dmigs nus pa ma yin te/_/mngon sum da lta'i
[\[7b.3\]]rang bzhin ni/_/'dzin pa la ni 'jug phyir ro/_/da ltar ba'i rang bzhin 'dzin pa la 'jug pa'i mngon sum ni snga ma dang phyi ma'i rang bzhin mthong bar nus pa ma yin no/_/des na/_dbang po las skyes shes pa ni/_/snga phyi gcig tu rigs min te/_/dbang po'i rjes su 'brang ba yi/_/phyir na mngon
[\[7b.4\]]sum zhes brjod do/_/de'i phyir nges par sbyor ba nges par sbyar bar bya ba skyes bu'i chos yin na sgra'i don nyid ma yin no/_/yul gyi chos nyid yin na yang /_/yul ma grub pa'i phyir rang gi ngo bo nyid med pas de ji ltar sgra las rtogs par nus/_med pa ri bong gi rwa la sogs pa ni de ltar rjes su
[\[7b.5\]]grub pa'i yul nyid du mthong ba med do/_/rjes su sgrub pa'i yul nyid kyis na rang bzhin 'gas ni ma yin no zhe na/_de ni ma yin te/_gang gis de ni yod pa yi/_/ngo bo des de bsgrub bya min/_/gang gis de ni yod min pa/_/des kyang rtogs par 'gyur ba min/_/de yi rtogs bzhin nyid sgrub
[\[7b.6\]]cing /_/bsgrub bya nyid ni min zhe na/_/de yi rang gi ngo bo ni/_/de nyid nges sbyor gzhan 'gyur min/_/rtogs bzhin pa nyid tsam zhig ni/_/dngos po kun gyi thun mong yin/_/rjes su bsgrub bya nyid kyis de/_/nges sbyor de lta min na min/_/gal te rjes su bsgrub bya bar/_/snang ba yin
[\[7b.7\]]gyi gzhan min na/_/de la rjes su bsgrub 'gyur gyi/_/spyir rig pa la ma yin no/_/spyir rig yin na de la ni/_/rjes su bsgrub don rig min pas/_/der smra ba yi nges sbyor ni/_/ngag gi don du 'gyur ma yin/_/gal te sbyin sreg la sogs pa'i yul la bdag sbyor ro zhes rtogs pa yin la/_
[\[8a\]]
[\[8a.1\]]sgra las nges par sbyor ba rtogs pa'ang 'di nyid yin te/_bdag ni 'dis 'di la nges par sbyar ro snyam du rtogs pa gang yin pa'o/_/de la nges par sbyor bar byed pa po ni sgra yin te/_skyes bu ni rig byed la tshad ma ma yin pa'i phyir ro/_/nges par sbyar bar bya ba ni/_skyes
[\[8a.2\]]bu yin la/_sbyin sreg ni yul yin zhing de thams cad rtogs pa yin no/_/de la dngos po nyid rtogs pa yin na/_de ji ltar rtogs pa zhes bya ba brgal zhing brtag pa 'di ci zhig yin zhe na/_de ni mi bden te/_rtogs bya yod pa min na der/_/gang gi rang bzhin rig pa yin/_/gang
[\[8a.3\]]zhig rang gi ngo bo yis/_/rig de de yi rig par 'dod/_/rang gi ngo bo med pa la/_/rang dngos rig pa yod ma yin/_/gang phyir dmigs pa yod pa des/_/yod dang med par ji ltar 'gyur/_/dmigs pa tsam gyis dngos po ni/_/yod ces bya ba rtogs ma yin/_/yul rnams la ni phan
[\[8a.4\]]tshun du/_/'gal ba'i don der 'gyur ma yin/_/rgyu yi dri mas ma sbags phyir/_/rig byed nyid las rtogs she na/_/'jig rten rjes 'brang med par ni/_/rig byed las rtogs med phyir min/_/mchod sbyin la sogs dmigs pas na/_/sgra don 'jig rten na srid phyir/_/sngon mthong
[\[8a.5\]]rjes su 'brang ba yis/_/rtogs pa don grub byed ma yin/_/'dod dang mya ngan 'jigs dang smyo/_/nyes pas bslad pa'i sems rnams kyi/_/blo sngon rjes su 'brang bas ni/_/'dod pa sgrub byed mthong ba med/_/dag dang tshig don 'jig rten na/_/la lar nye bar bslad par mthong /_/de
[\[8a.6\]]rjes 'brang bar rig byed la/_/nyer bslad ji ltar srid ma yin/_/de la rmongs pa la sogs pa/_/bsam pa'i nyes pa 'ga' med na/_/der yang ma rtogs pa yi skyon/_/'ga' zhig ji ltar 'dod ma yin/_/'jig rten bsam pa'i nyes pa yis/_/dngos dang 'brel pa nyams pa'i phyir/_/
[\[8a.7\]]tshad min 'di ni rig byed las/_/tshad ma'i nyams pa ma yin min/_/ngag dang tshig don 'jig rten na/_/nye bar bslad pa mthong ba'i phyir/_/rig byed la'ang sgra de nyid/_/de dag ji ltar bslad mi srid/_/gal te rig byed rang nyid las don bden par mi 'gyur na/_de'i tshe 'jig rten mchod sbyin la
[\[8b\]]
[\[8b.1\]]sogs pa'i don la rang nyid mi 'jug pa'i phyir/_ji ltar mchod sbyin la sogs pa'i bya ba la 'jug pa dmigs/_'dir rang nyid ni rtogs pa nus pa ma yin te/_des na mi slu ba la brten pa'i don ston pa'i phyir rig byed tshad ma yin no zhe na/_'di ni lung thams cad la mtshungs so/_/lung thams
[\[8b.2\]]cad la'ang so sor nges pa'i lung gi don gyi nang gi bye brag gi rnam par dbye ba dmigs pa ni/_skyes bu tsam gyis rang gis brtags nas rjes su sgrub par nus pa ma yin no/_/yang na sgra dang rtags med par yang ci zhig ltar dran par byed pa rang nyid gang gis bya ba de ltar rtogs pa'i blo de ci yang mi
[\[8b.3\]]'gyur ram/_cig_/mchod sbyin la sogs don bya ba'i/_/bdag la lung kun mtshungs pa'i phyir/_/de yi kun gyis byed min te/_/rig byed la yang mi mtshungs sam/_/dam pas rtsi ba min zhe na/_/phan tshun brten par 'gyur ba yin/_/dam pa rig byed don spyod las/_/de yi tshad ma'ang de
[\[8b.4\]]spyod las/_/gzhan yang /_bram ze la sogs pa dag kyang /_/lung gzhan dang ni 'brel bar 'gyur/_/de dag sdig la dga' min pas/_/mi 'gyur ba ni nyid ce na/_/sdig dang cig shos rnam gzhag 'di/_/tshad ma gang las 'ong ba yin/_/bram ze min pas sdig bdag nyid/_/sdig
[\[8b.5\]]phyir bram ze min dag nyid/_/gzhan yang rigs dang rus dang ni/_/bya ba sogs las bram ze sogs/_/rnam dbye shes par nus min ni/_/gang phyir bram ze khyad can 'gyur/_/bram ze la sogs pa'i ngo bo ni ji ltar yang tshad ma'i spyod yul du gyur pa ma yin no/_/de ni rigs dang ldan pa'i mtshan
[\[8b.6\]]nyid dam/_rus kyi mtshan nyid dam/_bya ba'am nus pa'i khyad par du 'phags pa dang ldan pa zhig yin grang na/_re zhig ba lang nyid la sogs pa'i rigs ltar de'i rigs rnam pa'i khyad par nyid las 'ga' zhig nges par gzung bar ni mi nus te/_rnam pa 'chol bar mthong ba'i phyir ro/_/dmangs
[\[8b.7\]]rigs la sogs par 'dod pa rnams kyi rnam pa yang de nyid yin par dmigs so/_/khu yu la sogs pa'i rnam pa ltar/_kauN+Di n+ya la sogs pa la yang rigs mi mthun par 'dod pa bsal ba dang /_mi mthun pa'i bsal ba ni ma dmigs so/_/de nyid kyi phyir gsal ba 'chol bas the tshom gyi
[\[9a\]]
[\[9a.1\]]yul yin pa'i phyir/_nye bar bstan pa dang bcas pa'i mngon sum tshad ma yin no zhe na/_mngon sum don la gzhan gyis ni/_/nyer bstan tshad mar rigs ma yin/_/nye bar bstan pa 'jig rten rnams/_/gzhan du 'jug par byed pa yin/_/gal te bram ze nyid la
[\[9a.2\]]sogs pa'i rigs mngon sum gyis mthong na/_gzhan gyis nye bar bstan pa don med de/_mngon sum gyi don la gzhan gyis nye bar bstan pa ni chen po ma yin no/_/de ltar yin no zhe na ni gzhan gyis nye bar bstan pa las the tshom du mi 'gyur bar bya ba de nyid kyi phyir mngon sum lhan cig pa la
[\[9a.3\]]ltos pa yin no zhe na/_gal te mngon sum nyer bstan la/_/ltos med don grub byed yin na/_/nyer bstan de ni bden nyid du/_/sgrub nus de lta min na min/_/gang gi tshe mngon sum dang nye bar bstan pa 'ba' zhig nus pa med pa de'i tshe ni so so nus pa med pa gnyis lhan cig tu gyur kyang de dang
[\[9a.4\]]'dra ba nyid yin pa'i phyir rigs 'dzin par nus par mi 'gyur ro/_/tshogs pas nus so zhe na/_de ni med de/_thams cad 'bras bu mthong ba las/_/tshogs pa yin zhes rtogs par 'gyur/_/myu gu sogs bzhin 'dir yang ni/_/'bras bu cung zad mthong ba med/_/bum pa dang snam bu ni
[\[9a.5\]]'bras kyi myu gu 'am/_gzhan du tshogs par 'gyur ba ma yin te/_de ni rjes su 'gro ba dang ldog pa dag las chu la sogs pa nyid yin par ma thong ba'i phyir ro/_/'dir ni de bzhin du rigs nges pa'i mtshan nyid kyi 'bras bu dmigs pa ma yin no/_/gang gi tshe gser la sogs pa'i nye bar
[\[9a.6\]]bstan pa mi bden par dogs pa de'i tshe ni de mngon sum du mthong bas bzlog go/_/de bzhin du rigs kyi nye bar bstan pa mi bden par dogs pa/_mngon sum gyis bden pa'i rigs kyi rang bzhin 'dzin pa'i rgyu las bzlog pa ni ma yin no/_/gser la sogs pa la ni rang bzhin gyi khyad par yod
[\[9a.7\]]pa'i phyir 'di lta bur gyur pa nyid ni gser yin no zhes bya bas mthong ba'i tha snyad rdzogs pa'i phyir nyams pa 'ga' yang med do/_/der ni 'di lta bur gyur pa nyid ni bram ze'o zhes rkang pa brkyang btsam skyabs ma yin te/_don dam pa'i 'jig rten pha rol gyi tha snyad 'dod pa bslus par 'gyur ba'i phyir
[\[9b\]]
[\[9b.1\]]ro/_/gser ni ngag mthun pa nyid kyis bden par 'gyur gyi bram ze ni ma yin no/_/gzhan yang der dogs na rigs kyi nye bar bstan pa gzhan la sogs pa'i nges par rtogs pa nyid byed kyi thabs gzhan ni med do/_/'on te 'don pa la sogs pa bya ba'i khyad par gyis shes kyi nye bar bstan
[\[9b.2\]]pa tsam las ni ma yin no zhe na/_de yang ma yin te/_bram ze yin na bya ba bya'o/_/bya ba las ni bram ze min/_/rigs nges pa dang bral ba yi/_/legs par byed pa'ang med pa nyid/_/rigs dang bral ba'i 'don pa dang /_/'don du 'jug pa'i 'du byed pa la sogs pa ni bram ze nyid la
[\[9b.3\]]sogs pa sgrub par byed pa ma yin te/_de lta bu thams cad bram zer thal ba'i phyir ro/_/gzhan yang /_gal te mngon sum yan gar bas/_/rigs ni rtogs pa ma yin na/_/tshig las de mi rtogs pa la'ang /_/'gal ba yod pa ma yin no/_/re zhig dang po 'jug pa'i mngon sum ni bram ze
[\[9b.4\]]nyid la sogs pa'i rnam par dbye ba sgrub par nus pa ma yin te/_des na gzhan gyi nye bar bstan pa la ltos pa yin no/_/gal te mngon sum gyis ma rtogs na ni brjod pas kyang mi rtogs pa nyid de/_brjod pa de yang dmigs pa nyid ston par byed pa yin pa'i phyir ro/_/ma shes par zhugs
[\[9b.5\]]pa'i skyes bu'i tshig ni nges pa skyed par byed pa ma yin no/_/ji ltar khyod kyis de rtogs zhes skyes bu la brgal zhing brtag pa na rus dang 'du byed pa la sogs pa nyid yongs su shes pa'i yul du nye bar ston gyi rigs dmigs par brjod pa ni ma yin no/_/de nyid rigs yin no zhe na/_'di la lan
[\[9b.6\]]btab zin te/_bram ze nyid yin na bya ba yod par 'gyur gyi/_de nyid ni bram ze nyid ma yin no/_/'on te/_rus kyi mtshan nyid rigs yin na/_/de lta yin na tshangs pa las/_/skyes pa bram ze yin zhes brjod/_/tshangs pa las skyes bram ze na/_/ha cang thal bar 'gyur ba yin/_/tshangs pa'i lus
[\[9b.7\]]las ma skyes pa/_/'ga' yang gzhan na yod ma yin/_/bar du rigs tha dad ce na/_/rgyu mtshan med par ji ltar 'gyur/_/bar du bya ba tha dad phyir/_/rus kyi dgos pa ci yang med/_/'on te bram ze la sogs rus/_/tha dad thog med yin 'dod na/_/tshad ma 'jug pa med pa'i phyir/_/de
[\[10a\]]
[\[10a.1\]]ni ji ltar shes par 'gyur/_/de ni yongs su ma shes phyir/_/bya ba bya min nyid du thal/_/de yi bya ba mi shes phyir/_/bya ba med par thal bar 'gyur/_/rus ni rnam par ma chad kyang /_/shes par nus pa ma yin no/_/rus kyi dngos po 'ga' yang ni/_/rnam chad med par
[\[10a.2\]]nges ma yin/_/de lta min na su ta dang /_/gting ring gtum por ji ltar 'gyur/_/gal te de dag de shes pas/_/shes na nges pa yod ma yin/_/'di ni thog med rus brgyud de/_/bud med 'khrul pa med do zhes/_/ji ltar shes 'gyur bud med ni/_/rtag tu 'dod pas gzir ba yin/_/
[\[10a.3\]]dang po bram ze gnas 'gyur na/_/de yi rus ni srid pa nyid/_/de mi nus na ji ltar rus/_/'di ni dmus long brgyud pa nyid/_/rgyal rigs rje rigs dmangs rigs rnams/_/'on te nus pa'i khyad par dang /_/ldan pa bram ze yin 'dod na/_/da ltar nus pa phul byung ba/_/'ga' la'ang
[\[10a.4\]]dmigs pa yod ma yin/_/gal te sngon dus su thos na/_/kun la yin phyir tshig don med/_/lung kun las ni rab grags pa/_/nus pa phul byung chen po can/_/rnal 'byor grub pa can rnams sngon/_/gdon mi za bar rab tu grags/_/de phyir nus pa'i khyad par dang /_/ldan pa bram
[\[10a.5\]]zer rigs ma yin/_/gsal ba bram ze la sogs par/_/sgrub byed rig byed tshig 'ga' yang /_/yod min spyi yi tshig de ni/_/ma brjod pa dang mtshungs pa nyid/_/rig byed du lhas byin la sogs pa bram ze nyid du nye bar ston pa ni med de/_thams cad kyi tshe med pa'i phyir dang /_rig byed
[\[10a.6\]]ni gtan du yod pa'i phyir ro/_/don med pa'i dus ni rig byed nye bar ston pa ci ltar don dang ldan pa yin gang gi tshe 'byung bar 'gyur ba de'i tshe de ltar yin no zhe na/_don med pa yi rig byed phyis/_/ji ltar don dang 'brel bar 'gyur/_/bya ba med pa'i rang bzhin ni/_/ci ltar de la byed par
[\[10a.7\]]'gyur/_/don yod pa dang med pa ni rig byed la khyad par dmigs pa ni ma yin no/_/thams cad kyi tshe de'i rang bzhin nyid yin na ji ltar rnam par dbye ba 'di rtogs par 'gyur/_des na bram ze nyid la sogs pa de ni mngon sum dang nye bar bstan pa dang /_gnyi ga dang rig byed las kyang rtogs
[\[10b\]]
[\[10b.1\]]pa ma yin no/_/de mi rtogs na ji ltar nye bar sbyor te/_de'i phyir des bya ba ci yod/_des na bram ze ni tha snyad tsam du grub pa yin no/_/de'i phyir rig byed las bram ze la yang don byed pa'i tshul byed pa ma yin pa'i phyir ji ltar rig byed las tha snyad mi slu ba yin/_'ga' zhig gi tha
[\[10b.2\]]snyad ni rig byed las bzlog pa las kyang yin pa'i phyir/_rig byed dang rig byed ma yin pa dag khyad par med do/_/de'i phyir yongs su ma brtags pa'i rig byed kyis nges par sbyor ba tsam gyis ni 'jug par mi rigs te/_des na 'jug par byed pa ma yin pa'i phyir tshad ma ma yin pa nyid
[\[10b.3\]]do/_/'on te nges par sbyor ba ni nges par sbyor ba po'i chos yin no zhe na/_de ni mi rigs te/_nges sbyor byed po grub dngos phyir/_/nges par sbyor ba'ang grub pa nyid/_/nges sbyor bsgrub byar mi 'gyur te/_/grub pa ji ltar bsgrub bya yin/_/grub pa gzhan la ltos med pa/_/ci ltar
[\[10b.4\]]yang bsgrub par rigs pa ma yin te/_de ltar yin no zhe na ni grub pa 'phro 'chad pa med pa'i phyir tshad ma don med par 'gyur ro/_/'on te nges par sbyor ba byed pa po'i chos yin yang /_nges par sbyar ba dang /_yul la ltos nas nges par sbyor ba de lta bu nyid du 'gyur ba yin no/_/nges par
[\[10b.5\]]sbyar bya dang bral ba'i/_/nges sbyor 'ga' yang rtogs pa med/_/de bzhin nges sbyor yul med par/_/nges sbyor nyid ni yod ma yin/_/'di ltar/_bdag ni 'di yi yul 'di la/_/nges par sbyor ro zhes rtogs te/_/gang phyir nges sbyor bskul byed kyi/_/rang bzhin 'gar yang yul med
[\[10b.6\]]min/_/nges par sbyor ba'ang sbyar bya yi/_/bdag tu de ni 'gyur ma yin/_/de lta bu'i nges par sbyor ba de yang bsgrub bya nyid yin te/_rang gi bya ba sgrub pa med par nges par sbyor ba bsgrubs so zhes bya bar ni mi 'gyur ro zhe na/_de lta na ni khams nyid kyi don dang /_nges par sbyor ba dang /_goms
[\[10b.7\]]pa rnams kyi phan tshun 'brel pa nges par sbyor ba yin na/_de yang rtogs pa'i dus na med pas de ci ltar na nges par sbyor ba'i dag gi don dmigs pa med pa nyid du mi 'gyur/_khams kyi don la sogs pa phan tshun ltos pa la tha dad pa'i nges par sbyor ba gzhan ni dmigs pa yang med do/_/
[\[11a\]]
[\[11a.1\]]rim gyis rgyu dang 'bras bu'i dngos po rnam par gnas pa rnams kyi 'brel pa yang snang ba'i spyod yul du 'gyur ba med do/_/rang gi ngo bo snang ba ni yod pa'i yul can yin pa'i phyir dang gzhan gyi ngo bo snang ba ni de snang ba ma yin pa'i phyir ro/_/gzhan ni gzhan gyi ngo bor
[\[11a.2\]]snang ba ma yin no/_/de lta yin dang mnyan pa ni dmigs pa med pa gzhan sel ba'i yul can nyid do/_/'di ltar sbyin sreg la sogs pa gyis shig ces sbyin sreg byed pa po bdag nyid rtogs pa'i yul du gyur par bsams nas 'jug go/_/byed pa po nyid kyang bya ba'i mthar thug pa yin
[\[11a.3\]]na/_rtogs pa'i dus na ni de yod pa ma yin no/_/sgras ni sngar ma rtogs pa rtogs par nus pa'ang ma yin te gang gis sngar sbyin sreg la sogs pa'i bya ba dang 'brel pa gzhan rtogs pa de nyid bdag gam gzhan la de lta bu'i dngos por rtogs kyi gzhan ni ma yin no/_/sngon gyi rjes su 'brangs
[\[11a.4\]]nas rtogs pa 'di ni gzhan sel ba'i yul can gyi bdag nyid las mi 'da'o mngon sum las ni sngar byed pa po nyid du rtogs pa yang ma yin te/_sngon dang phyi ma la mngon sum mi 'jug pa'i phyir ro/_/tha snyad pa'i mngon sum la ltos nas ni rtogs so zhes brjod do/_/thams cad du sngon rtogs
[\[11a.5\]]pa'i rjes su 'brangs nas bdag nyid byed pa por rtogs pa yin no/_/ci ste yang 'di byed pa po nyid du bskul bar bya ba ni ma yin gyi/_'on kyang dbang du bya ba nyid du'o/_/mi byed pa ni byed pa por 'gyur ba ma yin gyi rung ba nyid kyi dbang du bya ba nyid du ni 'gyur zhe na/_de yang ma yin te/_yul
[\[11a.6\]]'ga' zhig la rung ba nyid/_/yul med par ni de ma yin/_/yul ni dbang po las 'das na/_/rung ba nyid ni ji ltar rtogs/_/rung ba nyid kyi yul dang rang gi bya ba ma shes par ni yul de'i khyad par can rung ba nyid kyi rang bzhin du rtogs pa ma yin no/_/des ni byed pa po bzhin du 'dir yang
[\[11a.7\]]nyes par 'gyur ba nyid do/_/dpyod pa'i yul las 'das 'gyur ba'i/_/nges sbyor slob dpon man ngag las/_/rnam dpyod la ni dpyod rnams kyis/_/ngag gi don du ji ltar 'dod/_/rnam par dpyad na nges par sbyor ba ni 'ga' yang med do/_/ji ltar brtags pa mi rung ba'i phyir ro/_/gzhan
[\[11b\]]
[\[11b.1\]]dag bya ba dag pa yi/_/rang bzhin nges sbyor brjod dam ci/_/yan gar bskul ba'am bya ba dang /_/'brel pa'am 'on te bzlog pa yin/_/gtso phyir bya ba'i rang bzhin ci/_/nges sbyor yin par 'dod pa'am/_/de gtso yin phyir skul byed la/_/yin par gzhan dag brjod dam ci/_/bya ba
[\[11b.2\]]dang ni bskul ba'o/_/'brel pa nges phyir nyid dam ci/_/'on te nges sbyor tshogs pa'am/_/de gnyis las gzhan gang yin pa'am/_/de bzhin 'khrul 'khor la gnas pa'am/_/ci de dpyad bya'i rang bzhin nam/_/yang na nges sbyor skyes bu zhes/_/phyogs ni gzhan gyis byas pa yin/_/
[\[11b.3\]]bya ba dag pa nges sbyor du/_/smra ba rnams kyi 'dod pa ni/_/gang phyir nges sbyor rkyen don dang /_/dag par rtogs dang bya ba yi/_/rang bzhin yin pa nges na 'dir/_/de ni bya ba dag par 'dod/_/de yi khyad par gzhan dag ni/_/cung zad rtogs pa gang yin te/_/rkyen gyi don du rigs min te/_/
[\[11b.4\]]khams don mtho ris 'dod pa bzhin/_/'dir ni de yi khyad par du/_/'dod pa'i skul byed gang yin te/_/rkyen gyis brjod bya min pa'i phyir/_/bya ba dag pa nges sbyor nyid/_/bskul ba dag pa nges sbyor du/_/bskul ba dag pa thams cad du/_/'dir ni nges sbyor yin par rtogs/_/gang
[\[11b.5\]]phyir 'ga' yang ma bskul bar/_/rang bzhin nges sbyor rtogs ma yin/_/bskul ba dang 'brel pa'i bya ba nges sbyor yin pa'i phyogs ni/_'dir ni nga yi bya ba zhes/_/gang tshe de ltar sngar shes na/_/rang grub bya phyir skul byed do/_/der 'gyur gzhan du der mi 'gyur/_/bya ba dang 'brel ba'i
[\[11b.6\]]bskul bar smra ba dag brjod pa ni/_'dir ni 'gar yang bya med par/_/skyes bu bskul bar bya ba min/_/des ni bya ba dang 'brel ba'i/_/bskul ba nges sbyor yin par brjod/_/nye bar btags nas 'jug par byed pa'i bya ba nyid 'jug byed du smra ba na re/_bya ba bskul ba'i yul yin gyi/_/de
[\[11b.7\]]ni rang nyid skul byed min/_/gzhal bya la ni tshad ma yi/_/byed pa nye bar btags pa yin/_/gzhan dag na re ni gnyi ga'i 'brel pa nyid nges par sbyor ba yin no zhes 'dzer te/_bskul ba med par 'bras bu 'am/_/'bras med bskul ba 'ga' yang ni/_/skul bar byed pa min des
[\[12a\]]
[\[12a.1\]]na/_/'bral ba nges sbyor yin par 'dod/_/tshogs par smra ba'i bsam pa ni/_/gnyis po 'di nyid phan tshun du/_/med na mi 'byung bar rtogs te/_/gang phyir nges sbyor bya ba dang /_/bskul ba dag gi tshogs par 'dod/_/gzhan dag ni gnyi ga'i rang bzhin las
[\[12a.2\]]nges par sbyor ba ngag gi don yin par 'dzer te/_gang phyir grub cig tshangs pa ni/_/rtag tu man ngag la ltos so/_/gang phyir de ni bya min te/_/de ni skul byed ga la yin/_/'khrul 'khor la gnas pa nges sbyor du smra ba rnams kyi lta ba ni/_/gang 'ga' gang du 'dod ldan pa/_/de ni
[\[12a.3\]]nges sbyor yin na der/_/bdag nyid yul la gnas par ni/_/bsams nas rab tu 'jug pa yin/_/longs spyad par bya ba'i rang bzhin nges par sbyor ba yin par 'dod pa rnams rab tu smra ba ni/_'di ni nga yi dpyad bya zhes/_/de ltar dpyad bya'i rang bzhin rtogs/_/nga yi zhes ni rnam shes
[\[12a.4\]]pa/_/za po nyid la rnam par gnas/_/bdag po nyid du mngon rlom pa/_/spyod pa gang du yin pa de/_/de nyid spyad byar shes bya ste/_/de nyid rang gi yin par brjod/_/gang gis 'di ni nga yi zhes/_/bsgrub bya'i ngo bo rnam shes pa/_/de ni bsgrub bya'i rang bzhin gyis/_/rang gi longs spyod
[\[12a.5\]]yin par brjod/_/grub pa'i longs spyod gang yin te/_/de tsam gyis ni nges sbyor min/_/longs spyod bsgrub bya nyid kyis 'dir/_/skul byed yin phyir nges sbyor nyid/_/skyes bu nges par sbyor bar smra ba dag brjod pa ni/_/'di ni nga yi bya ba zhes/_/de ltar skyes bu rtag tu sems/_/skyes bu'i
[\[12a.6\]]bya ba khyad par can/_/nges sbyor brjod bya'ang de nyid yin/_/bya ba grub par gyur pa na/_/de tshe skyes bu de ldan par/_/bsgrub bar 'gyur phyir de ltar na/_/skyes bu ngag gi don du brtson/_/ngag gi don thams cad la dbye ba rnam pa brgyad de/_nges par sbyor ba tshad ma'am/_/yang na gzhal bya
[\[12a.7\]]yin nam de/_/gnyi ga dag dang bral ba 'am/_/yang na gnyi ga'i ngo bo yin/_/sgra yi byed pa'i rang bzhin nam/_/yang na skyes bu'i byed pa'am/_/gnyi ga'i byed pa'i rang bzhin nam/_/gnyi ga'i byed pa min pa nyid/_/'dir brjod pa nyid thams cad 'brel pa ma yin te/_'di ltar/_bya ba
[\[12b\]]
[\[12b.1\]]bskul ba dang bral ba/_/nges par sbyar ba med pa ni/_/nges sbyor zhes ni rab brjod pa/_/'ga' yang nye bar sbyor ma yin/_/gang tshe bya ba dag pa la/_/nges sbyor sgra ni 'jug 'dod pa/_/nges par sbyor ba ming tsam du/_/'gyur ba gang gis zlog par byed/_/gang du skyes bu byed pa la/_/sbyor
[\[12b.2\]]ba rtogs pa yod min pa/_/grub dang 'das sogs rtogs pa bzhin/_/nges sbyor zhes byar ji ltar rigs/_/nges sbyor yin par 'jig rten 'dod/_/nges par sbyor bar bya ba'i chos/_/de nyid bya ba yin zhe na/_/grub phyir de ni bsgrub bya min/_/gal te nges par sbyor ba 'di/_/bsgrub bya
[\[12b.3\]]nyid du nyer brjod na/_/de yi yul la nyer btags pas/_/de nyid du ni rab tu brjod/_/de ni ma grub pa nyid na/_/ji ltar skul byed rang bzhin yin/_/gal te 'di yi bsgrub bya ni/_/rtogs pa skul byed yin 'dod na/_/bsgrub bya rab tu ma grub dang /_/rtogs pa grub pa'i bdag nyid can/_/
[\[12b.4\]]phan tshun du ni 'gal ba dag_/gcig la ji ltar 'dod pa yin/_/gal te bsgrub bya'i rang bzhin du/_/shes pa de ni skul byed na/_/nges sbyor rtogs pa nyid yin 'gyur/_/de nyid du na nges sbyor med/_/de bzhin du/_gal te nges sbyor dag don na/_/tshad ma ci zhig yin par 'gyur/_/
[\[12b.5\]]nges sbyor tshad ma'i rang bzhin nyid/_/yin na gzhal bya gang zhig yin/_/gal te nges sbyor de nyid du/_/skyes bu'i bya bar 'dod na ni/_/skyes bu yi ni bya ba de/_/bsgom nyid rjod byed gzhan yin no/_/ngag gi bya ba'i phyogs la ni/_/sgra yi bsgom par 'gyur ba yin/_/ling nga la sogs
[\[12b.6\]]sgra yi bdag_/bya ba gzhan du brjod pa yin/_/de nyid sgra yi las 'gyur bas/_/skyes bu ji ltar 'jug pa yin/_/gal te rang gi bya ba la/_/'jug pa sgra yis ma bskul na/_/'di ni ji ltar sgra yis ni/_/bskul ba med par 'jug par 'gyur/_/sgra yis bskul na de yi blo/_/dmigs
[\[12b.7\]]pa med pa nyid du 'gyur/_/de bzhin du 'khrul 'khor du zhugs pa la sogs pa ngag gi don yin pa la yang nyes pa brjod par bya'o/_/'di ltar/_'khrul 'khor dmigs pas spyad bya dang /_/spyod pa'i 'brel pa brjod pa yin/_/de tshe 'brel med skyes bu ni/_/spyad bya'i bdag la gnas
[\[13a\]]
[\[13a.1\]]pa'ang min/_/rtogs pa'i dus na thams cad ni/_/bsgrub bya nyid kyis rang bzhin med/_/de nyid de yi rang bzhin ni/_/ma yin bsgrub bya nyams 'gyur phyir/_/de ltar na nges par sbyor ba bsal ba yin no/_/da ni bsgom pa dpyad par bya'o/_/
[\[13a.2\]]sgom pa ni rnam pa gnyi ga ste/_sgra'i bsgom pa dang /_don gyi bsgom pa'o/_/ji skad du/_ling nga sogs pa sgra yi gnas/_/sgom pa gzhan du brjod pa yin/_/kun 'dod bshad pa thams cad la/_/yod pa 'di ni gzhan yin no/_/zhes bshad pa yin no/_/sgra'i sgom pa ni sgra'i byed
[\[13a.3\]]pa ste/_sgras ni skyes bu'i byed pa sgom pa yin la/_skyes bu'i byed pas ni khams kyi don/_khams kyi don gyis ni 'bras bu'o zhe na/_de yang mi 'thad de/_sgra'i byed pa ni sgra'i brjod bya ma yin no/_/sgra ni de la ltos te byed pa po yin gyi/_brjod par bya ba ni ma yin no/_/ci ste rtogs par
[\[13a.4\]]byed pa yin te/_'di ltar/_sgra brjod pa las mi rnams kyis/_/bdag nyid nges par sbyar bar rtogs/_/nges par sbyor ba'ang bsgom pa las/_/gzhan pa ci zhig brtag par bya/_/sgra'i bsgom pa nyid la nges par sbyor ba zhes ming gzhan gyis brjod pa yin no zhe na/_de ni ma yin te/_gal
[\[13a.5\]]te sgra'i byed pa yin na brda ma bzung bas ci ltar mi rtogs/_rang gi ngo bo nyid kyis nges par sbyor bar byed pa nyid yin na/_brda 'dzin pa nye bar mkho ba ma yin no/_/de nyid tshogs pa yin no zhe na/_gal te bskul ba'am bsgom pa la byed pa yin na/_de nyid tshogs pa yin pa 'di rigs
[\[13a.6\]]pa ma yin nam/_gang gi phyir/_brda 'dzin pa yi tshogs pa ni/_/don rig pa la byed yin na/_/don rtogs pa yi skyes bu ni/_/rang nyid kho na 'jug par 'gyur ro/_/'di gyis shig ces bya bas bskul ba dang gsol ba 'debs pa nyid rtogs par 'gyur te/_de ma rtogs na nges par sbyor
[\[13a.7\]]ba nyid rtogs pa ma yin no/_/nges par sbyar ba zhes bya ba ni/_'bras bu la byed pa 'jug pa nyid do/_/nges par sbyor ba po ni 'bras bu la byed pa'i gnas skabs rtogs par byas nas/_nges par sbyor ba yin no/_/de yang de'i 'byung bar 'gyur ba'i gnas skabs yin gyi/_rang gi ngo bos mngon
[\[13b\]]
[\[13b.1\]]sum du byed par nus pa ni ma yin no/_/rang gi ngo bo mngon sum du byed na ni de nyid kyi tshe thams cad 'grub pa'i phyir nges par sbyor ba 'bras bu dang bcas par mi 'gyur ro/_/ji ltar rab tu sbyor der/_/gnod pa'i rtogs pa can yin pa/_/sbyar bar bya ba'ang de bzhin te/_/sgra ni blo don rjod byed
[\[13b.2\]]yin/_/ji ltar rab tu sbyar bar bya ba rang gi bya bas stong par bdag nyid rtogs pas rab tu sbyor bar byed pa'i rtogs pa la gnod par 'gyur ba'i phyir rab tu sbyor bar byed pa dmigs pa med pa de bzhin du/_rab tu sbyar bar bya ba'i rtogs pa yang de nyid kyis bdag nyid rang gi bya ba dang mi ldan
[\[13b.3\]]par rtogs pas gnod pa yin no/_/de'i rtogs pa de ni sgra las yin no zhe na/_de ni med de sgra de yang blo'i don nyid gsal bar byed pa yin te/_bdag gis de ltar bstan to/_/bdag gis de ltar rtogs so zhes gnyi ga yang lhag par zhen pa'i phyir ro/_/yang na 'di'i bsam pa yin nam ma yin
[\[13b.4\]]yang rung ste bdag gis ni re zhig de ltar rtogs so zhe'am/_de bzhin du don de bzhin yin nam ma yin yang rung ste/_bdag gis re zhig de ltar rtogs so zhe'am/_de'i phyir bshad pa/_'chad pa po yi byed pa'i yul/_/don gang blo la rab gsal ba/_/sgra ni de la tshad ma nyid/_/don gyi de nyid
[\[13b.5\]]rgyu can min/_/'chad pa po yi byed pa'i yul/_/zhes bya ba ni gang la smra ba po yod pa'o/_/blo la rab gsal ba zhes bya ba ni gang la de med pa'o/_/yang na brjod pa de nyid las de la smra ba po yod par rtogs te/_rigs gang las zhes bya ba'i tshul gyis so/_/yang na de dang khyad par med pa'i
[\[13b.6\]]phyir thams cad kyang skyes bus ma byas pa nyid do/_/skyes bus byas pas gnod pa'i phyir de lta ma yin no zhe na/_skyes bus ma byas pa dbang po las 'das pa'i phyir der yang gnod par byed pa ma yin no zhes bya ba de ga las/_yang na tshig de ni skyes bus ma byas pa nyid yod do/_/skyes bu 'di ngas
[\[13b.7\]]byas so snyam pa ni 'khrul pa yin te/_'di ltar/_shin tu nyams gzhung gang yin pa/_/'ga' la rab tu gsal 'gyur ba/_/dran pa nyams phyir nga yis ni/_/byas pas yin zhes mngon rlom 'gyur/_/snyan dngags kyang skye ba gzhan du nyams su myong ba'i gzhung 'di nyid snyan dngags mkhan gyis
[\[14a\]]
[\[14a.1\]]rtogs pa ma yin no zhes bya ba 'di ga las yin/_de lta yin na thams cad skyes bus ma byas par 'gyur ro/_/de gzhan du don med par yang 'gyur na de las skyes bus ma byas pa nyid don med par 'gyur ro zhe na/_rig byed la yang 'di mtshungs te/_/de la'ang don
[\[14a.2\]]med pa nyid mthong /_/don gzhan nyid du rtogs na ni/_/gnyi ga la yang mtshungs par 'gyur/_/don med pa dang skyes bus ma byas par rtogs pa ni rig byed dang rig byed ma yin pa dag la mtshungs pa nyid do/_/don gzhan du rtogs na don med pa ma yin no zhe na/_bden pa'i don du rtogs pa
[\[14a.3\]]ni/_/skyes bus byas par de brtag bya/_/mi bden don du snang ba ni/_/dang por rig byed nyid las yin/_/de'i phyir bshad pa ni/_'chad pa po'i byed pa'i yul zhes bya ba la sogs pa yin no/_/dang po rig byed kyi don yongs su spangs nas/_blo'i bya ba'i yul gyi don gang yin pa de la ni/_
[\[14a.4\]]skyes bu'i blo nyid tshad ma yin gyi/_sgra ni don gyi de nyid kyi rgyu can ma yin no zhes tshig bcos te 'brel lo/_/'di ltar dang po rig byed kyi/_/don de mi yis yongs spangs nas/_/tshad mas yongs su dag pa'i don/_/rtogs byed de blo tshad ma yin/_/de yang rig byed don yin zhes/_/khyed kyis
[\[14a.5\]]'di la tshad ma med/_/rig byed dbang gis skyes pa'i phyir/_/zhe na dang po ci phyir min/_/gal te de yang de don na/_/ji ltar rig byed don med min/_/de lta na yang skyes byas min/_/the tshom za bas tshad ma yin/_/rig byed kyi don de kho na nyid dang po med pa'i phyir te/_phyugs 'dod
[\[14a.6\]]pas tse tra ba'i mchod sbyin bya'o zhes bya ba don med pa'i phyir ro/_/der las nyams pa'i phyir ro zhe na ma yin te tshad ma med pa'i phyir ro/_/don gzhan rtogs pa ni skyes bu'i 'bad pas yin pa'i phyir skyes bus byas par 'gyur ro/_/de skad du yang sgra dang rtags med par de ci ltar yang
[\[14a.7\]]rang nyid dran par mi 'gyur ram zhes bshad pa yin no/_/rig byed las bdag nyid nges par sbyor ro snyam pa thams cad ni sngon gyi rjes su 'brang bas yin no/_/nges par sbyor ba ni sgra'i bya ba'i rang bzhin yin te/_gal te de dag gi don yin pa de ltar na lha sbyin 'tshed par byed do zhes bya
[\[14b\]]
[\[14b.1\]]bas byed pa po ma brjod pa'i phyir/_byed pa po dang /_byed pa dag la gsum pa'o zhes gsum par 'gyur ro/_/byed pa po brjod na ni ma brjod pa'i skabs kyis ting nge 'dzin nyid kyis brjod pa'i phyir mi 'gyur ro/_/gzhan yang 'tshed par byed do zhes bya bas byed pa po yang rtogs so/_/
[\[14b.2\]]bya ba'i shugs kyis byed pa po 'phangs pa'i phyir de ltar rtogs so zhe na/_ma yin te/_de ltar yin na rim gyis ni/_/rtogs gyur dang po sgom rtogs shing /_/gang phyir de yi shugs kyis ni/_/byed pa po ni rtogs pa yin/_/rim gyis rtogs par ni dmigs pa ma yin no/_/gnyis kyi
[\[14b.3\]]tshig dang mang po'i tshig tu yang mi 'gyur te/_bya ba gcig yin pa'i phyir ro/_/'on te byed pa po tha dad pa'i phyir bya ba tha dad pa yin no zhe na/_lha sbyin dang mchod sbyin dag re lde byed do zhes pa shin tu ma 'brel pa chen por 'gyur ro/_/bya ba gcig yin pa'i phyir ro/_/las gcig byed na bya ba
[\[14b.4\]]na/_/gcig 'gyur byed po tha dad pas/_/tha dad par 'gyur de lta na/_/mkhas pas ci ltar bya bar 'gyur/_/gal te lhas byin dang mchod sbyin dag gis 'dug go zhes khams kyi don tha mi dad pa'i phyir/_gcig gi tshig tu 'gyur ba ma yin nam/_khams kyi don de yang nges par sbyor ba ni ma
[\[14b.5\]]yin te/_nges par sbyor ba ni rkyen gyi don yin pa'i phyir ro/_/de yang khams kyi don las gzhan byed pa po'i bsgrub bya yin pas/_de ni byed pa po tha dad pas tha dad pa yin no/_/des na re lde byed pa dag ces bya bar 'gyur ro/_/khams kyi don yan gar ba ni byed pa po yang tha dad pas tha dad pa ma
[\[14b.6\]]yin no zhe na/_de ni ma yin te/_gal te 'brel phyir tha dad na/_/khams kyi don yang de 'gyur te/_/de yang bsgrub bya nyid yin phyir/_/de tha dad pas tha dad 'gyur/_/kha bo cag gi lta nan na/_/tha dad tha dad min pa yi/_/rnam gzhag brjod 'dod gzhan dbang phyir/_/byed po la yang brjod
[\[14b.7\]]pas na/_/'di dag thams cad 'thad pa yin/_/bya ba ni byed pa po dang las las tha dad par brjod par 'dod pa yin la/_gang gi tshe de yi ge las brjod kyi byed pa po ma yin pa de'i tshe byed pa po'i gsum par 'gyur ro/_/gang gi tshe brjod pa de'i tshe ni dang po'i don yin pa'i phyir dang por 'gyur ro/_/
[\[15a\]]
[\[15a.1\]]bdag nyid chen pos byed do/_/bdag nyid chen po byed do zhes bya ba bzhin no/_/gang tshe sgom pa'i don de ni/_/tha dad brjod par 'dod gyur cing /_/yi ge la yis mngon brjod na/_/byed pa po yi gsum par 'dod/_/gang tshe tha dad med pa de/_/brjod 'dod byed
[\[15a.2\]]po las brjod na/_/byed po'i gsum pa de nyid kyis/_/brjod phyir med par khong du chud/_/gang gi tshe byed pa po'i bya ba yin pa de'i tshe/_ting ngas rtogs par bya ba yin la de nyid kyang bsgom pa yin no/_/de skad du yang las kyi sgra ni dngos po'i don yin la/_bsgom pas na dngos po ste/_bskul
[\[15a.3\]]ba'i rkyen to zhes bshad do/_/de ltar yin dang de ni bsgom pa nyid yin la/_bsgom pa yang byed pa po'i bya ba yin no/_/byed pa po bskul ba de ni rang gi bya ba la 'jug pa yin no/_/nges par sbyor ba ni de'i lhag ma yin pa'i phyir dang de gtso bor gyur pa ma yin pa'i phyir ngag gi don nyid ma yin no/_/
[\[15a.4\]]sgom pa nges par sbyar ba khyad par can yin pa'i phyir yang de ltar rtogs pa ni nges par 'jug pa yin no/_/'dir rang gi bya ba rtogs pa nyid kyis mi 'jug par yang ji ltar 'gyur te/_de lta ma yin na rang gi bya ba la bskul ba nyid du mi 'gyur ro zhe na/_de ni mi 'thad de/_'bras bu med
[\[15a.5\]]par nges pa yi/_/bya ba nyid ces sems sam ci/_/gal te de ltar ma yin na/_/'bras bu rtogs pa ga las yin/_/gal te 'di ni gdon mi za bar nga'i bya ba yin no zhes 'dod na/_de ni mi rigs te/_'bras bu dang bcas pa ma mthong bar 'di nga'i bya ba yin no zhes rtogs pa ni 'ga'
[\[15a.6\]]yang med de/_'bras bu dang bcas pa nyid kyis 'jug pa yin na/_'bras bu dang bcas pa rtogs pa ma yin no zhes bstan zin to/_/gzhan yang /_sbyin byed 'tshed byed ces bya 'dir/_/mchod sbyin don las tha dad pa'i/_/bsgom bya rtogs pa yod min na/_/de ni ngag don ga
[\[15a.7\]]las yin/_/'tshed dang mchod sbyin byed pa ni/_/gal te tha dad par rtogs pa/_/de lta yin na thug med du/_/'gyur bas 'chol bar byed pa yin/_/mchod sbyin byed pa ni rang gi bya ba skyed par byed pa yin la/_mchod sbyin skyed par byed pa yang /_/sgrub par byed pa yin no/_/'di dag ni
[\[15b\]]
[\[15b.1\]]rnam pa 'ga' zhig ltar tha dad par rtogs pa sngon du byas pa'i tha snyad yin te/_de dag las don gyi de nyid gnas pa ni ma yin no/_/mchi gu'i lus zhes bya ba yi/_/tha dad pa yi tha snyad ni/_/tha dad med kyang mthong ba yin/_/de bzhin bram ze'i bya ba ni/_/mchod sbyin zhes kyang
[\[15b.2\]]brjod pa yin/_/byed pa zhes bya'i bya ba ni/_/de las gzhan mthong yod ma yin/_/mchod sbyin gyi ni bya ba yang /_/rdzas kyi khyad par las gzhan pa/_/ma yin lha sbyin nyid dang ni/_/gzhi mthun par ni rtogs phyir ro/_/gal te lha sbyin ci byed ces dris na/_/'tshed do/_/mchod
[\[15b.3\]]sbyin byed do zhes lan mthong ba'i phyir byed do zhes nges pa ni mchod sbyin la sogs pa la the tshom za ba'i phyir/_gzhan nyid du grub pa ma yin nam/_de skad du yang lus nyid ni blo ma yin te/_de grub kyang blo'i rnam par brtags pa la the tshom za ba'i phyir ro zhes bshad pa yin no zhe na/_de
[\[15b.4\]]ni ji ltar mi 'thad de/_/byed don mchod sbyin byed don dag_/gal te de nyid du tha dad/_/gzhan la the tshom gzhan du ni/_/brjod pa'i tshul ni 'thad par dka'/_/gal te byed pa'i bya ba sbyin pa la sogs pa las gzhan yin na/_/de'i tshe gzhan la the tshom za ba na ji ltar byed pa nges
[\[15b.5\]]pa la 'dri ste/_'dri ba ni ma nges pa nyid la 'thad pa'i phyir ro/_/byed pa po'i don ni spyi'i rang bzhin yin la/_sbyin pa la sogs pa ni khyad par gyi rang bzhin yin pa'i phyir ro/_/zhe na/_/khyad par med par spyi yi ni/_/rtogs pa 'ga' yang yod ma yin/_/spyi yis 'phangs par gyur pa na/_/ma
[\[15b.6\]]rtogs pa zhes bya ba min/_/spyi yi 'ba' zhig rtogs pa na/_/khyad par gyi cha la the tshom za'o zhes bya bar mi rigs so/_/'on te spyi'i khyad par 'phen pa yin no zhe na/_de lta na de yang rtogs pa nyid yin pas ji ltar the tshom za/_'on te de ni rtogs mod kyi/_/de lta na yang khyad par gyi rang bzhin
[\[15b.7\]]du rtogs pa ma yin te/_spyir 'phangs pa'i phyir ro zhe na/_spyi de nyid 'phen par byed pa ma yin nam/_de nyid 'phangs par bya ba yin no zhes bya ba 'di ji ltar yin/_spyis spyi gzhan 'phen pa ni ma yin te/_de lta yin na de las kyang gzhan yin la/_de las kyang gzhan yin pa'i phyir
[\[16a\]]
[\[16a.1\]]thug pa med do/_/gal te spyi mngon sum yin pa'i phyir dang /_khyad par mngon sum ma yin pa'i phyir dang /_khyad par dran pa'i phyir the tshom du rigs pa nyid ma yin nam zhe na/_spyir mi dmigs pa'i tshad mar smra ba la/_mi dmigs pa las med pa nyid du rigs pa
[\[16a.2\]]ma yin nam/_'on te dmigs pa'i mtshan nyid du gyur pa ma dmigs pa las med pa yin gyi/_ma dmigs pa tsam la ni ma yin no zhe na/_de lta na yang mi dmigs pa nyid las the tshom yin pa'i phyir spyi mngon sum yin pa'i phyir ro zhes bya ba 'di ni don med do/_/gal te spyi mngon sum
[\[16a.3\]]yin na yang dmigs pa'i mtshan nyid du gyur pa mi dmigs pa ni the tshom du mi 'gyur ro/_/'on te spyi mngon sum yin na dmigs pa'i mtshan nyid du 'gyur ba'i mi dmigs pa nyid mi srid do zhe na/_de lta na ni 'o na dmigs pa'i mtshan nyid du gyur pa ma yin pa'i mi dmigs pa de nyid the
[\[16a.4\]]tshom gyi rgyu yin no zhes bya bar 'gyur ro/_/khyad par dran pa'i phyir zhes bya ba yang don med do/_/khyad par dran pa las tha dad pa'i the tshom gzhan ni med do/_/de ni gnyi ga'i cha la dmigs pa dran pa'i rang bzhin yin pa'i phyir ro/_/spyi mngon sum du gyur pa med kyang ka n+ya kub dza la sogs pa
[\[16a.5\]]la dran pa las dang po nyid du the tshom du gyur pa mthong ba yin no/_/de'i phyir byed do zhes bya ba ni spyir mthong bar rjes su dpag pa las ma nges par rtogs pa'i sbyin pa la sogs de nyid spyi yin no/_/'dir/_de min rang bzhin las ldog pa'i/_/dngos po tsam zhig rab sgrub phyir/_/rtags ni spyi yi
[\[16a.6\]]yul can du/_/bshad de bye brag mi gnas phyir/_/zhes bshad do/_/khyad par nges par ma zin pa tsam nyid spyi yongs su bcad pa yin no/_/la lar ni dngos po dang /_dngos po med pa'i thun mong ba yin pa'i phyir de'i rnam pas dben pa'i blo nyid the tshom gyi rgyu yin no/_/blo'i rang bzhin
[\[16a.7\]]nam dmigs par bya ba'i don gyi rang bzhin/_de lta bur gyur pa ma dmigs pa nyid the tshom gyi rgyu yin no/_/gal te dbyibs reng reng po'i spyi mthong ba las 'di mtho yor yin nam ma yin zhes spyi'i rnam pa myong ba yod na the tshom mthong ba ma yin nam zhe na/_skyes bu dang mtho yor gyi rang bzhin dang
[\[16b\]]
[\[16b.1\]]bral ba'i reng reng po'i spyi gzhan 'ga' yang dmigs pa med pa ma yin nam/_gal te yod na ni/_de'i tshe rnam pa gnyis kyi blo dmigs par 'gyur ro/_/'dir ni khyad par las gzhan pa'i/_/spyi med tha dad blo med phyir/_/don gyi tha dad pa nyid ni/_/blo rnams tha dad pa las yin/_/gal
[\[16b.2\]]te yul thag ring por skyes bu dang mtho yor gyi rang bzhin dang 'bral ba'i reng reng po tsam dmigs pa nyid do/_/de lta ma yin na mtho yor dang skyes bu'i rnam par rtog pa nyams su myong bas de las the tshom skye bar mi 'gyur ro/_/des na de yongs su spangs par snang ba nyid de dang tha dad pa yin te/_de
[\[16b.3\]]dang tha dad pa'i mtshan nyid ni de tsam du zad pa'i phyir ro zhe na/_de ni mi 'thad de de dag las de gzhan yin na/_ring po min par ces mi snang /_/ring por snang ba nye ba na/_/shin tu yang ni snang phyir ro/_/yul thag ring po na gnas pa'i gnas skabs na snang ba gang yin pa de ni nye bar sgrub pa
[\[16b.4\]]dang 'brel pa ni shin tu yang ches snang ba nyid do/_/spyi'i don gzhan pa nyid yin na/_de nyid snang ba yin pas ji ltar gzhan la mi gsal bar snang ba'i tha snyad du 'gyur ro/_/sngon po'i don snang ba ni dkar po mi gsal bar snang ba'i tha snyad du 'gyur ba ma yin no/_/gal te khyed kyi phyogs la
[\[16b.5\]]yang mi gsal ba zhes bya ba 'di ci zhig yin/_mi gsal bar snang ba 'di yang na/_mi snang ba'am gzhan snang ba'am yang de mi gsal bar snang ba yin grang na/_gal te/_mi gsal bar snang ba de nyid snang ba yin na ni/_rang gi ngo bo snang ba la/_/mi gsal zhes byar ji ltar 'gyur/_/gal
[\[16b.6\]]te gzhan pa snang ba yang /_/de nyid mi gsal ga las yin/_/snang ba med na dngos po ni/_/ji ltar snang bar 'gyur ba yin/_/gal te de ltar 'gyur ba yi/_/blo nyid mi gsal ba yin na/_/blo yi rang bzhin gsal ba na/_/don mi gsal bar snang ba/_de ni de ltar ma yin
[\[16b.7\]]te/_/gang tshe de rnam can min pa'i/_/blo ni de las skyes 'gyur ba/_/de tshe gsal min snang ba yi/_/tha snyad 'gro ba na yang 'dod/_/'on te de nyid spyi yin na/_/de ltar yin na kha dog dang dbyibs snang bar mi 'gyur ro/_/spyi ni kha dog dang dbyibs dang ldan pa ma yin te/_de gnyis ni rdzas
[\[17a\]]
[\[17a.1\]]la brten pa'i phyir ro/_/'on te kha dog dang dbyibs rdzas la brten pa yin na/_de lta na de las gzhan pa'i spyi med de mi snang ba'i phyir ro/_/gal te snang ba ni kha dog dang dbyibs nyid yin la de gnyis kyang thun mong yin pa'i phyir/_mtho yor dang mi dag tu the tshom
[\[17a.2\]]za'o zhe na/_de yang ma yin te/_'di ltar/_kha dog dbyibs te de rang bzhin/_/gzhan pas gzhan du ci ltar de/_/rtogs 'gyur de lta yin na ni/_/blo ni 'khrul bar thal bar 'gyur/_/gal te kha dog dang dbyibs gzhan du rtogs na/_de 'khrul pa nyid yin pas ci ltar spyi mngon sum
[\[17a.3\]]yin/_'on te der yan lag can snang ba yin gyi spyi ma yin la kha dog dang dbyibs kyang ma yin no zhe na/_kha dog dbyibs kyi rang bzhin las/_/tha dad rdzas ni snang yin pa/_/de dag la ni gzhan pa yi/_/so sor snang ba yod dam ci/_/sngon po la sogs pa kha dog gi rang bzhin nyid snang
[\[17a.4\]]ba yin gyi/_/de la rdzas gzhan snang ba ni med de/_de las tha dad pa'i rdzas gzhan so sor snang ba med pa'i phyir ro/_/de nyid rdzas yin no zhe na/_ma yin te kha dog dang dbyibs ni yon tan yin pa'i phyir ro/_/'on te kha dog dang dbyibs dang ldan pa'i rdzas yin na ma yin te/_de las tha dad pa
[\[17a.5\]]rnam pa gzhan du snang ba med pa'i phyir ro/_/gsal ba dang mi gsal ba'i kha dog dbyibs las tha dad pa'i rdzas gzhan ni dmigs pa med de/_mi gsal ba'i kha dog dang dbyibs kyang de las gzhan pa'i tshogs pa las byung ba'i shes pas gnod pa'i phyir ro/_/gsal bar snang ba'i shes pa
[\[17a.6\]]skyes na 'di ni 'di lta bu ma yin no zhes bya bar 'gyur ba yin no/_/de las bzlog pa'i rang bzhin dmigs pa nyid gnod par byed pa yin no/_/'di ma yin no snyam pa'i shes pa ma skyes pa'i phyir de lta ma yin no zhe na/_'di ma yin no snyam pa'i shes pa de yang skyes pa nyid ma yin nam/_'di ltar dbyibs
[\[17a.7\]]'di ni kha dog de ma yin no zhes bya ba de dang tha mi dad pa'i dbyibs la gnod pa'i shes pa skye ba nyid yin no/_/gal te tha dad pa la gnod par byed pa ma yin te/_gang gi phyir tha mi dad pa'i dbyibs la/_gnod par byed pa de nyid kyi phyir dbyibs tha dad pa yin no zhe na/_de ni ma yin te/_gal te ci ltar
[\[17b\]]
[\[17b.1\]]sngon rtogs pa/_/de 'dra ba la gnod byed cing /_/gal te gzhan du rtogs med na/_/lus par 'gyur ba gzhan ci yod/_/gal te dbyibs sam/_rdzas kha dog dang tha dad pa med par rtogs pa ci 'dra ba de 'dra ba gnod pa yin na gzhan lus pa ci yod/_gang gis de nyid la gcig la gnod par
[\[17b.2\]]byed la gzhan la ni ma yin no zhes bya ba'i rnam par gzhag gzhan pa tha dad par byed pa'i sbyor ba'i rnam par dbye ba ni yod pa ma yin no/_/'on te yang /_kha dog de ni thob pa min/_/de ni dbyibs dang rdzas dag yin/_/des na thob phyir rdzas gzhan yin/_/des ni sngar yang rigs pa nyid/_/gang zhig
[\[17b.3\]]snga ma dang phyi ma'i dngos por rig pa dang /_de lta ma yin pa gang yin pa de gnyis ni 'gal ba'i chos gnas pas tha mi dad par mi rigs so/_/tha dad pa dag ni de lta bu nyid du bsgrub par bya ba yin te/_tha dad pa'i sgrub par byed pa ni gzhan med pa'i phyir ro zhes bya bar sems na/_de yang
[\[17b.4\]]ma yin te/_de nyid du na gal te de/_/gzhan na sngon nam phyi ma yi/_/mngon sum la ci snang min gnyis/_/mthong ba gang tshe sring bar 'gyur/_/gal te don dam par kha dog dang dbyibs de rdzas las tha dad pa'am/_dbyibs kyang kha dog las tha dad pa yin na/_ci ltar sngon dang phyi ma'i mngon
[\[17b.5\]]sum la mi snang /_so sor mi snang na de las tha dad pa'i tshogs pa med pa'i phyir der snang ngo zhes bya ba ni rmongs pa chen po'i mthu yin no/_/gnyis tshogs pa yang med pa'i phyir tshogs pa yin par ga las 'gyur/_rjes su sbyor ba ni mngon sum las ma yin no/_/de med pa'i phyir rjes su
[\[17b.6\]]dpag pa yang med pas gang las tha dad par rtogs/_de'i phyir thun mong ba zhes bya ba ni 'ga' yang med de/_thams cad rang gi bdag nyid la rnam par gnas pa'i phyir khyad par nyid do/_/de bas na byed pa zhes bya ba'i bya ba ni mchod sbyin byed pa la sogs pa bya ba'i khyad par gyi spyi ma yin no/_/
[\[17b.7\]]de'i phyir sgom pa ni byed pa po'i bya ba'i rang bzhin ma yin te/_de las tha dad par rtogs pa med pa'i phyir ro/_/khams kyi don yang rdzas las tha dad par yod pa ma yin te/_rjes su 'gro ba dang ldog pas snga ma dang phyi mar gyur pa'i rdzas yongs su rtogs pa'i tha dad pa'i rang gi ngo bo
[\[18a\]]
[\[18a.1\]]nyid las tha dad pa med kyang tha dad pa dang ldan par brtags nas bya ba las tha dad par dang /_bya ba yang de las tha dad do zhes 'di ni tha snyad tsam du zad kyi 'di dngos po'i de kho na rnam par gnas pa ni ma yin no/_/rang gi bya ba dang khams kyi don yang nges par sbyor ba'i dus
[\[18a.2\]]na 'byung bar 'gyur bar rtogs pa des na ci ltar de la dmigs pa'i shes pa sngon gyi bag chags las skye ba dmigs pa med do zhes bya ba mi brjod/_'on te yang mngon sum ni da ltar ba'i yul can yin pa'i phyir byung ba dang 'byung ba'i yul can yin na dmigs pa med pa nyid do/_/sgra ni de'i
[\[18a.3\]]yul can yin yang der 'gyur ba ma yin no/_/de skad du yang bskul ba ni zhes bya ba la sogs pa bshad pa yin no snyam na/_de ni ma yin te/_mthong ba med pa'i don de ni yod ces nges pa de ci ltar/_rjes dpag la ni 'brel ba'i phyir/_/der ni de ltar gnas pa yin/_/lkog tu gyur
[\[18a.4\]]pa'i yul rtogs pa thams cad ni don dang 'brel pa nyid las mi slu ba dang ldan pa yin te/_dper na rjes su dpag pa'i shes pa bzhin no/_/gang zhig gang dang ma 'brel pa de yod na de yod par ni nges pa ma yin no/_/dmigs pa med pa nyid ni de'i rang bzhin med pa nyid las te/_med
[\[18a.5\]]pa ni rang gi ngo bor 'dzin pa ma yin no zhes bshad zin to/_/'byung bar 'gyur ba dang lhan cig 'brel bar nges pa yang ma yin no/_/rjes su dpag pa las ni rgyu las 'bras bu rtogs pa yin te/_de ltar gzhan du mthong ba'i phyir ro/_/me'i sbyin sreg la sogs pa la ni 'bras
[\[18a.6\]]bu'i rgyu nyid dmigs pa ma yin la/_de ma byas na phung bar nges pa yang ma yin no/_/'on te bdag gi nus pa rtogs pa mchod sbyin la sogs pa'i rgyu nyid dang /_bdag nyid la rtogs pas 'jug pa yin no zhe na/_gal te de ni mtho ris kyi/_/rgyu yin par ni ma rtogs na/_/
[\[18a.7\]]nges par sbyor ba bskul yang de/_/de la ci phyir 'jug pa yin/_/de nyid kyi phyir bsgom pa dang /_nges par sbyor ba dang /_khams kyi don rnams phan tshun 'brel pa'am/_'bras bu dang mngon par 'brel pa bsgrub pa yang ngag gi don yin no zhes bya bar mi rigs te/_thams cad 'byung
[\[18b\]]
[\[18b.1\]]bar 'gyur ba yin pas shes pas mi 'dzin pa'i phyir blo dmigs pa med pa nyid yin pa'i phyir ro/_/des na snang ba dang rnam par brtags pa gcig tu byas nas 'jug pa yin la/_de nyid kyang gzhan sel ba yin no/_/rig byed las ni rtog pa sngon du byed pa can su yang mi 'jug ste/_
[\[18b.2\]]shin tu spros pas chog go/_/de'i phyir/_'chad pa po yi byed pa'i yul/_/lhag par sgro btags pa yi phyir/_/don gang blo la rab gsal ba/_/de la sgra ni tshad ma nyid/_/don gyi de ni rgyu can min/_/sgro btags pa ni bden pa'i don gyi yul can du 'gyur ba ma yin no zhes bya ba 'di
[\[18b.3\]]gnas so/_/tshad ma rnam 'grel gyi rgyan las/_bsgrub pa dang bsgom pa la sogs pa rnam par 'grel pa ste dang po'o//_//gal te don byed par gnas pa mi slu ba yin na/_'o na ngo shes pa la sogs pa'i shes pa las kyang de nyid 'di yin no zhes bya ba
[\[18b.4\]]la sogs par shes nas 'jug pa na/_mi slu ba bsten pa'i phyir tshad mar 'gyur ro/_/de la sngon med don shes pa/_/nges par gnod pa dang bral zhing /_/skyon med rgyu las byung ba ni/_/'jig rten 'dod pa'i tshad ma yin/_/yan lag can la sogs pa'i yul can
[\[18b.5\]]yang mi slu bar byed pa'i phyir tshad mar 'gyur ro/_/'on te blta ba'i shes pa'i stobs las skyes pa'i phyir rnam par rtog pa 'di tshad ma ma yin la/_yan lag can yang yan lag gi shes pa'i stobs las byung ba'i phyir ro zhe na/_de lta na blta ba'i shes pa de yang mig
[\[18b.6\]]dang 'brel pa la sogs pa'i stobs las skyes pa'i phyir tshad mar mi 'gyur ro/_/de la gal te rgyu gzhan dang gzhan tshol na mig la sogs pa rnams yin par thal lo/_/'on te de ma thag pa yin na rnam par rtog pa nyid ni tshad mar thal lo zhe na/_'dir brjod pa/_gzung ba
[\[18b.7\]]'dzin phyir kun rdzob ni/_/mi 'dod blo ni tshad ma nyid/_/blang dang dor ba'i dngos po yi/_/'jug la de gtso yin phyir dang /_/de nyid 'di yin no snyam pa'i shes pa skye ba ni gcig nyid la tshad ma ma yin te/_sngon med pa'i gcig nyid mi 'dzin pa'i phyir te/_des ni mthong ba nyid rtogs
[\[19a\]]
[\[19a.1\]]pa'i phyir ro/_/gang snga ma dang lhan cig gcig tu bzung ba'i gcig nyid ni rtsod pa'i yul gyi gcig nyid bdag gir byed pa yin no/_/da lta ba tsam gcig yin na ni grub pa la sgrub pa nyid do/_/de yang shes pa snga ma snga mas bzung ba la gzhan ma yin no/_/
[\[19a.2\]]shes pa snga mas ni de'i 'jig pa'i gnas skabs nyid snga na med par 'dzin to/_/des na phyis rjes su sbyor bar byed pa ni ci ltar bzung bar 'gyur ba de lta bu nying mtshams sbyor bar bya ba yin no/_/gzung ba nyid du 'dzin pa na yang de dran pa nyid yin pas gzung ba 'dzin pa'i phyir dran pa
[\[19a.3\]]gzhan bzhin du tshad ma ma yin no/_/mi slu ba ni don bya ba byed pa'i phyir ro/_/don bya ba ni gcig nyid kyis bsgrub par bya ba ma yin te/_dngos po'i nus pa tsam las skye ba'i phyir ro/_/de'i phyir de nyid 'di yin no snyam pa 'di ni shes pa nyid yin no/_/'on te snga ma dang lhan cig gcig tu
[\[19a.4\]]rtogs so zhe na/_de ni mi rigs te/_mngon sum las sngon rig med na/_/de dang gcig la tshad yod min/_/ma rtogs pa dang gcig nyid du/_/rtogs zhes bya ba bab col yin/_/des na snga ma snga ma yi/_/rtogs las kun rdzob pa gcig nyid/_/kun rdzob pa yi rtogs 'di la/_/tshad
[\[19a.5\]]ma yod pa ma yin no/_/bum sogs yul can shes pa gang /_/de yang ro sogs dag la yin/_/shes de dag gi bzung don las/_/tshogs pa rnam par rtog phyir ro/_/tshogs las gzhan pa'i gcig po ni/_/'gas kyang rtogs pa yod ma yin/_/thog med bag chags
[\[19a.6\]]brten pa'i phyir/_/gzhan ni kun du 'dzin pas nyams/_/gal te snga ma de phyi ma la sogs pa gcig tu rtogs pa med na/_'o na ci ltar blo tshad ma yin zhe na/_de la bshad pa ni/_blang ba dang dor bar bya ba'i yul la 'jug pa ni tshad ma zhes brjod la/_'jug pa de la yang blo nyid
[\[19a.7\]]gtso bo yin no/_/gal te yang 'byung bar 'gyur ba'i don ma rtogs snyam na de lta na yang de 'jug par byed pa'i phyir tshad ma yin te/_dper na rjes su dpag pa mi 'dzin pa yang tshad ma yin pa bzhin no/_/rjes su dpag pas ni dngos po'i rang gi ngo bor bdag gir byed pa ma yin no zhes
[\[19b\]]
[\[19b.1\]]'chad par 'gyur ro/_/mig la sogs pa las ni shes pa med par mi 'jug go/_/rnam par rtog pa med kyang goms pa las 'jug pa yin no/_/des na blang ba dang dor bar bya ba'i yul la sngar gyi blo nyid 'jug par byed pa yin pa'i phyir tshad ma yin gyi/_rnam par rtog
[\[19b.2\]]pa la sogs pa ma yin no/_/goms pa med pa gang yin pa der ni ngo shes pa la sogs pa'i mtshan nyid kyi rjes su dpag pa nyid yin pa des na ha cang thal ba ma yin no/_/de ltar na re zhig 'bras bu don du gnyer ba rnams kyi tha snyad kyi rgyu nyid kyis tshad mar bshad pa yin no/_/da ni rtogs pa'i
[\[19b.3\]]'bras bu'i yul rnam par 'byed pa'i rgyu yin par ston to/_/gzhan yang blo nyid tshad ma yin gyi gzhan ni ma yin te/_'di ltar/_yul gyi rnam pa tha dad pas tshad ma'i 'bras bu/_blo yi rtogs pa tha dad phyir/_/'jug par byed pas ni tshad ma ma yin gyi 'on kyang rtogs par byed
[\[19b.4\]]pa'i phyir te/_rtogs par 'gyur na 'jug gam mi 'jug kyang rung ngo /_/de ltar na yang don gyi de bzhin nyid kyi ngo bo rnam par 'jog pa'i phyir tshad ma yin no/_/rnam par gzhag pa'i don la gal te mi 'jug na 'di tshad ma'i nyes pa ni ma yin no/_/tshad ma ni thob par byed pa yin pa'i phyir
[\[19b.5\]]ro zhe na ma yin te/_tshad ma ni thob par byed pa rung ba yin pa'i phyir ro/_/de nyid thob pa med na ji ltar shes/_/rang bzhin gyi khyad par mthong ba'i phyir ro/_/mi 'khrul ba'i rang bzhin ci ltar yongs su bcad/_'o na phyi rol gyi tha snyad zad par 'gyur ro/_/mi 'khrul pa nyid ma shes
[\[19b.6\]]na rang gi ngo bo rig pa tsam nyid gsal bar 'gyur la/_de lta na yang phyi'i don dang rgyud gzhan la sogs pa rtogs pa ga la yod ce na/_'di ni 'og tu bshad par bya'o/_/'di'i yul gyi rnam pa lta bu'i rnam pa ni yul gyi rnam pa ste shes pa'o/_/de tha dad pa ni yul gyi rnam pa tha dad
[\[19b.7\]]pa'am/_yul lta bu'i rnam pa tha dad pa ni yul gyi rnam pa tha dad pa'o/_/mtshungs pa ni rnam pa ste/_snang ba zhes bya ba'i don to/_/yul dang 'dra ba'am yul la mngon du phyogs pa'o/_/sngon po'am de'i rnam par rig pa zhes de tha dad pas blo'i rtogs pa tha dad pa yin no/_/tshad ma'i
[\[20a\]]
[\[20a.1\]]'bras bu ni don rtogs pa'am/_rang gi ngo bo rtogs pa yin no/_/de skad du yang gzhal bya rtogs pa ni tshad ma la rag las pa yin no zhes bshad do/_/yul gyi rnam pa de yang shes pa'i bdag nyid du 'gyur ba yin te/_des na shes pa nyid tshad ma yin
[\[20a.2\]]no/_/gal te ci ltar de rnam par shes pa'i bdag nyid du 'gyur ba yin pa de bzhin du rtogs pa yang yin pa des na shes pa nyid 'bras bu'i yin par 'gyur ro zhe na/_de ni bden te/_tshad ma 'bras bu gzhan min zhing /_/tshad ma 'bras bu las gzhan min/_/bya dang byed pa'i rnam gzhag ni/_/thams cad de ltar
[\[20a.3\]]'gyur ba yin/_/'di yang 'og tu ston par 'gyur ro/_/gal te ci ltar mig la sogs pa tshad ma ma yin pa de bzhin du rnam pa yang mi 'gyur ro/_/ji ltar myong ba'i byed pa po yin yang mig la sogs pa tshad ma ma yin pa de bzhin du rnam pa yang yin no zhe na/_bshad pa/_de yod na ni 'di yod
[\[20a.4\]]phyir/_/rnam pa yod na rtogs pa'i 'bras bu 'di yod pa nyid kyi phyir ro/_/mig la sogs pa yod na 'bras bu 'di yod pa nyid ni ma yin gyi/_tha mi dad pa'i phyir rnam pa yod na ni yod pa nyid yin pa de'i phyir na sgrub par byed pa dam pa nyid yin la/_sgrub par byed pa dam pa nyid
[\[20a.5\]]kyang byed pa po yin no/_/sgrub par byed pa dam pa nyid ni chod pa med na yin no zhes ston par 'gyur ro/_/'o na ji ltar mig gis gzugs mthong ba zhes bya zhe na/_rgyu la 'bras bu btags pas de skad brjod pa yin te/_dper na rkun pos grong bsregs so zhes bya ba bzhin no/_/de'i phyir shes
[\[20a.6\]]pa nyid tshad ma yin no/_/gal te shes pa 'di thob par byed pa yin no zhes ji ltar shes par bya/_re zhig mngon sum las ni ma yin no/_/rang rig pa'i mngon sum gyis ni tshad ma dang tshad ma ma yin pa'i rnam par dbye ba ston par byed pa ma yin te/_shes pa thams cad la rang rig pa yod pa'i
[\[20a.7\]]phyir ro/_/de skyes pa'i dus nyid na mi slu ba dang /_cig shos kyi shes pa'i rnam par dbye ba shes nas/_'jug na 'ga' yang bslus par mi 'gyur la/_the tshom du yang mi 'gyur ro/_/'on te gnod pa med pa'i mtshan nyid kyi tshad mar rang nyid las rab tu grub pa yin na/_shes
[\[20b\]]
[\[20b.1\]]pa lkog tu gyur par smra ba rnams kyi don go bas bsgrub pa de ci ltar rang las 'grub/_'on te don gyi go bas ni shes pa yod par 'grub la/_don gyi go bas shes pa de'i tshad ma ni gzhan gyi shes pa ma yin gyi/_rang nyid las tshad ma yin no/_/tshad ma ma yin pa ni gnod par byed
[\[20b.2\]]pa'i shes pa las yin la gnod par byed pa'i shes pa yang rang nyid las tshad ma yin no/_/gzhan yang rnam par shes pa ni rgyu las skye ba yin la/_de'i tshad ma ni rang nyid las yin no/_/gnod par byed pa'i mtshan nyid de yang sel bar byed pa gnod byed kyi shes pas 'gog pa yin
[\[20b.3\]]no zhe na/_'di la brjod pa/_gal te rang las tshad yin na/_/rang gi rgyu yi dngos po las/_/de ltar skyes te gnod byed ni/_/gzhan gyis gzhan du byed ma yin/_/ci ste bdag ces rang bzhin phyir/_/rang las tshad mar brjod na ni/_/gnod par byed pa stong yod kyang /_/de gzhan 'gyur
[\[20b.4\]]ba yod ma yin/_/gal te skyon can rgyu yod pas/_/tshad ma min par 'gyur zhe na/_/yon tan ldan rgyu dang 'brel phyir/_/ci phyir tshad mar 'dod ma yin/_/gal te nyes pa med pa'i phyir/_/de ni tshad ma yin 'dod na/_/yon tan med phyir tshad min par/_/de ni ci phyir rtogs ma yin/_/
[\[20b.5\]]gang gis de yi tshad ma dang /_/tshad min gzhan las yin 'gyur pa/_/tshad ma dang ni cig shos las/_/gzhan pa'i bdag ni rtogs pa med/_/gal te de rtogs bdag 'dod na/_/rtogs med gnyid log sogs skabs su/_/de yi rang rig dngos po ni/_/nam yang med par 'gyur
[\[20b.6\]]ma yin/_/de tshe cung zad rig med na/_/bdag yod ces ni ci ltar 'dod/_/rtogs dang cig shos rnam gzhag ni/_/ring ba bas kyang ches ring song /_/de phyir tshad ma shes pa ni/_/skye yin cig shos de bzhin no/_/de nyid rgyu nyid las byung ste/_/de yi tshad nyid rang las min/_/rnam pa
[\[20b.7\]]mtshungs pa srid pa'i phyir/_/de nyid du ni nges ma yin/_/dang po thams cad gnod med pa/_/des na tshad ma nyid ma yin/_/phyis gnod med par the tshom za/_/de nges de ni mngon sum mam/_/rjes dpag gzhan pa las yin te/_/tshad ma gzhan ni yod ma yin/_/gal te mi slu'i
[\[21a\]]
[\[21a.1\]]shes pa de/_/yul gzhan la ni 'jug 'gyur na/_/de yis ci ltar sngar 'das kyi/_/tshad ma nyid ni rtogs par byed/_/sgrub par byed pa'i shes pa yang /_/yul la the tshom za ba'i phyir/_/ci ltar de sgrub byed yin te/_/tshad ma rtogs pa med phyir
[\[21a.2\]]ro/_/gal te rtogs pa'i bdag nyid phyir/_/tshad yin thams cad tshad mar thal/_/gnod pa med pa'i don rtogs pa'ang /_/dang po rab tu 'grub ma yin/_/de don don byed pa nyid ni/_/shes nas tshad ma nyid du rig_/tshad ma sngar grub med pa gang /_/de ni ci ltar de las rig_/
[\[21a.3\]]gal te tshad ma sngar grub na/_/de ni byed dang ldan rig 'gyur/_/don byed pa las shes de ni/_/tshad ma zhes byar 'dzin pa yin/_/'on te gang la don byed pa/_/der de tshad ma yin 'dod na/_/don byed pa la sogs de ni/_/tshad min pas rtogs las kyang mthong /_/de
[\[21a.4\]]las don byed de min na/_/gzhan las kyang ni ci ltar 'dod/_/de las res 'ga' mi thob phyir/_/de ni gzhan du'ang mthong ba yin/_/gang las thob par the tshom med/_/gal te de ni tshad yin na/_/'o na rnam pa mtshungs pa'i phyir/_/gang las the tshom ldog par 'gyur/_/
[\[21a.5\]]goms las rnam pa mi mthun pa/_/de ni phyi nas rtogs 'gyur te/_/des na thob la 'khrul med na/_/de ni phan tshun brten pa yin/_/de mthong nyid na mthong rnams la/_/myong ba'i mthu las byung ba yi/_/dran las tha snyad yin zhe na/_/de ltar rjes dpag las yin no/_/rjes dpag
[\[21a.6\]]de yang mngon sum las/_/mngon sum rjes dpag las yin pas/_/phan tshun brten pa nyid kyi phyir/_/gcig kyang gnas pa yod ma yin/_/rang dngos rang dmigs rnam pa ni/_/gcod par byed pa'i mngon sum gyis/_/rtsa tsam 'gugs par byed pa yang /_/nus pa nyid
[\[21a.7\]]ni yod ma yin/_/de ni snga ma phyi ma yi/_/'brel pa 'dzin par byed ma yin/_/yul dang dus gzhan khyad par ni/_/'brel pa ldan pa yin par brjod/_/gang du yul dang dus gzhan du/_/khyab pa mngon sum gyis 'dzin par/_/nus pa de ltar yin na ni/_/thams
[\[21b\]]
[\[21b.1\]]cad don kun mthong bar thal/_/khyab min lhan cig 'gyur gang yin/_/de las rjes dpog skye min te/_/de ni res 'ga' ba yin pas/_/yang na kun tu rjes dpag 'gyur/_/de nyid 'di lta'i rnam pa 'di/_/yod do zhes ni mngon sum las/_/rigs 'gyur de las yul la
[\[21b.2\]]sogs/_/gzhan gnas pa ni 'dzin ma yin/_/yul sogs gzung ba med par ni/_/de khyab 'dzin par ji ltar 'gyur/_/des ma bzung ba rjes dpog na/_/'di ni shin tu gzu lums yin/_/rjes su dpag pa gzhan 'phen pas/_/thug pa med pa 'jug 'gyur phyir/_/
[\[21b.3\]]rnal ma rtogs pa med 'gyur te/_/de dang de la ltos phyir ro/_/de phyir rang las tshad ma nyid/_/spyir btang bar ni rnam par gnas/_/gnod dang rgyu nyes ldan pa yi/_/shes pa dag gis de dmigs sel/_/tshad ma slu ba med pa'i phyir/_/gal te gnod byed med na ni/_/de ni
[\[21b.4\]]tshad ma nyid du rigs/_/gnod byed las ni de gzhan 'gyur/_/'di la brjod pa/_gnod byed med pa tsam gyis ni/_/tshad ma nyid du nges ma yin/_/thob pa'i dus su'ang gnod pa gang /_/de med ces ni sngon rol du/_/tshad ma gang las shes pa yin/_/thob yin don byed gnas
[\[21b.5\]]pa thob/_/de yang rang dngos rig pa yi/_/shes las phyi nas shes pa yin/_/sngar ni de las 'byung ba yi/_/dngos la rjes dpag 'jug pa yin/_/des na thug med de nyid du/_/'gyur bas tshad ma gang las rtogs/_/mngon sum rjes su dpag pa las/_/gzhan pa'i tshad ma
[\[21b.6\]]yod ma yin/_/'dir smras pa/_rang las rang gi ngo bo rtogs/_/tha snyad las ni tshad ma nyid/_/rang las ni rang gi ngo bo nyid rtogs kyi/_gzhan gyi ngo bo ni ma yin no/_/mngon sum ni mngon du rtogs pa'o/_/mngon du rtogs pa yang rang gi ngo bo las yin gyi/_gzhan gyi ngo bo thob
[\[21b.7\]]pa'i dus kyi khyad par can ni ma yin no/_/tshad ma nyid kyang thob par bya ba'i don la mi 'khrul pa yin no/_/thob par bya ba'i don ma bzung bar ni de dang 'brel par 'dzin pa ma yin no/_/de ltar nges pa ma yin na ni/_tshad ma ma yin pas na nges pa ma yin no/_/mdun na gnas pa'i
[\[22a\]]
[\[22a.1\]]rang bzhin dang 'brel pa ni shes pa thams cad la khyab par med pas des ni 'byung ba'i rang bzhin dang 'brel pa 'dzin pa ma yin no/_/'byung bar 'gyur ba'i don byed pa/_shes pa snga ma'i rang bzhin dang 'brel pa 'dzin pa yang ma yin no/_/des na rang
[\[22a.2\]]gi ngo bo rig pa'i bdag nyid yin pa'i phyir/_so sor 'brel pa 'dzin pa ma yin no/_/tshogs pa yang srid pa ma yin te/_bsgrub pa dang don byed pa'i shes pa dag rim gyis 'byung ba'i phyir ro/_/de'i 'og tu 'byung ba'i dran pa ci ltar myong ba bzhin du 'jug pa ni 'brel pa med pa
[\[22a.3\]]nyid kyis gnyis rtogs par byed pa yin no/_/ci ltar myong ba spangs ba'i phyir ni de bslad pa nyid yin pa'i phyir/_de las 'brel pa rtogs pa ma yin no/_/des na de dang 'brel pa ma bzung ba'i phyir phyis kyang rjes su dpag pas mthong ba dang /_chos mthun pa las ji ltar
[\[22a.4\]]rtogs/_des na tshad ma rtogs pa'i thabs med pa'i phyir rang las rang gi ngo bo nyid rtogs kyi/_tshad ma ni ma yin no/_/ci ste tshad ma ni rang gi ngo bo nyid yin te/_dngos po'i rkyen gyis brjod par bya ba ni de las tha mi dad pa'i phyir ro zhe na/_de ni mi rigs te/_thob bya'i rang bzhin
[\[22a.5\]]dang 'brel ba'i/_/shes pa'i ngo bo tshad ma yin/_/rang gi ngo bo tsam zhig ni/_/gzung bas de bzung min par brjod/_/shes pa'i rang bzhin nyid ni tshad ma ma yin no/_/de nyid ni thob par bya ba'i rang bzhin dang 'brel bas rnam par gnas pa'i phyir ro/_/de yang bzung ba ma yin no
[\[22a.6\]]zhes bstan zin pa nyid do/_/des na 'jug pa dang ldog pa med pa can rang gi rang bzhin rig pa tsam nyid yin gyi/_tha dad par brjod pa'i skabs ni yod pa ma yin no/_/de'i phyir rtogs pa dang ldan pa dag gis 'ga' zhig tu 'jug par bya ba ma yin la 'ga' las ldog par bya ba yang ma yin no/_/
[\[22a.7\]]'o na ci ltar tshad ma dang tshad ma ma yin pa'i dbye ba rnam par gzhag ce na/_tha snyad las ni tshad ma nyid/_/'di ni tha snyad pa yin no/_/zhes bstan to/_/tha snyad kyang rnam par dpyad na 'jig pa nyid do/_/de las gal te 'di tsam gyis yongs su tshim na de'i tshe bya ba cung zad kyang med pa'i phyir 'khor ba las
[\[22b\]]
[\[22b.1\]]thar pa nyid de/_de ni rten med pa'i phyir ro/_/'on te tha snyad du 'khor ba grub na/_de lta yin na tshad ma dang cig shos kyi rnam par dbye ba yang yod pa'i phyir tshad ma nyid bsgrub pa'i phyir 'bad pa mi bya'o/_/gzhan yang tha snyad pa'i tshad ma rtogs par byed pas don dam par ni rang
[\[22b.2\]]gi rig pa'i mngon sum gcig nyid do zhes brjod par 'gyur ro/_/'di ltar gal te tshad ma nyid/_/mngon sum dang ni rjes dpag las/_/the tshom med par grub 'dod na/_/tha snyad tshig ni don med 'gyur/_/gal te mngon sum dang rjes su dpag pa las gsal bar tshad ma nyid
[\[22b.3\]]du grub na/_tha snyad las ni zhes ci'i phyir brjod/_/de'i phyir tha snyad tsam du rab tu grub pa'i rjes su dpag pa la brten nas/_grub pa'i 'brel pa la brten nas don byed pa sgrub pa de ni 'di yin no zhes mthong bas/_reg pa la sogs pa'i sgrub pa rtogs pa las 'jug pa yin la/_
[\[22b.4\]]phyis ni goms pa las rjes su dpag pa med kyang snang ba tsam las 'jug pa'i phyir mngon sum yang 'jug par byed pa yin pas/_tshad ma nyid du brjod do/_/des na tha snyad las ni tshad ma nyid/_/ces brjod pa yin no/_/gal te mthong bas ni gzugs nyid dmigs pa yin gyi/_reg
[\[22b.5\]]pa ni ma yin no/_/de bzhin du da ltar ba nyid yin gyi 'byung bar 'gyur ba'i thob par bya ba ni ma yin no/_/de bzhin du rang gis blta bar bya ba nyid yin gyi gzhan gyis blta bar bya ba yin pa de ni ma yin pa ma yin nam/_de ci ltar gzhan mthong ba na gzhan thob pas tshad ma nyid yin zhe na/_
[\[22b.6\]]'di la rang las rang gi ngo bo zhes bshad zin to/_/gzhan yang /_tha snyad du ni gcig pa'i phyir/_/tshad ma nyid ni rnam par gnas/_/yul sogs tha dad med pa'i phyir/_/rdzas gcig nyid du tha snyad 'dogs/_/'di ni tha snyad las ni tshad ma nyid/_/ces bshad zin pa nyid
[\[22b.7\]]do/_/des na tha snyad grub pa'i yan lag tsam gcig la brten nas mthong ba gang yin pa de nyid thob bo snyam du zhen pa'i phyir/_tshad ma nyid kyi tha snyad yin no/_/gcig tu zhen pa de yang yul dang dus la sogs pa tha mi dad pa'i phyir ro/_/de tha mi dad pa yang der nus pa'i
[\[23a\]]
[\[23a.1\]]skyed par bya ba'i tshogs pa las so/_/de bzhin du 'byung ba dang 'byung bar 'gyur ba de dag kyang gcig gi rgyud du rtogs pa nyid kyi don byed pa mtshungs pa yin la de las kyang gcig tu mngon par rlob pa yin no/_/gal te don byed pa thob par byed pa
[\[23a.2\]]nyid kyis tshad ma yin na/_ci tshad ma don byed pa'i shes par byed pa yin nam/_'on te byed pa po yin/_re zhig byed pa po nyid kyis ni tshad ma ma yin te/_de'i tshe ni rgyu nyid du 'gyur ba'i phyir ro/_/'on te shes par byed pa nyid kyis tshad ma nyid du 'dod na de yang mi 'thad de/_
[\[23a.3\]]don bya ba la the tshom ni/_/yod phyir de ni shes byed min/_/don byar res 'ga' ba yin phyir/_/de yi shes byed ga las yin/_/sgrub par byed pa'i shes pa med kyang don byed pa dmigs te/_des na de'i ji ltar don byed pa'i rgyu yin/_de med kyang mi 'byung bas na de ni 'bras bu'i rgyu
[\[23a.4\]]ma yin no/_/shes par byed pa yang ma yin te/_/don mthong ba la yang res 'ga' don byed pa med pa'i phyir ro/_/shes pa de ni tshad ma ma yin pa yang ma yin te/_don gyis mi stong ba'i phyir ro/_/des na byed pa po nyid dang shes par byed pa nyid med pas ci ltar tshad ma don gyis thob par byed
[\[23a.5\]]pa yin zhe na/_'di la smras pa/_'bras la the tshom yod ces te/_/de tsam gyis de tshad min yin/_/'di nyid nges phyir de tsam gyis/_/de ni ji ltar tshad ma min/_/thabs las byung ba la the tshom za ba ni spong bar 'dod pa ma yin te/_thams cad du thabs nges pa tsam gyis 'jug pa'i
[\[23a.6\]]phyir ro/_/des na thabs nges na zhing pa la sogs pa bzhin tshad ma can 'jug pa yin no zhe na/_de ni ma yin te/_'di ltar/_skyes bu 'jug dang ldog byed kun/_/thabs byung don du gnyer bas yin/_/gal te de la the tshom ni/_/za na ci ltar tshad ma nyid/_/gal te gang gi don du
[\[23a.7\]]tshad ma 'dod pa'i thabs las byung ba de la the tshom za ba'i phyir tshad ma yin no zhes bya ba'i tshig gi tshul 'di ci yin/_gal te tshad mas ni don shes par bya ba yin gyi/_don byed par bya ba ni ma yin no/_/don byed pa ni tshogs pa'i khyad par 'ga' zhig las phyis 'byung ba'i phyir ci
[\[23b\]]
[\[23b.1\]]ltar shes par nus pa yin zhe na/_de yang ma yin te/_gang gi don du 'di rtsom pa/_/gal te de ma grub ce na/_/bsgrub dang 'brel pa ma grub pas/_/ci ltar sgrub par byed par brjod/_/tshad ma 'di las mngon par 'dod pas don sgrub par 'gyur ro zhes rtogs pa dang ldan pas tshad
[\[23b.2\]]ma tshol bar rtsom pa yin gyi/_gzhan du ni ma yin no/_/de lta ma yin na ni zhe na pa nyid du 'gyur ro/_/gal te gsal bar byas pa'i don/_/don byed pa ma yin na/_de rab rib can gyis dmigs pa'i skra shad la sogs pa don med pa las khyad par yod pa ga la 'gyur/_'on
[\[23b.3\]]te de la res 'ga' don byed par 'gyur la/_skra shad la sogs pa ni ma yin na/_de lta na 'o na ni ji ltar de don du gnyer ba 'jug par 'gyur/_the tshom las 'jug pa ni tshad ma las zhugs par 'gyur ba ma yin no/_/tshad ma ni nges par byed pa yin gyi/_the tshom byed pa ni ma yin no/_/
[\[23b.4\]]gal te don bya ba byed pa nges so zhe na/_don bya ba ma nges na ji ltar der nges/_'on te tshad ma des don sgrub pa'i dngos po bstan pa yin no/_/don bya ba ni gal te ma tshang ba 'ga' zhig las ma yin mod/_'di ni tshad ma'i nyes pa ma yin no zhe na/_de ni mi 'thad de/_gal te shes byed ma
[\[23b.5\]]yin pa/_/tshad ma'i nyes pa mi brjod na/_/de la skyon gzhan med pa'i phyir/_/thams cad tshad ma ma yin par 'gyur/_gang gis 'jal bar byed cing 'dod pa'i don yongs su gcod pa de tshad ma yin no/_/shes par byed pa ma yin pa la ni yongs su gcod pa'i nus pa med pa'i phyir tshad ma ma
[\[23b.6\]]yin no/_/de'i phyir gzhan du bstan par bya ste/_de bdag de las 'byung ba yi/_/mthu yis nges pa'i don bya ba'i/_/rang bzhin rtogs par byed pa'i phyir/_/shes pa tshad ma nyid yin no/_/don byed pa'i shes pa gang yin pa de ni don byed pa'i bdag nyid yin pa'i phyir don byed pa rtogs par byed
[\[23b.7\]]de/_de'i don byed pa la ni de nyid sgrub par byed pa'i shes pa yin no/_/sngar gyi sgrub par byed pa'i shes pa ni gal te don de brtan pa nyid du rtogs pa de'i tshe yin no/_/snga ma'i rang bzhin ni 'byung bar 'gyur ba thob pa'i dus su gdon mi za bar shes par byed pa'i phyir de thob pa yin no/_/des na dngos
[\[24a\]]
[\[24a.1\]]su na phyi ma'i rang bzhin ni snga ma'i rang gi ngo bo nyid yin pa des na der yang de'i bdag nyid kho na'o/_/yang na gdon mi za bar 'byung ba'i 'bras bu de rgyu nyid yin te/_des rgyu la khyab pa'i phyir ro/_/tha dad pa'i khyab par byed pa gang yin pa de ni rgyu nyid yin te/_de
[\[24a.2\]]med par de mi 'byung ba'i phyir ro/_/ma skyes pa ci ltar rgyu yin zhe na/_skyes pa yang ji ltar yin zhes nyes pa mtshungs so/_/gal te 'di yod na 'di 'byung ngo /_/'di skyes pa'i phyir 'dir skye'o/_/'di ni 'dir byed pa yin no/_/'di ni 'dis byed do zhes 'jig rten pa rgyu dang 'bras bu'i
[\[24a.3\]]dngos po rtogs pa ma yin nam/_'byung ba ni yod pa ma yin/_skyes pa yang ma yin byed pa yang ma yin/_des byed pa yang ma yin te/_de'i tshe med pa'i phyir ro zhe na/_'dir smras pa/_yod dang skyes gnyis dngos po yi/_/rang gi ngo bo las gzhan min/_/'di yod na zhes bya 'di
[\[24a.4\]]las/_/don gzhan srid pa yod ma yin/_/skyes pa dang yod pa ni rang gi ngo bo nyid las gzhan ma yin no/_/gal te rgyu yi de ma thag_/yod pa skyes pa yin zhe na/_/ci de ma thag tu byung ba'i yod pa nyid kho na skyes pa yin nam/_de lta yin no zhe na/_yun ring du gnyid log pa las
[\[24a.5\]]sad pa'i rnam par rtog pa gang yin pa de dag sngon goms pa las skyes par mi 'gyur te/_de ma thag tu byung ba nyid med pa'i phyir ro/_/lus la sogs pa la yang rgyu ma yin no zhes bstan par bya'o/_/byed pa ni rang gi ngo bo las gzhan ma yin no/_/des na rang gi ngo bo las rang gi ngo
[\[24a.6\]]bo nyid do zhes bya bar 'gyur ro/_/'bras bu'i dus su ni sngar gyi rgyu'i rang gi ngo bo nyid yod pa ma yin no/_/med na mi 'byung ba tsam ni 'bras bu gdon mi za bar 'gyur ba'i rgyu'i 'byung bar 'gyur ba la yang yod pa yin no/_/des na 'byung ba yang rgyu yin no/_/'on te mthong ba gang yin pa de khyab
[\[24a.7\]]par byed pa yin na rgyu yin no/_/de lta na yang sngar byung ba gang yin pa de nyid rgyu yin gyi/_'byung ba ni ma yin no zhe na ma yin te/_mthong ba rang gi ngo bo yis/_/khyab byed nyid du rtogs ma yin/_/sgro btags pa yi rang bzhin gyi/_/'byung ba yang ni de yin no/_/mthong ba ni de tsam gyis
[\[24b\]]
[\[24b.1\]]khyab par byed pa ma yin te/_de'i tshe khyab par bya ba ma rtogs pa'i phyir ro/_/gang gi tshe khyab bya rtogs pa de'i tshe ni de byung ba dang 'byung ba'i rang bzhin gyis khyab par byed pa yin te/_gzhan du 'byung ba'i rang bzhin ma bzung na khyab pa nyid du mi 'gyur ro/_/'on te rang bzhin gang
[\[24b.2\]]gis de sngon du byung ba nyid du mthong ba de'i rang bzhin de nyid kyis khyab byed nyid du rtogs par byed kyi/_'byung ba'i rang bzhin gyis ni ma yin no zhe na/_de ni ma yin te/_'byung ba'i rang bzhin ma rtogs na/_/khyab byed nyid du rtogs ma yin/_/nyi tshe ba ni khyab min te/_/de lta na de khyab
[\[24b.3\]]med 'gyur/_/byung ba dang 'byung bar 'gyur ba'i dus khyab pa nyid du rtogs pa rgyu yin gyi/_gzhan du ni ma yin no/_/khyab pa de ni sngar mthong ba dang /_mthong bar 'gyur ba la yang mtshungs pa yin no/_/mthong bar 'gyur ba ci ltar rgyu yin zhe na/_de'i tshe med pa'i phyir mthong ba yang ci
[\[24b.4\]]ltar yin zhes dri ba'i skabs med dam/_yod pa'i phyir ro zhe na/_mthong bar 'gyur ba la yang de nyid do/_/de'i tshe ma yin no zhes bya ba 'di ni gnyi gar yang mtshungs so/_/snga ma nyid do zhe na/_snga ma dang phyi ma dag gi rang gi ngo bo la khyad par ci zhig yod do/_/de gnyi ga yang sgro btags
[\[24b.5\]]pa'i rnam par 'dzin pa yin gyi/_gzhan gyis ni ma yin pas khyad par med do/_/'on te gcig ni sngon gyi rang bzhin du mthong bar sgro btags pa yin la gzhan ni mthong bar 'gyur ba'i rang bzhin dang phyi ma'i rang bzhin du yin no/_/des na gnyi ga la yang rgyu nyid yod pa ma
[\[24b.6\]]yin no zhe na/_phan tshun med na mi 'byung bar/_/de dag gnyi ga mtshungs ma yin/_/nang gi rnam par dbye ba ni/_/nged la 'gar yang dgos pa med/_/gang med na gang mi 'byung ba de ni tha dad pa yin no/_/de'i rgyu yin no/_/de lta yin dang /_rgyu snga ma med na 'bras bu phyi ma mi 'byung ba de
[\[24b.7\]]bzhin du 'bras bu gdon mi za bar 'byung ba'i rgyu 'bras bu phyi ma med na mi 'byung ba'i phyir rgyu dang 'bras bu'i rgyu mtshan mtshungs pas na gnyi ga yang phan tshun rgyu dang 'bras bu'i dngos po yin no/_/khyab pa dang ni tha dad nyid/_/rgyu mtshan mtshungs phyir gnyi ga yang /_/rgyu 'bras nyid yin pha rol
[\[25a\]]
[\[25a.1\]]gyi/_/'jig rten dpog pa'ang 'di las yin/_/khyab pa nyid dang tha dad pa ma gtogs par rgyu mtshan gzhan ni 'gro ba 'dir ma dmigs so/_/des na gang rgyu dang 'bras bu gdon mi za bar 'gyur ba'i rgyu gnyi ga yang phan tshun rgyu dang 'bras bu'i dngos
[\[25a.2\]]po yin no zhes rigs par mthong ngo /_/de phyir shes de don skyed pa/_/rgyu'am yang na rang bzhin nam/_/'bras bu'ang rung ste thams cad du/_/de yis don byed 'byung bar shes/_/gal te sgrub pa'i shes pa de don byed pa'i rgyu'am/_gal te rang bzhin nam/_gal te 'bras bu
[\[25a.3\]]yang rung ste/_thams cad du 'brel pa srid pa'i phyir des shes pa yin no/_/khyab pa ni de'i bdag nyid dang /_rgyu dang 'bras bu'i dngos po 'di yang tha snyad du grub pa yin pa'i phyir tha snyad las tshad ma nyid du shes pa yin no/_/gal te ci srid 'brel pa sgrub pa'i mngon sum med
[\[25a.4\]]pa de srid rjes su dpag pa ma yin te/_mngon sum gyis 'brel pa bzung na rjes su dpag pa'i tshad ma'i sgrub par byed pa yin no/_/mngon sum 'brel pa 'dzin par nus pa tshad ma ma yin na yin pa'i phyir phan tshun brten pa'i skyon ma yin nam/_'on te rjes su dpag pas ni tshad mar
[\[25a.5\]]bsgrub pa ni ma yin gyi/_'on kyang don byed pa myong ba las yin la/_de yang rang rig pa'i mngon sum gyis grub pa yin no/_/de la don byed pa'i shes pa ni mngon sum yin pas snga ma'i tshad ma nyid 'dzin pa ma yin la 'bras bu'i rtags su 'gyur ba ma yin pas rjes su dpag pa yang
[\[25a.6\]]ma yin te/_mngon sum gyis tshad ma 'dzin pa ma yin pa'i phyir dang /_gsal ba de 'das pa'i phyir ro/_/gsal ba med par spyi tshad ma nyid du rtogs par ni mi nus te/_spyi med pa'i phyir ro/_/des na tshad mar the tshom za ba tsam yin no/_/de yang don byed pa dang 'brel bar the tshom za
[\[25a.7\]]ba yin pas de la don byed par snang bas the tshom bzlog pa nyid do zhe na/_de lta ma yin te/_'di ltar/_the tshom tsam zhig bzlog pas ni/_/'ga' yang 'jug par 'gyur ba min/_/don du gnyer ba'i 'jug pa ni/_/nges pa'am mngon sum las mthong ngo /_/gal te don byar snang de
[\[25b\]]
[\[25b.1\]]nyid/_/mngon sum yin zhes 'dod na ni/_/tshad ma mngon sum nyid las ni/_/rtogs pa zhes byar 'dod pa yin/_/mngon sum mam ni rjes dpag las/_/the tshom za ba ldog pa yin/_/'gal ba'i rang bzhin dmigs pa las/_/bzlog pa gzhan ni yod ma yin/_/gal
[\[25b.2\]]te de ni mngon sum gyi/_/dngos yin de tshe the tshom ni/_/ldog byed de med de tshe nyid/_/ci ltar gzhan gyi tshe na min/_/'dir ni the tshom de bzlog pas/_/dgos pa yod pa'ang ma yin te/_/de ni 'jug pa'i phyir 'dod na/_/'jug pa de yang grub pa yin/_/shes pa kun gyi don dang
[\[25b.3\]]ni/_/'brel pa'ang mngon sum blos rtogs min/_/rjes su dpag pa spyi yis ni/_/'brel pa nges par byed pa yin/_/tshad ma gzhan yang med pa'i phyir/_/the tshom chad par ga la 'gyur/_/des na tha snyad las ni tshad ma nyid/_/ces bshad do/_/gal te tha snyad las tshad ma ma
[\[25b.4\]]yin na/_'o na tshad ma'i mtshan nyid kyi bstan bcos la don ci yod/_bstan bcos bstan kyang tshig tsam las ni de ltar mi 'gyur gyi/_'on kyang tha snyad kyi mi slu ba nyid las yin no/_/de yod na ni bstan bcos don med do zhe na/_bshad pa/_bstan bcos rmongs pa zlog byed yin/_/gal
[\[25b.5\]]te tha snyad las tshad ma'i rang bzhin rtogs pa yin na/_ci'i phyir mtshan nyid kyi bstan bcos dag phan tshun 'gal bar 'gyur/_des na tha snyad pa dag ni tha snyad la yang log par rtogs pa kho na'o/_/'di ltar/_tha snyad las ni thams cad kyi/_/tshad ma rtogs par 'gyur ma yin/_/
[\[25b.6\]]des na tshad ma'i mtshan nyid ni/_/phan tshun du ni 'gal bar ldan/_/mngon sum la sogs tshad ma yis/_/'jig rten pha rol rtogs ma yin/_/lung las yin zhes gzhan 'dzer ba/_/des na tha snyad las ma yin/_/de'i phyir/_tha snyad nges pa rtogs pa'i phyir/_/bstan bcos rmongs pa zlog byed yin/_/
[\[25b.7\]]snga ma phyi ma mi dran pa/_/bstan bcos 'di yis zlog par byed/_/de nyid kyis thams cad mkhyen pas gsungs pa'i bstan bcos kyi rmongs pa zlog par byed kyi/_gzhan gyis ni ma yin no zhes/_rnam pa 'dis thams cad mkhyen pa'i bka' nyid tshad ma yin pa'i phyir/_thams cad mkhyen pa
[\[26a\]]
[\[26a.1\]]nyid tshad ma yin gyi/_gzhan gyis ni ma yin no zhes bya ba ni don dam pa'o/_/gzhan ni tshad ma ma yin te/_/shes bya khyab pa med pa'i phyir/_/ma khyab pas ni 'bras bu sogs/_/'brel par 'dzin pa ma yin no/_/rgyu dang 'bras bu'i dngos po 'das pa
[\[26a.2\]]dang ma 'ongs pa dang da ltar byung ba'i dus dang yul khyab par lhan cig spyod pa'i rang bzhin ni thams cad mkhyen pa ma yin pa'i yul ma yin te/_mngon sum da ltar nye ba tsam yin pa'i phyir dang /_rjes su dpag pa yang der mi 'jug pa'i phyir ro/_/gal te bstan bcos de
[\[26a.3\]]byed pa thams cad mkhyen pa nyid du ci ltar shes she na/_'di ni 'og tu bshad par bya'o/_/ma shes don gyi gsal byed kyang /_/yang na 'di tshad ma'i mtshan nyid yin no/_/'di gsal bar byed pas na gsal byed de/_ma shes pa'i don gsal bar byed pa'i shes pa tshad ma
[\[26a.4\]]yin no/_/kun rdzob pa'i shes pa ni ma shes pa'i don gsal bar byed pa ma yin no/_/des ni ma shes pa'i don 'ga' yang gsal ba ma yin te/_so sor bzung ba'i gzugs la sogs pa nyid rnam par rtog pa'i phyir ro/_/rtogs pa nges par ma bzung ba'i phyir na de gcig ces tha
[\[26a.5\]]snyad du byed do/_/gal te mi slu ba med par ma shes pa gsal bar byed pa tshad ma yin na/_zla ba gnyis la sogs pa'i rnam pa yang tshad ma nyid du thal bar 'gyur ro zhe na ma yin te/_don smos pa'i phyir ro/_/de ni don ma yin no/_/gal te don nyid du mi slu ba nyid las shes
[\[26a.6\]]pa ma yin nam/_des na mi slu ba'i shes pa zhes bya ba de nyid mtshan nyid yin pa'i phyir ci ltar mtshan nyid gzhan yin zhe na ma yin te/_don gyis 'phangs pa ni mtshan nyid ma yin pa'i phyir ro/_/brjod pa'i shugs kyis rtogs pa gang /_/de ni mtshan nyid ma yin te/_/de lta na ni dngos
[\[26a.7\]]po sogs/_/gzhan yang mtshan nyid don du 'gyur/_/mtshan nyid de ni dngos su bzung ba gang yin pa de yin no/_/gang gis mtshan nyid bsgrub pa de yang srid pa tsam gyis mtshan nyid du 'gyur ba ni ma yin te/_de lta ma yin na/_dngos po nyid la sogs pa yang yin par 'gyur ro/_/'on te
[\[26b\]]
[\[26b.1\]]dngos po nyid ni de la dngos sam gzhan du mkho ba ma yin gyi/_mi slu ba nyid ni don nyid shes pa la mkho ba yin no zhe na/_de ni bden mod kyi de lta na yang ma shes pa'i don smos pa ni gzung ba 'dzin pa'i shes pa spong bar nus kyi/_mi slu ba smos pas ni ma yin te/_de la yang
[\[26b.2\]]mi slu ba yod pa'i phyir ro/_/mi slu ba don rtogs pa yang ma yin te/_mi slu ba yin yang kun rdzob tu yod pa don du ma grub pa'i phyir ro/_/'o na ci ltar don nyid rtogs she na/_nges par brtags pa las so zhes rtogs par bya'o/_/yang na 'dir don gyi sgras ni don dam pa brjod
[\[26b.3\]]pa yin te/_ma shes don gyi gsal byed ces bya ba ni don dam bar gsal bar byed ces bya ba'i don to/_/don dam pa yang gnyis su med pa'i rang bzhin nyid yin pas de gsal bar byed pa nyid tshad ma yin no/_/de ltar yang rang las rang gi ngo bo rtogs zhes bstan pa yin no/_/tha
[\[26b.4\]]snyad las ni tshad ma nyid ces bya ba bshad de/_de las 'di ni don dam pa'i tshad ma'i mtshan nyid yin la/_snga ma ni tha snyad pa'i yin no/_/gal te ma shes pa'i don gsal bar byed pa tshad ma yin na spyi'i don yang dang po 'byung ba rang gi mtshan nyid kyi shes pas ma shes pa de'i 'og tu
[\[26b.5\]]byung bas gsal ba yin la/_de bzhin du 'brel pa la sogs pa yang yin pa'i phyir de yang tshad mar thal bar 'gyur ro/_/'di gzung ba 'dzin pa'i phyir dran pa nyid du 'gyur ba ni ma yin te/_ma bzung ba la yang dran pa med pa'i phyir ro/_/rang gi mtshan nyid rnam shes ni/_/spyir
[\[26b.6\]]'dzin par ni 'dod min te/_/ma bzung ba ni 'dzin pa'i phyir/_/spyi rig tshad ma yin par 'gyur/_de nyid brjod pa ni/_rang gi ngo bo rtogs 'og tu/_/spyi yi rnam par shes pa thob/_/tshad ma zhes 'brel to/_/rang rig pas spyi'i shes pa'i bdag nyid rtogs so zhes bya ba 'di la
[\[26b.7\]]ni rtsod pa med pa nyid do/_/des na gal te spyi shes pa las gzhan du 'gyur ba'am/_'on te bdag nyid du 'gyur ba yin yang rung ste/_thams cad du de'i shes pa tshad mar 'gyur ro zhe na/_'di la bshad pa ni ma yin te/_rang gi mtshan nyid ma shes pa/_/shes pa gang yin
[\[27a\]]
[\[27a.1\]]zhes dgongs phyir/_/rang gi mtshan nyid dpyad phyir ro/_/spyi'i shes pa ma bzung ba 'dzin pa yin yang tshad ma ma yin no/_/ci'i phyir zhe na/_rang gi mtshan nyid ma shes pa shes pa gang yin pa de nyid tshad mar 'dod kyi spyi ni ma yin no/_/spyi ma shes pa
[\[27a.2\]]shes pa ni tshad ma ma yin gyi/_'on kyang ma shes pa'i rang gi mtshan nyid shes pa'o/_/de ci'i phyir zhe na/_rang gi mtshan nyid dpyad phyir ro/_/yod pa'am med pa nyid rnam par gzhag pa'i phyir rtogs pa dang ldan pa tshad ma la ltos pa yin no/_/yod pa 'am med par dpyod pa de
[\[27a.3\]]yang rang gi mtshan nyid kho na la yin gyi/_/spyi la ni ma yin te/_de la skyes bu rnams gus pa med pa'i phyir ro/_/gang rnam par dpyad pa de la dus phyis de'i rang bzhin yin pa'i phyir tshad ma 'jug pa'i phyir ro/_/spyi la ni tshad ma mi 'jug pa'i phyir de la tshad ma ma yin no/_/'on te spyi ma
[\[27a.4\]]rtogs na de nyid 'di yin no zhes ji ltar 'jug ce na/_ma yin te/_spyi ma rtogs kyang shin tu goms pa las 'jug pa'i phyir ro/_/'on te der yang spyi nyid 'jug par byed pa yin no zhe na/_de ni ma yin te/_ma shes pa la 'jug par byed pa nyid shes pa med pa'i phyir ro/_/de shes
[\[27a.5\]]kyang gal te rang gi mtshan nyid ma shes na mi 'jug la/_rang gi mtshan nyid shes na ni spyi ma dpyad kyang goms pa las 'jug pa yin no/_/des na de la 'jug par byed pa ma yin pa'i phyir dang /_de la mngon du phyogs pa med pa'i phyir spyi shes pa ni tshad ma yin no/_/'jug par byed pa
[\[27a.6\]]yin du chug pa de lta na yang de la phyogs pa med pa'i phyir de tshad ma ma yin no/_/rang rig pas bzung na ni de rang gi mtshan nyid kho na yin pas rang gi mtshan nyid kyi yul nyid la tshad ma yin no/_/gang gi tshe gnyis su med pa de'i tshe na spyi ma yin la/_rang gi mtshan nyid rtogs pa'i 'og tu gzhan
[\[27a.7\]]zhes bya bar bstan pa yang ma yin no/_/rang gi mtshan nyid shes pa la/_/shes gang rig med phyir bsams pas/_/zhes bya ba la/_rig med ni 'di la rig pa med do/_/gang la zhe na/_shes pa gang zhig_/rang gi mtshan nyid shes pa la ste de'i phyir ro/_/gang gis 'di ni rang gi mtshan nyid
[\[27b\]]
[\[27b.1\]]shes pa'i 'og rol du yin no zhe'am/_mi 'dra ba nyid du rtogs par 'gyur ba snga ma dang phyi ma'i ngo bo la ni tshad ma yod pa ma yin no/_/'dir ni shes pa thams cad rang gi mtshan nyid rtogs par byed kyi/_tha dad pa ni ma yin no/_/'o na ci'i phyir bcom ldan 'das kyis mngon sum dang
[\[27b.2\]]rjes su dpag pa'i dbye ba dang /_phyi rol dang rnam par shes pa'i dbye ba dang /_kun nas nyon mongs pa dang /_rnam par byang ba'i dbye ba bstan zhe na/_bshad pa bsams pas te/_mi slu ba'i phyir ro/_/gdul ba'i skye bo'i bsams pas te/_de la ltos nas so/_/rang rig pa'i mngon
[\[27b.3\]]sum gcig nyid tshad ma yin gyi/_gzhan ni ma yin no/_/spros pa ni gdul bya'i dbang gis te/_ci lta ci ltar gdul bya rnams de kho na'i lam du 'jug par 'gyur ba de lta de ltar bcom ldan 'das ston pa yin pa'i phyir mi 'gal lo/_/de ga las she na/_rang gi mtshan nyid dpyad phyir
[\[27b.4\]]ro/_/rnam par dpyad na ni thams cad mi gnas pa nyid do/_/gnyis su med pa las de kho na nyid gzhan ni med do/_/de nyid bcom ldan 'das kyis rim gyis rnam par dpyad pa yin no/_/cig car ni dpyad par mi nus pa'i phyir ro/_/'on te phyi rol du phyogs pa ci ltar rang rig pa nyid
[\[27b.5\]]yin zhe na/_de ni med de/_yul dang dus sogs la ltos nas/_/phyi dang nang zhes shes pa yin/_/yul dus rang gi ngo bo las/_/tha dad pa ni 'thad ma yin/_/'di yang phyis bstan par bya'o/_/'o na ci ltar bcom ldan 'das tshad ma yin/_mngon sum dang rjes su dpag pa dag ni
[\[27b.6\]]tha snyad tsam du tshad ma yin gyi/_bcom ldan 'das ni ma yin te/_de ni tshad ma dam pa yin pa'i phyir ro zhe na/_'di la bshad pa ni/_de ldan bcom ldan tshad ma nyid/_/de bzhin gshegs pa bcom ldan 'das ni de dang ldan pas so/_/bcom ldan 'das ni mngon sum gyi rang bzhin gyis tshad ma
[\[27b.7\]]yin te/_phyis bstan par bya'o/_/'di ga las rtogs she na/_de'i phyir bshad pa ni/_yang dag min pa bzlog don du/_/'khrul pa bzlog pa'i don du bcom ldan 'das des yang dag nyid gsungs/_gang gi phyir de lta yin pa de'i phyir de nyid thams cad mkhyen pa yin gyi gzhan ni ma
[\[28a\]]
[\[28a.1\]]yin no/_/de lta na yang tshad ma yin no/_/de'i phyir/_sgrub byed la ltos tshad yin rigs/_/zhes smos te/_bcom ldan 'das nyid yin gyi/_rig byed ni ma yin no/_/rig byed ni 'ga' yang don dang 'brel pa med pas tshad ma ma yin no/_/'di ni tshad
[\[28a.2\]]ma'i yul la bden par gsung ba nyid kyis tshad ma yin no/_/gzhan la ni bshad par bya'o/_/yang na don dam pa de ldan te/_bcom ldan 'das kyang gnyis su med par rtogs pa nyid kyis tshad ma yin gyi/_don thams cad yongs su shes pas ni ma yin te/_don thams cad yongs
[\[28a.3\]]su shes pa ni 'jig rten gyi tha snyad yin pas kun rdzob pa nyid do/_/de skad du yang /_gnyis med theg pa dam pa yin/_/zhes bshad do/_/tshad ma rnam 'grel gyi rgyan las/_tshad ma grub pa'i rnam 'grel gnyis pa'o//_//gal te mngon sum dang rjes su dpag pa dag
[\[28a.4\]]tshad ma ma yin pa'i phyir thams cad mkhyen pa nyid tshad ma ma yin na/_de'i tshe dbang phyug la sogs pa shes pa po rtag pa nyid dam/_rig byed rtag pa tshad ma yin te/_des na gzhan btsal bas ci bya zhe na/_tshad ma rtag pa nyid yod min/_/dngos yod rtog pa tshad phyir dang /_/shes bya
[\[28a.5\]]mi rtag pa nyid kyis/_/des ni mi brten nyid phyir ro/_/rim bzhin skye ba can dag ni/_/rtags las skye ba mi 'thad phyir/_/ltos pa mi rung ba'i phyir/_rtag pa gtan du gnas pa'i tshad ma ni yod pa ma yin te/_tshad ma med pa'i phyir ro/_/gzhan yang dngos po yod pa'i rtogs
[\[28a.6\]]pa tshad ma yin gyi/_gang yang rung ba ni ma yin no/_/gang gis rtogs pa gtan du yod par 'gyur ba dngos po ni gtan du gnas pa ma yin no/_/des na shes bya mi rtag pa nyid kyis de yang mi brtan pa yin no/_/gal te shes bya mi rtag pas na shes pa mi rtag pa nyid do zhes bya ba 'di
[\[28a.7\]]dag ga las she na/_shes bya'i rang bzhin la bya ba byed pa'am/_shes bya'i rang bzhin las skyes pa'am/_de'i rang bzhin nyid tshad ma yin grang ste/_phyogs gzhan ni mi srid do/_/de la gal te byed pa dang mi byed pa khyad par med na ci ltar byed pa dang cig shos rnam par 'byed/_
[\[28b\]]
[\[28b.1\]]'on te de ni me long gi gnas lta bu yin te/_don gang dang gang nye ba de dang de nyid snang ba yin no zhe na/_'o na ni rang gi tshogs pa las don nyid de ltar 'gyur ba yin gyi/_shes pa po'i byed pa ni ma yin no/_/'on te mig mi g.yo bar phye bas nye bar bstan pa'i don rim gyis mthong
[\[28b.2\]]yang byed pa gzhan dang gzhan mi 'dra ba gzhan ni 'ga' yang rtogs pa ma yin pa de bzhin du 'di yin no zhe na/_'di la bshad pa/_rjes su 'gro dang ldog pa las/_/der yang mig ni byed pa nyid/_/dbang phyug rtag par gnas pa la/_/rjes 'gro ldog pa yod ma yin/_/de'i phyir
[\[28b.3\]]de ltar 'gyur ba de ni don de nyid yin gyi/_'di la 'dzin pa'i byed pa ni 'ga' yang med pa'i phyir ci ltar tshad ma yin/_'on te de tshad ma'i don yin mod/_de ni de dang 'brel pa'i phyir des shes par brjod do zhe na/_de ni mi 'thad de 'di ltar/_'brel pa rjes 'gro sngon 'gro ba/_/ldog
[\[28b.4\]]pa yis ni 'grub pa yin/_/rtag pa ldog pa med pa la/_/'brel pa srid pa ga la yin/_/rtag pa ldog pa med pa ni 'gar yang nye bar sbyor bar shes nus pa ma yin no/_/'on te des mthong ba'i phyir nye bar sbyor ba yin no zhe na/_ci ltar na des mthong zhes de nyid de ltar brgal zhing brtag
[\[28b.5\]]pa ma yin nam/_de ltar de yod na 'byung phyir/_/des zhes bya bar brjod na ni/_/nam mkha' sogs la de yod phyir/_/ci ltar de nyid lta po yin/_/mkha' la don byed bstan med phyir/_/de nyid lta po nam mkha' min/_/bstan pa tshig yin de yi phyir/_/de nyid gang las 'dod pa
[\[28b.6\]]yin/_/rnam pa kun du ldog med la/_/rgyu nyid du ni rtogs ma yin/_/don gang 'das dang ma 'ongs pa/_/de ni ci ltar snang ba yin/_/'das pa shes pa yin pa'i phyir/_/ci ltar 'das pa yin par 'gyur/_/'das pa la sogs ci ltar yang /_/me long du ni 'pho ba yin/_/de
[\[28b.7\]]lta bu yi snang ba ni/_/me long yod na 'byung ba yin/_/snang ba brtags pa'i 'bras bu ni/_/ma yin zhes ni sngar brjod do/_/nam mkha' la sogs pa dag kyang /_/don de 'dzin par cis mi 'gyur/_/gal te don de'i de ma thag_/'byung ba'i nges pa yod min na/_/don rnams
[\[29a\]]
[\[29a.1\]]thams cad mthong ba de/_/tshig don gang zhig yin par brjod/_/don kun mthong ba las byung ba'i/_/sgra ni thams cad rjod byed yin/_/brjod 'dod nges pa zhes bya ni/_/rtag pa 'thad pa ma yin no/_/brjod 'dod de dag tha dad cing /_/de bzhin mthong ba
[\[29a.2\]]tha dad na/_/gang gis lta po gcig yin te/_/khyod kyis tshad de ci ltar yin/_/gal te brjod 'dod blta bya yi/_/'dzin byed de nyid yin zhe na/_/brjod par 'dod dang gzhan pa'i de/_/ci ltar gcig gis 'dzin pa yin/_/de lta yin na mngon sum dang /_/rjes dpag gcig
[\[29a.3\]]tu cis mi brjod/_/gal te de yang yang dag tu/_/gcig pa nyid du 'dod na ni/_/de dag la yang rim gyis sam/_/cig car tha dad yod min nam/_/rang bzhin gcig nyid rim gyis ni/_/tshad ma yis ni rtogs ma yin/_/rtogs po de'am gzhan du ni/_/shes byed
[\[29a.4\]]gcig gi gzhal bya ba/_/de gcig ces bya bden nam ci/_/bden pa min na tshig don med/_/ci ste bdag nyid rang nyid ni/_/rnam kun byed pos shes byed na/_/de ni da ltar yin no zhes/_/cis rtogs de ni tshig tsam yin/_/rang rig nyid las gzhan pa ni/_/med ces
[\[29a.5\]]sngar ni brjod pa yin/_/des na de ni don dam par dbang phyug ma yin la kun rdzob tu yang ma yin no/_/ci ste yang gal te shes bya mi rtag pa nyid kyis shes pa mi rtag pa yin yang shes par byed pa po gang yin pa de ni rtag pa yin no/_/gzhan mi rtag pas gzhan yang mi rtag go zhes ni mi 'thad do zhe na/_bshad
[\[29a.6\]]pa shes bya mi rtag pas na shes pa/_rim bzhin skye ba can dag ni/_/rtag las skye ba mi 'thad phyir/_/de rtag pa las skye ba mi rigs pa'i phyir ro/_/nam mkha' ltar rtag pa khyab pa ni/_'ga' yang rgyu ma yin no zhes bshad zin to/_/gal te rang bzhin de nyid kyis skyed par byed na ni khyad
[\[29a.7\]]par med pa'i phyir thams cad kyi tshe skyed par 'gyur ba'am/_khyad par yod na yang mi rtag par 'gyur ro/_/'on te khyad par med kyang lhan cig byed pa yod pa dang med pa dag las 'bras bu'i rim pa can yin no zhe na/_ma yin te ltos pa mi rung ba'i phyir ro/_/gal te lhan cig byed pa
[\[29b\]]
[\[29b.1\]]dag nyid kyi rjes su 'gro ba dang ldog pa yin na/_de dag nyid rgyu yin gyi de ni ma yin no/_/de la ltos nas de yang rgyu yin no zhes mi rigs so/_/ltos pa de dang cig shos kyi gnas skabs dag tu khyad par med par rang ngam gzhan gyi ltos pa nyid du mi rtogs pa'i phyir 'di ni tshig
[\[29b.2\]]tsam gtso bor gyur pa yin par shes par bya'o/_/de nyid kyi phyir ltos pa mi rung ba'i phyir zhes bshad do/_/rtag pa thams cad kyi tshe rang bzhin gcig pa ni ltos par bya ba phan gdags par nus pa ma yin no/_/de la phan 'dogs pa med par ni des ltos par bya ba ma yin
[\[29b.3\]]no/_/de lta na ni 'o na mi rtag pa tshad ma yin par 'gyur ro/_/sbyin pa la sogs pa sgrub par byed pa la ltos pa ni ma yin no/_/chags pa dang bral ba dang /_dbang phyug dang ldan pa ni rigs mthun pa'i rgyu snga ma snga ma las skyes pa'i phyir de nam yang gzhan du 'gyur ba las gzhan
[\[29b.4\]]du skye bar 'gyur ba ni ma yin no zhe na/_'di la bshad pa ni/_rnam 'gas phan gdags bya min phyir/_/mi rtag na yang tshad med nyid/_/dbang phyug mi rtag pa la yang tshad ma yod pa ma yin te/_de tshad ma ma yin no/_/de ci'i phyir zhe na/_rnam 'gas phan gdags bya
[\[29b.5\]]min phyir/_/gang zhig rnam pa ci zhig ltar 'ga' zhig phan gdags pa'am gnod par byed pa de ni/_'dod chags la sogs pa myong ba dang /_/'dod chags la sogs pa'i gnyan po rtogs pa la sogs pa srid pas de ston pa yin no/_/sems can la byams pa dang snying brtse bas
[\[29b.6\]]ston pa srid pa'i phyir de ni 'jig rten gyis tshad mar 'gyur gyi rang gi ngo bo yod pa tsam gyis ni ma yin no/_/de las ni 'di 'dra ba'i bya ba yod pa ma yin te/_sdug goms med par mkhas par mi 'gyur ro/_/'on te de ni thams cad yongs su shes pa nyid ni rang bzhin nyid kyis grub
[\[29b.7\]]pa yin no zhe na/_de ni mi rigs te/_'dod chags la sogs pa nyams su ma myang na 'khor ba'i rtsa ba'i spros pa ni rang gi mtshan nyid rtogs par ci ltar 'gyur/_nyams su myong na ni/_'di 'khor ba pa nyid yin pas de ci ltar tshad ma yin/_'on te 'dod chags la sogs pa
[\[30a\]]
[\[30a.1\]]rtogs pa nyid kyis 'dod chags la sogs pa'i spros pa'i gnyen po ston pa yin te/_'dod chags la sogs pa dang ldan pa nyid thams cad shes pa dang ma nyams pa dang /_gzhal du med pa'i nus pa dang ldan pas de nyid tshad ma yin no zhe na/_de yang mi rigs
[\[30a.2\]]te/_gal te 'dod chags la sogs dang /_/ldan yang dbang phyug nyams med na/_/'dod chags la sogs gnyen po ni/_/bstan pa don med kho nar 'gyur/_/'on te 'di ni dngos po'i gnas lugs yin te/_'dod chags la sogs pa dang ldan pa la/_dbang phyug srid pa ni
[\[30a.3\]]ma yin no/_/des na de'i gnyen po ston to zhe na/_gal te de ltar chags bral sogs/_/bsgoms pa med phyir mi srid na/_/de yi dbang phyug la sogs pa/_/grub de glo bur gang las 'ong /_/'dod chags dang bral ba la sogs pa gnyen po la sogs pa goms pa las 'byung ngo
[\[30a.4\]]zhes shes pa gang yin pa de nyid las gzhan du yang 'byung ngo zhes pa ni mi rigs so/_/gzhan yang /_gang gis dbang phyug sgrub pa dang /_/bral ba'i don du gnyer ba la/_/mchog sbyin pa yi nus pa ni/_/de 'dra de la yod pa min/_/'on te de la nus pa de/_/med na gzhan yang ci
[\[30a.5\]]ltar yod/_/rjes su 'dzin pa'i nus pa ni/_/de la tshad ma med par 'gyur/_/don 'di yang yin te/_mi rtag na yang tshad min nyid/_/'di la tshad ma yod pa ma yin pas tshad med do/_/de'i ngo bo ni tshad med nyid de/_de la tshad ma yod pa ma yin no zhes bya ba'i tha tshig go/_/'on te
[\[30a.6\]]mnyes par byas pa la sogs pa rim gyis chags pa la sogs pa nye bar zhi ba'i rnam pas chos ston pas 'di rjes su 'dzin par byed pa yin te/_de lta ma yin na/_rjes su 'dzin par mi nus pa'i phyir ro zhe na/_de ni ma yin te/_'di ltar/_des bshad rjes su sgrub pa yis/_/'jig
[\[30a.7\]]rten rjes 'dzin gang gis rtogs/_/des bshad lung tsam las she na/_/de lta phan tshun rten par 'gyur/_/des bshad phyir de lung yin la/_/lung yin phyir yang de bshad nyid/_/phan tshun brten pa yin phyir der/_/gcig kyang gnas par ci ltar 'gyur/_/gzhan yang /_de yi
[\[30b\]]
[\[30b.1\]]nus pa 'di 'dra ste/_/rgyu gang las ni 'ongs pa yin/_/'di ni de yi rang bzhin zhes/_/de ni gang las rtogs par 'gyur/_/de thams cad mthong ba dang rjes su 'dzin par byed pa'i rang bzhin gyi nus pa de 'dra ba de rgyu gang las byung /_gal te 'dir de lta bur byung ba'i dngos po'i rang
[\[30b.2\]]bzhin nyid lan 'debs so/_/'di ltar/_'di ni 'di lta'am ma yin zhes/_/de ni su la 'dri bar bya/_/sreg byed me yis nam mkha' min/_/'di la ci zhig brgal zhing brtag_/'di ni shin tu mi rigs te/_/gal te rang bzhin mngon sum du/_/grub la rgol zhing rtog byed
[\[30b.3\]]na/_/de la lan 'di rigs 'gyur te/_/mthong ba nyid ni mi 'thad min/_/'di ni mthong ba ma yin no/_/'di ltar/_'dir dngos po'i rang bzhin nyid lan 'debs so zhes bya ba'i don 'di ci yin/_'di ni mngon sum la sogs pa'i tshad mas grub pa yin pas/_'di ci ltar zhes brgal
[\[30b.4\]]zhing brtag pa'i yul ma yin no/_/ci ltar mngon sum du me bsreg bya sreg par dmigs pa la ci lta bar byed pa yin zhes brgal zhing brtag par byed pa bzhin no zhes bya ba yin no/_/gal te 'byung ba nyid kyis yin na nam mkha' yang sreg par byed par 'gyur ro/_/'on te rang
[\[30b.5\]]bzhin gyis so sor nges pas de lta yin na/_de'i tshe dbang phyug kyang yon tan gyi rgyu thams cad dang bral ba yang yon tan dang ldan pas mtshungs so zhe na/_mi mtshungs te me ni mthong ba'i phyir dang /_gzhan ni bzlog pa'i phyir ro/_/des na 'di lan ma yin no/_/de lta ma yin na/_bdag
[\[30b.6\]]nyid mngon 'dod 'ga' zhig bsgrub byas pa/_/de la gzhan gyis lan med byas pa na/_/dngos po'i rang bzhin zhes de'i lan brjod pas/_/de ltas thams cad rgyal bar 'gyur ba yin/_/de'i phyir mi rtag na yang ste/_/yang gi sgras rtag pa yang tshad mar med pa nyid do zhes legs
[\[30b.7\]]pa brjod do/_/gal te tshad ma yod pa yin/_/sdod 'jug dbyibs kyi khyad par dang /_/don byed pa la sogs pa dag_/'bras bu'i bdag nyid 'bras bu las/_/ji ltar rgyu ni grub mi 'gyur/_/de lta min na rgyu gzhan la'ang /_/rjes su dpag pa'ang med par 'gyur/_/'di ltar dngos
[\[31a\]]
[\[31a.1\]]po 'ga' zhig mngon par 'dod pa sgrub pa'i phyir bsdad cing bsdad cing 'jug pa de ni blo dang ldan pa'i rgyus byin gyis brlabs pa las yin te/_dper na/_dbyibs su bya ba la sogs pa ste ste'u la sogs pa bzhin no/_/ste'u la sogs pa ni rang nyid 'jug pa ma
[\[31a.2\]]yin no/_/'jug pa yin na yang gtan du 'jug par 'gyur na/_bsdad nas 'jug pa yang yin no/_/des na rtogs pa dang ldan pa'i 'jug pa po 'ga' zhig yod dgos so/_/de bzhin du gang zhig zlum po la sogs pa la dbyibs kyi khyad par dang ldan pa de ni sems pa dang ldan pa skyed
[\[31a.3\]]pa yin te/_dper na bum pa la sogs pa bzhin no/_/de bzhin du gang zhig don bya ba byed pa de ni sems pa dang ldan pa'i dngos pos bskul ba yin te/_dper na bum pa la sogs pa bzhin no zhe na/_'di la bshad pa ni/_sdod 'jug dbyibs kyi khyad par dang /_/don byed pa la
[\[31a.4\]]sogs pa dag_/'dod sgrub pa'am dpe ma grub/_/yang na the tshom za ba yin/_/'bras bu nyid du mngon par 'dod pa bsdad nas 'jug pa la sogs pa gang yin pa de dag ni yang dag pa'i gtan tshigs ma yin te/_gang gi phyir de dag yod kyang 'dod pa nyid sgrub pa yin te/_grub
[\[31a.5\]]pa sgrub pa yin no/_/grub pa ni phyogs ma yin te/_ma grub pa phyogs yin pa'i phyir ro/_/gang la rtsod pa yod pa de sgrub pa'i phyir sgrub par byed pa nye bar dgod par rigs pa yin na/_thams cad las kyi mtshan nyid kyi sems pas byin gyis rlob par 'dod pa yin te/_'di ltar/_
[\[31a.6\]]las las 'jig rten sna tshogs skyes/_/de ni sems pa dang des byas/_/zhes bya ba yin no/_/gal te las las skyes pa nyid do zhes ni sgrub pa ma yin te/_las las gzhan pa'i sems pa dbang phyug gis byin gyis rlab par sgrub pa'i phyir ro/_/de skad du yang /_de ni dbang phyug
[\[31a.7\]]gis bskul bas mngon par gsal ba'i las las yin no zhes bshad do/_/dbang phyug gi sems pas byin gyis brlabs pa'i las sngon du 'gro ba can nyid bsgrub pa na grub pa la sgrub pa ma yin no zhe na/_de ni med de/_gal te sems pa'i rang bzhin gyis rang las yod na/_de'i tshe
[\[31b\]]
[\[31b.1\]]sems pa gzhan sgrub pa ni don med do/_/sems pa med pa de ni 'jug par nus pa ma yin te/_'di ni de'o zhes nges par brtags nas 'jug pa mthong ba'i phyir ro/_/des na rang nyid nges par brtags nas 'jug par bya ba'am/_nges par rtogs pas bskul nas yin te/_rnam pa
[\[31b.2\]]gzhan med pa'i phyir ro/_/de la sems pa med pa rnams la rang nyid nges par rtogs pa med pa'i phyir/_gal te nges par rtogs pa gzhan yang med na ni mi 'jug pa nyid du thal bar 'gyur ba'i phyir ro/_/des na sems pa dang ldan pa'i skul ba po 'ga' zhig yod dgos so zhes bya ba
[\[31b.3\]]bsam pa yin no zhes zer te/_de la/_las kyi rang bzhin sems pa nyid/_/gal te 'jug pa'i rgyu yin na/_/nges rtogs la yang de yi ni/_/nges rtogs gzhan ni 'dod ma yin/_/de lta na yang dpe ma grub/_/bum sogs sems pa dang ldan pas/_/byas kyang dbang phyug gis byas
[\[31b.4\]]min/_/dgos pa med phyir gzhan du na/_/de yang rang gi don byas la/_/'jug pa dbang phyug dang ldan pa/_/yin phyir thug pa med par 'gyur/_/'on te rdza mkhan sogs de yang /_/mi shes phyir na bcug nas 'jug_/de shes pa yi dbang phyug de/_/gzhan gyis 'jug par bya ba
[\[31b.5\]]min/_/'di ltar/_skye ba po ni shes pa yod min pas/_/bdag gi sdug bsngal bdag la rang dbang med/_/dbang phyug gis kyang yang na mtho ris sam/_/g.yang sa dag tu 'gro ba kho nar 'gyur/_/mi shes sems dang ldan pa yang /_/nges par rtogs ni mi nus so/_/nges par rtogs
[\[31b.6\]]mi nus pa'i phyir/_/bum pa la sogs pa ltar gzhan gyis bskul ba yin no/_/dbang phyug ni ma yin te/_de ni nges par rtogs nus pa'i phyir ro/_/des na thug pa med pa ma yin no zhe na/_de yang ma yin te/_byed po grub na kun shes nyid/_/'grub 'gyur thug pa med pas na/_/byed po'ang
[\[31b.7\]]de las yin pa'i phyir/_/de ni phan tshun rten chen 'gyur/_/gal te dbang phyug dam pa 'di thams cad kyi byed pa po yin no zhes grub na/_de'i tshe 'di thams cad shes pa nyid du 'gyur gyi gzhan du ni ma yin no/_/thams cad shes pa nyid yin yang skul bar byed pa yin par 'gyur te/_de
[\[32a\]]
[\[32a.1\]]ltar ma yin na de'i skul bar byed pa gzhan yin pa'i phyir thug pa med pa nyid do/_/gzhan yang gal te de thams cad shes pa yin na/_ci ste skyes bu mi shes pa dam pa ma yin pa'i tha snyad la 'jug par byed/_dpyod pa dang ldan pa ni dam pa'i nye bar bstan pa byed
[\[32a.2\]]par mthong na/_de'i log par 'jug pa'i skye bo yang skyed par byed pas de ci ltar tshad ma yin/_'on te de ni dam pa nyid kyi nye bar bstan pa nyid byed pa des na tshad ma yin no/_/chos ma yin pa'i byed pa ni dam pa ma yin pa'i 'bras bu myong bar byed pa yin te/_des na tshad ma'i 'bras bu
[\[32a.3\]]sbyin par byed pa ni dpyod pa dang ldan pa nyid do zhe na/_de yang ma yin te/_gang gi phyir/_'di ni chos ma yin pa la'ang /_/skye bo 'jug par byed nyid na/_/mi rigs pa ni byas nas de/_/ci ltar rigs pa la 'jug byed/_/re zhig dang po ni rigs pa nyid la 'jug par byed la/_de nas ni de zlog pa'i
[\[32a.4\]]phyir chos la yin pa'i phyir dbang phyug 'di ci ltar rtog pa sngon du byed pa yin/_de phyir bkus la dor ro zhes bya ba de byung ba yin no/_/'on te 'di sdig la 'jug par byed pa ni de'i las kyis byin gyis brlabs pa nyid do zhe na/_de lta yin na rtogs par byed pa nyams so/_/las de yang
[\[32a.5\]]ci'i phyir byed du 'jug ces thal ba mtshungs pas so/_/'on te 'di chos ma yin pa byed du 'jug pa ni ma yin gyi/_chos ma yin pa byed pa de'i 'bras bu myong du 'jug pa yin te/_de las gzhan pa'i dbang phyug bzhin no zhe na/_de yang snying po med de/_dbang phyug gzhan ni nus med pas/_/
[\[32a.6\]]sdig pa 'gog par byed pa min/_/de ni nus med pa dag las/_/shin tu ldog par 'dod pa yin/_/'on te 'di nus pa med pa nyid yin na/_de lta yin na/_sdig bzhin thams cad dbang phyug gis/_/byas pa min zhes gzengs bstod la/_/brjod bya rang legs byed pa'i phyir/_/chos
[\[32a.7\]]sogs kyang de las sam ci/_/gzhan yang /_'jig rten dbang phyug med par yang /_/chos min 'bras bu spyod dam ci/_/med par yang ni ci ltar de/_/byed po nyid du rtogs par byed/_/'on te de med par ni 'ga'/_/chos min 'bras bu mi spyod na/_/rtogs pa dang ldan ci lta na/_/don dang
[\[32b\]]
[\[32b.1\]]mi ldan 'di la zhugs/_/rtsed mo don du de zhugs na/_/rtogs pa sngon byed ga la yin/_/gcig cig skad cig tsam 'brangs pas/_/gzhan pa dag ni srog dang bral/_/gzhan yang /_gal te bstan bcos gzhan pa kun/_/dbang phyug rtogs pa las yin na/_/bden dang mi
[\[32b.2\]]bden nyer ston pa/_/byed phyir ci ltar tshad ma yin/_/bstan bcos thams cad kyi mtshan nyid phan tshun 'gal bas gnod pa bden pa dang /_bden pa ma yin pa nye bar ston par byed pa'i phyir 'di tshad ma ma yin pas na shin tu ya mtshan che ba dang /_tshad ma can ma yin pa yang yin
[\[32b.3\]]no/_/'on te bstan bcos mtha' dag byed pa ma yin na/_de'i tshe bstan bcos gzhan bzhin du thams cad dbang phyug gis byas pa ma yin no/_/'on te 'di chos dang chos ma yin pas bskul ba nyid thams cad byed pa yin te/_de lta ma yin na don mi srid do zhe na/_de lta na skye bo tha
[\[32b.4\]]mal pa thams cad bdag nyid chos la sogs pas bskul nas byed pa'i phyir dbang phyug rtogs pa don med do/_/gal te bdag kun thams cad kyi/_/byed po min zhes bya ba ni/_/brtags na de ni thams cad kyi/_/byed po gang du dgos par 'gyur/_/thams cad kyi ni bdag rnams
[\[32b.5\]]kyi/_/thams cad byed na ci zhig nyams/_/de bzhin mang pos gcig dang ni/_/mang po rnams kyang gcig gis byed/_/'on te gzhan du kun shes nyid/_/mi 'gyur phyir na thams cad kyi/_/byed pa po ni gcig 'dod de/_/gzhan ni byed po nyid ma yin/_/byed pa 'di ni gtso bo ste/_/
[\[32b.6\]]de las don gnyer mchog thob 'gyur/_/kun shes tsam gyis nus med pa/_/gzhan gyis bstan par bya ba min/_/de yang mi bden te/_don ni don med byed nus pa/_/bu ram mngar ba byed pa po/_/kun mkhyen yin yang dgos med phyir/_/bsten par bya ba min par 'gyur/_/kun
[\[32b.7\]]shes nyid du grub par ni/_/nus na thams cad byed por nyid/_/thams cad byed po yin na yang /_/de yi thams cad shes nyid 'gyur/_/thams cad shes min byed pa po/_/mthong ba kun rig ci ltar 'gyur/_/de phyir dpe yis 'grub 'gyur te/_/de lta zhe na myug ma nyams/_/rang
[\[33a\]]
[\[33a.1\]]gi bya la rdza mkhan sogs/_/shes nyid dbang phyug don med yin/_/las nus grub par 'gyur ba na/_/mkho med ci ltar byed po yin/_/gal te shes kyang rdza mkhan sogs/_/bskul bya yin par 'dod na ni/_/khyad par med phyir dbang phyug kyang /_/de las
[\[33a.2\]]gzhan gyis bskul bar 'gyur/_/'on te bdag nyid kun shes par/_/grub pa mngon par brjod pa 'di/_/kun gyi skul byed 'gyur zhe na/_/de ni de ltar gang gis shes/_/gzhan yang /_bdag nyid brtags nas byed pa gang /_/der ni dbang phyug byed po min/_/kun gyi blo nyid dbang phyug
[\[33a.3\]]las/_/zhes bya tshad ma dang ldan min/_/rgyu ni gdams ngag la sogs pas/_/de las gzhan pa'i gdams ngag las/_/ston byed yin phyir thog med pas/_/'dod pa thams cad rdzogs pa yin/_/des na 'jug pa thams cad ni/_/dbang phyug gis bskul ba ma yin/_/de phyir
[\[33a.4\]]gtso bo skyes bu la/_/sogs pa'i byed po nges mi 'gyur/_/dbyibs kyi khyad par dang ldan phyir/_/zhes bya ba 'di gtan tshigs ma yin te/_dbyibs thams cad skyes bu sngon du 'gro ba can du ma mthong ngo /_/sa bon la sogs pa rgyu'i khyad par tsam las kyang de mthong ba'i phyir shing la sogs
[\[33a.5\]]pa'i dbyibs bzhin no/_/de la ci ltar/_shing sogs dbyibs ni sems pa yang /_/rgyu dang rjes su 'brel pa yin/_/de bzhin gtso bo zhes bya bas/_/bcug pa'i bum sogs de ldan 'gyur/_/de ltar shing las shing gi ni/_/rgyu yi sa bon skyes 'gyur ba/_/de bzhin bum pa'ang bum pa
[\[33a.6\]]yis/_/bcug pa'i 'jim gong las yin na/_/rdza mkhan dag las sogs pa ni/_/rtag tu de yi dbang por 'dod/_/mdog dang lus dang dbyibs de dag_/rdza mkhan ni dbyibs la sogs pa de'i skyed byed ma yin no/_/shing gi sa bon rigs mi mthun pa'i dbyibs su skyed par ni legs par
[\[33a.7\]]bslabs pa'i sems can gyis kyang nus pa ma yin no/_/gal te 'jim gong rdza mkhan gyis dbyibs su byed par dmigs pa ma yin nam zhe na/_ma yin te/_'jim gong yang de 'dra ba nyid yin pa'i phyir ro/_/'jim gong ni mdog dang dbyibs de 'dra ba'i rang bzhin nyid yin te/_dper na khwa
[\[33b\]]
[\[33b.1\]]ta'i sa bon shing khwa ta'i mdog dang /_dbyibs dang ldan pa bzhin no/_/de yang ci ltar zhe na/_'dir brjod pa/_gal te mdog dbyibs rang bzhin nyid/_/nus par sa bon la med na/_/rgyu yi sa bon med pa'i phyir/_/'bras la de ni ga las 'ongs/_/de byed dbang phyug yin zhe na/_/sa
[\[33b.2\]]bon las ci gzhan las min/_/de ltar sngar ni bsal zin te/_/de rgyu dbang phyug ci ltar yin/_/sa bon gyi rgyu'i shing ni sa bon gyi 'bras bu'i dus na med pa des na de ni dbyibs kyi rgyu ma yin no/_/dbang phyug kyang ma yin te/_rigs mi mthun pa'i shing gi rgyu'i sa bon las mi 'byung ba'i
[\[33b.3\]]phyir ro/_/dbang phyug de'i rgyu yin na ni shing gi dbyibs de rigs mi mthun pa'i sa bon las kyang ci ltar mi 'byung /_des na nus pa'i rang bzhin du shing gi sa bon la yod pa'i shing gi dbyibs nyid mngon par gsal ba yin no/_/dper na mun khung na gnas pa'i khye'u dang bu mo'i sgron ma las yin
[\[33b.4\]]pa de bzhin du rdza mkhan gyis kyang 'jim gong las dbyibs gsal ba yin no/_/rdza mkhan yang bum pa la sogs pa'i sgrub pa na/_dbyibs ni nus pa'i rang bzhin du gnas pa'i dbyibs nyid las yin no/_/des na rdza mkhan la sogs pa'i skyes bu longs spyod pa po ni dbang po nyid yin
[\[33b.5\]]gyi/_de la byed pa po ni 'ga' yang med do/_/de longs spyod par 'dod pas de lta de ltar nus pa'i rang bzhin gtso bo 'jug pa'i phyir ro/_/de skad du yang /_skyes bu'i nye bar spyod pa ni/_/grub phyir gtso bo rab 'jug ste/_/ltad mo pa don grub pa'i phyir/_/gar gyi ltad mo byed pa
[\[33b.6\]]bzhin/_/des na blo dang ldan pa'i rgyu can las bzlog pa grub bo/_/'on te skyes bu'i so so'i bdag nyid tha dad pa'i phyir gzhan 'dod chags la sogs pa dang bral ba'i bdag nyid thams cad kyi dbang phyug gcig yod dgos te/_de lta ma yin na/_gang la nye bar spyod 'dod pa na/_gtso bo ro 'jug
[\[33b.7\]]par 'gyur ba 'khor ba pa'i skyes bu rnams la dbyibs dang mdog la sogs pa so sor nges pa sus bstan zhe na/_'di la bshad zin te/_ci ltar ltad mo pa rnams thog ma med pa can gyi nye bar bstan pa mthong ba las lta 'dod pa tshim pa'i phyir gar byed pa gar la rab tu sbyor ba de bzhin du 'khor
[\[34a\]]
[\[34a.1\]]ba pa'i skyes bu rnams kyang yin no/_/mi shes phyir na 'o ma ni/_/ji ltar be'u skyed phyir 'jug_/de bzhin gtso bo 'jug 'di yang /_/ci yi phyir na 'dod ma yin/_/de'i phyir mtha' bde ba la sogs pa dang ldan pa'i rang bzhin mthong bas/_bde ba la sogs
[\[34a.2\]]pa'i rang bzhin thams cad kyi rgyur 'gyur ba yin la/_de tsam gyis yongs su rdzogs pa'i phyir dbang phyug mi 'grub bo/_/'di ni rigs pa yang ma yin te/_don rnams rtogs pa sngon 'gro can/_/ma yin par ni dmigs pa'i phyir/_/de rgyu sems pa can min zhes/_/rigs pa shes
[\[34a.3\]]pa'i tshul yin no/_/don rnams rgyu ni rtogs pa dang /_/mi ldan pa ni mi rigs med/_/ra sogs ril ma la sogs kyi/_/zlum po sogs la min nam ci/_/de lta gtso bo nyid rgyur ro/_/zhes bya ba ni grangs can gyi'o/_/de la 'di skad brjod do/_/dngos po nyid phyir bde sogs dang /_/sems
[\[34a.4\]]pa yin phyir skyes bu rnams/_/gal te rjes 'gro de yi phyir/_/de nyid rgyur ni cis mi 'dod/_/yang dag par na gtso bo la/_/dbyibs dang mdog sogs yod min na/_/ji ltar gtso bo'i kha dog las/_/sogs pa'i 'bras bu med par 'dod/_/ci ste nus pa'i rang bzhin gyis/_/thams
[\[34a.5\]]cad der ni 'dus pa ste/_/nus kun rang bzhin can gyis ni/_/dngos po gtso bo yin brjod na/_/gzhan bzhin mthong med de la ni/_/de 'dra'i rgyu nyid rjes su dpog_/'bras bu 'bras bu gzhan las te/_/'bras bu nyid phyir 'bras gzhan bzhin/_/rgyu med pa'i rgyur ni ma dmigs so/_/des
[\[34a.6\]]na dmigs pa'i rang bzhin gyis rjes su 'brang ba nyid kyis rgyu nyid rtogs pa yin no/_/'on te tha dad pa rnams rjes su 'gro ba'i phyir/_rjes su 'gro ba can gyis rang bzhin gyi rgyu 'ga' zhig dang ldan par 'gyur gyi/_rgyu ni 'ga' dang yang rjes su 'gro ba ma yin pa'i phyir ji ltar de la rgyu
[\[34a.7\]]gzhan yod par 'gyur/_bum pa dang /_kham phor la sogs pa tha dad pa la ni sa'i rang bzhin rjes su 'gro ba'i phyir 'jim gong gcig sngon du 'gro ba can nyid do/_/'jim gong ni 'jim gong gzhan sngon du 'gro ba can ma yin te/_'jim gong ni gcig yin pa'i phyir ro/_/'jim gong dang
[\[34b\]]
[\[34b.1\]]dbyi gu la sogs pa rnams kyang /_ci srid gcig nyid kyi mthar thug par gzhan gcig sngon du 'gro ba can yin no zhe na/_de yang ma yin te/_snying stobs la sogs pa dang /_skyes bu rnams la yang rgyu gzhan yod par 'gyur ro/_/'o na rgyu gzhan gcig nyid 'ga' zhig yod mod
[\[34b.2\]]ce na/_de yang ma yin te/_yon tan gsum sogs rang bzhin du/_/gtso bo de ni 'grub mi 'gyur/_/dngos po nyid kyis rjes su 'gro phyir/_/dngos rgyu 'ga' zhig 'dod par gyis/_/dngos po dngos po zhes rjes su 'gro ba'i phyir dngos po'i rang bzhin nyid 'bras bu rnams kyi rgyu yin
[\[34b.3\]]par 'gyur ro/_/gal te 'jim pa la sogs pa'i rang bzhin las dngos po'i rang bzhin nyid gzhan ni med do/_/des na 'jim pa la sogs pa'i rang bzhin rgyu yin par 'gyur ro/_/de ltar yin na gtso bo thams cad kyi bdag nyid can yin no zhes bya bar 'gyur ro zhe na/_de ni med de/_
[\[34b.4\]]ngo bo nyid kyis rnam kun du/_/'bras bu rgyu yi rjes 'gro min/_/me sogs gzhan du gyur pa las/_/du ba la sogs gzhan du mthong /_/gang zhig gang gi rjes su 'gro ba dang ldog pa'i rjes su byed pa de'i rgyu de yin gyi de'i rang bzhin ni ma yin no/_/de lta yin dang /_me las du ba dang /_
[\[34b.5\]]sprin la sogs pa las chu la sogs pa yin pas de la 'dra ba med pa'i phyir rgyu dang 'bras bu'i dngos por mi 'gyur ro/_/'on te der yang de lta bur gyur ba'i 'bras bu nyid las 'dra ba'i rgyu 'ga' zhig yod par rjes su dpog go zhe na/_gal te 'dra ba dang rgyu dang 'bras bu'i dngos por 'brel ba
[\[34b.6\]]yod na rjes su dpogs shig_/yod pa ni ma yin te/_khyab pa med pa'i phyir ro/_/gang gi 'khrul pa de yang phyogs su byed do zhe na/_de lta na ni 'o na 'ga' yang ma nges pa zhes bya bar mi 'gyur te/_gang dang gang gis 'khrul pa de nyid phyogs su byed pa'i phyir ro/_/des na thug pa
[\[34b.7\]]med par thal bar 'gyur ba'i phyir de ni ma yin no/_/ci ste yang /_'di ni las kyi yongs gyur ces/_/bya ba de ni ga las grub/_/rjes su 'gro dang ldog pa ni/_/las la'ang mthong ba med pa nyid/_/dge ba dang mi dge ba'i las kyang 'gro ba sna tshogs 'di'i rgyu yin no zhes shes pa med do
[\[35a\]]
[\[35a.1\]]zhes brjod na/_'di ni re zhig gzhag ste/_gzhan brjod do/_/'dod chags la sogs pa dang ldan yang nus pa mtha' dag dang ldan par 'gyur ro/_/des na rtsad mo'i don du 'gro ba sna tshogs byed pa yin no zhes gang brjod pa de la bshad pa ni/_mi shes chags
[\[35a.2\]]pa dang ldan rnams/_/rtse brod dag pa'i bdag nyid min/_/cung zad tsam zhig dag pas kyang /_/'phags pa rtsed mo la mi 'jug_/ya rabs gzhan ni dmyal la sogs kyis/_/'jigs phyir rtsed mo la mi 'jug_/de la 'jigs pa de med pas/_/ci phyir de las ldog pa yin/_/gal te
[\[35a.3\]]'dod chags la sogs kyis/_/dmyal sogs sdug bsngal 'jug byed na/_/de la de med pa 'di ni/_/khyod la mdza' bshes su yis brjod/_/bsgom pa'i stobs las yang dag 'byung /_/tsan+dan ste'u mnyam pa la/_/dmyal ba la sogs sdug bsngal gyis/_/gnod pa ma yin
[\[35a.4\]]zhes byar gnas/_/de ni de lta nyid 'gyur ba/_/yin zhes khyed la de mi rigs/_/'di de'i rang bzhin nyid yin na/_/'gro ba'i rang bzhin nyid du 'gyur/_/'di ni de gcig nyid yin na/_/'di ni rgyal po spyod par gsal/_/gzhan yang /_dbang phyug dbang phyug las 'gyur zhing /_/de
[\[35a.5\]]yi'ang gzhan las de las ni/_/gzhan gyi de yang gzhan las de/_/dbang phyug ngo bo nyid kyis ni/_/brgya byin tshangs pa nyid srid pas/_/yon tan khyad 'byung srid na ni/_/dbang phyug nyid kyang thob bya ste/_/dbang phyug rtag tu gnas pa med/_/'on te de yang med nyid ni/_/des na
[\[35a.6\]]'khor 'gyur dbang phyug med/_/gang zhig 'di la skur 'debs pa/_/des ni gzhan du'ang bzod dam ci/_/gang zhig skye bo dam pa ni/_/'du ba grong du bcom pa de/_/skyob pa dag dang bral pa la/_/dgon pa ru ni ga la bzod/_/de ltar gong nas gong du 'gyur ba'i rang bzhin la de'i rjes
[\[35a.7\]]su 'brangs nas rab tu 'gyur ba ston pa gang yin pa de rjes su 'gro ba med pa nyid kyi dngos po mi spong ngo zhes bya ba de la yid ches pa ci yod/_de'i phyir/_dngos po dbyibs dang 'brel ba'i phyir/_/byed pos byas par grub na yang /_/rgyu med yon tan ldan par go/_/gang las 'grub par
[\[35b\]]
[\[35b.1\]]'gyur ba yin/_/yon tan khyad par la khyad par du mthong ba'i phyir/_sngar nus pa med pa rnams kyang mngon par brtson pa'i khyad par las phyis nus par 'gyur ro zhes bya ba 'di ni rigs kyi/_shin tu mtshan nyid mi mthun pa nus pa'i bdag nyid ngo bo nyid kyis grub pa rjes su 'gro ba dang bral ba
[\[35b.2\]]la ni sgrub par byed pa mi srid pa nyid do/_/gzhan yang /_dbyibs zhes bya 'di dngos po yi/_/gnas par grub pa yod ma yin/_/'khrul pa tsam du yod pa'i phyir/_/de ni rdul phran nyid yin no/_/rdul phra rab dag las tha dad pa'i rdzas la brten pa'i dbyibs ni yod pa ma yin te/_rdul
[\[35b.3\]]phra rab dag 'ga' zhig tu zad do/_/des na rdul phra rab dag bzhin no zhes chos mi mthun par ji ltar brjod/_'on te de ni 'jig rten gyi grags pa tsam du rnam par gnas pa nye bar bkod pa yin no zhe na/_de yang mi 'thad de/_rtogs pas bkod pa tsam ni sgrub par byed pa ma yin pa'i
[\[35b.4\]]phyir ro/_/'on te rdul phra rab dag nyid rang bzhin des brjod pa yin no zhe na/_de lta yin na rdul phra rab dag kyang 'bras bu nyid do/_/des na 'bras bu yin pa'i phyir ro zhes bya ba 'di nyid gtan tshigs su dgod par 'os so/_/'on te de lta bur 'khrul pa skyed par byed pa'i rdul phra rab de ltar
[\[35b.5\]]brjod pa yin no/_/de lta na ni 'o na/_gal te rdul phran dngos su na/_/ngo bo nyid kyis snang na ni/_/dbang phyug la ni nga yi dbyibs/_/byed pa'i blo ni ci ltar 'gyur/_/gal te nges par brtags nas ni/_/byed pa de la yod min na/_/brtags nas byed pa min na ni/_/de ni ci ltar kun shes
[\[35b.6\]]yin/_/'on te dbyibs ni gzhan dag gis/_/khas blangs par ni rtog ce na/_/rang gi rtogs pa ma yin pa/_/gzhan gyis khas blangs ga la yin/_/'on te yan lag can yod pas/_/de ni lan du rjod byed na/_/'di ni phyis nas brtag bya ste/_/shin tu 'thad par dka' ba yin/_/yang
[\[35b.7\]]na dpe la the tshom za ba yin te dbang phyug nyid kyi the tshom za ba ste ma nges pa nyid do/_/dbyibs ma grub pa'i phyir don bya ba byed pa'i rang bzhin nyid gtan tshigs su bkod pa yin no/_/de lta bu'i rang bzhin de ni dbang phyug kyang yin pa'i phyir de nyid kyis ma nges so/_/dbang phyug de ni bsdad cing
[\[36a\]]
[\[36a.1\]]bsdad cing 'jug pa dang don bya ba byed pa yin yang /_gzhan gyis bskul ba ni ma yin no/_/'on te 'di ni rang nyid nus pa yin pa des na gzhan gyis bskul ba ma yin no/_/rdza mkhan la sogs pa yang gang du nus pa der gzhan gyis bskul lo zhes mi rigs
[\[36a.2\]]pa nyid do/_/de dag gi nus pa med pa nyid do zhe na/_nus pa nyid du mthong ba ji ltar mi nus pa yin/_'on te de yang rjes su dpag pas mthong ngo /_/rjes su dpag pas gzhan rjes su dpog na nus pa yod pa ma yin no/_/rdza mkhan 'ba' zhig la nus pa med do zhe na/_dbang phyug la
[\[36a.3\]]yang dbang phyug gzhan dpog pas thug pa med do/_/gzhan yang /_rdul phran dag la dbyibs med ces/_/bya ba 'di ni ga las 'dod/_/de nyid phyir na de nyid du/_/rtogs pa 'di ni ga las yin/_/gang gis dbyibs med par 'gyur ba/_/rdul phran rnams kyi rdul phra rab nyid rnam pa de
[\[36a.4\]]ltar rtogs pa ni med do/_/'on te 'di skad du/_rags pa gang yin pa de ni cha shas bsags pa sngon du 'gro ba can yin te/_dper na rgya mtsho'i thigs pa du ma bsags pa'i rang bzhin yod pa de la ni rang bzhin no/_/rdul gnyis po can gyi mthar thug pa'i rags pa yin no/_/
[\[36a.5\]]des du ma tshogs pa'i rang bzhin yin te/_de'i phyir rdul phra rab grub bo zhes brjod na/_de yang ma yin te/_rdul brgyad pa las pha rol gyi/_/rang bzhin yod ces gang las rtogs/_/gal te rjes dpag las yin no/_/de las gzhan yang ga las rtogs/_/'di rdul brgyad pa'i rang
[\[36a.6\]]bzhin nam/_/gzhan du zhes bya'i tshad ma gang /_/rdul phran mthong pa yin na ni/_/de yi grangs ni grub par nges/_/'on te shin tu de rags des/_/rdul phran gnyis can yin zhe na/_/gang tshe rdul gnyis can sogs pa/_/mi mthong 'di rags gang la ltos/_/rjes su dpag pa la
[\[36a.7\]]ltos na/_/thug pa med par thal bar 'gyur/_/rjes su dpag la ltos bcas pas/_/thams cad rags pa nyid du 'gyur/_/'on te mthong ba'i dngos gang de/_/tha mar rdul phran yin 'dod na/_/zlum po la sogs pa yi dbyibs/_/ci yi phyir na dmigs ma yin/_/gal te rdul
[\[36b\]]
[\[36b.1\]]phran grub min na/_/yan lag can ni ga la srid/_/rdul phran rnams ni grub ce na/_/yan lag can ni ga la srid/_/phyogs gcig gis ni reg na de/_/ji ltar rdul phran yin par 'gyur/_/thams cad phyogs ni gcig nyid kyis/_/'byar ba nyid du dmigs pa yin/_/des
[\[36b.2\]]na 'byar ba yod pa'i phyir/_/rags pa'i don bzhin rdul phran min/_/'on te yang rdul phra rab gnyis kyis ni ldan pa don gzhan skyed par byed kyi bdag nyid thams cad dam phyogs gcig gis reg pa ni ma yin no snyam na de yang ma yin te/_gal te ma rig par yang ni/_/ldan par skyes na
[\[36b.3\]]de de nyid/_/ji ltar soms shig rnam pa ni/_/rdul phran rnams la rig par 'gyur/_/'on te yan lag can gcig der/_/de la rnam gcig blo yin na/_/rdul phran rab dang bcas pa rnams/_/rtag pa'i phyir na mthong bar 'gyur/_/gal te kho bo cag sogs kyis/_/rdul phran
[\[36b.4\]]mthong ba ma yin yang /_/dbang phyug dbang pos blta bya ba/_/de dag la ni med ma yin/_/'on te de dag gnyi ga ni/_/mthong ba phrod du ji ltar yin/_/de lta yin na gzhan du ni/_/mthong ba 'khrul pa nyid du 'gyur/_/rags pa cha shas ldan pa sngon du 'gro ba can yin no zhes bya ba
[\[36b.5\]]'di ga las yin gal te 'jim gong la sogs pa la/_dmigs su chug kyang /_myu gu la sogs pa ni ma dmigs pa nyid do/_/'di ltar/_wa Ta'i sa bon shin tu chung /_/de yi 'bras bu shin tu rtsom/_/de la yan lag ldan pa ni/_/sngon yod min na ji ltar 'gyur/_/yan lag
[\[36b.6\]]yod pa rnams nyid ldan pa yin no zhes bya ba ni gzhung yin no/_/rags pa'i rang bzhin 'di lta bu la sogs pa'i yan lag rnams ni de'i sngon rol du ma dmigs pa des na ji ltar ldan pa yin zhing yan lag can yang ga la yin te/_de bas na thams cad mun khung gi gar yin
[\[36b.7\]]no/_/'on te nam mkha'i phyogs khyab pa'i rdul phra rab rnams nyid ma mthong ba lhan cig pas rtsom par byed do zhe na/_de ni mi rigs te/_yod pa/_gnas pa bsags par byed dam ci/_/rgyu de las ni sngon med pa/_/skye zhes de la kho bo cag_/the tshom za ba thams cad nyid/_/
[\[37a\]]
[\[37a.1\]]'on te ma mthong dpe las ni/_/yod do zhes ni rtogs 'gyur te/_/sgron ma dpe yi stobs kyis ni/_/grangs can lta ba 'ongs pa yin/_/de phyir dbang phyug byed po zhes/_/bya 'di shin tu thag ring 'gyur/_/sgron ma la sogs gsal byed dag_/sems pa dang ni
[\[37a.2\]]ldan ma yin/_/sems pa med pas gsal ba'i phyir/_/ji ltar dbang phyug sgrub byed yin/_/de yang sems pa byin brlabs na/_/'di la lan ni sngar btab bo/_/des na gang gang gang gang las/_/de de de dang de las yin/_/la la sems pa can las dang /_/la la gzhan las zhes
[\[37a.3\]]byar nges/_/de lta min na dngos nyid phyir/_/ser po dkar 'gyur dkar gzhan bzhin/_/mngon sum gnod pa min zhe na/_/de 'dir med ces ga las rtogs/_/nga la med phyir de min na/_/khyod kyis ma mthong tshad ma min/_/khyod kyis ma mthong tshad ce na/_/dbang phyug med ces rtogs par
[\[37a.4\]]gyis/_/khyod kyis ma mthong de tshad ma/_/min na dbang phyug med shes kyis/_/gzhan yang 'bras bu zhes bya ba tsam mam/_dbyibs zhes bya ba tsam mam/_dngos po zhes bya ba tsam gyis ni/_mngon par 'dod pa'i rgyu'i rjes su dpog par byed pa ma yin no/_/skyes bu'i 'dod pas ni gtan
[\[37a.5\]]tshigs bsgrub bya sgrub pa'i phyir 'jug pa ma yin te/_de lta ma yin na dbang phyug la bzlog par yang 'gyur te/_de yang grub pa thal ba'i phyir ro/_/des na 'ga'i yang 'ga' yang mi 'grub par 'gyur ro/_/'on te ji 'dra ba las ci lta bu dmigs pa de 'dra ba nyid rjes su dpag par byed do
[\[37a.6\]]zhes bshad pa ni/_dbyibs sogs ci 'dra byin rlob bo/_/yod med rjes 'jug can grub pa/_/de las rjes su dpog gang yin/_/de ni rigs pa nyid yin no/_/dbyibs la sogs pa ci 'dra ba zhig_/byin gyis rlob par byed pa po yod pa dang med pa'i rjes su 'jug par byed par
[\[37a.7\]]mthong ba'am/_ci 'dra ba'i byin gyis rlob par byed pa po yod pa dang med pa'i rjes su 'jug par dmigs pa/_gang yin pa de 'dra ba las de nyid du rjes su dpag pa zhes bya ba ni rigs pa yin no/_/dbyibs sam dngos po nyid dam/_sdod nas 'jug pa ci 'dra ba zhig_/ci 'dra
[\[37b\]]
[\[37b.1\]]ba las dmigs pa de 'dra ba las de 'dra ba'i byin gyis rlob pa po rjes su dpog par rigs kyi/_gzhan du ni ma yin no zhes bshad pa ni/_tha dad dngos la rab grub pa/_/sgra mtshungs pas tha dad med phyir/_/rjes dpog rigs pa ma yin te/_/skya bo'i rdzas la me bzhin no/_/gal
[\[37b.2\]]te dbyibs kyi khyad par dang /_/byed pa po'i khyad par gyi rjes su 'gro ba btang nas/_/dbyibs kyi sgra tsam gyis brjod par bya ba'am/_dngos po tsam gtan tshigs su len na ni de'i tshe rjes su dpag pa mi rigs par 'gyur te/_skya bo'i rdzas las me bzhin no/_/de las skya bo'i khyad par
[\[37b.3\]]du bar rtogs pa gang yin pa nges par bzung ba yin no/_/'o na du ba nyid la rjes su dpog pa ma yin nam/_skya bo nyid kyis ci bya zhe na 'dir smras pa/_khyad par can gyi skya bo nyid/_/du ba zhes ni brjod pa yin/_/du ba tha dad pa nyid ni/_/skya bo nyid kyi khyad par min/_/du bar rtogs
[\[37b.4\]]pa'i skya bo las/_/zhes bya ba'i don ci yin zhe na/_me'i rjes su 'gro ba ldog pa'i rjes su byed pa'i skya bo las so zhes bya ba yin no/_/gal te de'i rjes su 'gro ba dang ldog pa'i rjes su byed pa nyid ji ltar rtogs par bya zhe na/_'di la yang du ba nyid me med na mi 'byung ba yin no zhes rgyu dang
[\[37b.5\]]'bras bu'i dngos po ma bzung ba na/_rjes su dpag par mi 'gyur ro/_/de lta yin dang shin tu cher/_/dbang phyug mi 'grub par 'gyur ba'i phyir/_skyed 'dod pas dngos kyang nyams so/_/de'i phyir dbyibs kyi khyad par can bum pa la sogs pa'i dpe tha dad pa'i dngos po la mthong
[\[37b.6\]]ba'i khyad par skyes bus byin gyis brlabs pa'i bye brag gang yin pa de/_sgra mtshungs pas tha dad pa'i phyir rjes su dpag par ni rigs pa ma yin la/_de bzhin du dbang phyug kyang ngo zhes bya ba 'di ni gcig tu nges pa yin no/_/'on te yang khyad par dang bral ba'i skya bo nyid las
[\[37b.7\]]rjes su dpag par 'jug pa des na mngon sum gyis gnod par 'gyur ro/_/thams cad du skya bo nyid yod par me dang ldan pa ni ma yin te/_mngon sum gyis bzlog par mthong ba'i phyir ro/_/dbang phyug rjes su dpog pa la ni gnod pa med pa'i phyir de rjes su dpag go zhe na/_de
[\[38a\]]
[\[38a.1\]]ni med de/_gnod pa med pa tsam gyis ni/_/rjes su dpag pa 'jug ma yin/_/de ni 'brel pa mthong ba las/_/'jug pa yin zhes brjod pa yin/_/de lta min na rdza mkhan gyis/_/bum pa la sogs 'jim pa yis/_/rnam 'gyur 'ga' zhig byed pa'i
[\[38a.2\]]phyir/_/grog mkhar yang des byas grub 'gyur/_/grog mkhar rdza mkhan gyis byas pa las ni gnod par byed pa yod pa ma yin no/_/gal te ma mthong ba nyid gnod par byed pa ma yin nam/_gal te byed pa po rdza mkhan yin na ni dmigs pa nyid du 'gyur ro zhe na/_ci dbang phyug
[\[38a.3\]]kyang dmigs sam/_gal te de ltar na ma mthong ba'i las kyang brtag par mi bya'o zhe na/_de ci da ni bu ga yin pa tsam gyis pus mos btsang ngam/_'on te las brtags nas kyang dbang phyug gzhan rtogs na/_des na de las kyang gzhan yin pa'i phyir thug pa med par 'gyur ro/_/gzhan
[\[38a.4\]]yang /_'bras bu de las ma mthong ba'i/_/rdza mkhan yang ni brtags par gyis/_/brtags pa nyid du dka' ba ste/_/dbang phyug la yang med dam ci/_/'on te grog mkhar la dbyug gu dang /_'khor lo dang /_lag pa'i bya ba'i rjes su 'gro ba ma dmigs so zhe na/_gal te 'o na ni
[\[38a.5\]]khyed kyi 'di cher zhib tu rtogs pa yin te/_de'i tshe ri la sogs pa dbyibs nges pa med pa rnams la yang rtogs pa dang ldan pa'i 'jug pa ma dmigs pas 'di yang byas pa ma yin te/_phyed rgas pa 'dzin tam ci/_'on te ri la sogs pa ni sa 'dzin pa tsam byed pa la nye bar mkho bas/_ri
[\[38a.6\]]la sogs pa de yang dbyibs legs par bsgrub pas ci bya zhe na/_de lta na ni 'o na/_sa 'dzin nyer mkho med pas dbyibs/_/rnam pa gzhan du byed dam ci/_/'on te de la skyes bu rgyu/_/min pa des na mi mdzes nyid/_/ci skyes bu byed pa po yin yang nye bar mkho ba med pas na/_
[\[38a.7\]]dbyibs shin tu legs pa mi skyed pa yin nam/_'on te skyes bu byed pa po ma yin zhes the tshom za ba nyid do/_/gal te skyon 'di 'bras bu dang mtshungs pa ma yin nam/_/'di ltar rtsol ba'i 'bras bu du ma'i phyir na 'bras bu mtshungs so/_/btsal ma thag pa yin pa'i phyir na sgra ni 'bras bu
[\[38b\]]
[\[38b.1\]]yin no zhes bya ba la btsal ma thag tu gsal ba yang mthong ba'i phyir sgra 'bras bu ma yin no zhes bya ba ste/_de bzhin du 'dir yang dbyibs gzhan gyi 'bras bu yang ma mthong ngo zhes bya ba yin no zhe na/_bsgrub byas rjes 'gro phyir 'bras bu/_/spyis kyang sgrub par byed pa la/_/'brel pa
[\[38b.2\]]can ni tha dad byer/_/tha dad brjod skyon 'bras mtshungs 'dod/_/bsgrub par bya ba 'bras bu nyid la sogs pa'i spyis kyang sgrub par byed pa la ste/_sgrub par byed pa'i yul la brjod pa'i skyon gang yin pa de 'bras bu mtshungs pa 'dod do/_/'bras bu mtshungs kyi ltag chod kyi rang bzhin no zhe na/_
[\[38b.3\]]ci 'dra ba'i skyon zhe na/_/tha dad brjod pa skyon no/_/tha dad pa brjod pa ni nye bar bkod pa ste/_ci 'bras bu nyid mngon par gsal bar 'gyur ba gzung ngam/_ci ste skye bar 'gyur ba gzung zhes 'brel pa can tha dad pa las tha dad par brjod pa'i skyon gang yin pa de ni 'bras mtshungs so/_/de la
[\[38b.4\]]yang gal te ma nges pa rjod par byed pa rtsol bas bsgribs pa bsal ba'i phyir zhes de ltar yang mi 'gal na ltag chod ma yin no/_/'on kyang spyis kyang sgrub par byed par 'gyur ba yin te/_gang gi phyir rtag pa la ni mngon par gsal ba yang 'gal ba nyid de des na ltag chod yin no/_/de
[\[38b.5\]]lta ma yin na ni ma nges par brjod pa'i bden pa nyid do/_/'on te 'dir lan ni/_'bras bu gzhan nyid yin na rtsol ba rgyu nyid ma yin pa ni mi dmigs pa'i rgyu 'thad pa las yin no/_/'bras bu gzhan nyid yin na ni/_/sgra la brtsal ba rgyu ma yin par 'gyur ba ni bar chad la sogs pa mi dmigs pa'i rgyu 'thad
[\[38b.6\]]pa las yin no/_/sgra la ni bar chad la sogs pa'i rgyu 'thad pa ma yin te/_des na de ni brtsal ma thag tu mngon par gsal ba ma yin no/_/gang zhig brtsal ma thag tu mngon par gsal ba de la mi dmigs pa'i rgyur bar chad 'thad pa yin la/_bar chad bsal ba la don dmigs pa ni brtsal ma thag tu 'byung
[\[38b.7\]]ba yin te/_des na dmigs pa'i mtshan nyid mngon par gsal bar 'gyur ba yin no zhe'o/_/'di la brjod pa ni/_gal te mngon par gsal ba dad/_/'brel pa rtag la'ang 'thad ldan na/_/sgra la'ang de ni yod min zhes/_/'di ni gang las ci ltar shes/_/'on te'ang /_sgra mi dmigs
[\[39a\]]
[\[39a.1\]]la bum sogs bzhin/_/bar chod la sogs pa ye sgra/_/gsal bar rtogs pa yid min pa/_/rtsol ba las skyes de ma mthong /_/snyam na de yang mi bden te/_/sgra la bar chod la sogs pa/_/yod do zhes ni brtag par gyis/_/ngo shes pa ni yin pa'i
[\[39a.2\]]phyir/_/sgra ni 'jigs pa ma yin nyid/_/bum pa la sogs pa yang sngar dmigs pa bar du chod pa'i gnas skabs na ma zhig go zhes/_bar chad dang bral ba na ngo shes pa nyid las rtogs pa yin no/_/sgra yang ngo shes pa'i phyir de bzhin du rigs so/_/'on te gzhan gyis dmigs pa'i phyir
[\[39a.3\]]de ltar rtogs pa yin gyi/_ngo shes pa ni ma yin na/_gzhan gyis dmigs pa las brgyud nas de ltar rtogs kyi rang nyid ngo shes pa las dngos su ni ma yin no zhes bya ba ni de kho na mthong ba chen po yin no/_/gzhan yang /_gzhan gyis kyang ni ngo shes las/_/gzhan ba las ni shes min
[\[39a.4\]]na/_/gzhan las kyang ni ji ltar de/_/rtag pa nyid du 'gyur ba yin/_/de'i phyir 'dir/_spyis kyang sgrub par byed pa la/_/zhes bya ba la sogs pa sngar brjod pa nyid lan yin no/_/yang na/_'bras nyid gzhan gyi cha yis ni/_/bsgrub bya grub par ston pa gang /_/de ni 'bras mtshungs
[\[39a.5\]]smra ba po'i/_/bsam pa las de'i rnam gsum mo/_/zhes slob dpon gyis bstan pa'i 'bras mtshungs kyi mtshan nyid las bstan nas de skad bshad pa yin no/_/rkang mig gi mtshan nyid ni mi 'thad do zhes bstan zin to/_/'di'i don ni 'di yin te/_gal te byas pa'i phyir sgra mi rtag ste
[\[39a.6\]]bum pa bzhin no zhes byas pa na 'bras bu gzhan gyis bum pas mi rtag pa yin pas/_'dir sgra la cir 'gyur zhes bya ba ni 'bras mtshungs yin no/_/'di ni smra ba po'i bsam pa las rnam pa gsum ste/_gal te smra ba po bum pa'i 'bras bu nyid sgra la med do zhes rtsod par byed na ni ma grub pa
[\[39a.7\]]lta bu/_'on te sgra'i 'bras bu nyid bum pa la sogs pa mi rtag pa dag la med do zhes bya ba yin na ni/_de las 'gal ba ltar snang ba'o/_/'on te de rtag pa dag la yang med do zhes bya ba yin na ni thun mong ma yin pa'i phyir ma nges pa ltar snang ba'o/_/rnam par rtog pa dang mtshungs pa ni chos
[\[39b\]]
[\[39b.1\]]mthun na yang khyad par brjod pa rtog pa dang mtshungs pa yin no/_/dper na snga ma bzhin du bum pa dang chos mthun pas mi rtag par byas na/_chos mthun pa de yod kyang chos par bya ba nyid dang /_mig gis gzung ba nyid la sogs pas bum pa nyid mi rtag pa yin gyi/_gzhan ni ma yin no
[\[39b.2\]]zhes brjod pa lta bu'o/_/gal te 'dir yang dbyibs nyid la sogs pa'i 'bras bu spyis sgrub par byed pa ma yin nam/_ri dang bum pa la sogs pa'i dbyibs yongs su brtags pas/_'brel pa can gyi sgo nas khyad par yongs su rtog na ni 'bras mtshungs brjod pa nyid do zhe na/_de ni mi
[\[39b.3\]]bden te/_dbyibs la sogs pa dag gi spyi/_/blo sngon byed pa las byung min/_/de ni shing sogs gzhan la yang /_/mthong ba'i phyir zhes brjod zin te/_/'brel pa yi ni khyad par dag_/spangs nas 'gar ni sgrub byed gang /_/de ni shin tu 'brel med de/_/mi rtag bya rog nag pos
[\[39b.4\]]bzhin/_/'dir gzhan dag smra ba ni/_gal te slo sngon du byed pa rjes su 'gro bar ma mthong bas dbyibs la sogs pa de nyid sgrub byed du mi 'gyur mod/_dbyibs dbyibs zhes bya ba la sogs pa'i sgras brjod par bya ba ni rjes su 'gro ba yin te/_des na des mtshan nyid gcig pa'i phyir gcig
[\[39b.5\]]gi 'bras bur grub po zhe na/_de ni ma yin te/_'di ltar/_rtog pa tsam gyis bkod pa'i chos/_/don nye ba dang bral ba las/_/don de yod par gyur na ni/_/gang du 'dod pa der 'gyur ro/_/rigs gzhan las ni rab grub pa/_/sgra yi spyi ni mthong ba las/_/sgrub byed mi rigs ngag
[\[39b.6\]]la sogs/_/go yin phyir rwa can bzhin/_/dag la sogs pa dang mtshan nyid mi mthun pa rigs gzhan la rab tu grub pa'i rwa dang 'brel pa de/_ci go zhes tshig tha mi dad pa tsam gyis rjes su dpag par bya ba'am/_don gcig na yang skya bo las/_/rjes su dpog pa min zhes brjod/_/
[\[39b.7\]]gang la don kyang yod min na/_/sgra tsam mtshungs par smos ci dgos/_/re zhig don ni mngon par 'dod pa'i bsgrub bya dang 'brel pa srid pa nyid do/_/de la yang rtogs pa zhib mo dang ldan pa dag gis sgrub par byed pa ma yin par brjod na gang la bsgrub bya dang 'brel pa 'di tsam yang ring du
[\[40a\]]
[\[40a.1\]]byas pas sgra mtshungs pa lta ci smos/_'di ltar/_brjod par 'dod pa'i gzhan dbang phyir/_/sgra rnams gang la'ang med ma yin/_/de yod pas na don 'grub na/_/thams cad kyis ni thams cad 'grub/_/sgra 'di dag ni 'ga' la yang med pa ma yin te/_brjod par
[\[40a.2\]]'dod pa thams cad la bkag pa med pa'i phyir ro/_/gal te de las don grub na ni 'ga' yang don grub pa dang bral bar mi 'gyur ro/_/des na gzhan gyis khas blangs pa ni ma yin no/_/'dis ni ser skya la sogs kyis/_/mi rtag sogs phyir sems med la/_/srog dang shun pa bshus
[\[40a.3\]]na ni/_/ci phyir sems ldan dpyad pa yin/_/ser skya ba la sogs pa'i sems pa med pa can nam gzhan dag gang las grub pa'i khang bzangs kyi rtser 'dzeg par 'gyur ba de ni don gyi de kho na nyid du med pa'i phyir sgra tsam mtshungs pa nye bar bkod pa yin no/_/'di ltar/_mi rtag pa nyid
[\[40a.4\]]grangs can la/_/dngos por grub pa yod ma yin/_/de ni don rnams mi gsal ba/_/yin gyis rjes 'gro med 'jig min/_/mngon par mi gsal ba'i mi rtag pa de nyid ni sangs rgyas pa la ma grub bo/_/'o na gang yin zhe na/_rjes su 'gro ba med par 'jig pa nyid do/_/gal te
[\[40a.5\]]zhig pa dang mngon par mi gsal ba dag bskal par mtshungs pa ma yin nam zhe na/_bskal pa zhes bya ba 'di ni ci zhig_/mi mngon pa nyid do zhe na/_'o na ri bong gi rwa la sogs pa dang gtso bo la sogs pa yang mi rtag par 'gyur ro/_/yod pa mi mngon pa'i bdag nyid yin na yang gtso
[\[40a.6\]]bo la sogs pa yang 'gyur ro/_/snang ba mi mngon par 'gyur ba yin no zhe na/_/snang ba zhes bya ba 'di ci zhig gal te don gyi ngo bo nyid yin na ci ltar snang ba mi snang bar 'gyur te/_de spangs na dngos po'i rang bzhin nyid med par 'gyur ro/_/'on te snang ba'i bdag nyid dngos po las gzhan yin na/_
[\[40a.7\]]'o na de med pa nyid ji ltar rjes su 'gro ba med par zhig pa ma yin/_gzhan med na gzhan bskal par yang mi 'gyur ro/_/de yang thams cad kyi tshe gtso bo dang mtshungs pa'i phyir mi rtag pa nyid ma yin par 'gyur ro/_/de'i phyir sgras brtags pa tsam nyid sgrub byed du khas blangs pa yin no/_/
[\[40b\]]
[\[40b.1\]]shun pa bshus na 'chi ba'i phyir zhes bya ba yang de bzhin te/_shun pa thams cad bshus na 'chi ba'i sgra 'jug pa tshad ma nyid do/_/rnam shes la sogs 'gags pa ni/_/'chi bar sangs rgyas pas rtogs phyir/_/gang la shing la rnam shes ni/_/ma grub de yang 'chi de bzhin/_/
[\[40b.2\]]sangs rgyas pa gang shing dag la rnam par shes pa yod par the tshom za ba ste/_de sngon du song ba 'gags pa'i rang bzhin 'chi ba la the tshom mi za'o zhes yid ches pa ci yod/_rnam par shes pa 'gags pa ni rnam par shes pa med pa las yod pa ma yin no/_/tshe yang de bzhin te/_tshe ni
[\[40b.3\]]srog yin drod dang ni/_/rnam shes rten gang yin pa'o/_/zhes bshad pa'i phyir ro/_/'chi ba khas len na ji ltar sems pa can du khas mi len/_des na 'di shing dag la bskams pa 'chi bar brjod pa yin no/_/de yang rnam par shes pa'i sgrub par byed pa ma nges pa yin te/_'dam la
[\[40b.4\]]sogs pa la yang mthong ba'i phyir ro/_/'chi ba'i sgra 'jug pa'i phyir de la yang grub pa yin no zhe na/_'di la brjod par 'dod pa'i gzhan dbang phyir/_/zhes bshad zin to/_/'on te don mthong bas der brjod par 'dod pa yin pa des na skyon 'di med do zhe na/_'chi ba grub na
[\[40b.5\]]de yi sgra/_/'brel ba yin par grub par 'gyur/_/sgra ni 'brel ba yin pas na/_/de las 'chi ba grub pa nyid/_/de lta bu'i 'chi ba mthong ba las byung ba yin na/_sgra las rnam par shes pa la sogs pa 'gags pa'i mtshan nyid 'chi bar 'grub la de lta bu'i 'chi ba mthong ba las
[\[40b.6\]]byung ba yang 'chi ba grub na yin pa'i phyir phan tshun rten pa'i skyon yin no/_/'on te sgra don gyi 'brel pa rtag pa nyid yin na/_de lta na ngag la sogs pa yang rwa can nyid do/_/'on te ngag la sogs pa la yod pa'i go'i sgra'i gzhan nyid yin pas de ni rwa can la 'brel par mi 'gyur ro
[\[40b.7\]]zhe na/_'o na 'chi ba'i sgra yang gzhan ma yin no zhes bya ba 'di la khyed la tshad ma ci yod/_des na mi rtag pa nyid la sogs pa'i sgrub par byed pa ni sgrub par byed pa nyid ma yin no/_/de bzhin du yod pa nyid dang dbyibs la sogs pa yang yin pas bsgrub bya mi 'grub bo/_/gal te
[\[41a\]]
[\[41a.1\]]khyad par yongs su brtags pas dbyibs la sogs pa dang mi rtag pa la sogs pa sgrub par byed pa nyid ma yin na/_'o na byas pa nyid la sogs pa gzhan yang sgrub par byed pa ma yin pa nyid do/_/rgol ba gzhan la ltos pas sam/_/rnam par brtags pas ni
[\[41a.2\]]thams cad ma grub pa nyid do/_/'di ltar/_nam mkha'i yon tan sgra yi chos/_/gzhan la rab tu sgrub ma yin/_/bsgrub bya dpe yi chos dag ni/_/phan tshun du ni ma grub nyid/_/ce na de ni ma yin te/_/lung gi nam mkha'i chos nyid ni/_/'ga' la yang ni gnod pa med/_/khyad par
[\[41a.3\]]rtogs par byed na ni/_gtan tshigs nyid ni nyams par 'gyur/_/de'i phyir/_dngos po'i ngo bor ma grub la/_/tshul 'di grub na ma grub kyang /_/khyad par gnod byed ma yin te/_/sgra ni nam mkha' la brten bzhin/_/lung las grags pa'i nam mkha'i yon tan nyid/_sgra las ma grub kyang /_
[\[41a.4\]]sgra'i rang gi ngo bo ni chos can du 'grub pa nyid pas chos can ma grub pa nyid ma yin no/_/de bzhin du khyad par yongs su rtogs pa la yang gtan tshigs chos can dang 'brel pa ma grub pa'am/_thun mong ma yin pa nyid kyis ma nges pa ma yin no/_/chos can nyid ni tshad mas grub pa yin pa'i
[\[41a.5\]]phyir ro/_/khyad par ma grub na ma grub par 'gyur ba ma yin la khyad par yongs su rtogs pa yang 'gar yang nye bar mkho ba ma yin pas/_de la gdon mi za bar khyad par yongs su gzung ba ma yin no/_/'di ltar/_mi rtag pa dang 'bras nyid kyi/_/spyi ni nye bar mkho ba yin/_/khyad par
[\[41a.6\]]rab tu grub par ni/_/'gas kyang 'dod pa ma yin no/_/rgyu yi de ma thag byung dang /_/de yi mod la 'jig nyid ni/_/bum pa dang ni sgra dag la/_/khyad par du ni rjes 'brel min/_/snga ma dang phyi ma'i rang bzhin gyis/_dben pa nyid ni 'gar yang khyad par yod pa ma yin no/_/phyogs de ni de
[\[41a.7\]]khyad par du byed pa ma yin te/_de ni gcig tu 'dzin pa'i yul yin pa'i phyir ro/_/des na 'di la rnam par rtog pa med do/_/dbyibs la sogs pa la ni de dang 'brel ba ma grub pa nyid do/_/lhag ma ni sngar bshad pa nyid do/_/dbyibs kyi sgra tsam ni sgrub par byed pa ma yin pa nyid de/_
[\[41b\]]
[\[41b.1\]]'di ltar/_sgra ma grub kyang dngos po ni/_/grub na 'grub par 'gyur te dper/_'ug pa pa la sangs rgyas pas/_/lus sogs sgrub byed bshad pa bzhin/_/rdul phran dag ni mi rtag pa yin te lus can yin pa'i phyir ro zhes bye brag pa la sangs rgyas pas sgrub par byed pa brjod do/_/de la
[\[41b.2\]]sgra ni phan tshun mngon par 'dod pa'i yul la grub pa ma yin te/_rdzas thams cad du song ba ma yin pa'i tshad ni de'i lus can gyi sgras brjod par bya ba yin pa'i phyir dang /_bde bar gshegs pa pa rnams la ni rig pa dang ldan pa lus can yin pa'i phyir ro/_/gal te sgra de nyid phan
[\[41b.3\]]tshun du mngon par 'dod pa'i yul la ma grub pa de lta na yang des mngon par 'dod pa'i don ni gnyi ga la grub pa'i phyir sgra ma grub kyang sangs rgyas pa'i mngon par 'dod pa'i dngos po gnyi ga la grub pas mngon par 'dod pa'i bsgrub par bya ba'i don 'grub po/_/gal te ci ltar dngos po mi
[\[41b.4\]]'khrul pa'am/_grub pa nyid yin na/_bsgrub bya 'grub pa de bzhin du sgra la yang de lta bu nyid ma yin nam/_'di gnyis la khyad par ci yod ce na/_ma yin te/_de nyid 'khrul la sogs yin na/_/sgra ni 'khrul pa med na yang /_/sgrub byed skyon ldan shes bya ste/_/dngos las dngos
[\[41b.5\]]ni 'grub phyir ro/_/ci ltar sgra ma grub kyang dngos po'i dbang gis bsgrub bya 'grub pa de bzhin du dngos po ma grub kyang sgra'i dbang gis bsgrub bya 'grub pa ni ma yin gyi/_'on kyang sgra 'khrul pa med kyang dngos po'i de nyid 'khrul pa dang ma grub pa dang 'gal ba yin na sgrub par byed pa skyon
[\[41b.6\]]dang ldan pa shes par bya'o/_/sgra 'khrul pa med na yang ngo /_/re zhig dngos po 'khrul pa la sogs par gyur na sgra ma 'khrul ba nyid du mi 'gyur ba nyid do/_/khas blangs nas kyang bshad pa ni sgra 'khrul pa med du chug mod/_de lta na yang sgrub byed skyon dang ldan pa yin no/_/ci'i phyir zhe na/_
[\[41b.7\]]dngos po las dngos po 'grub kyi sgra las ni ma yin no/_/gal te sgra mi 'khrul ba bsgrub bya la ma yin nam/_de lta yin na sgra las bsgrub bya 'grub par 'gyur ro/_/'on te de las bsgrub bya mi 'grub na/_ci lta sgra mi 'khrul pa yin zhe na/_'dis ni 'di skad du ston pa yin te/_sgra
[\[42a\]]
[\[42a.1\]]ni dngos po sgrub par byed pa'i sgo nas bsgrub bya 'grub pa'am/_nye bar sbyor ba yin gyi/_dngos su ni ma yin no/_/des na sgra mi 'khrul bar 'dod kyang don spangs nas ni bsgrub bya bsgrub par nus pa ma yin no/_/des na don la brten pa'i dpyad pa nyid nye bar mkho
[\[42a.2\]]ba yin no/_/dngos po 'khrul ba dang cig shos nges par brtag pa ni phyis bshad par bya'o/_/de'i phyir gang las dbang phyug 'grub par 'gyur ba don gyi rang bzhin gyi gtan tshigs ni yod pa ma yin no/_/des na mi rtag na yang tshad med nyid/_/ces bya bar 'grub bo/_/de bzhin
[\[42a.3\]]du rtag pa yang ngo /_/rtag pa nyid kyis ni nam mkha' la sogs pa dang dbang phyug la rgyu dang rgyu ma yin pa nyid kyi rnam par dbye ba ni yod pa ma yin te/_'di ltar/_ji ltar dngos de rgyu yin pa/_/de ltar nyid de gang gi tshe/_/rgyu min gang gis de ni rgyu/_/'dod la rgyu ma yin mi 'dod/_/_
[\[42a.4\]]ji ltar dbang phyug khyab pa dang rtag pa nyid la sogs pa'i chos can yin pa de bzhin du nam mkha' la sogs pa'i yang yin pa des na mtshungs pa nyid yin yang dbang phyug ni rgyu yin la/_nam mkha' la sogs pa ni rgyu ma yin no zhes bya ba'i rnam par dbye ba ga las yin/_'on te
[\[42a.5\]]de na byed par 'dod pa'i mtshan nyid kyi shes pa dang 'brel pas te de skad brjod do zhe na/_de yang ma yin te de yang mtshungs pa'i phyir ro/_/gzhan yang byed par 'dod pa tsam gyis ni/_/rgyu zhes bya bar rtogs ma yin/_/'di ni bya rog ta la 'am/_/de bzhin 'on te rgyu yin ci/_/gal te
[\[42a.6\]]la sogs bsal nas ni/_/byed pa yin na rgyu nyid yin/_/de lta min na kun gyi rgyu/_/thams cad yin par cis mi 'dod/_/yang na ji ltar skyed pa las sngar de rgyu ma yin pa de bzhin du/_bskyed pa'i gnas skabs na yang khyad par med pa'i phyir rgyu ma yin pa nyid de/_'dod
[\[42a.7\]]chags la sogs pa thams cad las nges par grol ba ni bya ba med par 'dug pa nyid rigs so/_/'jig rten gyi las bdag por gyur pas bya ba med par 'dug pa'i dbang med do zhe na/_ma yin te/_pha rol las kyi gzhan dbang gyur pas 'di/_/ji ltar dbang phyug dbang phyug min pa nyid/_/
[\[42b\]]
[\[42b.1\]]'on te de la brtse tshul khyad yin nam/_/dmyal sogs bsgrub phyir brtse ba med pa cis/_/'jig rten las nyid de 'dra phyir de la/_/de byed nus med na 'di dam pa min/_/dam pa gal te legs byed nus med kyang /_/legs min bya la de ni 'jug gam ci/_/dam pa min pa'i bya ba ni/_/
[\[42b.2\]]dam pas yal bar dor ba'i rigs/_/rma la rgya tsha 'debs pa ni/_/dam pa dam pa'i spyod pa min/_/'on te tshul 'di ni 'di lta bu nyid yin la/_'di ni de nyid gsal bar byed pa dang /_de bya ba'i phyir spyod pa yin no/_/nga'i rang bzhin 'di lta bu yin te/_ngas bzlog par ni mi nus so/_/
[\[42b.3\]]de la 'jig rten gyis ci rigs par spang bar bya ba yin no zhe na/_'di bdag nyid la yang dbang med pa'i phyir/_'di gsal bar dbang phyug yin no/_/rang las 'tsham pa'i spyod pa la/_/'jig rten dbang phyug cis ma yin/_/gal te de yang dbang phyug gis/_/bskul na phan tshun rten de
[\[42b.4\]]nyid/_/de lta yin na gcig kyang ni/_/srid par 'thad pa ma yin no/_/gal te dbang phyug la ni nus med na/_/legs te 'gro ba las kyis bsgrub par 'gyur/_/gal te 'jig rten rang dbang skyes na 'dir/_/las smra ba nyid dge bar brjod pa yin/_/ci ste yang gal te bdag cag
[\[42b.5\]]lta bu de kho na nyid ma mthong ba dag gis ma shes na yang de dbang phyug gis kyang brgya zhig la rgyu nyid du 'gyur ro zhe na/_de lta na ni 'o na/_de 'grub bya phyir de nyid mthong ba nyid/_/shes bya de yis shes par byed pa ni/_/gzhan yin thug pa med par 'gyur ba'i phyir/_/dbang phyug du ma dag tu 'gyur ba yin/_/bdag
[\[42b.6\]]cag la sogs pa ni/_mtshon dang sman sogs dang 'brel bas/_/nag pa'i rma dang 'drubs yin na/_/'brel med sdong dum ci yi phyir/_/rgyu nyid du ni rtogs mi byed/_'on te 'brel pa med pa'i phyir de ni sdong dum gyi byed pa med pas rgyu nyid ma yin no zhe na/_sdong dum gyi byed pa yang brgya
[\[42b.7\]]zhig la yod pa yin te/_de ni de kho na nyid ma mthong ba bdag cag lta bu ma dmigs pa yin no/_/'o na mi dmigs pa nyid kyis sdong dum gyi byed pa med pa yin no zhe na/_de lta na ni 'o na/_rang bzhin khyad par med par ni/_/byed pa yang ni mi rung ngo /_/rtag la ldog pa med pa'i phyir/_/nus pa
[\[43a\]]
[\[43a.1\]]yang ni rtogs par dka'/_/rgyun gyis sam rnam pa gzhan du rtag pa'i dbang phyug rtag pa la ni rang bzhin gyi khyad par med par 'bras bu'i byed pa yang nye bar mtshon par mi 'thad do/_/dbang phyug la yang zhes yang gi sgra rim pa gzhan du bya'o/_/ci ltar rdza mkhan la
[\[43a.2\]]sogs pas byas pa'i khyad par yod pa de bzhin du/_gal te dbang phyug gis byas pa yang 'gyur na ni nus par rtogs pa yin no/_/rtag la ldog pa med pa'i phyir/_/nus pa yang ni rtogs par dka'/_/rtag tu gnas dang khyab pas na/_/ldog pa nyid ni med phyir ro/_/gang dag yod na gang
[\[43a.3\]]'gyur nyid/_/de dag las gzhan de yi rgyur/_/rtogs pa yin na thams cad la/_/rgyu rnams thug pa med par 'gyur/_/mthong ba'i rdza mkhan la sogs pa rnams dang /_las yod na mngon par 'dod pa 'byung ba nyid do/_/de lta na yang gzhan rtogs pa yin na ni/_'bras bu
[\[43a.4\]]thams cad la rgyu rnams thug pa med par 'gyur te/_mthar thug par mi 'gyur ro/_/rjes su 'jug pa med pa'i rtog pa 'jug pa'i rjes su 'gro na de las gzhan la gegs yod pa ma yin no/_/yang na gsar pa ma yin pa gna' ma de nyid gnas pa yin no/_/rgyu rnams kyi rgyu yang de nyid
[\[43a.5\]]yin pa'i phyir dang /_las gzhan ni don med pa nyid do zhes bya bar 'gyur ro/_/'o na ji ltar rtag tu gnas pa'i sa myu gu la sogs pa'i rgyu yin pa de bzhin du dbang phyug kyang yin no/_/sa la sogs pa la ni thog ma dmigs pa med do zhe na/_/'di la lan du/_myu gu skyed la
[\[43a.6\]]sa la sogs/_/rang bzhin yongs su 'gyur nas ni/_/rgyu yin de legs byas pa na/_/de yi khyad par mthong phyir ro/_/nas kyi myu gu la sogs pa ni gshol gyi byed pa la sogs pa rnam par 'gyur ba'i khyad par gyi rjes su 'gro ba dang 'brel pa mthong ba'i phyir ro/_/sa la sogs
[\[43a.7\]]pa rgyu nyid du rtogs pa yin no/_/yang rtsod pa dang lan btab pa ni/_gal te ji ltar yul dbang po/_/tshogs pa khyad med blo rgyu yin/_/de ltar 'di yin zhe na min/_/de la'ang khyad par yod phyir ro/_/rgyun gyi khyad par med par ni/_/so so so sor nus med rnams/_/tshogs kyang
[\[43b\]]
[\[43b.1\]]nus pa med 'gyur ba/_/de phyir khyad par grub pa yin/_/mig la sogs pa rnams la ni/_/'bras bu'i rang bzhin gyi khyad par nyid las rgyu nyid du nges par byed do/_/'bras bu rnam par shes pa ni gzugs so sor nges pa dang /_gzugs kyi rnam pa can dang /_rtogs pa'i rang
[\[43b.2\]]bzhin can yin no/_/de'i phyir 'di dag phan tshun spangs pas nye bar sbyar ba las khyad par yod pa'i phyir mig la sogs pa 'bras bu rnam par shes pa'i rgyu yin no/_/gang gi phyir 'di dag ni so so so sor rnam par shes pa'i tshigs la nus pa med pa yin no/_/mig las ni
[\[43b.3\]]rtogs pa'i rang bzhin ma yin/_gzugs las ni gzugs 'dzin par so sor nges pa ma yin/_yid la byed pa las ni gzhan ma yin te/_/re re las mthong ba med pa'i phyir ro/_/'on te mig phye ba na gzugs gzhan dang gzhan nye bar gnas par 'gyur ba na gzugs gzhan
[\[43b.4\]]dang gzhan mthong na de'i tshe mig la khyad par yod pa ni ma yin no/_/de bzhin du gzugs gnas pa nyid la mig gi rnam par shes pa gzhan dang gzhan 'byung ba yin no/_/de bzhin du/_dbang phyug kyang rtag tu mtshungs pa nyid kyis rnam par gnas pa ni srid pa gzhan dang gzhan skye
[\[43b.5\]]ba'i phyir rgyu'i dngos po ma yin pa ma yin no zhe na/_'di la nam mkha' la sogs pa rnams kyang rgyu'i dngos por thal bar 'gyur ro zhes brjod zin to/_/mig dang gzugs kyi khyad par las/_/rnam par shes pa khyad par can/_/yod par 'gyur ba de yi phyir/_/gzugs la sogs
[\[43b.6\]]pa rgyu nyid yin/_/yongs su gsal ba dang mi gsal ba la sogs pa'i mtshan nyid gzugs kyi khyad par las/_rnam par shes pa yid bde ba la sogs pa dang ldan pa skye la/_de bzhin du phyed btsums pa la sogs pa'i mig gi khyad par las mi gsal ba nyid la sogs
[\[43b.7\]]pa'i khyad par du 'gyur ro/_/de ni de dang 'brel pas rgyu de'i 'bras bur rtogs par byed kyi/_de bzhin du dbang phyug rgyur rtogs pa'i rgyu ni med do/_/des na/_rgyun gyi khyad par med na ni/_/zhes bya ba rgyun gyi khyad par yod pa ma yin no/_/so so so sor nus med rnams/_/tshogs kyang
[\[44a\]]
[\[44a.1\]]nus pa med 'gyur ba/_/yin te/_rgyu las bzlog pa'i rang bzhin de nyid ci ltar rgyur 'gyur zhes bya ba 'di la lan ci yod/_gzugs la sogs pa rgyu nyid du rtogs pa yin na/_rgyu brjod pa'i phyir skyon med do/_/de'i phyir so sor gang nus med/_/tshogs na yon
[\[44a.2\]]tan srid 'gyur ba/_/de dag rgyu yin dbang phyug sogs/_/ma yin khyad par med phyir ro/_/dbang phyug dgag pa'i rnam 'grel lo/_/gal te dbang phyug yongs su shes pa la sogs pa'i rgyu shes par byed pa'am/_skyed par byed pa med na 'o na ni de gzhan la yang mi 'gyur te/_'di
[\[44a.3\]]ltar/_tshad ma lkog gyur don shes yin/_/de grub byed kyang med pa'i phyir/_/nan tan byed pa yod ma yin/_/zhes ni kha cig rab tu brjod/_/re zhig thams cad mkhyen pa ma yin pa nyid thams cad mkhyen par 'gyur ba gang yin de'i lkog tu gyur pa'i don shes pa la rgyu ci yod/_
[\[44a.4\]]gang rjes su bsgrubs pas thams cad rig par 'gyur ba de 'dra ba'i rgyu ni 'ga' yang rtogs pa med do/_/sngags dang rgyud la sogs pa ni phal cher gzhung thams cad la yod pa yin no/_/de nges pa'i rgyu yang yod pa ma yin no/_/phyogs gcig mi slu ba ni tshig thams cad kyang yin pa
[\[44a.5\]]nyid do/_/lkog tu gyur pa'i don thams cad mngon du byed pa srid pa yang ma yin te/_dbang po'i shes pa ni nye bar gnas pa'i yul can nyid du mthong ba'i phyir ro/_/don dang dbang po khyad med kyang /_/gal te kun rig 'byung 'gyur na/_/dbang don khyad par med pa'i phyir/_/thams
[\[44a.6\]]cad thams cad shes par 'gyur/_/mi gtsang la sogs ro myang dang /_/'brel pa bzlog par dka' ba yin/_/dbang po phrad nas 'dzin pa na/_/thams cad rig pa ci ltar brjod/_/de yi yid kyi rnam shes kyang /_/dbang po'i rjes su mi 'jug min/_/yid kyi shes pa rang dbang ni/_/
[\[44a.7\]]'gas kyang mthong ba yod ma yin/_/goms pas gsal yin de yis ni/_/yul du thams cad 'gyur ma yin/_/lung la brten pa yin na 'di/_/'khrul ba nyid du thal bar 'gyur/_/dngos po thams cad rjes dpag gis/_/grub par rtogs pa yod ma yin/_/des na yul kun sgom
[\[44b\]]
[\[44b.1\]]med pas/_/ji ltar thams cad mkhyen par 'gyur/_/bstan bcos la sogs goms pa las/_/bstan bcos sogs nyid rtogs la rag_/de yi thams cad rig pa go/_/ga las 'byung bar 'gyur ba yi/_/de yi shes bya shes med par/_/kun shes zhes bya'i rnam shes ni/_/gang
[\[44b.2\]]las de yi shes bya ba/_/shes na'ang de nyid kun rig 'gyur/_/gang zhig chags sogs dang bral zhing /_/de bzhin rnam rtog dang bral des/_/bstan par byas zhes bya ba de/_/de ni g.yar po'i rgyan dang 'dra/_/byung gyur byung dang 'byung 'gyur dngos/_/thog mtha' med par rim gyis ni/_/
[\[44b.3\]]so so re rer rtogs par ni/_/bskal pa'i bar du'ang nus ma yin/_/phyogs gcig yongs su shes pa ni/_/su la med ces bya ba yin/_/skyes bu mang du rtog pa la/_/bden don can cig med ma yin/_/khyad par dang ldan mthong ba gang /_/de ni de tsam nyid gnas pas/_/khyad
[\[44b.4\]]par cung zad shes 'gyur gyi/_/shin tu dbang 'das don rig min/_/phyogs gcig de nyid shes pa ni/_/thams cad mkhyen par 'thad min te/_/'di ni pha rol 'khrul pa'i rgyu/_/bya rog ta la'i tshul du 'gyur/_/cig car thams cad rnam shes na/_/ji ltar 'khor ba thog med nyid/_/
[\[44b.5\]]shes pa gang du yongs rdzogs pa/_/de nyid 'dir ni thog mar brjod/_/'di la brjod pa thams cad rig pa zhes bya ba tshad ma gzhan ni 'dod pa ma yin gyi/_/'on kyang slu bar byed pa ma yin pa mngon par 'dod pa bsgrub pa nus par gyur pa'o/_/ci'i phyir zhe na/_mi shes ston par byed pa
[\[44b.6\]]la/_/'khrul par dogs pa can rnams kyi/_/de bshad nan tan bya ba'i phyir/_/shes ldan 'ga' zhig tshol bar byed/_/gzhan rjes su sgrub par 'dod pas gzhan shes pa'i nye bar ston pa po tshol bar mi byed do/_/de nges kyang mngon par 'dod pa la slu ba srid pa'i phyir ro/_/'on
[\[44b.7\]]te der yang de'i shes pa yod pa nyid do zhes nges pa nyid do zhe na/_ma yin te/_thams cad du shes pa la shes pa med pa'i phyir ro/_/de'i phyir de nyid des shes par bya ba yin no/_/gal te des shes so zhes shes na ni de'i phyir/_mi shes pa nye bar ston par byed pa la slu bar dogs pa
[\[45a\]]
[\[45a.1\]]can gyi mi shes pa dag gis/_de'i yul can gyi shes pa shes pas na 'di tshad ma nyid do/_/gzhan la yang de'i ye shes srid par bya ba yin no/_/skyes bu'i don gyi gtso bo shes pa dang tshad mas yongs su dag pa'i thams cad kyi de kho na shes pa gang yin
[\[45a.2\]]pa de nyid tshad ma yin pas 'di de tsam gyis nye bar bstan par bya ba yin no/_/lhag ma thams cad ni nye bar bstan par bya ba thams cad la mtshungs pa nyid do/_/de yang gang la sred ce na/_/gang gis nye bar bstan pa'o/_/gang zhig tshad mas mthong ba'i skyes bu'i don gyi gtso bo mi
[\[45a.3\]]smra ba'i gzhan nyid smra ba gang yin pa de dag ni tshad ma ma yin te/_de la yang mi shes pa srid pa'i phyir ro/_/ji ltar nye bar ston ce na/_gcig nas gcig tu brgyud pa thog ma med pa las te/_/med pa pa'i nye bar bstan pa bzhin no/_/'o na thams cad yongs su mi shes na/_
[\[45a.4\]]thams cad la dogs pa skye ba'i phyir/_/gzhan yang yongs su mi shes so zhes dogs par bya ba yin no/_/des na thams cad shes pa med na ji ltar 'di la yang yongs su shes pa yod par 'gyur/_nye bar bstan pa ni nye bar bstan pa brgyud pa las yin no zhe na/_de ni ma yin
[\[45a.5\]]te/_tshad ma med pa'i dngos po la/_/nye bar bstan pa brgyud par gsal/_/nye bar bstan pa brgyud pa de/_/tshad ma can la yod ma yin/_/tshad ma med pa rtag pa nyid la sogs pa la nye bar bstan pa brgyud pa las rten gzhan yod pa ma yin no/_/tshad mas dngos po yongs
[\[45a.6\]]su bcad pa yin na/_ci ltar de la ma shes pa yin par dogs/_/dogs su chud pa de lta na yang de la gdon mi za bar 'jug par 'gyur ba yin te/_tshad mas nges pa'i phyir ro/_/'on te tshad mas mthong ba yin yang /_mngon du byed par ma nges so zhe na/_de ni 'dir 'gyur
[\[45a.7\]]te/_gang gis tshad mthong ston pa yang /_/dogs 'gyur zhi blta 'di 'dra ba/_/skyes na mu stegs dag la ni/_/brjod pa nyid kyang ci zhig yod/_/bcom ldan 'das de bzhin gshegs pa ni tshad mas mthong ba gsung ba yin no/_/de la yang dogs pa gang yin pa de gang dag la yongs
[\[45b\]]
[\[45b.1\]]su shes pa rjes su 'jug pa med pa'i mu stegs pa dag la rtsir yang ci yod/_de'i phyir tshad mas mthong ba'i don gsung ba'i phyir na/_bcom ldan 'das ni tshad ma nyid do/_/mtho ris dang ni byang grol lam/_/rig byed mi yi tshad ma yin/_/yongs su shes med gzhan la yang /_
[\[45b.2\]]de yi de ni srid pa yin/_/de phyir de yi ye shes ni/_/nan tan bya rtogs rnam dpyad bya'i/_/de yi srin bu'i grangs mkhyen pa/_/ded la 'gar yang nyer mkho med/_/'di ltar/_'di ni chos mkhyen 'gog pa nyid/_/'ba' zhig dgag par bya ba yin/_/pha rol pos bkag gzhan
[\[45b.3\]]kun ni/_/gang gis zlog par byed pa yin/_/gal te phyogs gcig mkhyen pa'i phyir/_/de bzhin gshegs pa thams cad rig pa yin no zhes brtag par bya ba yin no/_/me ni kha ba'i gnyen po yin no zhes bya ba la sogs pa mi slu ba las gzhan yang 'gyur ba'i phyir thug pa med pa nyid
[\[45b.4\]]du 'gyur ro/_/de ltar gyur pa yang ma yin te/_/phan tshun 'gal bas rjes su sgrub par mi srid pa'i phyir ro zhe na/_de yang mi bden te/_/blang dang dor bya'i de nyid ni/_/thabs dang bcas par rig mdzad pa/_/gang tshe tshad ma nyid 'dod kyi/_/thams cad rig mdzad ma yin no/_/gang gi
[\[45b.5\]]phyir skyes bu'i don ni mtshan nyid phyogs gcig rig par byed pa yin zhes te/_de tsam gyis ni de thams cad thams cad rig par 'gyur ba ma yin te/_skyes bu'i don gyi cha rig pa ni 'ga' la mang mi srid pa ma yin no/_/de la blang bya dang dor bya'i de nyid sdug bsngal dang /_'gog
[\[45b.6\]]pa'i bden pa'o/_thams kyi de nyid ni sdug bsngal dang 'gog pa'i bden pa de dag nyid kyi rgyu kun 'byung dang lam gyi bden pa'o/_/des na 'phags pa'i bden pa bzhi'i mtshan nyid de kho na nyid rig par mdzad pa dang /_/tshad mas grub pa rig par mdzad pa gang yin pa de ni tshad ma yin no zhes
[\[45b.7\]]bya ba'i don to/_/mtho ris kyi lam yang tshad mas gcod par srid pa yin no/_/bud med dang dmangs rigs ngo mtshar skyed pa gzhan yang bde bar gshegs pa'i gsung la med pa ma yin no/_de'i phyir skyes bu'i don gyi gtso bo rig par mdzad pa nyid tshad ma yin te/_/gzhan mi 'thad pa'i phyir
[\[46a\]]
[\[46a.1\]]ro/_/de'i phyir/_ring po mthong ngam min yang rung /_/'dod pa'i de nyid mthong ba yin/_/gal te ring mthong tshad yin na/_/tshur shog bya rgod bstan par gyis/_/ring por mthong ba yod do zhes bya ba tsam gyis ni thams cad rig par 'gyur ba ma yin no/_/gal te
[\[46a.2\]]de lta yin na ni bya rgod la sogs pa yang de yin pas na tshur shog bya rgod dang ring por thos pa'i phag bsten pa bdag gir gyis shig_/de lta na rigs pa'i lam thams cad dor ba nyid du 'gyur ro/_/'on te 'di'i skyes bu'i don gyi mkhyen pa btsal bar bya ba ci don mtha' dag mkhyen pa mi
[\[46a.3\]]srid pa'am/_gcig tu don med pa nyid yin nam zhe na/_de ni yod pa ma yin te/_thams cad rig par mdzad pa yi/_/thams cad mkhyen pa 'gog pa min/_/nged kyis shes par mi nus pas/_/chog shes par ni 'dod pa yin/_/thams cad shes pa ma yin pas ni
[\[46a.4\]]thams cad mkhyen pa shes pa ma yin te/_thabs med pa'i phyir ro/_/'di ltar/_thams cad shes so zhes bya 'di/_/de yi shes bya'i shes las 'dod/_/de yi phyogs gcig rnam shes pa/_/de shes nyid las 'grub pa yin/_/bud med dang dmangs rigs dang thun mong ba shing la sogs pa shes pa
[\[46a.5\]]yang gzhan gyis shes pa'am ma yin zhes de shes pa nyid las 'dod pa yin te/_rang nyid kyis ma shes na ni de 'dis shes so zhes bya ba'i thabs yod pa ma yin no/_/gzigs pa ring du song ba'i chen po gang yin pa de dag ni/_mtha' dag mkhyen pa srid pa ni phyogs gcig yongs su shes pa
[\[46a.6\]]sngon du 'gro ba can nyid do/_/de dag gi de nyid srid pa de yang de las gzhan gyis yin no/_/'on te gnyi ga'i mtshan nyid kyi tshad ma la yang sgrub pa gang las yin zhing rgyu yang gang yin zhe na/_bshad pa/_sgrub byed thugs rje goms las te/_/blo lus la ni brten pa'i phyir/_/tshad
[\[46a.7\]]ma de'i sgrub byed gang las yin zhe na/_/thugs rje goms pa las yin na/_/thugs rje de yang blo'i lus la brten pa'i phyir ro/_/thugs rje de ni goms pa'i yan lag dang bcas par blo'i lus gang yin pa de la bsten pa'i phyir rtogs pa rab kyi mthar sgrub par byed pa yin no/_/gal
[\[46b\]]
[\[46b.1\]]te thugs rje yod du chug pa de lta na yang de las tshad ma yin no zhes bya ba 'di ga las srid pa yin zhe na/_srid pa yod pa nyid do/_/gang gi phyir/_pha rol sdug bsngal de bzhin du/_/sdug bsngal rgyu dang bral 'dod gang /_/de brtse des na des ldan pa/_/de yi thabs ni sgrub par
[\[46b.2\]]'dod/_/gzhan yang sdug bsngal dang bral bar 'dod pa ni gdon mi za bar de'i thabs tshol ba yin no zhes phyis ston par 'gyur ro/_/yang na sgrub byed thugs rje/_thugs rje dang ldan pa ni gzhan la phan 'dogs pa dang bral bar mi 'gyur ro/_/des na gzhan gyi don ston pas tshad ma
[\[46b.3\]]yin te/_thugs brtse ba dang ldan pa ni thabs la 'jug pa yin la/_thabs de yang rang nyid tshad mar sgrub pa yin no/_/thams cad skyob par 'dod pa'i mtshan nyid kyis thugs rje de nyid gang las 'byung ba yin zhe na/_bshad pa/_goms las de/_snying rje ni bdag gi ba rnams la
[\[46b.4\]]sdug bsngal mthong bas bag chags sad pa las skye la/_goms pa las ni tha mal pa dang dgra bo'i phyogs dag la 'jug pa yin no/_/des na thams cad shes pa ma yin na thams cad skyob pa mi srid pa'i phyir de'i thabs goms pa sgrub par byed do/_/gal te blo dang ldan pa'i blo ni
[\[46b.5\]]lus la brten pa yin no/_/thugs rje yang blo nyid yin te/_des na de yang lus la brten pa nyid de/_/de'i phyir lus thal bar gyur pa la sogs pa na goms pa mi 'grub bo/_/gal te skye ba gzhan yod na ni de'i tshe skye ba du mar goms pa bsags pa las mngon par 'dod pa 'grub pa
[\[46b.6\]]yin no/_/'di ltar/_blo ni lus kyi bdag nyid dang /_/lus 'bras lus kyi yon tan yin/_/'dir ni lugs gsum la brten te/_/goms pa srid pa yod ma yin/_/de bshad pa ni/_blo ni lus la brten pa'i phyir/_/goms pa grub pa med ce na/_/ma yin rten ni bkag phyir ro/_/
[\[46b.7\]]snga ma'i rjes su 'gro ba'i blo dang bral ba'i lus 'ba' zhig blo'i rten yin pa bkag pa'i phyir ro/_/'bras bu nyid dam yon tan nyid dam gzhan du yin yang rung ste/_lus 'ba' zhig ni rten du 'gyur ba ma yin no/_/gal te pha ma'i lus la brten pa mthong ba'i phyir blo lus la brten pa
[\[47a\]]
[\[47a.1\]]dang lus kyi 'bras bur dmigs pa yin nam/_'di ltar bskyed par bya ba'i lus kyi 'byung ba chen po la brten pa/_de'i rang bzhin gyi kun tu spyod pa dang /_sems gsal ba la sogs pa pha ma'i rjes su 'gro ba yin te/_ri mo la sogs pa bzhin no/_/
[\[47a.2\]]ri mo byed pa'i gzugs shes pa la sogs pa'i rjes su 'gro ba can rtsig pa la brten pa dang ri mo ni ri mo byed pa'i 'bras bu'i ngo bo nyid do/_/des na ri mo ni rtsig pa med par mi gnas la/_rtsig pa gzhan du yang mi 'pho/_rtsig pa gzhan las 'ongs pa yang ma yin no/_/yang na
[\[47a.3\]]a mra'i 'bras bu la sogs pa smin pa las byung ba'i gzugs bzhin no/_/'bras bu yang du ba me gzhan las ma 'ongs me gzhan du 'gro ba yang ma yin no/_/chang la brten pa'i myos pa'i nus pa ni bska ba la sogs pa'i ro dang 'brel pa las snga na med pa 'byung ba yin la/_'jig
[\[47a.4\]]pa na yang chang gzhan la brten pa ma yin no/_/de bzhin du dbang po dang sems pa'i khyad par yang yin no/_/de skad du bshad pa yang /_sa dang chu dang me dang rlung /_/zhes bya ba ni de nyid yin no/_/sa la sogs pa nyid de nyid yin pa dang sa la sogs pa ni de nyid yin pa nyid do/_/nam mkha' la sogs pa
[\[47a.5\]]ni ma yin la/_skad cig nyid la sogs pa yang ma yin no/_/de bzhin du de nyid yin gyi/_/rnam par shes pa tsam ma yin la/_thams cad stong pa nyid kyang ma yin te/_thams cad la tshad ma med pa'i phyir ro zhes so/_/de'i tshogs la lus dang dbang po dang yul gyi ming du
[\[47a.6\]]'dogs so/_/tshad med pa yongs su 'gyur ba'i khyad par 'byung ba chen po nyid kyi tshogs ni lus la sogs pa'i tha snyad kyi yul yin no/_/lus dang dbang po dang blo de dag las ni sems pa yin te/_dper na phabs la sogs pa las myos pa'i nus pa bzhin no/_/des na rnam par
[\[47a.7\]]shes pa ni myos pa'i nus pa bzhin te/_'jig rten pha rol nas 'ongs nas mtshams sbyor ba ni ma yin no/_/myos pa'i nus pa bzhin no zhes bya ba yang nye bar mtshon pa yin te/_ri mo bzhin dang du ba bzhin no zhes bya ba yin te/_de dag ni 'pho bar mthong ba med do zhe na de ni ma yin te/_
[\[47b\]]
[\[47b.1\]]gzugs sogs las ni tha dad par/_/'byung ba dmigs par ga la yod/_/de dag kyang lnga de yi phyir/_/grangs nges gzung ba rigs ma yin/_/gzugs dang ro dang dri dang sgra dang reg pa ste/_'byung ba chen po ni lnga yin no/_/sa la sogs pa'i ming ni de'i tshogs la yin te/_sa la
[\[47b.2\]]sogs pa gzhan du dmigs pa med pa'i phyir ro/_/'on te ro ni reg pa yin pa'i phyir ro/_/yongs su gyur pa bzhi yin na/_de lta na yang sa la sogs pa zhes mi 'thad de/_gzugs la sogs pa zhes brjod par bya bar 'gyur ro/_/skad cig ma nyid la sogs pa'i sgrub pa ni phyis
[\[47b.3\]]'byung bar 'gyur bas de mi dgod do/_/gzhan yang /_thams cad blta bya blta bya zhes/_/gcig nyid du ni thal bar 'gyur/_/rnam pa dag gis dbye bas ni/_/mtha' yas par ni thal ba yin/_/de phyir rten lnga'i gzung ba ni/_/rnam pa lngar ni bsnyad par bya/_/de yi nang gi bye brag ni/_/
[\[47b.4\]]lnga la gnod pa med pa nyid/_/thams cad stong la gang brjod pa/_/tshad ma yod na stong nyid min/_/gal te stong nyid chad pa med/_/de phyir 'di gnyis 'gal ba yin/_/thams cad stong nyid ci 'dra dang /_/de la tshad ma'i ci 'dra ba'ang /_/phyi nas bstan par bya ba ste/_/myur ba nyid ni
[\[47b.5\]]gang du dgos/_/gal te dbang po la sogs pa ni pha ma'i lus kyi rjes su 'gro ba dang ldog pa'i rjes su byed pa yin la lus ni 'byung ba chen po'i rang bzhin yin pa'i phyir de la brten pa nyid ma yin nam/_gzhan du 'jig rten pha rol nas 'ongs pa nyid du dmigs pa ni ma yin na/_de ji ltar
[\[47b.6\]]'jig rten pha rol yod par smra ba la sogs pa yin zhe na/_de ni mi bden te/_skye ba yongs su len pa na/_/'byung rngub dbang po blo dag ni/_/rang gi rigs la ltos med can/_/lus med 'ba' zhig las skyes min/_/ha cang thal phyir/_'byung rngub la sogs pa ni g.yo ba la
[\[47b.7\]]sogs pas byas pa'i rang bzhin gyi khyad par las rang gi rigs la ltos pa med par mi 'thad do/_/g.yo ba la sogs pa yang bdag nyid kyi goms pa'i rjes su 'gro ba can yin gyi/_pha ma'i goms pa'i rjes su 'gro ba ni ma yin te/_de lta ma yin na dam pa ma yin dang 'brel pa la
[\[48a\]]
[\[48a.1\]]sogs pas pha ma'i rang bzhin med par mi 'gyur ro/_/de'i phyir rang gi rigs la ltos pa med par pha ma'i lus tsam las 'byung ba ma yin no/_/gal te 'dod pa la sogs pa pha ma'i rang bzhin sngar yod pa de'i tshe pha ma'i lus la sogs pa yang rgyu yin no zhes mi 'thad do/_/
[\[48a.2\]]'on te 'jig rten gzhan la ltos pa med pa kho nar skye ba 'dzin par khas len na de'i tshe skye ba yongs su 'dzin par khas len pa la ha cang thal bar 'gyur te/_rgyu dang 'bras bu'i dngos po thams cad 'jig pa nyid du 'gyur ro/_/de yang tshad mas yongs su bcad pas nges par gzung ba yin no/_/
[\[48a.3\]]gal te 'byung rngub la sogs pa/_/thams cad goms pa sngon 'gro na/_/rang gi goms pa dang bral bar/_/rten med par ni ci ltar 'gyur/_/'bras bu'i chos ni 'di yin te/_/rgyu spangs nas gzhan du 'byung ba ma yin pa gang yin pa'o/_/de lta ma yin na/_de de'i bskyed bya ma yin te/_
[\[48a.4\]]bskyed bya skyed byed kyi dngos po ni rjes su 'gro ba dang ldog pa dag las yin pa'i phyir ro/_/de'i phyir mig la sogs pa ni rigs mthun pa goms pa las byung ba'i mig la sogs pa sngon du 'gro ba can yin no/_/gal te du ba las skye ba/_/rnam kun du ba nyid las min/_/ut+pal las byung
[\[48a.5\]]ut+pal yang /_/ji ltar ba lang lci ba las/_/de bzhin du/_ri mkhan las skyes ri mo ni/_/bya la'ang de bzhin ci ltar yin/_/de bzhin goms las khyad 'gyur gang /_/de ni gzhan du'ang 'gyur ba yin/_/de ni ma yin te/_du ba las byung du ci 'dra/_/de gzhan las kyang skye ba min/_/
[\[48a.6\]]goms las khyad 'gyur gang yin te/_/skye ba dang por gang yin gnas/_/khyad par gang zhig thos pa goms pa la sogs pa dag las skye ba can de lta bur 'gyur ba de nyid skye ba 'di'i goms pa med kyang mthong ba yin no/_/de goms pa dang 'brel ba la gnod pa yang yod pa ma yin te/_gzhan
[\[48a.7\]]du yang 'das par goms pa de'i tshe/_dmigs par mi nus pa'i phyir grong gzhan nas 'ongs pa'i goms pa bzhin no/_/de nyid kyi phyir 'jig rten gzhan pa ma yin pa'i goms pa sngon du song ba can du yang 'grub par byed pa ma yin no/_/'bras bu ni rgyu dang lhan cig 'brel pa'i phyir ro/_/
[\[48b\]]
[\[48b.1\]]rgyu ma mthong yang de'i 'bras bu yin pa'i phyir te/_yul gzhan du goms pa sngon du song ba can gyi bshes gnyen bzhin no/_/de'i phyir 'dir glen pa'i gtam 'ongs pa yin te/_glen pa 'ga' la gzhan dag gis/_/khyu mchog rwa ring ma lto na/_/gnas pa ci ltar srid pa gang /_/smros shig
[\[48b.2\]]ci ni dris pa na/_/de smras ma he 'di dag ni/_/ma yi lto las skyes min gyi/_/'di dag tshong dus nas 'ongs pa'i/_/rin gyis nyos pa tsam du zad/_/'jig rten rgyang 'phen pa'i gnod pa yang de lta bur 'gyur ro/_/yang na ha cang thal phyir na zhes bya ba ni/_gal te skye ba gzhan nas 'ongs pa
[\[48b.3\]]med par 'byung ba chen po de dag nyid las 'bras bu sems pa 'byung ba yin na mtha' dag srog chags kyi rang bzhin du ci ste mi 'gyur/_yongs su 'gyur ba'i rnam pa'i bye brag srid pa'i phyir ro zhe na/_yongs su gyur ba'i bye brag de nyid ci ste med ces brgal brtag mtshungs so/_/'on te
[\[48b.4\]]gang las 'ga' zhig srog chags su gyur la gzhan ma yin pa/_yongs su 'gyur ba thog ma med pa can phan tshun khyad par du gyur pa mtshon par bya ba ma yin pa 'ga' zhig yod pa yin no zhe na/_de yang mi rung ste/_gal te yongs su gyur pa'i khyad par bltar rung ba ma yin na ni/_
[\[48b.5\]]rtog pa 'di ji ltar yin/_bltar rung ba ma mthong ba ni yod pa'i tha snyad kyi yul ma yin no/_/gal te yongs su 'gyur ba'i khyad par de yod na dmigs pa nyid du 'gyur ro/_/'on te 'bras bu mthong ba nyid la rtog na/_de lta yin na mthong ba'i goms pa nyid brtag par bya ba yin te/_ma
[\[48b.6\]]mthong ba rtog na ni dka' ba'i phyir ro/_/des na 'byung rngub la sogs pa ni rigs mtshungs pa goms pa sngon du 'gro ba can yin no zhes bya ba legs par brjod pa yin no/_/gal te 'bras bu las skye ba/_/sngar ma byung ba'i rgyu grub mod/_/skye ba phyi mar 'byung ba rnams go ci ltar rjes su dpog
[\[48b.7\]]ce na/_de bshad pa ni/_mtshams sbyor bar/_nus ldan mthong ba gang de la/_/ci zhig yod 'gyur gang med pa/_/gang zhig phyi nas mtshams sbyor med/_/snga ma snga ma ni rjes su dpag pas rjes su dpag pa'i rjes dpag la sogs pas mtshams sbyor bar nges pa yin no/_/gal te g.yer
[\[49a\]]
[\[49a.1\]]bag la sogs pa ni de goms pas mi 'gul ba dang gzhan pa la sogs pa'i mtshan nyid g.yer bag med pa las byung ba yin pa de ni 'byung ba chen po tsam nyid las yin te/_des na de las kyang skye ba snga ma mi 'grub bo/_/de'i phyir thog ma med pa'i skye ba brgyud pa
[\[49a.2\]]mi 'grub bo/_/thog ma med pa nyid ma yin na ni du ba las du ba gzhan 'byung yang gtan du rjes su rgyun 'brel ba nyid ma yin no/_/des na du ba bzhin rgyun 'chad par yang 'gyur ba'i phyir srog chags tha ma med pa yang ma yin la snga na med pa'i sems can skye ba zhes bya ba'i nyes par 'gyur
[\[49a.3\]]ro zhe na de yang ma yin te/_skye bo rnams kyi zhen pa yang /_/zhan 'jug goms pas yin de'i phyir/_/de yang de sngon 'gro can phyir/_/srid pa'i 'khor lo thog ma med/_/zhan pa sogs pa'i rnam pa ni srog chags rnams kyi rang bzhin gyis ma yin gyi/_'on kyang rigs mthun pa goms pa las yin no/_/ji
[\[49a.4\]]ltar g.yer bag la sogs pa de goms pa las yin pa de bzhin du zhan pa la sogs pa yang snyom las la sogs pa goms pa las yin pa'i phyir 'khor ba thog ma med pa grub pa yin no/_/mig gzhan pa la sogs pa ni gnyid la sogs pa goms pa las yin no/_/de bas na gnyid sad pa'i
[\[49a.5\]]mig g.yer bag can la sogs pa mig g.yer bag can/_gzhan dang gzhan gyis yin par 'thad pa yin no/_/des na skye ba dang por yang gnyid log pa sad pa bzhin du mngon du phyogs pa'i bag chags sad pas mig la sogs pa dang ldan pa yin no/_/ci ltar lus gzhan la brten pa'i
[\[49a.6\]]mig lus gzhan la mtshams sbyor te zhe na/_rdzas gzhan la brten pa'i nus pa gzhan la 'pho bar ji ltar 'gyur zhe na/_sngags dang rgyud la sogs pa'i mthus/_/dug nus bu ram sogs la 'gyur/_/de bzhin las kyi nus pa yis/_/dbang po'i nus pa lus gzhan la/_/dper na rmi
[\[49a.7\]]lam lus la ni/_/skrag dang mchongs pas gnod pas na/_/sad pa'i lus ni rnam 'gyur ba/_/de bzhin skye ba gzhan du yang /_/'on te de bden min zhe na/_/shin tu te por legs pa nyid/_/gang zhig bden min gyis 'gyur na/_/bden pa las ni smos ci dgos/_/bden pa bden min zhes
[\[49b\]]
[\[49b.1\]]bya ba/_/'di yang tha snyad tsam du zad/_/rang bzhin mngon du byed pa la/_/bden sogs zhes bya 'thad par dka'/_/de'i phyir snga ma dang phyi ma mtshams sbyor nus pa dang ldan pa mthong ba gang yin pa de la bla lhag pa ci zhig yod par 'gyur na gang phyis med cing de med pas phyis mtshams
[\[49b.2\]]sbyor ba dang mi ldan par 'gyur/_rgyu ma tshang na 'bras bu med par 'gyur gyi rgyu nus pa dang ldan pa tshang ba la 'bras bu mi skye'o zhes bya ba 'di ni 'gal lo/_/'on te 'di la 'gal ba ci yod ce na/_rgyu dang 'bras bu'i dngos po med pa gang yin pa 'di nyid 'gal ba ma yin nam/_rgyu yi
[\[49b.3\]]rang bzhin thams cad ni/_/mtshungs kyang gal te 'bras med na/_/'o na 'bras bu rang dbang nyid/_/de lta yin na 'bras nyid min/_/'bras bu ni rgyu'i gzhan gyi dbang yin pas rgyu de nus pa yin na nan kyis skyed par byed do/_/de lta na yang mi 'byung na ni 'bras bur mi 'gyur ro/_/'on te de
[\[49b.4\]]med na med pa'i phyir 'bras bu yin no zhe na/_de med na med do zhes ga las yin/_gal te de yod na gdon mi za bar yod do zhes bya ba de yang ga las she na/_de ltar yongs su bcad pa'i phyir ro/_/de med na med do zhes bya ba 'di yang yongs su bcad pa nyid las so/_/thams cad
[\[49b.5\]]kyi tshe'o zhes ga las she na/_gnyi ga yang mtshungs so/_/de'i phyir ji ltar mthong ba de ltar khas blangs pa yin la/_gnyi ga yang mthong ba yin no/_/de yod na gdon mi za bar yod la/_/ma tshang na mi 'gyur ba nyid do zhes de gnyi ga yang khas blang bar bya'o/_/de ltar mthong ba
[\[49b.6\]]med pa'i phyir rgyu dang 'bras bu'i dngos po ma yin no/_/rjes su 'gro dang ldog pa dang /_/khyab par mthong ba yod ma yin/_/de ltar rgyu dang 'bras bu yi/_/dngos po nyid ni ji ltar nges/_/she na/_gal te khyab par ma mthong ba'i phyir rgyu dang 'bras bu'i dngos po mi 'grub na/_'o na
[\[49b.7\]]gnyis su med pa las ma gtogs pa 'ga' yang mthong ba med do zhes bya ba 'di/_rang las rang gi ngo bor rtogs zhes bya bar bstan zin to/_/'jig rten gzhan ma yin 'jig rten 'di ma yin/_'jig rten gzhan gyi sgrub par byed pa ma yin/_the tshom ma yin/_'byung ba chen po'i
[\[50a\]]
[\[50a.1\]]yongs su 'gyur ba ma yin zhes bya ba la sogs pa rnam par rig pa tsam nyid do/_/'on te 'di tha snyad du yin no zhe na/_'jig rten pha rol yang de bzhin no/_/gal te gnyis med kyis chog na/_/khyed cag rnam kun grol ba nyid/_/tha snyad 'jug pa
[\[50a.2\]]byed na ni/_/'jig rten gzhan yang bsam par gyis/_/'khrul pa yin gyi 'og tu 'khrul pa 'di nyid bla ste/_rab tu zhi ba dang mtho ris la sogs pa dang rjes su mthun pa'i phyir ro/_/'dod chags la sogs pa'i nor pa ni phan pa dang /_skye bo dam pa la sogs pa nyams par byed
[\[50a.3\]]pa yin no/_/'di ltar mig la sogs pa dang 'dod chags la sogs pa'i dbye ba mtha' dag ni thog ma med pa'i bag chags kyi stobs la brten pa rnam par rig pa tsam las tha dad pa ma yin no/_/des na mig la sogs pa dang mi ldan pa yang skye ba gzhan du yang mig la sogs
[\[50a.4\]]pa dang ldan par 'gyur ro/_/de bas ni skye ba brgyud pa rnams su rnam pa 'di nyid yin pa dang thog ma med pa yang yin no/_/ci srid nor pa rab tu zhi bar ma gyur pa de srid du ni de tha ma med pa yang yin no/_/mig la sogs pa bden pa nyid dam/_phyi rol gyi don yin pa de lta na
[\[50a.5\]]yang rang bzhin 'di thog ma med pa yin pa'i phyir 'khor ba thog mtha' med pa nyid do/_/gal te 'byung ba chen po'i khyad par sra ba nyid la sogs pa ni dmigs pa nyid do/_/des na de la khyad par yod pas 'byung ba chen po las byung ba yin yang ha cang thal ba ma yin no/_/de'i phyir
[\[50a.6\]]sra ba la sogs pa'i khyad par nyid sa bon gyi bdag nyid yin pas de nyid las srog chags 'byung ba yin no zhe na/_'di la rgyu dang 'bras bu'i dngos po nyid med par 'gyur ro zhes bshad zin to/_/gzhan yang /_gong du drod gsher la sogs pa'i/_/skye bo skye bar mi 'gyur
[\[50a.7\]]ba'i/_/sa sogs cha de 'ga' yang med/_/de phyir thams cad sa bon bdag_/sra ba nyid la sogs pa'i khyad par gyi rnam par dbye bas ni/_bag chags kyi rnam par dbye ba skyed par byed pa ma yin te/_thams cad du srog chags mthong ba'i phyir ro/_/drod gsher la
[\[50b\]]
[\[50b.1\]]sogs pa las skyes pa'i srog chags ni/_rnam par dbye ba med par ma mthong ba ma yin no/_/des na rnam par dbye ba ni sra ba la sogs pas byas pa ma yin pas sems pa'i mtshan nyid kyi las tsam 'ba' zhig lus pa yin no/_/'on te srog chags kyi rigs sra ba la
[\[50b.2\]]sogs pa'i rjes su 'gro ba can dmigs so zhes brjod na/_de'i rigs mtshungs pa thams cad de'i rang bzhin gyi srog chags kyi bdag nyid du 'gyur ro/_/bcags nas bzhag pa'i chu 'gyur ba gang yin pa de mtha' dag_/de'i rang bzhin srog chags kyi bdag nyid du 'gyur bas
[\[50b.3\]]srog chags rnams kyi mdog dbyibs mi 'dra ba ga las yin/_'di lta mgo dmar ba dang lus po ser ba la sogs pa'i chu'i srog chags gzhan mthong ba'i rnam pa de dag gang las yin/_nam yang pad sogs dbye ba nges med par/_/de dngos sa bon las mthong 'dod dam ci/_/srog
[\[50b.4\]]chags dbye ba kun du sa bon las/_/des med las 'di nges par byed pa yin/_/de'i phyir dbang sogs rang rigs la/_/ltos med par ni 'byung yin na/_/ci ltar gcig ni yongs gyur bzhin/_/kun 'gyur khyad par med phyir ro/_/bsdu ba'o/_/gzhan yang yid kyi rnam
[\[50b.5\]]par shes pa la brten pa'i dbang po rnams/_rang gi 'bras bu byed pa yin gyi/_yid kyi rnam par shes pa nyid ni de la brten pa ma yin no/_/des na yid kyi rnam par shes pa nyid las/_dbang po rnams 'byung ba yin gyi/_sa dang chu la sogs pa dag las ni ma yin no zhes bya ba ston pa ni
[\[50b.6\]]dbang rnams re re la gnod na zhes bya ba la sogs pa yin no/_/yang na re zhig yid kyi rnam par shes pa ni de chogs pa'i rang bzhin lus la skye ba ma yin no/_/dbugs 'byung rngub la sogs pa ni 'byung ba chen po yongs su gyur pa'i rang bzhin nyid yin te/_pha ma'i sa bon tsam las yin pa'i phyir ro/_/
[\[50b.7\]]'khor ba pa yang yid kyi rnam par shes pa yin gyi dbang po la sogs pa ni ma yin te/_'di ltar/_chang dang mtshams sbyor 'dod chags bral/_/nyams dang 'chi 'pho skye ba rnams/_/yid kyi rnam shes kho nar 'dod/_/skye dang 'chi 'pho btang snyoms te/_/zhes bshad do/_/des
[\[51a\]]
[\[51a.1\]]na yid 'khor ba pa yin gyi/_/'byung ba la brten pa ni ma yin te/_/gang gi phyir/_dbang rnams re re la gnod na/_/yid blo la gnod yod ma yin/_/'di 'gyur na ni de dag kyang /_/'gyur ba rtag tu mthong ba yin/_/'jigs pa dang mya ngan dang dga'
[\[51a.2\]]ba dang /_khro ba la sogs pa yid kyi blor 'gyur na/_mig la sogs pa 'gyur bar mthong ba'i phyir mig la sogs pa ni yid kyi rnam par shes pa la brten pa yin no/_/des na dang po'i skye bar yang de la brten pa nyid yin pa'i phyir srid pa gzhan 'grub bo/_/de bzhin du yid kyi rnam par shes
[\[51a.3\]]pa ni lus la brten pa ma yin te/_yid kyi rnam par shes pas rnam par 'gyur ba dbang po lnga'i tshogs kyi 'bras bu la brten pa'i phyir ro/_/gal te mig la sogs pa yid kyi rnam par shes pas rnam par 'gyur ba yin mod kyi de nyid las skyes so zhes bya ba ga las/_bum pa la sogs pa'i dngos po me las rnam par
[\[51a.4\]]'gyur bar gyur pa dag_/me nyid las skye ba ni ma yin no zhe na/_bum sogs gzhan du mthong yin pa/_/des na de nyid las de min/_/dbang po de yi 'gyur ba las/_/rnam pa gzhan du mthong ba med/_/dbang po la sogs pa thams cad ni/_/gsal ba la sogs pa'i mtshan
[\[51a.5\]]nyid kyis mtshon par dmigs pa yin gyi/_bum pa la sogs pa ni mes byas pa'i rnam par 'gyur ba can nyid ma yin no/_/des na bum pa la sogs pa ni dpe ma yin no/_/'on te gal te yang da ltar yid kyi rnam par shes pa la brten par mthong du chug pa de lta na yang gzhan gyi tshe yang
[\[51a.6\]]de lta bu nyid do zhes ga las she na/_de ni ma yin te/_gal te me las de du ba/_/mthong yang de de nyid las ni/_/gzhan tshe'ang yin zhes bya 'di la/_/mngon sum tshad ma 'ga' las med/_/de'i phyir/_dper na de ni ngo shes pas/_/du ba me sngon can rtogs pa/_/de bzhin
[\[51a.7\]]dang po skye ba ni/_'byung ba yid kyi 'gyur ba rtogs/_/skye ba dang po'i mig la sogs pa g.yer bag la sogs pa dang ldan pa yin gyi rang bzhin gyis rnam par 'gyur ba nyid du ngo shes pa de dag ni de lta bu nyid yin no zhes rtogs par rigs te/_dper na de'i 'bras bu lan cig 'ga'
[\[51b\]]
[\[51b.1\]]zhig tu me sngon du 'gro ba can du mthong bas/_phyogs gzhan du de sngon du 'gro ba can nyid ngo shes pa dag_/gzhan du ma yin no zhes rtogs pa bzhin no/_/de'i phyir/_dbang po yid kyi shes pa las/_/yid kyi shes pa'ang de las yin/_/de las kyang yang der 'gyur
[\[51b.2\]]phyir/_/srid pa mtha' med par gnas/_//gal te yid kyi blo yang dbang po rnam par 'gyur bas rnam par bsgyur bar bya ba ma yin nam/_'di ltar/_mig sogs nyams par 'gyur na yid/_/dman pa la sogs dag tu mthong /_/des na ci phyir der brten pa/_/tshu rol mdzes
[\[51b.3\]]min cis mi rtogs/_/'di ni med de/_bu sogs dbang po bral bas kyang /_/yid 'gyur ba ni yod pas na/_/yid de la brten thob 'gyur te/_/nges pa gnyi ga la yang med/_/gal te thams cad du bu la sogs pa'i mig la sogs pa 'gyur bas 'gyur ba ma yin pas/_
[\[51b.4\]]nges pa med pa'i phyir bu la sogs pa'i mig la sogs pa ni rten ma yin/_nges pa med pa'i de ni gnyi gar yang mthong ngo /_/kha cig bdag nyid mig la sogs pa gyur kyang yid mi 'gyur ro/_/de yang rten ma yin pa'i phyir dbang po dag ni rten ma yin pa nyid do/_/de lta na 'o na yid
[\[51b.5\]]kyi rnam par shes pa dbang po rnams kyi rten yin gyi/_dbang po rnams ni yid kyi ma yin pa'i phyir yid rten med par thal lo/_/mig la sogs pa'i rnam par shes pa drug car yang /_rten 'ga' zhig dang ni ldan par 'gyur bar dgongs so zhe na/_de ni med do thams cad la
[\[51b.6\]]gdon mi za bar rten 'ga' zhig yod do zhes bya ba'i nges pa ni med do/_/'on te mngon par zhen na de yang brjod pa ni/_/de phyir blo gnas pa yi rten/_/blo nyid la ni brten pa 'ga'/_/dbang po rnams kyi rgyu mtshan yin/_/de phyir blo las dbang po yin/_/de'i phyir blo gnas
[\[51b.7\]]pa'i rten sems pa'i mtshan nyid las kyi ming can gang yin pa de nyid dbang po rnams kyi rgyu mtshan yin no/_/'o na de nyid mig la sogs pa'i dbang po la brten pa yin no zhe na/_de'i phyir bshad pa ni/_de yang blo nyid la ni brten pa yin gyi/_dbang po la ni ma yin no/_/dbang po dag ni de'i
[\[52a\]]
[\[52a.1\]]rten ma yin te/_sems pa'i las dang bsam pa'i las zhes gsungs pa'i phyir ro/_/sems pa ni 'di dang 'di'o zhes bya ba'i bdag nyid can yin la/_de yang mtshams sbyor ba'i rang bzhin/_blo snga ma nyid la brten nas 'byung ba yin gyi/_lus la brten pa ni
[\[52a.2\]]ma yin no/_/de yang 'ga' zhig nyid dbang po rnams kyi rten yin gyi/_thams cad ni ma yin te/_gzugs med pa'i khams na dbang po med pa'i phyir ro/_/lus la srid pa dang bcas pa'i las kyis dbang po rnams skyed pa yin te/_de la mngon par dga' ba dang ldan pa'i phyir ro/_/mngon par
[\[52a.3\]]dga' ba ni srid pa'i yul thob na skye ba yin no/_/des na blo las dbang po yin gyi dbang po rnams las ni ma yin no zhes bya ba ni mjug bsdu ba'o/_/de'i phyir/_yid nyid rgyu yin pas/_snga ma snga ma'i skye ba ni yid kyis 'phangs pa yin no/_/gal te nga'o zhes de ltar bdag tu rtog pa'i
[\[52a.4\]]rang bzhin yid kyi blo las da ltar ba'i skye ba yin na/_de lta na 'o na skye ba phyi ma yid ches pa'i rgyu ci yod/_yid ni lus la brten pa'o zhes kyang ci ltar bshad ce na/_smras pa/_de 'dra ba zhig 'phan byed 'gyur/_/de 'dra phyis kyang 'gyur ba yin/_/de yi shes pa phan 'dogs phyir/_/yid
[\[52a.5\]]ni lus la brten par bshad/_/yid kyi blo de bdag tu 'dzin pas zin pa/_ci 'dra ba zhig 'khor ba'i chu bor ltung ba rnams kyi thog ma med pa can gyi skye ba'i rgyun gyi 'phan byed du gyur pa/_de 'dra ba ni phyis kyang 'phan byed du 'gyur ba yin kyi/_de bzhin du 'gyur ba ni mi rung ba'i phyir/_de nyid
[\[52a.6\]]phyis kyang skye ba dang 'brel bar 'gyur ro/_/gang zhig gang byed pa nyid rang bzhin dang /_khyad par med pa'i rang bzhin de ni/_/de byed pa nyid de dper na bud shing rlon pa la sogs pa dang 'brel pa/_du ba skyed pa'i rang bzhin du khyad par med pa'i me gzhan bzhin no/_/de lta ma yin na
[\[52a.7\]]rgyu dang 'bras bu'i dngos por mi 'gyur zhing /_tha snyad med par 'gyur ba'i phyir/_'gro ba spyod pa med par 'gyur ro/_/'on te lus dang sems ni/_phan tshun rjes su byed pa yin no zhes gsungs pas na/_bcom ldan 'das kyis yid kyang lus la brten par bstan pa ma yin nam zhe na/_
[\[52b\]]
[\[52b.1\]]'di la lan ni lus kyi rnam par shes pas phan gdags par bya ba yin pa'i phyir/_yid lus la brten par bcom ldan 'das kyis bshad kyi/_mig la sogs pa'i rnam par shes pa la/_mig la sogs pa ltar dngos su na lus de'i rten ma yin no/_/de'i phyir rang 'dzin pa'i mtshan
[\[52b.2\]]nyid kyi/_yid ni mig la sogs pa'i dbang po la brten pa ma yin/_lus la brten pa ma yin te/_'di ni rigs mtshungs pa'i yid la brten pa nyid yin par rigs te/_gzugs med pa'i khams na'ang de yod pa'i phyir dang /_de srid par yang ston pa'i phyir ro/_/yang na dbang
[\[52b.3\]]po med par blo mi 'byung mod/_/de lta na yang 'jig rten pha rol med pa ni ma yin te/_phan tshun rten pa nyid yod pa'i phyir ro/_/de bshad pa ni/_gal te'ang dbang po med pa'i blo/_/ma yin de yang de med phyir/_/de lta'ang phan tshun rgyu mtshan nyid/_/des kyang phan tshun rgyu can
[\[52b.4\]]yin/_/ci ltar khyod kyis de ltar mthong ba'i phyir/_/dbang po'i bdag nyid can gyi lus med par blo mi 'gyur ro zhes khas blangs pa de bzhin du dbang de dag kyang /_yid kyi blo med par ma yin no zhes khas blang bar bya ste/_khas len pa'i rgyu de ltar mthong ba nyid ni mtshungs pa'i
[\[52b.5\]]phyir ro/_/de lta yin dang phan tshun rgyu nyid yin par thal bar 'gyur te/_gnyi ga rgyu mtshan phan tshun phan 'dogs pa'i phyir ro/_/phan tshun gyi rgyu can dag gi tshogs pa yang /_tshogs pa gzhan las skye ba can yin no/_/tshogs pa des kyang snga ma dang phyi ma'i lus dang sems
[\[52b.6\]]dag dbus kyi gnas skabs bzhin du/_phan tshun gyi rgyu can yin par shes par bya'o/_gal te lus nyid yid kyi blo'i rten yin gyi de ni lus kyi ma yin na/_de'i phyir rim pa dang ldan pa'i lus las blo 'byung ngam/_'on te rim pa can ma yin pa las 'gyur te/_rnam pa gzhan
[\[52b.7\]]med pa'i phyir ro/_/de la re zhig rim can ma yin pa las ni ma yin te/_'di ltar/_rim can min las rim can min/_/khyad par can min ltos pa'ang med/_/lus las rim gyis blo 'byung na/_/de yi rim pa gsal bar byed/_/yid kyi blo 'di ni rim pa dang ldan pa yin te/_
[\[53a\]]
[\[53a.1\]]de lta ma yin na nga'o zhes rang gi rnam pa 'dzin pa na/_'das pa dang ma 'ongs pa dang da ltar byung ba rang nyid kyi rang bzhin mtha' dag 'dzin pa'i phyir skye ba ril 'dzin par thal lo/_/'on te gnas skabs mi 'dzin pas snga phyi khyab pa rtogs pa ma yin no/_/gnas
[\[53a.2\]]skabs gzung ba ma yin na/_/ji ltar gnas skabs can rtogs 'gyur/_/khyab bya gzhan bzung med par ni/_/khyab byed rtogs pa med phyir ro/_/gal te byung ba dang 'byung bar 'gyur ba'i phyir gnas skabs ma rtogs na/_khyab bya ma rtogs pa'i phyir ro/_/ji ltar khyab par byed
[\[53a.3\]]pa de bzhin du rtogs par 'gyur/_de'i rang bzhin du ma rtogs kyang de ltar 'gyur ba ni ma yin te/_de nyid dam gzhan nyid du rnam par 'jog par byed pa ni rtogs pa nyid yin no/_/gal te 'di khyab byed nyid du ma rtogs na de'i tshe/_de rang bzhin gzhan du rtogs so zhes bya
[\[53a.4\]]bar 'gyur ro/_/des na de la dus gzhan du gnas pa med pa'i phyir/_dus gzhan dang ldan par skye bar rtogs pa gzhan med pa yin no/_/des na rim pa dang ldan par rtogs pa yin te/_de'i phyir rim can ma yin pa las rim can 'byung ba ma yin no/_/gal te rgyu rim pa can ma
[\[53a.5\]]yin mod/_'bras bu de lta bu nyid du 'gyur bar bya'o zhes bya ba ga las/_rgyu las tha mi dad pa kho na ni 'bras bu ma yin te/_mi 'dra ba yang mthong ba'i phyir ro zhe na/_'dir smras pa/_gal te rim min las 'bras na/_/de yi tshe nyid mtha' dag 'gyur/_/de'i tshe yongs su rdzogs pa'i
[\[53a.6\]]phyir/_/gzhan gyi tshe ni de med nyid/_/gal te 'bras bu'i dus su bzung na/_de lta na de 'bras bu med par 'gyur ro/_/de'i tshe ma rtogs pa ni de'i rgyu ma yin no/_/gal te de rtogs na ni/_gcig yin pa'i phyir 'jig pa'i mthar thug pa rtogs pa'i phyir/_de nyid kyi tshe zhig par 'gyur te/_
[\[53a.7\]]de lta na de rim pa can ma yin par 'gyur ro/_/des na zhig pa'i 'og tu 'bras bu mi 'byung ba nyid dam byung ba na yang 'bras bu ma yin no/_/'on te rim gyis rtogs pas rgyu rim pa can yin no zhe na/_da lta na rim pa med pa ma yin no/_/sngon po nyid du rtogs pa ni sngon po ma yin pa ma
[\[53b\]]
[\[53b.1\]]yin no/_/yang na/_rgyu las 'bras bu de yi ni/_/rang bzhin skye bar mi brjod kyi/_/'on te rgyu dang 'bras nyid ni/_/rjes 'gro ldog pa las zhe'o/_/'bras bu rgyu dang mi 'dra ba yang 'bras bu kho na yin te/_rgyu dang 'bras bu nyid ni rjes su 'gro ba dang ldog pa'i rjes su byed pa'i mtshan nyid yin
[\[53b.2\]]pa'i phyir ro/_/gang la rjes su 'gro ba dang ldog pa med pa de ni rgyu ma yin zhing 'bras bu ma yin na/_gang yang de lta bu nyid kyi rgyu yod pa na mi 'byung ba/_de ni rgyu'i dus su byed pa ma yin pa nyid do/_/gal te de med na mi 'byung ba zhes bya ba tsam gyis 'bras bur 'gyur ba ma yin no/_/de yang gdon
[\[53b.3\]]mi za bar 'gyur ro zhes bya ba 'di gar dgos she na/_gal te de yod kyang med na/_/med na med pa nyid gang las/_/de med pa 'di de med pas byas so zhes pa de gang las/_gal te 'di rgyu nus pa nyid yod pas na yang mi 'gyur na ni/_de'i rgyu nyid du mi 'gyur ro/_/de med pa 'di de med pas
[\[53b.4\]]byas so zhes bya ba 'di yang ga las rtogs/_ji ltar de'i gnas skabs nyid kyi rgyu yod pa na rang nyid mi 'byung ba de bzhin du de med na yang rang nyid mi 'byung ba yin par 'gyur te/_rang dbang yin pa'i phyir ro/_/rgyu'i gzhan dbang yin na ni/_nus pa yod na gdon mi za bar 'byung ba'i phyir
[\[53b.5\]]ro/_/don rnams dngos po med pa ni/_/rang nyid 'gyur ba yin na yang /_/dngos po gzhan gyi dbang yin phyir/_/ci ltar rgyu las 'byung ma yin/_/dngos po med pa ni rgyu med pa can yin pa'i phyir rang nyid 'gyur ro zhes rigs kyi/_dngos po ni rgyu'i gzhan gyi dbang yin pa'i phyir/_rgyu
[\[53b.6\]]nus pa yod na mi 'gyur ro zhes bya ba 'di mi rigs so/_/gal te 'bras bu med pa rang dbang yin pa'i phyir/_rgyu yod pa nyid na med par rigs so zhe na/_de lta na 'o na de med na med do zhes de med pa rgyu med pas byas pa ma yin pa'i phyir/_/de ci ltar 'di'i 'bras bur 'gyur/_des na rang nyid
[\[53b.7\]]mi 'byung ba yin no/_/gang zhig gang gis zlog par byed pa ma yin pa de ni/_des nges par bya ba ma yin pa des na ji ltar rang nyid mi 'byung ba de bzhin du 'byung ba yin te/_des na 'bras bu ma yin no/_/gang gi tshe rgyu yod na 'byung ba nyid yin pa de'i tshe ni/_rang gi ngang gis 'gags pa yin
[\[54a\]]
[\[54a.1\]]yang /_skad cig gzhan dang gzhan skyed pa'i phyir/_de med pa yin na rgyun chad pa yin pas/_rgyu dang 'brel pa nyid do/_/de'i phyir rim can ma yin pa las rim can 'byung ba ma yin no/_/'on te rim pa dang ldan pa'i lhan cig byed pa ltos pa'i rim can ma yin
[\[54a.2\]]pa las kyang /_'bras bu rim pa can du 'gyur ro zhe na/_de yang med de/_khyad par can min ltos pa'ang med/_/khyad par bsgrub tu med pa ni/_/khyad par thob par bya ba'i phyir/_/'ga' la'ang ltos pa ma yin no/_/de la ni khyad par yod pa ma yin pa'i phyir ro/_/khyad par
[\[54a.3\]]yod na yang mi rtag pa nyid do/_/khyad par tha dad par khas len na yang khyad par de la ltos pa'i/_'bras bu de nyid las 'byung bar 'gyur gyi/_rtag pa de las ni ma yin no/_/khyad par de de'i yin no zhe na ma yin te/_khyad par zhes bya ba khyad par du byed pa'am/_khyad par
[\[54a.4\]]gyi rtogs par byed pa yin/_/khyad par byed pa ni ma yin te/_de la khyad par med pa'i phyir ro/_/khyad par las khyad par du 'gyur ba'i phyir de nyid mi rtag pa yin no/_/tha dad pa ni thal ba snga ma yin no/_/'on te khyad par du rtogs pa'i rgyu nyid yin no zhe na/_de yang mi 'thad de/_khyad par med
[\[54a.5\]]la khyad par gyi/_/rtogs pa skye bar 'gyur ma yin/_/gal te de ltar yin na ni/_/'khrul phyir 'bad pa don med do/_/khyad par med par rtogs na ni/_/rtag ces de ni khong du chud/_/khyad par la 'khrul min na yang /_/rtag la tshad ma ga la zhig_/gal te khyad med rtogs na ni/_/
[\[54a.6\]]de lta na ltos ci ltar 'gyur/_/gang phyir bya med de la ni/_/khyad par yang ni yod ma yin/_/de la khyad par yod na ni/_/de la ltos zhes 'thad pa yin/_/'di yi don du ltos so zhes/_/'jig rten pa yi tha snyad yod/_/de'i phyir khyad par med pa la ltos pa yod pa ma yin no zhes rigs
[\[54a.7\]]so/_/lus las rim gyis blo 'byung na/_/lus kyi rim pa rtogs par byed/_/de lta min na gang gis de'i/_/rim pa byas pa de rgyur gsal/_/nyams myong snga ma snga ma las/_/yid kyi blo de 'jug par 'gyur/_/de las gzhan las de yang zhes/_/thog ma med par gnas pa
[\[54b\]]
[\[54b.1\]]yin/_/'on te blo snga ma la ltos pa'i lus rim gyis blo skyed par byed na de lta yin na/_lus khyad par du 'gyur dgos so/_/des na blo dang lhan cig pa'i lus kyi rgyu ni/_de lta bur gyur pa nyid kyi lus snga ma snga ma yin no zhes bya bar 'gyur ro/_/de lta yin dang /_skad cig snga ma snga ma ni/_/
[\[54b.2\]]skad cig re rer sngon med de'i/_/rgyu yin de yi phyir na rgyu/_/thams cad tshe na mthong ba nyid/_/blo'i lhan cig byed pa can gyi lus snga ma snga ma phyi ma phyi ma'i rgyu yin par dmigs pa gang yin pa de nyid dbus kyi gnas skabs bzhin du skye ba dang 'chi ba dag tu yang thams cad kyi tshe rgyu yin no zhes bya bar 'grub
[\[54b.3\]]po/_/gzhan du na khyab pa mi rtogs pa'i phyir 'ga' yang gang gi yang rgyu nyid du mi 'gyur te/_thabs gzhan med pa'i phyir ro/_/de'i phyir lan cig de las ni/_/mthong de gzhan tshe'ang de nyid las/_/rgyu dang 'bras bu'i dngos po 'di/_/de 'dra nyid du rab tu grub/_/tha snyad pa dag gis rgyu
[\[54b.4\]]dang 'bras bu khas blang bar mi bya ba yang ma yin no zhes bya ba 'di ni sngar bshad zin pa'i phyir bshol lo/_/gal te ji ltar dbus kyi gnas skabs kyi lus rnam par shes pa dang bcas pa'i lus sngon du 'gro ba can nyid du dmigs pa'i phyir skye ba dang po'i lus snga ma yang rnam par shes pa dang
[\[54b.5\]]bcas pa'i lus snga ma sngon du song ba can yin pas/_skye ba gzhan gyi rnam par shes pa nyid las 'di'i rnam par shes pa yin la/_'di'i rnam par shes pa las kyang 'byung bar 'gyur ba'i skye ba'i rnam par shes pa yin pa'i phyir 'jig rten pha rol rab tu grub pa de bzhin du gtan tshigs
[\[54b.6\]]gzhan las bzlog pa yin pa'i phyir/_gzhan gyi phyogs grub bo/_/'di ltar/_gang gang 'chi sems de dang de/_/skye ba gzhan du rjes 'gro min/_/de sems yin pa'i phyir na dper/_/nyes bral 'chi ba'i rig pa bzhin/_/'chi ba'i sems gang yin pa de ni sems gzhan
[\[54b.7\]]mtshams sbyor bar byed pa ma yin te/_dper na 'dod chags dang bral ba 'chi ba'i sems bzhin no/_/skye ba gzhan du mtshams sbyor bar 'dod pa so sor skye ba'i sems kyang /_'chi ba'i sems yin no/_/des na mtshams sbyor ba med do/_/'on te bzlog pas gnod pa'i phyir/_'on te
[\[55a\]]
[\[55a.1\]]gtan tshigs nyid ma yin no zhe na/_'o na ni bzlog pa yang gtan tshigs ma yin pa nyid do/_/'dis gnod pa'i phyir mtshungs so zhe na mtshungs pa ma yin te/_gang gi phyir/_gang zhig gang dang 'gal ba de ni de med pa sgrub par byed pa yin la gang zhig gang
[\[55a.2\]]dang 'brel pa de ni/_de yod pa sgrub pa yin no/_/'chi ba'i sems ni mtshams sbyor ba dang 'gal ba ma yin te/_'di ltar/_tha ma'i sems ni sems gzhan dang /_/mtshams sbyor ba la 'gal ci yod/_/dgra bcom sems gang yin de yang /_/gang las mtshams sbyor med par
[\[55a.3\]]'dod/_/tha ma'i sems sems gzhan dang mtshams sbyor ba med pa grub par bya ba la de'am de'i yul dang lhan cig 'gal ba ci zhig yod na/_gang gis de med par grub 'gal ba ci zhig yod de/_ci yang med pa nyid do/_/lhan cig mi gnas pa'i mtshan nyid dam phan tshun spangs te
[\[55a.4\]]gnas pa'i mtshan nyid ni yod pa ma yin te/_'chi ba'i sems nyid 'ongs pas mtshams sbyor ba las bzlog pa'i mthong ba med pa'i phyir ro/_/de nyid kyi phyir de yongs su spangs te gnas par mthong ba ma yin te/_skye ba gzhan mtshams sbyor ba ni snang du rung ba ma yin pa'i phyir ro/_/de'i phyir
[\[55a.5\]]'chi ba'i sems nyid ni mtshams sbyor ba dang 'gal ba ma yin te/_'gal ba'i rang bzhin rnam pa gnyi ga yang ma mthong ba'i phyir ro/_/de'i phyir mtshams sbyor ba med pa bsgrub pa ma yin no/_/'bras bu nyid ni mtshams sbyor ba med pa dang 'gal ba yin te/_des na de med pa sgrub par
[\[55a.6\]]nus pa'i phyir bzlog pas mtshams sbyor ba grub bo/_/phan tshun 'gal ba'i don la mi 'khrul pa dag ni gcig la mi srid do zhes ston par 'gyur ro/_/gal te 'dir phan tshun spangs te gnas pa'i mtshan nyid kyi 'gal ba yod pa nyid ma yin nam/_ci ltar 'gal ba med pa yin/_'di
[\[55a.7\]]ltar/_dgra bcom 'chi ba'i sems la ni/_/mtshams sbyor yod pa ma yin te/_/mar me zhi bar gyur pa ltar/_/de yi sems ni rnam par grol/_/dgra bcom par 'dod pa'i skyes bu 'chi ba'i sems ni mar me bzhin du zhi ba yin no/_/des na 'chi ba'i sems ni de yongs su spangs
[\[55b\]]
[\[55b.1\]]te/_rnam par gnas par rtogs pa'i phyir/_'gal ba grub pas 'gal ba med par ma grub bo zhe na/_de yang 'brel pa yod pa ma yin te/_dgra bcom pa'i sems gang yin pa de yang tshad ma gang las mtshams sbyor ba med par khyed 'dod de/_der khyed la tshad
[\[55b.2\]]ma yod pa ma yin te/_khyed kyis de dgag pa nyid la brtson pa'i phyir ro/_/gal te dgra bcom pa khas len na ni de'i phyir de la nyon mongs pa dang bral bar byas pa mtshams sbyor ba med par 'gyur gyi gzhan du ni ma yin no/_/nyon mongs pa dang bral ba de yang so so'i skye bo rnams la
[\[55b.3\]]med pa'i phyir/_'chi ba'i sems nyid yin yang mtshams sbyor ba med par ga la 'gyur/_'chi ba'i sems nyid ni mtshams sbyor ba dang 'gal ba ma yin te/_nyon mongs pa dang bral ba mtshams sbyor ba med par khas blangs pa'i phyir ro/_/de yang khas len pa ma yin no/_/
[\[55b.4\]]gal te grub mtha' nyid las 'ga' bar rtogs so zhe na/_ma yin te/_grub pa'i mtha' ni dgra bcom pa 'chi ba'i sems nyid 'gal bar sgrub pa'i don du 'jug pa'i phyir ro/_/grub mtha' thams cad 'gal bar ni/_/sgrub par byed pa ma yin te/_/'chi ba'i sems ni mtshams
[\[55b.5\]]sbyor bar/_/la lar des ni ston pa yin/_/'on te mtshams sbyor med pa na/_/tshad mas rab tu grub yin pa/_/des na de la tshod min phyir/_/'gal ba yod par srid ce na/_/de yang ma yin te/_gal te grub pa'i mtha' tshad mas gnod pa yin no/_/de'i tshe tshad ma ma yin pas
[\[55b.6\]]de las 'dod pa grub par ga la 'gyur/_de bshad pa ni/_tshad mas ma grub don can gyi/_/grub mtha'i rjes su 'brang ngam ci/_/gal te de rgyu 'bras phyir na/_/de nyid 'dir ni cis ma brjod/_/gal te grub mtha' tshad ma ma yin pa nyid yin pa de'i tshe de la mtshams sbyor ba de 'chi ba'i
[\[55b.7\]]sems 'gal bar mi 'grub bo/_/rjes su 'brang ngam ci ste rjes su 'jug gam cig_/tshad ma ma yin pa ni rjes su 'brangs kyang tshad mar 'gyur ba ma yin no/_/gal te tshad ma yin na ni/_thams cad tshad ma yin pa'i phyir bzlog pa grub bo/_/la lar ni tshad ma yin/_la lar ni
[\[56a\]]
[\[56a.1\]]ma yin no zhe na/_ma yin te/_'dod pa ni rgol ba dang phyir rgol gnyi ga la yang mtshungs pa'i phyir ro/_/gal te rgyu dang bral ba'i phyir ro zhes bya ba'i gtan tshigs 'gal ba'i sgrub par byed pa yin gyi/_grub pa'i mtha' ni ma yin no zhe na/_gal te rgyu dang
[\[56a.2\]]bral ba'i phyir de mtshams sbyor bar byed pa ma yin na/_rgyu dang bral ba de nyid ci'i phyir ma brjod/_gtan tshigs nyid du ma bshad de 'chi ba'i sems yin pa'i phyir zhes ma nges pa'i gtan tshigs bkod pas ci bya/_yang na gal te de rgyu bral phyir na/_gal te rgyu lus la sogs
[\[56a.3\]]pa'i mtshan nyid 'chi ba'i gnas skabs na bral ba gtan tshigs yin na 'dir lhag pa ci zhig brjod de/_'di yang gtan tshigs ltar snang ba nyid do/_/snga ma ni ma nges pa yin la/_'di ni ma grub pa yin te/_gang gi phyir rgyu dang bral ba de nyid 'di la yod pa ma yin no/_/yang
[\[56a.4\]]de nyid 'dir ni no ti tam zhes bya ba la no zhes bya ba ni dgag pa yin no/_/a dang ma dang no dang na rnams ni dgag pa'i sgra rjod par byed pa'i phyir ro/_/des na don 'di yin te/_ci no ti tam ste/_ma nyams sam/_nyams pa nyid do zhes bya ba'i don te/_bral ba nyid ma grub ste/_ma tshang
[\[56a.5\]]ba med pa'i yid snga ma rgyu yin pa'i phyir ro/_/de ci ltar yin pa de ltar yang bstan zin to/_/'on te yang rgyu dang bral ba'i mtshan nyid kyi gtan tshigs 'di ni ma grub pa ma yin te 'di ltar dbang po dang bcas pa'i lus sam/_dbang po med pa skra dang sen mo'i rtse mo la sogs pa'i mtshan
[\[56a.6\]]nyid yid kyi rnam par shes pa'i rten yin te/_'di ltar snying gi mtshan nyid kyi lus nyid rgyu las sam/_gzhan las skye ba yin no zhe na/_de ni mi rigs te/_lus ni rnam pa gnyis po dbang po dang bcas pa dang /_dbang po med pa so so'am gzhan du rgyu yin par 'gyur la/_re zhig
[\[56a.7\]]dbang po dang bcas pa ni ma yin te/_de blo bzhin du 'dzin 'gyur phyir/_/dbang po bcas la yid shes min/_/shes skyed nus pa tha dad phyir/_/kun las kyang ni ma yin no/_/sems med nyid phyir gzhan las min/_/rgyu gcig phyir na lhan cig gnas/_/dbang bzhin gzugs da
[\[56b\]]
[\[56b.1\]]ro bzhin no/_/don gyi sgo nas 'gyur ba yin/_/re zhig so sor dbang po dang bcas pa'i lus rgyu ma yin no/_/dbang po nus pa dag dang lhan cig 'jug pa'i phyir dbang po dang bcas pa ste/_dbang po rang bzhin nyid do/_/nus pa ni nus pa can las gzhan ma yin pa'i phyir ro/_/des na so
[\[56b.2\]]so ba'i dbang po dag nyid las yid kyi rnam par shes pa skye ba yin no zhes bya ba'i phyogs su 'gyur ro/_/de bshad pa ni/_dbang por bcas la yid shes min/_/dbang po dag las so sor 'byung ba ma yin te/_de blo bzhin du dbang po'i blo bzhin du yul so sor 'dzin par 'gyur ba'i
[\[56b.3\]]phyir ro/_/mig la sogs pa dbang po'i rjes su 'brang ba yod na/_nges par dbang po'i rjes su 'brang ba'i phyir ro/_/yid gzhan gyi rang bzhin du 'gyur ba yin te/_de lta ma yin na/_de'i rgyu las de'i rang bzhin ma yin pa 'byung na/_de'i rang bzhin de gang las 'byung ba yin te/_
[\[56b.4\]]de'i phyir rgyu med par 'gyur ro/_/gal te rgyu gcig yin yang de dang de ma yin pa'i rang bzhin gyi 'bras bu skyed par mthong ba ma yin nam/_dper na me du ba dang thal ba skyed pa'i rang bzhin yin pa bzhin no/_/tshogs pa tha dad pa ni yod pa yin te/_gzugs kyi tshogs pa nye bar gnas
[\[56b.5\]]pa'i mig ni mig gi rnam par shes pa skyed la gzugs dang bral ba ni yid kyi rnam shes skyed do/_/de bzhin du rna ba la sogs pa yang brjod do zhe na/_de ni ma yin te/_dbang po'i bya ba la brten nas/_/'byung ba dbang po'i las skye 'dod/_/bya de de la med pa'i phyir/_/ji ltar dbang
[\[56b.6\]]po las 'byung 'gyur/_/de blo bzhin du 'dzin 'gyur phyir/_/zhes bya ba 'di'i don ni 'di yin te/_dbang po'i blo ni de'i bya ba'i rjes su 'brangs nas don 'dzin par byed pa'i phyir de ltar brjod pa yin no/_/gal te yid kyi blo yang de yin na yang de'i bya ba'i rjes su 'brangs nas/_de'i
[\[56b.7\]]blo bzhin du 'dzin pa nyid du 'gyur ro/_/gzhan du ji lta de ltar bsnyad par 'gyur/_de'i bya ba'i rjes su 'brangs pa yang dmigs pa med la de las skyes pa nyid du yang rtogs so zhes bya ba 'di ni nyams so/_/dbang po las ni don nye bar med par yang mdun na gnas pa'i don nges par
[\[57a\]]
[\[57a.1\]]rtogs pa'i rnam pa can dang /_rab rib kyis nyams pa las skra shad kyi tshogs mthong ba'i rnam pa lta bu ni/_yid kyi rnam par shes pa ni mig btsums kyang skye ba ni yin na/_ji ltar de las dbang pa'i byed pa yod/_gang rnam par 'gyur yang gang rnam
[\[57a.2\]]par 'gyur ba ma yin pa de ji ltar dbang po las skyes pa yin/_de la/_de blo bzhin du 'dzin 'gyur phyir/_/zhes bya ba ni de 'gyur bas rnam par shes pa 'gyur bar 'gyur ro zhes bya ba'i don to/_/'dzin pa ni rnam par shes pa nyid do/_/ci ste de 'gyur bas 'gyur ba ma yin na/_de
[\[57a.3\]]lta na de las skyes pa ma yin no/_/kun las kyang ni ma yin no zhes bya ba la yang lan 'di nyid yin no/_/lan gzhan bshad pa ni/_shes skyed nus pa tha dad phyir/_/shes pa skyed pa la nus pa tha dad pa nyid de/_so sor gzhan la mi ltos pa nyid du mthong gi/_phan tshun ltos pa
[\[57a.4\]]ni ma yin no/_/de lta ma yin na gcig med kyang tshogs pa med par 'gyur ba'i phyir/_/sa la sogs pa ma tshang bas myu gu bzhin du mi 'gyur ro/_/mig la sogs pa ma tshang ba la yang yid kyi rnam par shes pa 'byung ba yang yin no/_/de'i phyir yid kyi tshogs pa dang 'brel pa ma yin
[\[57a.5\]]no/_/kyang gi sgras ni gtan tshigs snga ma sdud pa'o/_/sems nyid med pa'i phyir gzhan dbang po med pa las kyang mthong ba ma yin no/_/gal te sems nyid med phyir zhes bya ba'i don ci yin/_gal te dbang po'i shes pa dang bral ba'i phyir ro zhes bya ba yin no/_/de ni 'dod pa
[\[57a.6\]]nyid yin na ji ltar 'dir gtan tshigs yin/_gal te de las dbang po'i rnam par shes pa mi 'byung du zad mod/_yid kyi rnam par shes pa go ci'i phyir mi 'byung /_gal te yid kyi rnam par shes pa med pa'i phyir sems med pa nyid yin na/_de nyid dpyod pa'i phyir dam bca'
[\[57a.7\]]ba'i don gyi phyogs gcig gtan tshigs yin no zhe na/_'dir smras pa/_gang tshe skra dang sen mo sogs/_/tshor byed nyid du ma mthong ba/_/de tshe de las yid kyis shes/_/skye bo zhes ni ji ltar rtogs/_/ji ltar reg pa la sogs pa dag_/tshor bar byed cing ci'i rnam par shes
[\[57b\]]
[\[57b.1\]]pa'i sgo nas dmigs par byed pa/_de bzhin du skra dang sen mo la sogs pa ni yid kyi rnam par shes pa'i sgo nas tshor bar byed pa ma yin no/_/de dang 'brel pa nyid yin na de med par yid kyi rnam par shes pa mi 'gyur zhing /_de nyams pas nyams par yang 'gyur ro/_/gal te
[\[57b.2\]]lus rten ma yin pa de'i tshe ji ltar lhan cig gnas she na/_de'i phyir bshad pa/_lhan cig gnas par nges par byed pa'i las kyi ming can gyi rgyu tha mi dad pa'i phyir nus pa de ltar gnas pa'i phyir dbang po bzhin dang gzugs dang ro bzhin no/_/dper na dbang po rnams dang /_gzugs dang ro dag phan tshun
[\[57b.3\]]rten ma yin yang dus cung zad lhan cig gnas par nges pa bzhin no/_/rten dang brten pa'i dngos po nyid ni lhan cig gnas pa'i rgyu ma yin no/_/gal te de 'gyur na 'gyur ba'i phyir/_mig la sogs pa mig gi rnam par shes pa la sogs pa'i rten yin pa de bzhin du/_bad kan dang dug
[\[57b.4\]]la sogs pas lus 'gyur na yid blong ba la sogs pa'i mtshan nyid du 'gyur ba'i phyir rten dang brten pa'i dngos po yin no zhe na/_de yang ma yin te/_don de gzung bar bya ba'i sgo nas 'gyur ba yin/_de goms pas gdung ba mi bzod pa de yid la gnod pas na/_rnam par 'gyur ba der
[\[57b.5\]]'gyur ro/_/mtshon gyis brdegs pa la sogs pa yid kyis dmigs pas yid gdung bar byed pa yin gyi/_rten du 'gyur ba ni ma yin no/_/dmigs pas ni phyi rol las rnam par 'gyur bar byed pa yin na de rten gyi dngos po ni ma yin te/_de med kyang sgro btags pa tsam gyis
[\[57b.6\]]gdung ba skyed pa'i phyir ro/_/de phyir yid kyi sgro btags pas/_/phyi dang nang gi rnam pa yod/_/de yi 'gyur ba'i yid kyis ni/_/rnam par 'gyur ba der 'gyur ro/_/rten dang dmigs pa dag ni gcig nyid ma yin te/_des na lus de'i rten ma yin no/_/des na nyon mongs pa can gyi
[\[57b.7\]]yid ni lus la brten pa ma yin no/_/de'i rten gang yin pa de ni phyis ston par 'gyur ro/_/snga phyi sgro btags pa tsam dmigs par zad kyi/_gzhan ni med pa'i phyir yid ni dmigs pa med cing rten med pa yin no/_/gzhan yang /_phan 'dogs byed pa tsam gyis ni/_/de yi zlog byed rgyu ma yin/_/
[\[58a\]]
[\[58a.1\]]khyad par can gyi rgyu nyid ni/_/'bras bu zlog par byed pa yin/_/gang gi zlog par byed pa nyid yin pa khyad par can gyi rgyu de gang yin zhe na/_de bshad pa ni/_rtag tu de yi rjes 'jug pas/_/gang zhig yod pas phan 'dogs byed/_/de rgyu de phyir bdun pa dang /_/
[\[58a.2\]]skyes phyir zhes ni bshad pa yin/_/gang zhig yod pas phan 'dogs par byed pa'o/_/rgyu 'di ni log pas zlog par byed pa'i 'bras bu zlog par byed pa yin no/_/ji ltar phan 'dogs par byed pa zhig ce na/_rtag tu de'i rjes su 'jug pas te/_de'i rjes su 'jug pa'i sgo nas so/_/rjes
[\[58a.3\]]su 'jug pa ni/_rjes su 'brel pas te/_gang zhig yod pas thams cad kyi tshe rjes su 'brel pas phan 'dogs par byed pa'o/_/gang zhig res 'ga' phan 'dogs par byed nus pa de med kyang res 'ga' khyad par gyi mtshan nyid kyi phan pa gzhan las kyang 'byung ba de ni rtag tu rjes su 'jug pa ma
[\[58a.4\]]yin no zhes rigs so/_/de ni ldog kyang de ldog pa ma yin no/_/lus yod pa ni rtag tu phan 'dogs par byed pa ma yin te/_sems snga ma rnam par 'gyur na yang res 'ga' rnam par 'gyur ba'i phyir ro/_/de'i phyir sems kyi rnam par 'gyur bar byas pas rnam par 'gyur ba'i phyir des nye
[\[58a.5\]]bar brtan pa las res 'ga' lus med par yang sems kyi rgyun yod pa yin no zhes bya bar srid pa yin no/_/lus ni gtan du phan 'dogs pa nyid kyi rgyu yin par grub pa yang ma yin te/_'di ltar/_rigs pa rang ngam gzhan nam ni/_/skyes pa'am rnam pa gzhan gyis kyang /_/'ga'
[\[58a.6\]]yis lus rgyu yin par ni/_/rtogs zhes rnam par rtogs pa yin/_/de la re zhig rig pa ma skyes pas ni bdag 'di las 'byung ngo zhe 'am byung bar gyur to zhes shes pa ma yin no/_/skyes pa'i rig pa yang nga'o zhes rang gi ngo bo la dmigs sam gzhan la yang rung ste/_de rtogs pa nyid yin
[\[58a.7\]]pas bdag ni 'di las rtogs so zhes ji ltar gzhan rtogs pa yin/_gzhan dmigs pas gzhan rtogs pa ni ma yin no/_/'o na mig la sogs pa'i rnam par shes pa rnams la yang rtogs pa de nyid yin pa'i phyir mig la sogs pa rgyu nyid du ga las rtogs she na/_ma yin te/_de dag la rjes
[\[58b\]]
[\[58b.1\]]su 'gro ba dang ldog pa rtogs pa yod pa'i phyir ro/_/'di ltar/_skyes bus mig phye ba nyid ni rtogs par 'gyur ba nyid yin zhing /_de ma thag tu gzugs mthong ba/_/nyid du rtogs par 'gyur ba yin/_/skyes pa dang por phyogs pa'i lus/_/rgyu nyid du ni rtogs pa med/_/shes
[\[58b.2\]]pa snga na med pa ni/_/shes byed nyid du 'gal ba yin/_/gal te gzhan gyis rtogs she na/_/snga na med pa ga las rtogs/_/blta rung ma yin dmigs med pa/_/med par sgrub byed ma yin/_/gnyid log pa las sad pa yod/_/sngar shes dmigs su med pa na/_/de la rmi lam
[\[58b.3\]]rnam par shes/_/sngar med rtogs pa yod ma yin/_/'on te gal te de la sngon/_/blo yod rang rig nyid 'gyur te/_/gang phyir sad pas rmi lam gyi/_/myong ba dran par mthong ba yin/_/de ni ma yin te/_rtogs pa med pa yin nam ci/_/cig yod kyang brjed par 'gyur/_/sad pas byas pa rmi lam du/_/
[\[58b.4\]]'gas kyang dran pa yod ma yin/_/rmi lam gyi rig pa ni sad pa'i shes pa'i de ma thag pa yin no zhes 'gas kyang rtogs pa ma yin na/_de lta na yang de ni de lta bu nyid do/_/'on te sad na de rtogs so zhe na/_'di yang sad na mi rtogs so zhes bya ba de ga las yin/_de'i phyir lus ni rtag tu phan
[\[58b.5\]]'dogs par byed pa nyid du ma rtogs pa nyid do/_/des na 'di log na rnam par shes pa ldog go zhes rtogs pa ma yin no/_/'on te lci ba las ut+pa la skye ba yin la/_de yod pa rtag tu rjes su 'jug pas phan 'dogs pa yin pa de lta na yang /_lci ba med na dang po'i ut+pa la ni med par
[\[58b.6\]]'gyur ba nyid do zhe na/_de yang gyi na ste/_gang gi phyir/_dang po lci ba las skye ba/_/ci 'drar 'gyur ba de 'drar ni/_/de med par ni ma mthong nyid/_/shes pa de las bzlog pa yin/_/ci 'dra ba'i ut+pa la lci ba las skye bar mthong ba ci 'dra ba nyid gzhan gyi tshe yang dmigs sam ci/_
[\[58b.7\]]yid kyi rnam par shes pa dang po dang phyis kyang de dang 'dra bar gyur pa nyid yin pa'i phyir des ma nges pa ni ma yin no/_/gal te 'di yod na 'di 'byung 'di skyes pa'i phyir 'di skyes zhes bya ba 'di nyid bcom ldan 'das kyis rgyu'i mtshan nyid du gsungs pa ma yin nam/_gzhan gtan du rjes su 'jug
[\[59a\]]
[\[59a.1\]]pa ni dpyad pa ma mdzad do/_/don dam pa rgyu dang 'bras bu'i dngos po la bcom ldan 'das nyid don dam pa'i tshad ma yin te/_khyad par rjes su 'gro ba dang ldog pa 'dzin pa'i phyir zhes bstan pa yin no/_/yod cing mkho ba dang ldan pa'i don ni bcom ldan
[\[59a.2\]]'das mi gsung ba ma yin na/_de'i phyir 'di ji ltar yin zhe na/_nyes pa 'di ni med de/_gtan du phan 'dogs par byed pa nyid du kho bo cag gis bshad pa de nyid kyi phyir na bdun pa dang /_de nyid las lnga pa skyes phyir zhes kyang gsungs pa yin/_'di yod na 'di 'byung zhes bya bas na
[\[59a.3\]]gtan du rjes su 'jug pa nyid bshad pa yin te/_yod na zhes bya ba ni rgyu mtshan gyis bdun pa yin no/_/gzhan du ni de med kyang 'byung ba yin na ni 'di'i dngos po de'i rgyu mtshan du mi 'gyur ro/_/lnga pa yang 'byung khungs la yin te/_'byung khungs nyid kyang skye ba po 'byung ba zhes bya
[\[59a.4\]]bas so/_/'byung ba ni rgyu mtshan nyid do/_/yang na bdag cag gis gzhan du bshad par bya ste/_gal te rnam par shes pa sngon du 'gro ba can yin pa de lta na yang /_skye ba dang po'i rnam par shes pa las skye ba snga ma'i rnam par shes pa zhes shes par 'gyur te/_de ni de'i 'bras bu
[\[59a.5\]]yin pa'i phyir ro/_/'byung bar 'gyur ba'i skye ba'i rnam par shes pa go gang las rjes su dpag_/'on te rgyu nus pa mthong ba las 'bras bu rjes su dpog na/_de lta na 'o na de rgyu'i mtshan nyid kyi gtan tshigs gzhan du thal lo/_/'on te 'bras bu la the tshom za bas rung ba nyid rjes su
[\[59a.6\]]dpog go zhe na/_ma yin te/_'byung bar 'gyur ba'i 'jig rten pha rol ma nges na rung ba nyid rjes su dpag pa don med pa nyid do/_/'byung bar 'gyur ba'i 'jig rten pha rol rjes su dpog na ni/_chos la sogs pa la 'jug pa'i 'bras bu bcas par 'gyur ro zhe na/_'di bshad pa ni/_
[\[59a.7\]]'byung bar 'gyur ba'i skye ba'i rnam par shes pa ni rgyu nyid yin la de nyid ni 'bras bu yang yin no/_/'di ltar/_rtag tu de'i rjes su 'jug pas/_/gang zhig yod pa phan 'dogs byed/_/de rgyu gang zhig yod pa las/_/rtag tu rjes su 'jug pa na/_/de khyab par phan 'dogs par byed
[\[59b\]]
[\[59b.1\]]pa'o/_/tha dad pa yin na khyab par byed pa ni rgyu yin no/_/don gzhan go bar bya ba la ni 'bras bu nyid gtan tshigs yin no/_/gang zhig don gzhan gyi go bar byed pa yin pa de ni khyab par byed pa nyid yin te/_de lta ma yin na 'khrul pa'i phyir go bar byed pa nyid du mi 'gyur ro/_/gang zhig
[\[59b.2\]]gang med par mi 'gyur ba de ni de'i rgyu yin na/_rgyu ji ltar 'bras bu yin zhe na/_ma yin te/_de'i 'bras bu yin pa'i phyir ro/_/'di ltar/_sems sogs rnam par 'gyur ba ni/_/dge legs la sogs sgrub byed yin/_/de yis rnam 'gyur de mthong ste/_/de yang 'bras bu nyid du brjod/_/_
[\[59b.3\]]gal te dge legs su mi 'gyur na ni rnam par 'gyur ba 'dir mi 'gyur te/_rnam par 'gyur ba 'di ni des byas pa yin no zhes bya ba ni 'jig rten thams cad kyi tha snyad yin no/_/gzhan du yang 'di tsam nyid kyi 'bras bu nyid yin no/_/'byung ba ci ltar rgyu yin zhe na/_de la mi 'khrul ba'i
[\[59b.4\]]phyir ro/_/gal te gang phan 'dogs pa de rgyu yin na/_'byung bar 'gyur ba yod pa ma yin pa ji ltar phan 'dogs pa yin zhe na/_'o na 'das pa yang rgyur mi 'gyur te/_de yang med pas phan 'dogs pa med pa'i phyir ro/_/ma yin te/_de skye ba'i dus na ni yod pa'i phyir ro zhe na/_de
[\[59b.5\]]skye ba'i dus de gang yin/_gal te 'bras bu las sngar ro zhe na/_ji ltar med pa la phan 'dogs pa de nyid kyi phyir rgyu yin te med pa byed pa'i phyir ro zhe na/_med pa byed do zhes bya ba'i don ci yin/_de'i de ma thag tu de yod pa'o zhe na/_de ma thag pa de ni gnyi ga la ltos nas kyang mtshungs
[\[59b.6\]]te/_ji ltar 'byung bar gyur pa la ltos nas yin pa de bzhin du 'byung bar 'gyur ba la ltos nas kyang yin no/_/de ma thag pa nyid ni de nyid kyi rgyu mtshan yang ma yin te/_chod pa yang rgyu yin pa'i phyir ro/_/'di ltar/_gnyid stug log pa sad pa na/_/rnam shes sngon gyi rim pa las/_/dus
[\[59b.7\]]kyis bar du chod kyang ni/_/skye bo zhes ni rnam par nges/_/de la lus ni rgyu ma yin te/_de ni sngon gyi 'du byed kyi rjes su 'jug par mthong ba'i phyir ro/_/lus de 'dra ba nyid na sngon gyi rnam par shes pa dang rjes su mthun par gzhan dang gzhan du skye pa'i phyir ro/_/de'i phyir rgyu dang 'bras bu'i
[\[60a\]]
[\[60a.1\]]dngos po nyid kyi rgyu mtshan ni rjes su 'gro ba ldog pa'i rjes su byed pa yin la/_de ni 'byung bar 'gyur ba la yang yod pa yin no/_/gang zhig gang gi rjes su 'gro ba dang ldog pa'i rjes su byed pa de nyid de'i rgyu yin te/_khyad par gzhan ni don med do/_/'on te yang 'di yod
[\[60a.2\]]na 'di 'byung /_'di skyes pa'i phyir 'di skye zhes bya ba rgyu dang 'bras bu'i dngos po'i mtshan nyid yin no/_/'dir 'dis rjes su 'gro ba dang ldog pa tsam zhig brjod pa ni ma yin te/_'di ltar/_bdun pa dang ni lnga pa yis/_/snga ma'i dngos por bstan pa yin/_/phyi ma'i dngos po
[\[60a.3\]]dang po yis/_/de nas kyang ni bstan pa yin/_/'dir de rjes su 'gro ldog gi rjes su byed pa tsam zhig bstan pa ni ma yin te/_snga ma dang phyi ma'i dngos po nyid du ston par gsal ba'i phyir ro zhe na/_de yang mi bden te/_de phyir bdun pa dang de las/_/skyes phyir zhes kyang
[\[60a.4\]]brjod pa yin/_/bdun pa'am lnga pas snga ma'i dngos po nye bar bstan pa ni ma yin te/_rgyu mtshan tsam zhig nye bar bstan pa'i phyir te/_'di 'di'i rgyu mtshan can yin no zhes bya ba'i don to/_/gang zhig yod pas gang 'byung ba de nyid yod na/_de'i rgyu mtshan can 'gyur ba
[\[60a.5\]]nyid do/_/gal te 'byung bar 'gyur ba yin na zhes ci ltar bsnyad par bya ste/_de ni med pa'i phyir de ltar bstan par mi 'thad pa'i phyir ro/_/de bzhin du ma skyes pa la skyes pa yang ngo zhe na/_'o na de yod na zhes bstan par bya ba 'das pa yang ji ltar yod pa yin/_zhig pa skyes
[\[60a.6\]]pa yang ci ltar 'gyur ba yin no zhe na/_'di yang 'byung ngo /_/snga na med pa dang zhig nas med pa dag las khyad par ci zhig yod/_yang na 'di yod na 'di 'byung ngo zhes bya ba gang gis dngos pos dngos po mtshon pa zhes bya ba 'dis bdun pa yin no/_/des na yod pa zhes bya
[\[60a.7\]]ba 'dis ni rgyu mtshan gyi dngos po tsam zhig mtshon pa yin gyi de'i tshe yod pa nyid ni ma yin no/_/de yod pas yod par mtshon pa ni/_'byung ba yod pas kyang /_yod pa mtshon pa nyid de/_'chi ltas ni 'chi bas byas so zhes 'jig rten pa'i tha snyad yin no/_/gal te 'chi bar mi 'gyur
[\[60b\]]
[\[60b.1\]]na 'di lta bu'i 'chi ltas su mi 'gyur ro zhes so/_/skyes pa'i phyir zhes bya bas kyang dus kyi rnam par dbye bar ni mi 'gyur ro/_/rnam par dbye bas ni dus kyi khyad par brjod pa ma yin te/_byed pa po tsam zhig ston par nus pa'i phyir ro/_/byed pa po nyid med pa la ci ltar zhe na/_ci
[\[60b.2\]]ltar myu gu skye'o/_/bum par bya'o zhes byed pa dang las kyi dngos por 'gyur/_blo la gnas pas byed pa po nyid do zhe na/_'dir ni de bya rog gis ma zos so/_/'on te gang zhig gang dmigs pa sngon du 'gro ba can du dmigs pa de rgyu yin no zhe na/_de yang ma yin te/_gang gi dang por
[\[60b.3\]]dmigs 'gyur ba/_/gal te de de'i rgyu yin na/_/gting du chud pa'i sa bon ni/_/myu gu sogs kyi rgyur mi 'gyur/_/'on te de'i rigs can dang por mthong ba'i phyir de ltar brjod na/_ma dmigs pa ji ltar rgyur 'gyur ba gzhan dmigs pas gzhan dmigs par bya ba nyid du 'gyur
[\[60b.4\]]ba ni ma yin te/_nye bar brtags pa tsam du ni 'gyur ro/_/des na dmigs pa ni yod pa mtshon pa yin no/_/de lta na yang don de nyid do/_/'di yod na zhes bya ba ni rgyu mtshan gyi dngos po yod pa nyid la de yang mi 'khrul ba'i yul can nyid do/_/gang gi sngar dmigs pa zhes bya ba yin na
[\[60b.5\]]ni sngar yod pa thams cad rgyu nyid du thal bar 'gyur ro/_/mi 'khrul ba yul can yin na/_de nyid rgyu yin no/_/'on te mi 'khrul ba'i yul can du 'gyur ba na sngar yod pa'o zhe na/_de yang gyi na ste/_de yod yod pa nyid tsam gyis/_/gal te rgyu 'bras nyid yin na/_/ci 'gal de tshe snga ma dang /_/phyi ma'i
[\[60b.6\]]dngos po don ci yod/_/snga ma dang phyi ma'i dngos po gang du nye bar mkho ste/_nye bar mkho ba med pa la ni ltos pa ma yin no/_/'on te/_dang po nyid ni 'gyur 'dod na/_/de don gnyer rnams len pa yin/_/phyi ma nyid ni rjes dpog gang /_/de ni nus pa las 'gyur ro/_/rgyu snga ma ni 'bras bu don du gnyer bas blang bar
[\[60b.7\]]nus pa yin te/_des rgyu ni snga ma'i dngos por 'dod pa yin no/_/dper na 'byung bar 'gyur ba'i 'jig rten pha rol bsgrub pa'i phyir de'i sngar yod pa da ltar ba 'jig rten 'di len pa yin no zhe na/_de yang mi 'thad de/_de la rgyu nyid kyang yod pa yin te/_sngar yod pa nyid la rgyu nyid med pa
[\[61a\]]
[\[61a.1\]]ni ma yin no/_/'on kyang de 'byung bar 'gyur ba mi 'khrul pa la ltos nas 'bras bu nyid kyang yin no zhes brjod do/_/rgyu nyid yin na len pa gang yin pa de ni 'bras bu nyid la yang 'gyur ba yin te/_len pa la khyad par ci yod/_mi 'khrul ba tsam gyis blang bar bya ba
[\[61a.2\]]yin pas/_'di tsam gyis ma chog pa ci yod/_gang yang rgyu nus pa nyid las rjes su dpog ste/_de la 'bras bu nyid kyis ci zhig bya zhes brjod pa de yang ma yin te/_su zhig lag tu thob pa'i rdzas/_/rkang gis bgrod par byed pa'am/_/sen mo yis ni gcad bya ba/_/sta
[\[61a.3\]]res gcad par su zhig bzod/_/lag tu thob pa rkang gis bgrod par byed pa'am sen mos gcod pa ste res gcod pa la su zhig sdod/_gtso bo'i 'bras bu nyid kyis ni/_/drang po'i tshul du go byed na/_/'bad pas bsgrub bya rgyu nyid kyis/_/go bar byed pa don med yin/_/de'i phyir mi 'khrul
[\[61a.4\]]pas na ma 'ongs pa yang rgyu yin no zhes bya ba 'di ni 'thad pa yin no/_/lus las ni don gyi sgo nas 'gyur ba yin gyi/_mig la sogs pa ltar rten gyi sgo nas ni ma yin no zhes re zhig bshad pa yin no/_/da ni khas blangs nas brjod de/_bum sogs la ni me sogs bzhin/_/gang
[\[61a.5\]]zhig tshe na sems rgyun gyi/_/phan 'dogs byed pa'ang yin bla ste/_/de tsam gyis ni ldog pa min/_/res 'ga' rten nyid kyis lus phan 'dogs par byed pa yin yang de tsam gyis ni lus log na sems kyi rgyun log pa ma yin te/_phan 'dogs par byed pa zhes bya ba tsam gyis ni/_phan
[\[61a.6\]]gdags par bya ba'i zlog par byed pa ma yin te/_me la sogs pas phan pa'i bum pa la sogs pa ni me la sogs pa log na nges par log pa ma yin pa'am/_gser la sogs pa'i zhu ba la sogs pa'i mtshan nyid kyi khyad par me las 'gyur ba yin na yang de log na ldog pa ni ma
[\[61a.7\]]yin no/_/gal te zhu ba la sogs pa'i mtshan nyid kyi khyad par de nyid ldog kyang gser nyid de'i rang bzhin nyid do/_/gang zhig sems kyi rgyu yin pa de'i ltar na lus de'i gnas skabs su yod pa yin yang de ma tshang ba las ldog pa ni/_lus 'ba' zhig rgyu yin pa la 'gal
[\[61b\]]
[\[61b.1\]]bar brjod do/_/gzhan yang brjod pa ni/_lus ni gnas pa yin na sems/_/ldog pa med par thal bar 'gyur/_/de yod yod dang dbang 'gyur phyir/_/de las 'byung rngub de ma yin/_/thal bar 'gyur ba la sogs pa lus med pa'i gnas skabs su ni rgyu med pa'i phyir
[\[61b.2\]]ldog tu chug na lus de lta bu nyid du gnas pa'am/_gzhan du 'gyur ba ni ldog pa mi 'thad de/_gnas skabs mtha' dag gi rjes su 'gro ba'i phyir ro/_/'on te de ni 'byung ba rngub pa dag gi yang 'bras bu yin te/_des na de ma tshang ba'i phyir ldog pa yin no zhe na/_de yang
[\[61b.3\]]mi 'thad de/_'byung ba dang rngub pa dag ni sems nyid las yin gyi/_de las ni sems pa yin pa'i phyir lan ma yin no/_/de ga las she na/_de yod yod phyir te/_sems yod na yod pa'i phyir ro/_/sems yod na de dag yod pa'i phyir te/_bzlog pa ni ma yin no/_/
[\[61b.4\]]dbang du 'gyur ba'i yang phyir te/_'byung rngub dag las ni de ma yin no/_/gal te 'byung ba dang rngub pa dag sems kyi rgyu yin na/_de'i tshe de dag dbang nyid du mi 'gyur ro/_/de dag ni sems kyi dbang du 'gyur bar dmigs pa yang yin no/_/gal te gzhan las skyes
[\[61b.5\]]pa yin na de'i tshe de dag de nyid las skyes pas sems cung zad kyang mi byed pa nyid du 'gyur ro/_/gzhan la rag las pa ni gzhan gyis dbang bsgyur ba'i nus pa ma yin te/_sems ni rang gi rgyu la rag las pa de dag gi yongs su gcod par byed pa tsam 'ba' zhig tu 'gyur ro/_/
[\[61b.6\]]'on te de dag gi rgyu sems lhan cig byed pa can de dag skyed par byed pa yin no zhe na/_'o na sems kyang de dag gi rgyu yin pa'i phyir de dag las skyes pa ma yin no/_/'on te rtsa ba gzhan las skyes kyang sems kyi nges par byed pa yin te/_dper na rje bos bran bzhin no zhe na/_de
[\[61b.7\]]ni ma yin te/_bran ni gzhan las skye nyid du/_/mthong ba yin gyi de dag min/_/sems med par ni gzhan dag las/_/de dag skye ba yod ma yin/_/bran bzhin du 'byung rngub dag ni sems med par ma mthong ste/_des na de dag rgyu gzhan las ma yin par sems nyid rgyu
[\[62a\]]
[\[62a.1\]]yin no/_/de'i phyir de dag las de ma yin no/_/'on te gnyid log pa la sogs pa'i gnas skabs su 'byung ba dang rngub pa yod pas de'i rgyu sems ma yin te/_de'i rgyu can ni de med par 'byung ba ma yin no zhe na/_de yang ma yin te/_lus kyi spyod
[\[62a.2\]]pa ji snyed pa/_/de kun sems kyi 'dus byas yin/_/gnyid log dbugs 'byung ring thung sogs/_/de ni sngar gyi sems las yin/_/dbugs ring du 'byung ba la sogs pa'i rnam par 'gyur ba mtha' dag ni sngon gyi sems kyi 'du byed rjes su 'gro ba can yin no/_/'di ltar
[\[62a.3\]]dbugs byung dal goms pas/_/rmi lam du yang dal ba nyid/_/dbugs 'dren gzhan du gyur pa las/_/gzhan nyid du ni 'gyur ba yin/_/rgyu gzhan ma yin pa nyid ston par byed pa ni/_rlung 'byin pa dang 'dren pa ni/_/'bad rtsol med par gang las yin/_/de dag phul
[\[62a.4\]]byung 'grib pa las/_/phul byung 'grib pa thob par 'gyur/_/gal te sems 'byung ba dang rngub pa'i 'bras bu yin na de'i tshe rlung 'byin pa dang 'dren pa'i rtsol ba med par yang 'gyur ro/_/de lta na yang ma yin no/_/de dag ni 'byin pa dang 'dren pa'i rang bzhin yin pa'i phyir ro/_/'on
[\[62a.5\]]te de dag gi 'byin pa dang 'dren pa nyid sems la rag las pa yin gyi/_rang gi ngo bo ni ma yin no/_/rang gi ngo bo ni rgyu gzhan las yin no/_/de'i phyir de las sems yin zhing de las 'byin pa dang 'dren pa yin no zhe na/_de yang ma yin te/_gal te shi la'ang rlung de ni/_/yod na
[\[62a.6\]]sems pa ji ltar ldog_/gal te de ni de yi rgyu/_/min na lus rgyu yin par 'gyur/_/gal te gnas pa'i rlung sems pa'i rgyu ma yin na sems ldog pa nyid du 'gyur ro/_/'on te rgyu yin na de lta na yang shi ba la yang gnas pa'i rlung yod pa'i phyir dang /_'byung ba dang rngub pa dang
[\[62a.7\]]yang 'bras bu'i rang bzhin yin pa'i phyir de med pas sems ldog pa ma yin pa'i phyir na ldog pa med par thal lo/_/'byung ba dang rngub pa 'phel ba dang 'grib pa dag gis sems 'phel ba dang 'grib pa yang 'thob par 'gyur te/_de de'i 'bras bu yin pa'i phyir ro/_/gdon mi za bar rgyu 'phel ba
[\[62b\]]
[\[62b.1\]]dang 'grib pa na 'bras bu 'phel ba dang 'grib par 'gyur ba yin te/_gzhan du na de rgyu zhes bya bar mi 'gyur ro/_/de dag la yang thal bar mtshungs/_/sems rgyu yin na mtshungs ma yin/_/gnas pa'i 'phen byed gzhan dag kyang /_/gang phyir rgyu ni yin par 'dod/_/'byung ba dang rngub pa dag
[\[62b.2\]]sems kyi rgyu yin du chug mod/_de lta na yang lus ni gnas pa nyid na sems ldog pa med par thal bar 'gyur te/_'byung ba dang rngub pa de dag kyang mi ldog pa'i phyir ro/_/de dag kyang lus kyi 'bras bu yin pa'i phyir mi ldog pa nyid do/_/de mi ldog na sems kyang mi ldog par 'gyur ro/_/_
[\[62b.3\]]'di snyam du sems sems kyi rgyu yin pa la yang thal ba 'di nyid do/_/sems ni gnas pa nyid na sems/_/ldog pa med par thal bar 'gyur/_/de yi snga ma 'dod na ni/_/snga ma'i sems ni ldog ma yin/_/'dir bshad pa/_sems rgyu yin na mtshungs ma yin/_/gnas pa'i
[\[62b.4\]]'phen byed gzhan dag kyang /_/gang phyir rgyu ni yin par 'dod/_/lus de la sred pa dang bcas pa las kyi ming can gyi rgyu gzhan dag kyang 'dod pa yin no/_/snga ma'i sems kyi rgyun yod pa tsam las/_sems skye ba ma yin te/_ma rig pa la sogs pa'i rang bzhin du byed kyi bag
[\[62b.5\]]chags kyi ming can gzhan yang rgyu yin pa'i phyir ro/_/de sems snga mas sad par byas pa na de'am gzhan du sems skyed par byed de/_bag chags kyi khyad par dang sad par byed pa na sna tshogs pa yin pa'i phyir ro/_/dper na gnyid dang 'brel ba tsam gyis ni rmi lam sna tshogs mthong
[\[62b.6\]]ba ma yin pa bzhin no/_/gnyid dang 'brel bar mtshungs kyang res 'ga' nyid rmi lam 'ga' zhig mthong ba yin te/_bag chags sad pa'i rkyen sna tshogs pa'i phyir ro/_/bag chags sad pa sna tshogs pa'i phyir ldog pa yin gyi/_lus tsam rgyu yin yang de lta bu nyid du
[\[62b.7\]]mthong ba'i phyir ni ma yin no zhes bya ba 'di ga las she na/_de lta min na mi 'thad phyir/_/sems kyi bag chags mthong bas na/_/thams cad rmi lam shes pa bzhin/_/bag chags sad pa'i rgyu can yin/_/gal te lus dang gnyid tsam rgyu yin na/_thams cad thams cad
[\[63a\]]
[\[63a.1\]]kyi tshe rmi lam mtshungs par mthong bar thal lo/_/'ga' zhig gis cung zhig dmigs pa yang yin te/_de'i phyir de ni bag chags dang 'brel bar byas so zhes bya bar rigs te/_de la bag chags rnams ni rnam pa sna tshogs pa yin pa'i phyir ro/_/de'i phyir
[\[63a.2\]]sems thams cad du lus de'am gzhan du bag chags sad par byas te/_byed pa dang ldan par gnas pa yin gyi gzhan du ni bsam par bya ba ma yin no/_/gal te bag chags kyi stobs las skye bar 'gyur ba ni mi bden pa nyid yin te/_rmi lam bzhin no zhe na/_de yang
[\[63a.3\]]mi bden te/_chags spyod la sogs spros pa ni/_/bag chags stobs las byung gyur kyang /_/rang don bsgrub phyir mi bden yin/_/yod nyid don byed pas byas yin/_/bag chags kyi stobs la brten pa/_'dod pa spyod pa la sogs pa'i tha snyad mngon par 'dod
[\[63a.4\]]pa'i don bya ba byed pa nus pa 'jug pa dag ci mi bden pa'i bya bas bdag nyid 'dor ram/_ci ste 'dod pa spyod pa la sogs pa tha snyad dag bag chags kyi rjes su 'gro ba can yin yang de bden pa'i bud med la sogs pa dang 'brel pas mi bden pa nyid ma yin no/_/skye ba la sogs pa'i
[\[63a.5\]]tha snyad kyang de ltar yin pa'i phyir mtshungs so/_/de dag kyang der bden pa'i lus gzhan len pa dang /_'dor ba'i phyir mi bden pa ma yin no/_/de bzhin du khu khrag gis bskyed pa'i lus gzhan blangs nas skye ba 'jug pa yin no/_/bag chags kyi stobs las byung ba yin yang dmigs
[\[63a.6\]]pa med par lus gzhan du 'pho ba ci ltar yin zhe na/_rgan po la sogs pa'i lus kyi gnas skabs su 'pho ba bzhin no/_/gal te/_nyer len gcig gi dngos po yis/_/de gcig tu ni gnas pa'i phyir/_/de 'dra ba ni gzhan nyid du/_/'pho bar 'gyur ba ma yin no/_/
[\[63a.7\]]khu khrag gcig gi nye bar len pa can de ni lus gcig nyid yin pa'i phyir lus gzhan du 'pho ba ma yin no/_/khu khrag gzhan gyis bskyed pa phyugs la sogs pa'i lus ni lus gzhan yin no/_/de lta bur gyur pa dag ni 'pho ba ma mthong na de ci ltar brtag par bya zhe na/_de lta
[\[63b\]]
[\[63b.1\]]na yang lus gzhan nyid/_/ldog par 'gyur ba ma yin te/_/mtshan nyid mi mthun pa nyid ni/_/de nyid zlog byed yin par 'dod/_/gzhon nu la sogs pa'i lus ni byis pa la sogs pa dang mtshan nyid mi mthun pa yin pas de ni gcig ces brjod par nus pa ma yin no/_/der
[\[63b.2\]]ni 'pho ba mthong ba yin/_/de dang lhan cig spyod par skyes pa nyid der 'phos pa yin no/_/bag chags kyi stobs kyis de ltar skye ba zhes bya ba la yang 'gal ba med do/_/'on te rigs mi 'dra ba'i lus gzhan du 'pho ba ni ma mthong ngo zhe na/_rmi lam gyi lus su 'pho ba mthong ba'i phyir de yang ma nges pa
[\[63b.3\]]yin no/_/de ni med pas der 'pho ba ni med pa nyid do zhe na ma yin te/_mthong ba ni med par mi rigs pa'i phyir ro/_/ji ltar de mi bden pa bzhin du der 'pho ba yang mi bden pa yin no zhe na/_mi bden pa zhes bya ba 'di ci zhig sad pa'i shes pas gnod pa'o zhe na/_gang gi tshe rtogs pa de yod
[\[63b.4\]]pa'i tshe ni gnod pa ma yin no/_/gzhan gyi tshe gnod do zhes ni mi 'thad do/_/de nyid kyi tshe sad pas mi dmigs so zhe na/_des kyang sad pa'i shes pas dmigs pa ma dmigs pa'i phyir gnod bya gnod byed kyi dngos po mtshungs so/_/ji ste sad na ma dmigs so zhe na/_sad
[\[63b.5\]]pa dang ma sad pa dag ji ltar rnam par dbye/_nga sad do snyam du rtog pa skye ba'i phyir ro zhe na/_nga sad do snyam du rtog pa ni rmi lam du yang skye bas ji ltar de las rnam par dbye/_de'i phyir dmigs par mtshungs pa la med par ram mi bden par rigs pa ma yin no/_/'on te bag chags
[\[63b.6\]]stobs chung ba'i phyir ring du mi gnas pa dang /_thun mong ma yin par dmigs pa nyam chung ba'i mtshan nyid ni mi bden pa yin no zhe na/_'o na gang la bag chags brtan par yod pa thun mong du dmigs pa der bzlog pa'i phyir 'pho ba bden pa nyid do/_/'di ltar bag chags brten pa
[\[63b.7\]]las/_/bden pa'i skye ba gzhan yod min/_/bag chags brten pa tsam gyis ni/_/sad pa'i rig pa bden pa yin/_/gang la bag chags brtan pa yod pa de ni sad pa'i shes pa nyid dang /_bde ba dang thun mong du dmigs pa yin la/_de ni de'i rang gi ngo bor yod pa nyid kyang
[\[64a\]]
[\[64a.1\]]yin te/_des na 'pho ba grub bo/_/brten pa med pa ni mod la 'jig pa nyid do/_/gang du lhas bstan pas rmi lam mthong ba gnyi ga la snang ba der ci ltar mi bden pa yin/_'on te de ni bden pa nyid do zhe na/_de lta yin na rmi lam gyi don thams cad mi
[\[64a.2\]]bden pa nyid ma yin no/_/de lta yin na/_'pho ba rab tu grub pas ni/_/khyad par yongs su rtog pa'i phyir/_/de lta 'di ni rnam rtog dang /_/mtshungs pa'i ltag chod yin par gsal/_/yang na skye ba dang por sems kyi 'du byed kyi 'bras bu gsal ba dmigs pa'i phyir shi ma
[\[64a.3\]]thag pa'i 'phos pa yin no zhes rtogs so/_/lus la kun 'dzin rang bzhin sems/_/lus can rnams kyi dbang po yi/_/skye bar gang tshe 'byung mthong na/_/lus gzhan ji ltar rtogs ma yin/_/re zhig dang po'i skye ba'am gzhan gyi tshe/_skye bo thams cad kyi sems kyi rang gi
[\[64a.4\]]ngo bo lus la kun du 'dzin pa la sogs pa'i rang bzhin can khyad par can gyi rim pa dang ldan pas sngon gyi goms pa'i khyad par gyi rim pa'i 'bras bu nyid du dmigs pa 'di ni/_lus la kun du 'dzin pa goms pa snga ma'i mngon par 'dus byas pa/_med na med pa'i phyir/_de'i
[\[64a.5\]]shugs kyis lus gzhan nas lus 'di la 'phos pa yin no zhes rtogs pa yin te/_de lta ma yin na ni rjes su dpag pa mi 'jug go/_/'on te 'pho ba la mngon sum med pas/_de ji ltar rjes su dpag pas rtogs she na/_skyon 'di yang med de/_'di ltar/_rjes dpag bya la'ang
[\[64a.6\]]mngon sum ni/_/med phyir 'di la skyon ci yod/_/rjes dpog yul gyi mngon sum gyi/_/yul du 'gyur ba yod ma yin/_/mngon sum dang rjes su dpag pa dag ni/_yul phan tshun spangs nas 'jug par 'dod pa nyid pas de nyid ci ltar skyon yin/_'on te de'i rigs
[\[64a.7\]]la mngon sum du 'jug pa med par ji ltar rjes su dpog ce na/_skyon de yang med de/_re zhig lus sam gzhan du'ang rung /_/kun 'dzin goms pa las 'jug par/_/mngon sum gyis dmigs de nyid las/_/ci yi phyir na rjes mi dpog_/ci skad du ji ltar de'i rigs
[\[64b\]]
[\[64b.1\]]la mngon sum med par rjes su dpog ste/_rjes su dpag pa ni mngon sum sngon du 'gro ba can yin pa'i phyir ro zhes brjod pa de la lan 'di yin te/_gal te mngon sum gyis 'pho ba ma mthong yang 'pho ba dang rjes su mthun pa'i 'bras bu ni dmigs pa nyid de/_grong
[\[64b.2\]]gzhan du 'pho ba bzhin no/_/dper na grong gzhan nam yul gzhan nas 'ongs pa dag_/sngon mngon par dga' ba'i yul dang rigs mthun pa'i nye bar spyod pa la sogs pa la dga' bar dmigs pa bzhin no/_/gal te gzhan dag gis de lta bur 'gyur ba'i yul na
[\[64b.3\]]'ongs pa ma dmigs pa de lta na yang 'di de lta bu'i yul nas 'ongs par rjes su dpag pa las dmigs pa nyid do/_/de bzhin du nye bar spyod pa la sogs pa'i khyad par la mngon par dga' bas lha la sogs pa'i 'jig rten nas 'ongs pa yang nges par bya ste/_grong gzhan
[\[64b.4\]]las 'ongs pa la mngon sum 'jug pa tsam gyis rjes su dpag pa 'jug pa'i phyir ro/_/du ba las rjes su dpag par bya ba'i me'i khyad par dang ldan pa la ni mngon sum 'jug pa ma yin no/_/me tsam la 'jug go zhe na/_'dir yang yul la sogs par 'pho ba la 'jug pa'i
[\[64b.5\]]phyir mtshungs so/_/'on te yang /_dper na yul gzhan la sogs par 'pho ba ni lus ma dor bar lus de nyid kyi yin par mthong ba dang /_yang ci ltar rmi lam gyi lus kyi 'pho ba mi bden pa de bzhin du/_'dir yang skye ba dang por lus ma dor ba dang /_brdzun par
[\[64b.6\]]'gyur ba'i phyir ma 'brel ba yin no/_/'di ltar/_gal te lus gzhan 'pho ba ni/_/dor dang bden pa dang 'brel na/_/de phyir 'jig rten pha rol ni/_/bden par rab bsgrub 'gyur ba yin/_/ji ltar rmi lam dmigs med par/_/gnyid log gtan du rnam 'chad pa/_/
[\[64b.7\]]de bzhin gal te shi ba yi/_/snga phyir der 'gyur ci zhig byas/_/ji ltar yul gzhan du rgyu ba lus ma btang bar yin pa de bzhin du gal te skye ba gzhan du rgyu ba yang yin na ni phyin ci log tu bsgrub par 'gyur ro/_/de bzhin du rmi lam gyi rgyu ba mi bden pa'i lus kyi rjes su
[\[65a\]]
[\[65a.1\]]'gro ba can du mthong ba'i phyir 'jig rten pha rol du rgyu ba yang de lta bu nyid yin na ni snga ma dang phyi ma'i 'jig rten mi bden pa nyid pas med pa rnams kyi 'dod pa nyid yin no/_/gzhan yang ji ltar rmi lam mthong ba med par gnyid log pa'i gnas
[\[65a.2\]]skabs na rnam par shes pa rnam par chad pa nyid dam/_rnam par shes pa mi gsal ba nyid yin pa de bzhin du/_gal te 'jig rten pha rol yang yin na/_de 'dra ba des ci zhig bya ste/_med pa pa rnams kyi lta ba ma nyams shing /_'jig rten pha rol smra bas kyang ci zhig byas par
[\[65a.3\]]'gyur zhe na/_'dir 'di skad brjod do/_/lus de nyid kyis 'pho ba la/_/mngon sum gyis ni gnod pa yin/_/gzhan mthong ba nyid sngon gyi ni/_/lus po yongs su 'dor ba yin/_/rmi lam rig pa thams cad ni/_/bden pa'i rnam shes rnam 'brel yin/_/rmi lam las kyang
[\[65a.4\]]bden pa yi/_/rnam shes yin phyir ci zhig 'gal/_/rnam par chad pa thams cad ni/_/sad pa dag dang 'brel par dmigs/_/shi nas rnam par chad pa yang /_/bden pa'i sad pa dang 'brel nyid/_/'dir ni bshad zin to/_/rnam par shes pa ni 'di lus 'di la/_sngon gyi
[\[65a.5\]]lus dang 'brel ba'i rnam par shes pa goms pa'i 'bras bu nyid du dmigs pas nges par lus btang ba med par mi 'gyur ba'i phyir ji ltar lus yongs su ma btang /_lus ma mthong ba nyid 'dor ba yin te/_lus 'di dmigs pa nyid sngon gyi lus ma dmigs pa yin no/_/sngon gyi lus ma
[\[65a.6\]]grub par ji ltar sngon gyi lus yongs su 'dor ba grub ce na/_ma yin te/_gang tshe lus sogs mngon dga' ba/_/lus dga' sngon 'gro can yin par/_/grub pa de phyir kho bo yi/_/sngon gyi lus ni grub pa nyid/_/khyad par can sngon gyi mngon par dga' ba'i sgrub par byed pa nyid
[\[65a.7\]]las sngon gyi lus grub bo/_/lus de da ltar dmigs pa ni ma yin no/_/'das pa ma dmigs pas de'i tshe yang med pa ni ma yin no/_/des na sngon gyi lus ma 'dor ro zhes bya ba 'di ni mngon sum gyis gsal lo/_/ci skad du/_ji ltar rmi lam mi bden pa las/_'dir 'ongs pa de
[\[65b\]]
[\[65b.1\]]bzhin du 'jig rten pha rol mi bden pa nyid las yin pa'am/_ji ltar 'di las rmi lam gyi lus mi bden par 'gro ba de bzhin du 'jig rten pha rol du yang yin pa'i phyir 'jig rten pha rol mi bden pa nyid do zhes brjod pa de yang mi bden te/_rmi lam gyi mi bden pa nyid ni
[\[65b.2\]]bden pa'i rjes su 'gro ba can/_bden pa shes pa'i rgyu yin pas/_de ltar gyur ba de ni bar ma do'i srid pa yin no zhes 'chad par 'gyur ro/_/yang na shes kun rmi lam las/_/bye brag med par gnas so zhes/_/de ltar phyi nas bshad bya ste/_/'di yi skabs ni 'di nyid yin/_/
[\[65b.3\]]rmi lam gyi shes pa dang gzhan la bye brag ci yang med do zhes 'chad par 'gyur ro/_/des na rmi lam gyi lus bzhin du 'jig rten pha rol gyi lus su yang 'pho'o zhes grub bo/_/de'i phyir gzhan nas 'ongs pa la gal te bag chags kyi stobs kyi bye brag gis thogs pa dang bcas pa dang cig
[\[65b.4\]]shos la sogs pa tsam zhig khyad par yin yang rgyud nyams pa ma mthong ba nyid do/_/des na srog chags rnams kyi rgyud chad pa med pa yin pa'i phyir/_'jig rten pha rol grub bo/_/'chi ba la sogs pa ni gnas pa'i 'phen par byed pa'i bag chags kyi mtshan nyid sna tshogs pa'i phyir ro/_/
[\[65b.5\]]sems gnas pa ni sems ldog pa med par thal ba ni ma yin te/_de 'dra ba'i sems nyid med pa'i phyir ro/_/'o na tshu rol mdzes pa la yang lan yod pa nyid de de 'dra ba'i lus med pa'i phyir ro zhe na/_de'i phyir bshad pa/_gal te sdong bu la sogs bzhin/_/nyes pas mi mthun
[\[65b.6\]]lus rgyu min/_/shi ba nyes pas mnyam 'gyur tshe/_/slar yang 'tsho ba dag tu 'gyur/_/rlung dang mkhris pa la sogs pa'i nyes pas mi mthun par 'gyur ba'i lus ni ji 'dra ba zhig las rnam par shes pa skye ba de 'dra ba ma yin pa nyid do/_/des na de 'dra ba'i lus med pa'i phyir
[\[65b.7\]]ldog pa med par thal ba ma yin no zhe na/_'di ni med de/_gal te de ltar 'gyur na shi bar 'gyur ba nyes pa mnyam par 'gyur ba des na/_lus nad med pa thob pa'i phyir/_slar 'tsho bar 'gyur te/_de dag mnyam pa nad med de/_/zad dang 'phel ba bzlog pa yin/_/zhes brjod
[\[66a\]]
[\[66a.1\]]pa'i phyir ro/_/'on te nyes pa rnams mnyam par byas pa ga las shes she na/_rims la sogs pa'i rnam par 'gyur ba ma mthong ba'i phyir ro/_/rnam par 'gyur ba mi byed pa'i nyes pa ni 'chi bar byed pa ma yin te/_thams cad kyi tshe 'chi bar thal
[\[66a.2\]]ba'i phyir ro/_/de lta ma yin na ni lus rgyu yin par mi 'gyur te/_sems de de'i rnam par 'gyur ba yod pa dang med pa'i rjes su mi 'jug pa'i phyir ro/_/gal te slar 'tsho bar 'gyur ba de lta na ni lus rgyu nyid du shes par 'gyur ba yin no/_/sems kyi rgyu ni sems yin na/_/
[\[66a.3\]]ldog par 'gyur ba ma yin te/_/sems mi mthun pa med pa ni/_/phyir yang 'ong bar mthong ba yin/_/lus rgyu yin par 'gyur na ni/_/mi mthun ldog par 'gyur ba na/_/de 'dra ba yi lus de nyid/_/ji ltar sems kyi rgyu ma yin/_/lus rgyu yin na ni/_de lta bur
[\[66a.4\]]'gyur ba'i lus nyid gzhan gyi tshe rgyu ma yin no zhes mi 'thad do/_/mi mthun pa de 'dra ba nyid kyis 'ga' zhig ni 'chi la gzhan ni ma yin no zhes bya bas rnam par dbye ba 'dir ci ltar 'gyur/_sems rgyu yin na ni sems mi mthun pa med pa dang yod pas 'chig ba dang cig shos
[\[66a.5\]]kyi rgyu yin pa'i phyir rnam par dbye ba mi 'thad pa med do/_/nyes pa nye bar zhi gyur kyang /_/'chi dang 'ga' zhig nyes pa yis/_/nyes can yin yang 'tsho 'gyur ba'i/_/rnam gnas 'dir ni mi 'gyur ro/_/'bras bu ci dga' 'jug pa ni ma yin no/_/des na rnam par shes
[\[66a.6\]]pa lus kyi 'bras bu ma yin te/_lus kyi 'bras bu yin na/_slar 'tsho bar thal ba'i phyir ro/_/gal te mi mthun par byed pa log kyang des byas pa'i rjes su mi mthun pa gdon mi za bar mi ldog pa ma yin nam/_me log kyang shing la mes byas pa'i rnam par 'gyur ba ni gang
[\[66a.7\]]du yang ldog par ma mthong ngo /_/de'i phyir/_gal te me ni log na yang /_/shing gi 'gyur ba mi ldog bzhin/_/de ni ldog pa med ce na/_/ma yin gso sbyong yod phyir ro/_/dper na me log kyang shing gi 'gyur ba mi ldog pa de bzhin du nyes pas byas pa'i rnam par 'gyur ba 'chi
[\[66b\]]
[\[66b.1\]]ba yang mi ldog pa des na slar 'tsho bar thal ba ma yin zhe na/_de'i phyir smras pa/_ma yin te gso ba 'jug pa'i phyir ro/_/gal te nyes pa'i 'gyur ba bzlog tu med pa yin na gso ba'i phyir sbyor bar mi 'gyur ro/_/nyes pa'i 'gyur ba bzlog tu yod pa yin na/_de bzlog pa'i
[\[66b.2\]]phyir gso ba 'bras bu dang bcas par 'gyur ro/_/gal te 'chi ba'i rnam par 'gyur ba las sngar nyes pa byas pa'i rnam par 'gyur ba chung ngu ni bzlog par bya ba yin gyi 'chi ba ni bzlog tu med par 'gyur ro/_/des na nyes pa'i 'gyur ba bzlog tu yod pa dang med pa yin pas nyes pa 'di
[\[66b.3\]]med do zhe na/_'di ni len ma yin te/_'di ltar/_slar mi 'gyur ba 'ga' zhig ni/_/la lar 'gyur ba skyed par byed/_/'ga' zhig bzlog pa yin phyir dper/_/shing dang gser la me bzhin no/_/dang po chung yang ldog pa min/_/slar ldog rung bar 'gyur byas gang /_/
[\[66b.4\]]de ni slar yang 'byung 'gyur te/_/gser gyi sgra ba nyid bzhin no/_/de'i don ni 'di yin te 'ga' zhig la la mi 'byung ba'i rnam par 'byung ba rtsom par byed pa nyid de dper na shing la me bzhin no/_/'ga' zhig bzlog pas te/_dper na gser la de nyid bzhin no/_/gcig
[\[66b.5\]]nyid gcig nyid la ni/_de lta bu dang de lta bu ma yin pa'i rnam par 'gyur ba byed pa ma yin no/_/de la rnam par 'gyur ba byed pa'am/_rnam par 'gyur ba bya ba dang po rnam par 'gyur ba gang yin pa de ni chung yang ldog pa ma yin te/_mes ni shing la nag po tsam byas pa yang ldog pa ma
[\[66b.6\]]yin la/_gser shin tu zhu yang me log na'ang gzhan du 'gyur ba yin no/_/des na nyes par byas pa'i rnam par 'gyur ba chung ngu na log pa'i phyir 'chi ba'i mtshan nyid chen po yang ldog par 'gyur ba des na slar 'tsho bar thal lo/_/'di ltar gnyid kyis sems pa dang 'bral ba'i
[\[66b.7\]]mtshan nyid kyi rnam par 'gyur ba byas kyang gnyid med na ldog pa yin no/_/'on te de ldog pa med do zhes brjod na/_de la smras pa/_rig pa med pa'i rang bzhin no/_/rig par 'dod pa ma yin te/_/'di ltar gal te de yod na/_/shi la'ang rig pa yod par 'gyur/_/shi dang gnyid
[\[67a\]]
[\[67a.1\]]log pa dag la/_/rig pa med par khyad par med/_/dbugs rngub la sogs thams cad ni/_/ci ltar de yang bsam pa yis/_/shi ba dang gnyid log pa dag la ni rig pa med pa nyid pas khyad par gzhan med do/_/des na gnyid log pa sad
[\[67a.2\]]par 'gyur ba bzhin du/_shi ba yang bsnun pa dang sman la sogs pa'i sbyor bas 'tsho bar thal lo/_/'on te gnyid log pa la ni rig pa med pa nyid la/_shi ba la ni de yod pas khyad par yin no zhe na/_ma yin te rig pa med par ni gnyi gar yang mtshungs pa'i phyir ro/_/'on te
[\[67a.3\]]rig pa med kyang de nus pa'i rang bzhin du yod do zhes brjod na/_nus pa zhes pa snyad pa de ci zhig_/gal te nus pa myong ba nyid yin na ni de'i tshe rig pa nyid yod pas ji ltar rig pa med pa yin te yod pa yang yin med pa yang yin no zhes 'gal lo/_/'on te nus pa rig pa las gzhan yin no/_/
[\[67a.4\]]'on te lus nyid yin pa des na sems skyed par byed pa'i lus gnas pa na nus pa yod pa'i phyir de mi ldog pa nyid do/_/'on te skyed par byed pa'i lus ni zhig la/_/gzhan skyed par byed pa ma yin pa skyes pa'i phyir sems pa med pa yin no zhe na/_skyed par byed pa ma yin pa gang
[\[67a.5\]]yin pa de gang yin/_rig pa dang bral ba'o zhe na/_gnyid log pa la yang de yod pa'i phyir gnyid log pa las kyang sad pa'i gnas skabs su rig pa yod pa'i phyir de mi 'gyur ro/_/gal te de la dbugs rngub pa la sogs pa yod na/_des na lus skyed par byed pa ma yin no zhe na/_'o
[\[67a.6\]]na gnyid log pa'i gnas skabs de nyid kyi tshe skye ba'i phyir gnyid log pa nyid du mi 'gyur ro/_/'on te gnyid yongs su gyur pa dang lhan cig pa'i dbugs 'byung ba la sogs pa dag las sems pa skye'o zhe na/_gnyid ces bya ba 'di ci zhig_/rig pa med pa'o zhe na/_shi ba la yang de
[\[67a.7\]]yod pa'i phyir te/_yongs su 'gyur ba na slar rig par 'gyur ro/_/gal te dbugs rngub pa med pas lhan cig byed pa ma tshang ba'i phyir lus 'ba' zhig las mi skye'o zhe na/_brgyal ba la sogs pa'i rnam par 'gyur ba la yang dbugs rngub pa la sogs pa med pa'i phyir/_rig
[\[67b\]]
[\[67b.1\]]pa yod par mi 'gyur ro/_/de'i phyir dbugs rngub pa la sogs pa ni rig pa'i rgyu ma yin pa nyid do/_/dbugs rngub pa la sogs pa ni rgyu ma yin no zhes sngar bshad zin to/_/gzhan yang /_gnyid dang bral bar 'gyur na blo/_/shes pa snga ma'i 'du byed las/_/de lta'i rnam
[\[67b.2\]]par 'byung 'gyur ba/_/de yi phyir na lus rgyu min/_/lung mtshungs par yod pa yin yang blo la sogs pa ni sngon gyi 'du byed dang rjes su mthong pa nyid du mthong ngo /_/des na lus sam dbugs rngub pa la sogs pa ni/_rgyu ma yin no/_/'on te 'du byed lhan cig pa'i/_/lus
[\[67b.3\]]las skye ba brjod ce na/_de ni ma yin te/_'du byed de tshe med pa ni/_/lhan cig byed 'gyur phyir 'thad dka'/_/med pa ni yod pa'i lhan cig byed pa ma yin no/_/sems med pa las/_sad pa'i gnas skabs na lus bzhin du sngon gyi sems kyang yod pa ni ma yin pa nyid
[\[67b.4\]]do/_/med pa ni lhan cig byed pa ma yin te/_lhan cig tu bya ba byed pa med pa'i phyir ro/_/yod pa dang med pa ni lhan cig 'byung ba ma yin no/_/de'i phyir de la sems snga ma nyid rgyu yin gyi lus ni ma yin no/_/'o na ji ltar bsnun pa la sogs pa sad par byed pa yin zhe na/_de
[\[67b.5\]]ni lam ma yin te/_sad pa gdon mi za bar ni/_/bsnun sogs nyid las skye ba min/_/rab tu brdegs pa med par yang /_/sad pa dag ni dmigs pa yin/_/bsnun pa la sogs pa nyid kyis ni/_/sad pa ma yin te/_rang nyid kyang sad pa'i phyir ro/_/gal te
[\[67b.6\]]sad ma thag tu mthong ba'i don dang 'brel pa'i rnam par rtog pa skye ba ma yin nam/_des na mthong ba dang sngon gyi rnam par shes pa dag ni ci ltar lhan cig pa yin zhe na/_de yang legs pa ma yin te/_'di ltar/_nye bar gnas la sad gyur pa/_/'di la'ang nges pa yod min
[\[67b.7\]]te/_/der gtad pa yis gang 'phangs nas/_/gnyid log de las sad phyir ro/_/gang zhig lhur gtad pas 'phangs nas/_/gnyid log pa de dang mthun pa nyid du 'di'i bag chags sad par 'gyur ba yin gyi sad pa na/_gang zhig dmigs pa de dang 'brel bar nye ba nyid
[\[68a\]]
[\[68a.1\]]rtogs pa ni ma yin no/_/gang ci ltar goms pa dang de de lta bur 'gyur ba nyid rtogs par mthong ba yin no/_/sad pa ni nang gi reg pa la sogs pa'i rang bzhin nyid de/_gang zhig ci ltar goms pa de dang rjes su mthun pa nyid du lus kyi reg bya
[\[68a.2\]]rig pa yin no/_/'di ltar/_'jigs dang brtan sogs 'du byed las/_/'bros dang mtshon 'dzin la sogs pa/_/bde sogs rtogs pa'i rang bzhin ni/_/srog chags rnams la skye bar 'gyur/_/'jigs pa goms pa'i khyim du zhugs pa rnams la ni sad pa ni bros
[\[68a.3\]]pa bde ba la sogs pa'i rang bzhin du rig pa nyid de gzhan du sdug bsngal bar gnas par 'gyur ro/_/gzhan la 'tshe bar mngon par dga' ba drag po'i bdag nyid can rnams kyi ni gzhan la gnod pa byed pa'i rgyu mtshon la sogs pa 'dzin pa'i rang bzhin bde ba la sogs par
[\[68a.4\]]rig pa'i rang bzhin yin no/_/des na lus sam dbugs rngub pa la sogs par ni rnam par shes pa'i rgyu ma yin te/_rnam par shes pa snga ma nyid rgyu yin no/_/de yang gal te lus las skyes pa yin na ni de'i tshe ldog pa med par thal lo zhes bya ba'i skyon de nyid yin no/_/de bzhin du
[\[68a.5\]]rnam par shes pa snga ma'i rjes su 'gro ba can du yang mi 'gyur ro/_/'on te nyes pas mi mthun par byas pa'i rgyu ma yin na ni mi mthun pa med na yang 'byung bar 'gyur ro/_/phyir mi 'byung ba'i rnam par 'gyur ba'i chos rtsom par byed pa nyid yin na ni nyam chung ba la sogs pa rnam par shes
[\[68a.6\]]pa zhan par 'jug pa'i mtshan nyid dam brgyal ba la sogs pa rnam par chad pa'i mtshan nyid des byas pa'i rnam par 'gyur ba chung ngu yang bzlog tu med par 'gyur ro/_/phyir log pa med pa'i rnam par 'gyur ba'i rtsom par byed pa ni chung ngu yang bzlog tu med pa yin no/_/phyir ldog
[\[68a.7\]]pa rung bar byas pa'i rnam par 'gyur ba gang yin pa de ni phyir 'byung bar 'gyur te/_gser gyi sra ba nyid bzhin no/_/gser gyi sra ba nyid ni song yang 'gyur ba'i rgyu dang bral ba ni slar ldog pa yin no/_/de bzhin du rnam par shes la rnam par chad pa'i mtshan nyid rnam par 'gyur ba chen po
[\[68b\]]
[\[68b.1\]]yang bzlog par bya ba yin pa'i phyir/_slar 'tsho bar 'gyur ro/_/gal te gso ba'i sbyor ba yod pa'i phyir slar ldog par rung ba nyid yin la/_bsgrub tu med pa'i nad kyi dngos po yin pa'i phyir ni slar ldog par byar med pa'i rnam par 'gyur ba yin pa'i phyir gnyi ga yang yod pas na
[\[68b.2\]]skyon med do zhe na/_lan bshad pa ni/_cung zad gso bya min brjod pa/_/'chos byed rnyed par dka' phyir ram/_/tshe zad phyir ro nyes 'ba' zhig_/gso na gso min med pa nyid bsgrub par bya ba ma yin pa nyid ni nyes pas byas pa'i rnam par 'gyur ba sel nus pa dang sman dang sman pa
[\[68b.3\]]rnyed par dka' ba las 'thad pa las yin la/_sems 'byung ba chen po las 'gyur bar smra ba'i gzhung las bsgrub par bya ba ma yin pa 'ga' yang med pa'i phyir ro/_/'o na 'chos par byed pa rnyed par dka' ba nyid kyi phyir slar 'tsho ba ma yin no zhe na/_de ni med de gang gi phyir/_/
[\[68b.4\]]rnam 'gyur ldog pa min na ni/_/'chos byed rnyed par dka' ba nyid/_/slar 'tsho ba yi rgyu ma yin/_/ldog na don med 'gyur ba yin/_/de'i phyir rnam par 'gyur ba log na slar 'tsho bar thal bar 'gyur ba nyid do/_/gal te gzhan yang bsgrub par bya ba nyid ma yin pa yod pa kho na'o
[\[68b.5\]]zhe na/_'di la lan nga la ni bsgrub par bya ba ma yin pa nyid 'thad do/_/de bshad pa ni/_tshe zad pa'i phyir na nad bsgrub par bya ba ma yin pa'i phyir ro/_/'di ltar nad de lta bu nyid kyis 'ga' zhig 'tsho ba dang gzhan ni ma yin par mthong ngo /_tshe ni mtshon pa ste/_las zad pa las
[\[68b.6\]]kyang yin no/_/sha bkra ba la sogs pa las skyes pa'i nad ni bsgrub par bya ba ma yin te/_las de 'dra ba yod pa'i phyir ro/_/de'i phyir las bdag por 'gyur ba nyid lan gyi rgyur smra'o/_/nyes pa 'ba' zhig rnam par 'gyur bar byed pa yin na ni/_gso bar bya ba ma yin pa'i
[\[68b.7\]]nad med pa nyid do/_/de'i phyir/_shi ba'i dus sogs log phyir ram/_/de yi sos zin bcad las kyang /_/'gyur ba'i rgyu dang bral ba na/_/de cis slar yang 'tsho mi 'gyur/_/shi ba la gang tshe sngags la sogs pas dug la sogs pa ldog par 'gyur ba'am/_de'i sos zin pa bcad
[\[69a\]]
[\[69a.1\]]pa las te/_sos zin pa rang nyid 'dus pa bcad pas log pa dang /_'gyur ba'i rgyu rims la sogs pa dang /_bral ba gang gi tshe 'gyur ba de'i tshe slar 'tsho bar 'gyur ro zhes bya ba 'di gnas so/_/gzhan yang nye bar len pa'i rgyu ma yin pa ldog pa'i
[\[69a.2\]]phyir ma yin no/_/lus kyang nye bar len pa'i rgyu ma yin te/_gal te yin na de rnam par ma gyur par rnam par mi 'gyur bar thal bar 'gyur ro/_/gang gi phyir/_nyer len 'gyur ba med pa ni/_/nyer len can dag 'gyur ba ni/_/byed par mi nus dper 'jim pa/_/'gyur ba
[\[69a.3\]]med par bum sogs bzhin/_/nye bar len pa lus 'gyur ba med par nye bar len pa las byung ba rnam par shes pa 'gyur bar byar mi nus par 'gyur te/_'jim pa 'gyur ba med par bum pa la sogs pa 'gyur ba ni ma dmigs so/_/nye bar len pa'i chos kyang 'di nyid de/_de
[\[69a.4\]]'gyur ba nyid kyis rnam par 'gyur ba gang yin pa'o/_/rgyu mang po yod kyang ni 'ga' zhig gi nye bar len par yin gyi rgyu tsam ni ma yin no/_/lus ni rgyu nyid yin yang de 'gyur ba nyid kyis rnam par 'gyur ba ni ma yin no/_/de ma 'gyur yang 'jig pa dang mya ngan la sogs pas snga ma'i
[\[69a.5\]]sems rnam par 'gyur ba'i phyir dang /_de 'gyur na yang gdon mi za bar mi 'gyur ba'i phyir ro/_/gal te chu 'gyur na myu gu 'gyur ba yin yang de de'i nye bar len pa ni ma yin no zhe na/_ma yin te/_rgyun gyi rgyu nye bar len pa'i rgyu yin pa'i phyir ro/_/rgyun gyi rgyu yang sa bon
[\[69a.6\]]yin gyi chu ni ma yin te/_chu ni gnas skabs kyi khyad par gyi rgyu yin pa'i phyir ro/_/chu las rgyun 'byung ba ni ma yin te/_chu ni nas la sogs pa la thun mong ba yin pa'i phyir ro/_/chu ldog kyang sA lu'i rgyun ldog pa yang ma yin te/_chu med kyang sA lu'i rgyun mi ldog pa'i
[\[69a.7\]]phyir ro/_/myu gu la sogs pa'i de'i gnas skabs kyi khyad par ni chu yin pas de ni de log na ldog pa yin no/_/des na chu de ni nye bar len pa'i rgyu nyid do/_/chu la sogs pa las ni sA lu'i sa bon rnam par 'gyur ba'i sgo nyid nas myu gu la sogs pa gong nas gong du rnam par 'gyur
[\[69b\]]
[\[69b.1\]]ba yin no/_/de'i phyir 'gyur ba med par yang rnam par 'gyur ba'i phyir lus 'di ni rnam par shes pa'i nye bar len pa'i rgyu ma yin no/_/de nyid bshad pa ni/_dngos gang 'gyur ba med par ni/_/dngos po gang zhig rnam 'gyur ba/_/de yi nyer len mi rigs te/_/ba lang ba
[\[69b.2\]]men la sogs bzhin/_/lus ma 'gyur yang rnam par shes pa 'gyur ba'i phyir lus de ni de'i nye bar len pa'i rgyu ma yin no/_/de'i phyir lus ldog na de ldog pa ma yin te/_de 'gyur bas 'gyur ba ma yin pa'i phyir ba lang dang ba men la sogs pa nyid bzhin no/_/ba men ba lang gi
[\[69b.3\]]gnas skabs kyi khyad par rnam pa 'ga' zhig gi rgyu yin yang /_de ldog pas gnas skabs kyi khyad par de nyid mi 'gyur mod/_rgyun ldog pa ni ma yin no/_/gal te ba lang dang ba men dag nye bar len pa dang nye bar len pa can gyi dngos po ma yin pas bzlog par bya ba dang zlog
[\[69b.4\]]par byed pa ma yin mod/_lus dang sems dag la go ci 'ong bar 'gyur te/_gzhan gyi skyon ni gzhan gyi skyon du 'gyur ba ma yin no/_/nye bar len pa nyid ma yin na ni/_nges par lhan cig tu gnas pa nyid du yang mi 'gyur te/_sA lu la sogs pa'i rgyu dang chu bzhin no zhe na/_
[\[69b.5\]]'di la brjod pa ni/_sems dang lus kyang de bzhin no/_/de rgyu lhan cig byed pa las/_/skye ba'i 'bras bu lhan cig gnas/_/me dang zangs ma'i zhu nyid bzhin/_/'dir gzhan du ni grub pa ma yin te/_gang gi phyir sems dang lus dag kyang de bzhin du nye bar len pa dang nye bar
[\[69b.6\]]len pa can gyi dngos po ma yin no/_/ba lang dang ba men dag nyid bzhin du rnam pa ji zhig ltar phan 'dogs par byed pa tsam du zad de/_gdon mi za bar lus rnam par 'gyur ba nyid kyis sems 'gyur ba ni ma yin no/_/de bas na lus nye bar len pa'i rgyu ma yin pa'i phyir de
[\[69b.7\]]ldog kyang sems ldog pa ni ma yin no/_/gnas skabs rgyu yi dngos po ni/_/nye bar len pa'i rgyu yin gyi/_/gnas skabs byed pa log pa na/_/gnas skabs de nyid ldog par zad/_/rgyun gyi rgyu gang yin pa de/_/nye bar len pa'i rgyu yin pas/_/de ni log par 'gyur ba 'di'i/_/
[\[70a\]]
[\[70a.1\]]rgyun ni ldog par 'gyur ba yin/_/me log pas ni zangs ma yi/_/zhu ba nyid ni ldog par 'gyur/_/sems ni lus dang lhan cig tu/_/de srid dus su rnam gnas pa/_/phan tshun lhan cig byed phyir te/_/me dang zangs ma'i zhu nyid bzhin/_/rgyu
[\[70a.2\]]de min na gnyis 'bras ni/_/sems nyid gser bzhin gnas pa yin/_/ci ltar me lhan cig byed pa'i zangs ma zhu ba nyid kyi nye bar len pa yin pa des na/_me dang zangs ma'i zhu ba dag lhan cig gnas pa de bzhin du/_lus la gces pa'i sems kyang lhan cig byed pa can
[\[70a.3\]]gyi sems las skye la/_lus kyang sems lhan cig byed pa can gyi lus kyi rgyu mer mer po dag las 'byung ba yin te/_des na skye ba'i 'bras bu lhan cig tu gnas pa yin no/_/'di skad du brjod pa yin te/_phan tshun lhan cig byed pa'i phyir/_/tshogs pa gcig tu 'gyur
[\[70a.4\]]bas na/_/'bras bu gnyis ni lhan cig tu/_/gnas pa la ni mi 'thad med/_/lus kyi rgyu mer mer po la sogs pa'i ming can sems kyi lhan cig byed pa can yin pa'i phyir dang /_sems kyang yul lhan cig byed pa can yin pas lus dang sems kyi mtshan nyid kyi 'bras bu
[\[70a.5\]]skye ba lhan cig gnas pa yin te/_me dang zangs ma'i zhu ba nyid bzhin no/_/lus log na ni lus gzhan gyi khyad par can nam lus med pa'i sems yin pa'i phyir de log pa ma yin te/_gser gyi rgyun bzhin no/_/'on te yang ji ltar chu la sogs pa las 'bru'i rgyun gyi khyad
[\[70a.6\]]par 'byung ba de ni chu log na log pa yin zhing /_me la sogs pas nye bar len pa nyams par byas na ni/_rgyun nyid log par 'gyur ro/_/de bzhin du sems kyi nye bar len pa 'ga' zhig gis nyams par byas pa yang rgyun gyi rgyu ma yin pa'i phyir rgyun log par 'gyur ram/_yang
[\[70a.7\]]ji ltar sha lu ka'i rigs mi mthun pa ba lang gi lci ba las 'byung ba de bzhin du/_dang po lus nyid las skye bar 'gyur ro zhe na/_'dir brjod pa/_'bru la sogs pa'i nyer len ni/_/me la sogs pas 'jig pa yin/_/rnam par shes pa'i nyer len ni/_/'gas kyang gnod par byed
[\[70b\]]
[\[70b.1\]]ma yin/_/dang por rnam par shes pa ni/_/lus las skye ba mthong ma yin/_/nyer len gnod pa med par ni/_/yid ni log par 'gyur ma yin/_/'bru'i rgyun gyi nye bar len pa la me bzhin du/_rnam par shes pa'i nye bar len pa ni gnod pa ma yin no/_/rnam par shes
[\[70b.2\]]pa'i nye bar len pa ni rnam par shes pa nyid yin la/_de la ni tshig pa la sogs pa yod pa ma yin no/_/gnyid log pa la sogs pas gnod par byed do zhe na/_ma yin te/_gnyid la sogs pa ni dus de tsam du gnod pa'i rgyu yin pa'i phyir ro/_/sngon gyi 'du byed la ltos can/_/
[\[70b.3\]]shes pa bar du chod pa yi/_/rnam shes las kyang skye 'gyur bas/_/gnyid kyis de ni rnam chad min/_/gnyid kyis ni rnam par shes pa'i nye bar len pa gzhig par nus pa ma yin te/_rnam shes rnam 'chad dag las kyang /_/skye ba nye bar dmigs phyir ro/_/shi dang gnyid
[\[70b.4\]]log pa dag la/_/rnam chad khyad par med par gnas/_/'on te res 'ga' rnam par chad pa kho nar 'gyur ro zhe na/_de ni ma yin te/_sad pa med pa'i rnam 'chad ni/_/rang ngam yang na gzhan gyi kyang /_/dmigs pa yod pa ma yin na/_/rtogs pa 'di 'dra ga las
[\[70b.5\]]yin/_/re zhig rnam par shes pa rnam par chad pa rang nyid kyis ni dmigs pa ma yin no/_/gzhan rnam par chad pa ni shes pa dmigs kyi shes pa rnam par chad pa ni gang gis kyang ma yin no/_/shes pa med pas so zhe na/_shes pa med par ma grub pa ci ltar med pa sgrub par
[\[70b.6\]]byed pa yin/_grub bo zhe na ni de nyid shes pa yin pas ci ltar shes pa rnam par chad pa yin/_kun tshe rnam par chad pa ni/_/kun tshe shes pa nyid gyur pa/_/'jig rten pha rol med pa ni/_/de nyid yin phyir lan gdab dka'/_/de yang ma yin te/_sngon gyi 'du byed la
[\[70b.7\]]ltos can/_/rab tu sad pa dmigs pa'i phyir/_/rnam shes de ni rnam chad pas/_/'ba' zhig dmigs pa yod ma yin/_/dang po'i skye ba dang /_rab tu sad pa dag tu rnam par shes pa sngon gyi 'du byed dang rjes su 'brel pa nyid dmigs pa'i phyir sngon dang phyi ma'i mtha' dag
[\[71a\]]
[\[71a.1\]]rnam par chad pa dmigs pa ma yin no/_/gzhan gyis ni gzhan gyi shes pa rnam par chad pa mi dmigs pa nyid de/_dmigs pa'i mtshan nyid du gyur pa med pa'i phyir ro/_/'dod chags dang bral bas nyams dmas pa srid pa na/_rnam par chad pa
[\[71a.2\]]yang ma yin te/_rang gi don la dga' med pa/_/chags bral zhes bya 'dod mod kyang /_/gzhan gyi don la'ang dga' med par/_/nyes med ces pa 'brel ma yin/_/gzhan gyi don la dga' ba ma yin pas nyes pa dang bral ba nyid du 'gyur ba ma yin te/_brtse ba med
[\[71a.3\]]pa zhes bya ba gang yin pa de nyid de'i nyes pa yin no/_/yang na 'dod chags dang bral ba nyid kyis rnam par chad pa ni 'ga' zhig 'dod pa nyid yin pa'i phyir/_nyes pa ma yin no/_/de'i phyir nye bar len pa nyams pa nyid kyis rnam par shes pa ldog pa ni ma yin te/_lus
[\[71a.4\]]nye bar len pa ma yin pa'i phyir dang /_sems nyams par bya mi nus pa'i phyir ro/_/'di snyam du gal te nye bar len pa ldog pas rnam par shes pa ldog pa ma yin du chug kyang /_rten ldog pas ldog pa ni bzlog tu med pa nyid do/_/lus kyang rten yin par rtogs pa
[\[71a.5\]]yin te/_des na rtsig pa la sogs pa log pa la ri mo la sogs pa ldog pa bzhin pas 'jig rten pha rol ma grub bo zhe na/_de yang bden min ri mo la/_/sogs pas 'pho bar dmigs min pa/_/des na ri mo la sogs dngos/_/rten zhig na ni 'jig par 'gyur/_/ri mo
[\[71a.6\]]la sogs pa ni bum pa la sogs pa ltar rten gzhan nas 'ongs so zhes rtog pa med do/_/rnam par shes pa ni dang po'i skye ba dang rab tu sad pa'i gnas skabs dag tu skye ba gzhan gyis lus dang lhan cig spyod pa'i 'du byed pa dang rjes su 'brel pa'am/_rmi lam gyi lus kyi 'du
[\[71a.7\]]byed dang rjes su 'brel pa yin pa'i phyir/_ri mo bzhin du rten so sor nges pa ma yin no/_/rten so sor nges pa yin na ni rten de zhig na 'jig pa yin no/_/gzhan yang rten nyid ni lus sam gzhan 'ga' la yang yod pa ma yin pa nyid pas ji ltar de zhig na 'jig_/ri mo la
[\[71b\]]
[\[71b.1\]]sogs pa ni rtsig pa la sogs pa dag las tha dad pa ma yin pa nyid de/_des na rang zhig pa nyid kyis zhig pa yin gyi/_rten zhig pa'i phyir ni ma yin no/_/gal te tha dad pa med pa'i phyir rten dang brten pa'i dngos po ma yin mod/_lus dang sems tha dad pa dag ni yin par 'gyur ro zhe
[\[71b.2\]]na/_'di ni med de/_yod med dag la rten med phyir/_/ma yin yod pa'i gnas rgyu ni/_/rten yin zhe na 'di rten med/_/gnas pa po las gzhan min phyir/_/'di ni rten yod ma yin mod/_/gzhan yin na yang de rgyu nyid/_/des ni dngos po ci zhig byas/_/re zhig
[\[71b.3\]]med pa la ni rten yod pa ma yin te/_ri bong gi rwa la ni rten 'ga' yang med do/_/med pa ni rgyu las skye bar 'dod pa 'ba' zhig tu zad de des na med pa ni rgyu nyid srid kyi rten ni ma yin no/_/yod pa la yang rten yod pa ma yin te/_yod pa ni ltos pa thams cad dang bral ba'i phyir ro/_/
[\[71b.4\]]yod pa yang gnas par byed pa'i phyir rten yod pa yin no zhes bya ba yang 'brel pa ma yin te/_gnas pa ni gnas pa po las gzhan ma yin pa'i phyir gnas par byed na de nyid byas par 'gyur ro/_/de ni skyed pa ma yin te/_skyes pa yang skyed par mi rung ba'i phyir ro/_/'on te skyes
[\[71b.5\]]pa la yang ma skyes pa cung zad yod pas na de byed pa'i phyir rten yin no/_/bdag nyid thams cad skyed pa ni rgyu yin par brjod la/_chos 'ga' zhig bskyed pa ni rten la sogs pa yin no/_/gnas pa ni rang gi ngo bo las tha dad pa ma yin te/_lhung ba gnas pa med pa la yang rang gi ngo bo
[\[71b.6\]]yod pa'i phyir ro/_/gal te gnas tha dad pa med pa yin na ni/_de gnas pa las tha dad pa med par 'gyur bas thams cad kyi tshe gnas par 'gyur ro/_/rang gi ngo bo yod pa na ldog pa ni 'gal ba'i chos gnas pa'i phyir tha dad par 'gyur ro zhes rigs so zhe na/_de ni ma yin te/_
[\[71b.7\]]gzhan yin na ni 'di de'i rgyu nyid de/_'di gnas pa'i rgyu nyid yin gyi rten ni ma yin no zhe na/_dngos po'i rten yin no zhe na/_ma yin te/_dngos po la ni ci yang ma byas pa'i phyir ro/_/dngos po'i gnas pa byed pa'i phyir rten yin no zhe na/_ci gnas pa ni skyes pa na gnas par bya ba
[\[72a\]]
[\[72a.1\]]yin nam 'on te gzhan du yin te/_de ni skyes pa'i sngon du ni dngos po ma yin te med pa nyid kyi phyir ro/_/tha dad pa gzhan las skyes pa ji ltar dngos po'i yin te/_de'i bdag nyid dang de las byung ba'i 'brel pa med pa'i phyir ro/_/de dang 'dus par skyes pa'i phyir ro
[\[72a.2\]]zhe na/_de dang 'dus pa zhes bya ba'i don ci yin/_der gnas pa'o zhe na/_gnas pa la yang gnas pa gzhan yod pas thug pa med do/_/gzhan yin na tha dad pa nyid du ci ste mi rtogs/_'phrod pa 'du bas 'brel pa'i phyir ro zhe na/_'phrod pa 'du ba yod mod/_de lta na yang gang gang gi rang
[\[72a.3\]]bzhin yin pa de de nyid du ji ste mi rtogs te/_ji ltar gzhan du rtogs/_'byar ba'i phyir ro zhe na/_'byar ba zhes bya ba de ci yin/_gal te bdag nyid thams cad kyis 'byar na ni tha dad pa med par 'gyur ro/_/'on te phyogs gcig gis 'byar ba yin na ldan pa dang 'phrod pa 'du ba dag la
[\[72a.4\]]khyad par ci yod/_so so ba dang so so ba ma yin par grub pa'o zhe na/_shing la sogs pa'i yan lag rnams kyang 'phrod pa 'du bar thal lo/_/'di la'o snyam pa'i blo'i rgyu mtshan du gyur pa'o zhe na/_ma yin te/_ldan pa nyid du thal ba'i phyir te/_mgo la rwa'o zhes rtogs pa'i phyir
[\[72a.5\]]ro/_/'on te rang gi 'du ba can gyi yan lag dang 'dus pa nyid ni so so ba ma yin par 'grub pa yin la bzlog pa ni so sor grub pa yin no zhe na/_de lta na yang tha dad par rtog pas 'phrod pa 'du ba ma yin no/_/yan lag med pa'i dngos po ni yan lag dang 'byar ba ma yin no/_/yan lag
[\[72a.6\]]dang 'byar ba na ni tha dad par rtogs par thal ba'i phyir ro/_/rjes su zhugs pa dang ma zhugs pas tha dad do zhes bya ba yang 'thad pa ma yin te/_mngon sum gyis rjes su 'gro ba ma rtogs pa'i phyir ro/_/mngon sum med pa ni rjes su dpag pa med pa'i phyir rjes su 'gro ba rtogs pa med do/_/
[\[72a.7\]]de'i phyir lhan cig byed pa'i rgyu khyad par can las don khyad par can nyid skye ba can yin gyi/_gnas pa zhes bya ba ni med do zhes gnas so/_/de lta na yang rgyu dang 'bras bu'i dngos po'i khyad par nyid rten dang brten pa'i dngos po yin no/_/lus ni nye bar len pa'i rgyu yang ma yin pas de log na ldog pa ma
[\[72b\]]
[\[72b.1\]]yin no/_/gal te gnas par byed pa'i phyir lus rten yin na/_de'i tshe gang la gnas pa'i yod pa de mi 'jig pa'i phyir/_'jig pa med par thal bar 'gyur/_/gal te de 'jig rgyu las 'dod/_/de la thal ba mtshungs pa yin/_/gnas pa'i rgyus kyang ci zhig bya/_/gnas
[\[72b.2\]]par byed pa yod pa la 'jig pa mi srid do/_/'on te yang gal te 'jig pa'i rgyu med na gnas par byed pa yod pa na 'jig pa ma yin pa zhig na/_'jig pa'i rgyu yod pa las zhig pa'i phyir 'jig pa med par thal bar mi 'gyur ro zhes smras pa ni/_gal te de 'jig pa'i rgyu las 'jig
[\[72b.3\]]pa yin no zhe na/_ma yin te/_de la'ang thal ba mtshungs pa yin/_/'jig pa de yang thal bar 'gyur ba mtshungs so/_/'jig pa zhes bya ba dngos po las gzhan ni 'ga' yang med do/_/gzhan yin na de'i rgyu yin te/_de dngos po ci zhig byas/_'jig pa gzhan byas na de 'jig
[\[72b.4\]]ces bya ba ni ma yin no/_/des na 'jig pa'i rgyu cung zad kyang byed pa yang ma yin te/_de'i phyir mi 'jig pas bdag nyid gnas pa'i phyir gnas pa'i rgyus ci zhig bya/_gnas pa'i rgyu ni cung zad kyang byed pa ma yin no/_/yang na gal te 'jig pa'i rgyu las 'jig pa yin na/_ji srid 'jig
[\[72b.5\]]pa'i rgyu yod pa ma yin pa de srid rang nyid gnas pa'i phyir gnas pa'i rgyus ci zhig bya/_gal te 'jig rgyu phrad bar du/_/des gnas 'jig pa dngos chos nyid/_/yod la 'di gnod med pa'i phyir/_/gnas pa'i rgyus ni ci zhig bya/_/gnas par byed pa med na 'jig byed med par yang 'jig
[\[72b.6\]]par 'gyur ro/_/gnas par byed pa yod na ni 'jig pa'i rgyu med par 'jig pa ma yin te/_des na 'jig byed kyi sngar gnas par byed pa'i phyir gnas par byed pa'i yin pas don med pa ma yin no zhe na/_de lta na 'o na 'jig pa'i rgyu med par thal bas rang gi rgyu nyid las de lta bur 'gyur ba yin pa'i phyir 'jig
[\[72b.7\]]pa'i dngos po'i chos nyid yin pas/_yod pa la ste yod pa'i don la 'di gnod par byed pa ma yin no/_/dngos po'i rang bzhin gang gis kyang gzhan du bya ba ma yin pa'i phyir/_gnas pa'i rgyus ni ci zhig bya/_'on te gnas pa'i rgyu med na 'jig par 'gyur ba las
[\[73a\]]
[\[73a.1\]]gnas pa'i rgyu yod na 'jig pa la gegs byed do zhe na/_'jig pa'i gegs de yang 'jig pa las gzhan pa yin nam/_des na 'jig pa ci yang ma yin pa'i phyir 'jig par 'gyur ba nyid pas ji ltar gnas/_'on te skad cig so sor 'jig pa'i ngang can gnas
[\[73a.2\]]par byed pa las gzhan du 'gyur ba yin na/_de'i rgyu 'jig pa yang rgyu med pa yin pa'i phyir de nyid skad cig so sor 'jig pa yin no/_/de'ang gnas par byed pa las gzhan du skyes pa'i phyir 'di skyed par byed pa nyid yin gyi gnas par byed pa ni ma yin no/_/yang na gal te gnas par
[\[73a.3\]]byed pa las 'jig pa po dang phrad kyi bar du mi 'jig pa gnas pa yin no zhe na/_de lta yin na mi 'jig par skyes pas 'di gnod pa ma yin pa'i phyir gnas pa'i rgyus ci zhig bya/_'on te gnas par byed pa yod pa'i dus nyid du mi 'jig pa yin na/_de lta na gnas par byed pa la skad
[\[73a.4\]]cig so sor mi 'jig pa gzhan dang gzhan yin par 'gyur ro/_/gnas pa po'i gnas pa yang cis byas/_rang gi rgyus byas so zhe na/_gnas par bya ba yang de ltar 'gyur ba'i phyir gnas par byed pas ci bya/_'on te 'ga' zhig ni gnas pa pos gnas la/_'ga' zhig ni rang nyid
[\[73a.5\]]du zhes bya ba ni rnam par dbye ba yin no zhe na/_de lta na 'o na rnam par shes pa yang rang nyid gnas par ci ste mi 'dod/_ci ste yang sa phyogs chu la sogs pa'i rten du mthong ba yin no/_mthong ba ni rnam par rtog pa rgyus kyang gnod pa ma yin no/_/des na yod med dag rten med pa'i phyir ro zhes
[\[73a.6\]]bya ba'i tshig gi tshul ni don med pa yin te/_mthong ba dang 'gal ba'i phyir ro zhe na/_'di la yang bshad pa ni/_gal te dper na chu sogs kyi/_/rten bzhin zhe na 'di la mtshungs/_/dngos rnams skad cig re rer ni/_/'jig na dngos rgyun de lta bur/_/skye rgyun yin phyir de rten yin/_/de
[\[73a.7\]]lta min na rigs ma yin/_/bo ba yi ni gegs byed phyir/_/chu sogs kyi ni rten 'gyur gyi/_/'gro ba med can yon tan spyi/_/las rnams la ni rten ci dgos/_/chu la sogs pa la yang sa gzhi la sogs pa yod pa dang med pa'i phyogs dag gi rten du mi 'thad pa'i phyir dpe mthong ba med do/_/
[\[73b\]]
[\[73b.1\]]gal te rten gyi dngos po mthong ba'i phyir ci ltar ma mthong zhe na/_ma mthong ba nyid la khyed mthong bar mngon par rlom pa yin no/_/byed pa po dang las kyi bya ba la gzhir 'gyur ba gang yin pa ni rten yin no zhes bya ba ni lugs yin te/_'dzin pa'i phyir rten yin no/_/'dzin pa yang ltung ba la yin
[\[73b.2\]]na gang ltung ba de ni mi 'dzin la/_gang 'dzin pa de ni ltung ba ma dmigs te/_ltung ba dang mi ltung ba dag phan tshun 'gal ba'i phyir ro/_/sngar ltung ba phyis mi 'byung ba yin no zhe na/_'o na gang ltung ba de gzung ba ma yin te/_mngon sum gyis gcig tu ma rtogs pa'i phyir ro/_/ltung ba
[\[73b.3\]]dang cig shos khyab pa gnas pa po gcig ni dmigs pa ma yin no/_/khyab pa ma yin na yang ci ltar gnas pa po nyid yin/_da ltar yang gnas so zhes gzung na ni gnas pa po de ltar gzung bar 'gyur ro/_/rim gyis khyab par 'dzin to zhe na/_rim gyi don ci yin zhes soms
[\[73b.4\]]shig_/dngos po dang dngos po med pa rim du brjod pa yin la de yang dus tha dad pa dag yin no/_/dngos po dang dngos po med pa la gzung ba'am 'dzin pa'i yin grang na/_gzung ba'i dngos po dang dngos po med pa dang 'brel na ni gcig nyid ma yin no/_/'dzin par byed pa rim dang
[\[73b.5\]]ldan pa yin na ni gzung ba la yang der 'gyur ba'i phyir gzung ba gnas pa po gcig ma yin no/_/de'i phyir cung zhig ni 'das par gzung ngo /_/cung zhig ni da ltar 'dzin to/_/cung zhig ni ma 'ongs pa na 'dzin par 'gyur ro zhes bya ba'i rnam par rtog pa'i spyod yul nyid rim pa yin
[\[73b.6\]]pas na/_gang gis dmigs pa'i phyir rten dang brten pa'i dngos po zhes brjod pa mngon sum gyis rim pa 'dzin pa ga la yod/_de phyir yod med dam rten med pa'i phyir ro zhes bya ba'i don 'di nyid yin no/_/'di ltar rten dang brten pa'i dngos po nyid ni mthong ba med pa nyid do/_/
[\[73b.7\]]de'i phyir rten dang brten pa zhes bya ba 'di ni rnam par rtog pa tsam du zad do/_/'o na ji ltar rten dang brten pa'i dngos por rtog pa yang de mthong ba med par ji ltar 'gyur zhe na/_'o na ni phyin ci log gi rnam par rtog par mi 'gyur ro zhes bya bar 'gyur ro/_/gzhan yang skad cig so sor
[\[74a\]]
[\[74a.1\]]'jig pa yul gzhan dang gzhan du skye ba can rnams kyi nye bar len pa'i yul du skye ba ni rten dang 'brel pas byas pa yin te/_de las de ltar skye ba'i phyir sa gzhi la sogs pa de rten yin te rgyu yin pa'i phyir ro/_/snga ma dang phyi ma dag gcig tu sgro btags
[\[74a.2\]]nas skabs khyad par can gyi rgyu nyid la rten du brjod pa yin no/_/gcig tu sgro btags pa yin na skye bar mi rtogs shing snga ma 'dzin par yang sgro btags pa'i phyir thog ma med pa'i bag chags kyi mthu las phyin ci log tu rtogs pa yin no/_/de nyid kyi phyir snga ma snga ma'i bag chags kyis
[\[74a.3\]]'jug pa'i phyir rgyun thog ma med pa nyid kyi 'jig rten pha rol grub pa'i phyir mi 'dod pa thog tu bab bo/_/'di ltar/_dmigs pa med pa'i ngo bos na/_/yid kyi rtog pa thams cad ni/_/sngon gyi shes pa las byung ste/_/smig rgyu la ni chur rtogs bzhin/_/snga phyi gcig tu rtogs pa
[\[74a.4\]]ni/_/dmigs pa med pa'i ngo bo yi/_/rjes su 'gro ba yin te gcig nyid med pa'i phyir ro/_/dngos po du ma nyid las 'gyur te/_de'i 'bras bu nyid du mthong ba'i phyir ro zhe na/_de ni ma yin te/_smig rgyu la chur rtogs pa ni de tsam gyi rgyu mtshan can ma yin te/_sngon gyi chu mthong
[\[74a.5\]]ba'i 'du byed pas skye ba'i phyir gcig nyid ni sngon yang dmigs pa ma yin te/_des na skye ba gzhan du yang gcig tu rtog ste skye ba gzhan gyis gcig tu 'dzin pa sngon du 'gro ba yin la de yang de lta bu yin pa'i phyir thog ma med pa'i rtog pa brgyud pa yin pas srog chags rnams kyi rgyun
[\[74a.6\]]thog ma med par grub bo/_/de bzhin du bdag la sogs par 'dzin pa dang ldan pa'i blo rgyun thog ma med par de ltar 'gyur zhing phyis kyang mi 'chad pa yin pa'i phyir 'khor ba thog ma dang tha ma med do/_/gzhan yang /_bo ba yi ni gegs byed phyir/_/chu sogs kyi ni rten 'gyur gyi/_/'gro
[\[74a.7\]]ba sems can yon tan spyi/_/las rnams la rten ci zhig dgos/_/chu la sogs pa la ni bo ba'i gegs byed pa'i rgyu rten yin no zhes rigs kyi/_yon tan dang spyi dang las bya ba med pa 'gro ba dang mi ldan pa rnams la rten ci dgos/_sems pa spyi dang yon tan dang las yin nam gzhan du
[\[74b\]]
[\[74b.1\]]yang rung ste rnam pa thams cad du bya ba med pa yin pa'i phyir 'di la rten gyi dgos pa yod pa ma yin no/_/des na brten pa ma yin pa'i sems pa ni rten ma yin pa zhig pas 'jig pa ma yin no/_/de ni lhan cig gnas pa tsam du zad de ji ltar lhan cig gnas pa de ltar ni sngar bstan zin
[\[74b.2\]]to/_/gal te ji ltar 'gro ba can nyid ma yin yang /_yon tan 'phrod pas 'dus pa yin pa de bzhin du sems pa yang 'phrod pas bsdus pa yin no/_/'phrod pas bsdus pa'i yon tan ni 'phrod pa 'du ba can gyi rgyu med par gnas pa ma yin te/_de 'jig na 'jig pa nyid do zhe na/_
[\[74b.3\]]'gro ba la sogs pa'i gegs byed pa med par ni rten dang brten pa'i dngos po ma yin la/_rten dang brten pa'i dngos po med par yang 'phrod par 'du ba ma yin te/_gang gi phyir so sor ma yin par grub pa'i rten dang brten pa rnams kyis 'di la'o snyam pa'i blo'i rgyu mtshan ni 'phrod pa
[\[74b.4\]]'du ba zhes brjod pa'i phyir ro/_/'di nyid brjod pa ni/_'dis ni 'phrod pa 'du ba dang /_/'phrod pa 'du ba can rgyu dang /_/rigs la sogs pa rnams gnas nyid/_/rten med phyir na gsal ba yin/_/rigs la sogs pa 'phrod pas 'dus pa yin yang rten du 'gyur ba'i gsal ba med na
[\[74b.5\]]med pa ni ma yin no/_/gal te rigs rtag pa'i phyir rten med na med pa yin no zhe na/_sems kyang rgyu gzhan dang 'brel pa'i phyir mtshungs so/_/rten dang brten pa'i dngos po yang yod pa ma yin no/_/rten dang brten pa'i dngos po gsal ba 'di nyid kyis spangs pa'i phyir 'phrod pas 'du ba
[\[74b.6\]]spangs pa yin la/_'phrod pa 'du ba can gyi rgyu yang spangs pa yin te/_gal te de rgyu yin na ni rten dang brten pa'i dngos po ma yin no/_/'on te rgyu ma yin na de'i tshe 'du ba can gyi rgyu nyid med do/_/rigs la sogs pa rgyu med par rnam par gnas par brjod pa gang yin pa de yang spangs pa yin no/_/yang
[\[74b.7\]]na rnam par gnas pa nyid 'phrod pas 'du ba yin yang de nyid du 'dus pa spangs pa yin no/_/rigs ni gsal ba la 'phrod pas 'dus pa yin yang de nyid du rnam par gnas pa ni ma yin te/_gsal ba gzhan la yang rjes su song ba'i phyir ro/_/de bzhin du sems pa 'phrod pas 'dus
[\[75a\]]
[\[75a.1\]]pa yin yang lus med par yang lus gzhan dang rjes su 'brel par 'gyur ba'i phyir 'jig rten pha rol ma grub pa ma yin no/_/lus gcig med kyang rnam pa de lta bu'i blo skye ba ni mi 'gal te gsal ba gzhan la yang rjes su 'gro ba'i blo bzhin no/_/de'i phyir
[\[75a.2\]]rgyu dang 'bras bu'i dngos po med par ni/_rten dang brten pa'i dngos po 'ga' yang yod pa ma yin no/_/gal te gzhan las dngos 'jig na/_/de yi gnas rgyus ci zhig bya/_/des gzhan med par 'jig na yang /_/gnas pa'i rgyu rnams nus med yin/_/rten bcas thams cad
[\[75a.3\]]gnas ldan dang /_/skye ba can kun rten bcas yin/_/de phyir dngos po thams cad ni/_/'ga' zhig tshe na'ang 'jig mi 'gyur/_/gal te rang 'jig ngang tshul bdag_/yin na de gnas byed gzhan gang /_/gal te rang 'jig ngang tshul bdag_/min na de gnas byed gzhan gang /_/
[\[75a.4\]]zhes bya ba ni bsdu ba'i tshigs su bcad pa dag go/_/gal te 'od dang sgron ma dag gzhi dang gnas pa'i rten dang brten pa ma yin yang rten dang brten pa'i dngos por mthong ba yin no/_/'od ni ltung ba'i chos can ma yin yang sgron ma rten gyi dngos por ni yod pa yin no/_/de ldog na ni
[\[75a.5\]]'di ldog par 'gyur te/_'od de ni sgron ma'am de ma yin pa gzhan du 'pho ba ni ma yin no/_/dper na mar me zhig na mar me'i 'od yul gzhan na 'dug pa'ang 'jig pa de bzhin du lus zhig na lus la brten pa'i rnam par shes pa yul gzhan la gnas pa yang 'jig par 'gyur ro/_/
[\[75a.6\]]don dam par ni yul la gnas pa yang ma yin te/_yid kyi rnam par shes pa la ni de'i rnam pa tsam zhig mthong ba yin no zhe na/_'dir smras pa/_'od dang sgron ma dag ni der 'gyur na 'gyur ba'i phyir rten dang brten pa'i dngos po yin gyi/_lus dang sems dag ni de lta ma yin te/_'on
[\[75a.7\]]kyang shes rab la sogs pa blo nyid do/_/'di ltar/_lus kyi phul 'byung 'grib med par/_/blo yi byed pa'i khyad par gyis/_/shes rab la sogs phul byung dang /_/'grib pa dag tu 'gyur ba yin/_/'di ni mar me'i 'od la sogs/_/rten pa rnams la yod ma yin/_/de las
[\[75b\]]
[\[75b.1\]]kyang ni khyad 'gyur te/_/sems la phan 'dogs med pa min/_/lus kyi 'du byed khyad par med kyang blo'i 'du byed pa'i khyad par gyi dbang gis khyad par du 'gyur bas na shes rab la sogs pa rtogs pa'i khyad par 'jug pa yin no/_/de'i phyir blo snga ma nyid blo'i rten yin gyi lus ni ma
[\[75b.2\]]yin te/_des na mar me'i 'od ni dpe ma yin no/_/gal te mar me'i 'od kyang sprul la sogs pas mar me ma 'gyur yang 'gyur bar byed pa ma yin nam zhe na/_ma yin te de ni mar me nyid dbal zhan pa'i mtshan nyid du rnam par 'gyur ba yin te/_des na mar me'i 'od yul gzhan na yod pa
[\[75b.3\]]rnam pa gzhan du 'gyur ba yin no/_/blo'i byed pa tha dad pa'i dus na ni lus rnam par 'gyur ba ma yin no/_/gal te lus kyi khyad par las kyang /_khyad par du 'gyur ba mthong ba nyid ma yin nam/_des na lus ni rten gyi dngos po'am/_nye bar len pa yin no zhe na/_de la smras pa/_
[\[75b.4\]]der yang sems la phan 'dogs pa nyid kyi sgo nas lus rnam par 'gyur bar byed pa nyid yin no/_/gang du bcud kyis len la sogs pas lus rgyas pas shes rab khyad par du 'gyur ba der ni lus reg bya bde ba'i rang bzhi skyes pas yid 'chol ba med pa na/_ji lta ba bzhin du 'gyur
[\[75b.5\]]ba'i 'du byed sad pa'i phyir 'ga' zhig tu shes rab khyad par du 'gyur ba yin no/_/de lta ma yin na thams cad thams cad la shes rab mtshungs par thal lo/_/dper na bkres pas nyen pas na/_/bshad pa 'chol bar byed pa dag_/de log ji ltar goms pa bzhin/_/de yi
[\[75b.6\]]bshad pa 'jug 'gyur bzhin/_/bcud kyis len dang drangs pa ni/_/mtshungs phyir goms pa ji lta bar/_/rjes 'brel bar yang mi 'gyur te/_/de phyir thams cad 'chad par 'gyur/_/des na skye ba gzhan dag tu/_/gang gis bstan bcos gang goms pa/_/de ni shes rab bstan
[\[75b.7\]]bcos ni/_/de nyid la ni sad par nges/_/gla la thams cad goms yod par/_/de yi shes rab khyad med 'gyur/_/de lta min na bcud kyis len/_/bsgrub pas thams cad rig par 'gyur/_/mngon sum dran pa ma gtogs pa/_/blo gzhan gang na'ang yod ma yin/_/shes rab yid
[\[76a\]]
[\[76a.1\]]gzhungs la sogs kyi/_/dbye ba'ang dran pa'i bye brag las/_/ji bzhin dran pa shes rab ste/_/'chal ba'i shes rab de las bzlog_/yid gzhungs pa yang dran de nyid/_/der ni dbye ba rab tu bstan/_/sngon gyi 'du byed tsam las ni/_/gtan du brjod pa'i
[\[76a.2\]]don gang yin/_/gang zhig de bzhin nyid dpog pa/_/de ni shes rab ces brjod do/_/gang gis dran pa'i rjes 'brangs pa/_/nyid kyis de ni rtogs byed pa/_/de ni yid gzhungs zhes brjod de/_/goms dang bral phyir shes rab min/_/de bzhin du/_so so so sor gzung ba rnams/_/
[\[76a.3\]]de bzhin dran pa yid gzhungs yin/_/de nyid khyad par can du ni/_/phan tshun sbyor ba shes rab yin/_/goms pa med par 'ga' yang ni/_/sbyor ba nye bar mthong ba min/_/des na don gyi de goms can/_/sngon gyi goms pa'i rjes dpog byed/_/gal te 'dod chags kyang blo'i khyad
[\[76a.4\]]par nyid yin te/_blo las gzhan ni ma yin no/_/gzhan nyid na ni shes rab la sogs pa yang gzhan yin par thal lo/_/'dod chags la sogs pa ni lus rgyas pa la sogs pa las skyes pa yin te/_des na blo yang lus las skye bar 'gyur ro/_/de lta ma yin pa de'i rjes su byed par mi
[\[76a.5\]]'gyur ro zhe na/_'di ni med de/_'ga' tshe chags sogs rgyas sogs kyi/_/'phel ba bde sdug las skyes yin/_/de yang khams mnyam la sogs pa/_/nang gi don ni nye ba las/_/rgyas pa la sogs pas 'dod chags la sogs pa 'phel ba de ni thams cad kyi tshe ma yin gyi/_'on kyang
[\[76a.6\]]'ga'i tshe nyid de/_gang gi tshe goms pa las skyes pa tshul bzhin ma yin pa yid la byed pa mngon du 'gyur ba na'o/_/gang zhig mi sdug pa'i bag chags dang 'brel pa de la ni/_de nyid phyir la 'dod chags srabs par byed pa yin no/_/'dod chags la sogs pa 'phel ba de yang bde ba dang
[\[76a.7\]]sdug bsngal las skyes pa yin te/_bde ba myong ba na ni 'dod chags rjes su 'brel bar 'gyur la/_sdug bsngal na ni zhe sdang ngo /_/bde ba na ni sngon gyi tshul bzhin ma yin pa yid la byed pa de nyid sad par 'gyur ba yin na/_sdug bsngal ba la go zhe sdang ji ltar zhe na/_sdug bsngal ba ni
[\[76b\]]
[\[76b.1\]]thams cad du mi bzod pa des de yongs su 'dor ba'i bdag nyid sdang pa nyid do/_/'dir nges pa ni yod pa ma yin te/_yid sdug bsngal ba na so sor rtog pa dang ldan pa dag rang gi sdug bsngal gyi rjes su dpag nas brtse ba skye ba nyid dam/_de'i phyir gzhil ba'i rgyu la chags par yang
[\[76b.2\]]'gyur ro/_/'o na gal te blo'i rang bzhin bde ba dang sdug bsngal de dag nyid blo las skyes na blo yang de bzhin du 'gyur ba'i phyir skabs dang 'gal lo zhe na/_'di ni yod pa ma yin te/_khams mnyam pa'i mtshan nyid nang gi don nye ba las/_yul gyi sgo nas bde ba skye ba yin gyi rten gyi sgo nas ni
[\[76b.3\]]ma yin no/_/lus rten du 'gyur bas bde ba dang sdug bsngal bskyed pa ni ma yin te/_'on kyang yul du 'gyur bas ma yin no/_/yul bde ba la sogs pa'i rgyu yin na yang lus de dag gi rten pa ma yin te/_yul ni phyi dang nang mtshungs pa'i phyir ro/_/des na phyi rol yang rten du thal bar
[\[76b.4\]]'gyur na 'dod pa ni ma yin no/_/gang gi tshe snying du sdug pa mthong ba la sogs pas khams mnyam pa la sogs pas nang gi don gyi khyad par yang dmigs pa ma yin pa de'i tshe ni bde ba dang sdug bsngal dag de la brten pa nyid ma yin no/_/yul ni rten ma yin la de ldog pas ldog pa
[\[76b.5\]]yang ma yin no/_/dper na nang gi yul la bde ba 'byung zhing de yongs su spangs nas phyi'i yul la rgyu ba de bzhin du 'jig rten pha rol la sogs pa'i lus gzhan la yang yin no/_/dpe ni 'dus pa la sogs pas/_/dran pa nyams sogs bshad pa yin/_/nang don khyad par las skyes
[\[76b.6\]]pa'i/_/blos ni 'gyur bar byed phyir ro/_/der yang bcud kyis len la sogs pas nang gi don nye ba na bde ba la sogs pa'i blo skye bar 'gyur ba yin la/_de las dran pa nyams pa la sogs par 'gyur ba ma yin no/_/lus kyi rnam par 'gyur ba 'dus byas pas byas pa gang yin pa de rten du
[\[76b.7\]]gyur pa las ni ma yin no/_/ji ltar mig la sogs pa dmigs par bya ba ma yin pa las de'i shes pa skye ba dang /_de 'gyur na 'gyur ba de bzhin du bcud kyis len la sogs pas rnam par 'gyur ba'i lus las ni ma yin no/_/rnam par shes pa med pa rgyu yin na thams cad rgyu yin par
[\[77a\]]
[\[77a.1\]]thal lo/_/mig la sogs pa ni rjes su 'gro ba dang ldog pa dag dang de 'gyur na 'gyur ba las rten gyi dngos por 'gyur ro/_/lus ni de lta ma yin te/_de med kyang pha rol nye bar gnas pa las kyang bde ba yod pa'i phyir ro/_/dran pa nyams pa yang phyi rol gyi srin po
[\[77a.2\]]la sogs pa mthong na yang 'gyur ro/_/'di nyid ston pa ni/_dper rgyud khyad par la la la/_/stag nyid dang ni khrag la sogs/_/thos pa dang ni mthong ba las/_/rmongs pa la sogs 'byung 'gyur bzhin/_/stag ces thos pa las kyang 'ga' zhig rmongs pa'am gzhan du 'gyur ro
[\[77a.3\]]zhes dgongs pa yin no/_/khrag mthong ba las kyang de bzhin no/_/de ni blo ni rten nam/_de ldog na ldog pa nyid ma yin no/_/de bzhin du 'dus pa la sogs pa'i gnas skabs su dran pa nyams pa la sogs par 'gyur ba yang nang gi don gyi dmigs pa nye ba las yin pa'i phyir lus ni blo'i
[\[77a.4\]]rten ma yin no/_/lus ni bde ba la sogs pa'i dmigs pa nyid yin te/_des na de dag kyang de ldog pa na ldog pa ma yin te/_dmigs pa gzhan la yod pa'i phyir ro/_/de phyir nges par gang yid kyi/_/'du byed kyi ni rjes 'jug pa/_/sems ni de med mi 'byung ba/_/de phyir sems
[\[77a.5\]]la brten pa yin/_/sems ni sems kyi 'du byed kyi rjes su nges par 'jug gi lus ni ma yin te/_lus ni rten nyid du ma mthong ba'i phyir ro/_/sems gzhan dang ldan pa gzhan la sems mi skye ba'i phyir sems ni sems nyid la brten pa yin no/_/'di ltar/_'du byed stobs dang ldan
[\[77a.6\]]pa'i phyir/_/rnam par g.yeng ba zlog par byed/_/rnam par g.yeng ba'i stobs ldan na/_/'du byed gzhan du phyogs par 'gyur/_/gang gi tshe 'du byed shin tu stobs dang ldan pa de'i tshe bun long dag tu yang sems g.yeng bar mi 'gyur ro/_/gang gi tshe rnam par g.yeng ba'i dngos po stobs
[\[77a.7\]]dang ldan pa de'i tshe 'du byed pa yod kyang rang gi 'bras bu rjes su mthun pa'i rigs pa skyed pa ma yin no/_/de'i phyir sems ni rnam par shes pa snga na med na mi 'byung ba yin no/_/de'i phyir shes pa nyid ldog na sems ldog go zhes rigs so/_/gal te dbang po las rnam par shes pa skye ba yin la/_
[\[77b\]]
[\[77b.1\]]de las kyang yid kyi rnam par shes pa skye ba ma yin nam/_des na brgyud pas yid kyi rnam par shes pa lus nyid las 'byung ba'i phyir ji ltar lus rten ma yin/_brgyud pas rgyu yin yang me du ba'i rjes las skyes pa'i du ba zlog par byed pa ma yin pa ni ma yin la/_me gzhan dang gzhan
[\[77b.2\]]las de snga na med pa mi 'byung ba ma yin no/_/de bzhin du rnam par shes pa yang lus las skye bas du ba bzhin rgyun 'chad pa'i chos can du 'gyur ro zhe na/_ma yin te/_yid kyi rnam par shes pa ni dbang po'i shes pa med kyang thog ma med pa'i bag chags las 'gyur ro zhes bstan pa'i phyir ro/_
[\[77b.3\]]du ba me las ci 'dra ba/_/rnam pa ci 'dra du las min/_/yid ni goms las ci 'dra ba/_/de 'dra nyid ni dang po 'byung /_/mes bskyed pa'i du ba dang du bas bskyed pa'i du ba ni mtshan nyid gcig pa ni ma yin no/_/blo'i khyad par shes rab la sogs pa thams cad la khyab par bdag tu 'dzin
[\[77b.4\]]pa la sogs pa rnams ni goms pa'i de ma thag pa dang sngon yang rang bzhin mtshungs pa nyid yin pa de'i phyir du ba dpe ma yin no/_/du ba ni me'i khyad par nyid las dus cung zad rgyun gnas pa yin la/_shes rab la sogs pa ni shes rab la sogs pa'i khyad par snga ma nyid las yin gyi de dag
[\[77b.5\]]lus kyis gnas par byas pa ni ma yin no/_/gzhan yang /_gal te rnam shes 'ga' zhig ni/_/sngon gyi rnam pa dang bral ba/_/dbang po nyid las skyes na ni/_/du ba dper 'gyur srid pa yin/_/dbang po las kyang rnam par shes pa 'byung ba yin te/_sngon gyi rnam par shes pa
[\[77b.6\]]la ma ltos pa las ni ma yin te/_rnam par shes pa snga ma yengs na dbang po dang yul phrad pa yod kyang mi skyed pa'i phyir ro/_/des na rnam par shes pa snga ma'i lhan cig byed pa can gyi dbang po las skye'i 'ba' zhig las ni ma yin no/_/gal te dbang po'i rnam par shes pa de ni skyes mod
[\[77b.7\]]kyi/_de nges pa med pa'i phyir ma skyes so zhes tha snyad du byed pa yin no zhe na/_de ni ma yin te/_gal te rnam shes skyes gyur kyang /_/nges pa med phyir med do zhes/_/rtogs na med pa thams cad ni/_/de nyid yin par rtogs par gyis/_/gal te nges pa med pa'i phyir med par
[\[78a\]]
[\[78a.1\]]rtogs pa yin gyi/_rig pa med pa'i phyir ma yin na/_'o na ni gang du yang rig pa med pa zhes bya ba med par 'gyur te/_thams cad du nges pa med pa rgyu yin pa'i phyir ro/_/'on te de las rig pa'i rgyu yod pa yin te/_des na rgyu nus pa yod pa las rig pa yod par
[\[78a.2\]]rjes su dpag go zhe na/_'o na nges pa yang rgyu rig pa yod pas/_de yang rjes su dpogs shig_/'on te rnam par g.yeng bas de nyams par byas so zhe na/rig pa'i rgyu la yang ci ste mi 'dod/_'on te dbang po nyams pa med pa dang /_/yul chod pa med par ci ltar shes pa mi skyed pa nyid
[\[78a.3\]]yin zhe na/_skyed par byed pa'i rnam par shes pa snga ma med pa'i phyir ro/_/rnam par shes pa snga ma dang bcas pa'i dbang po nyid skyed par byed pa yin pa'i phyir ro/_/de ga la zhe na/_'di ltar bde sogs dbang po yi/_/shes kun sngar gyi shes las yin/_/'di ni skabs su bab pa na/_/phyi
[\[78a.4\]]nas rab tu bstan par bya/_/bde ba dang sdug bsngal dang de gnyi ga ma yin pa'i rnam par shes pa dbang po las byung ba nyid sngon goms pa las skye ba yin no/_/phyi nas bshad par bya'o/_/des na sngon gyi 'du byed la ltos pa dang bcas pa'i dbang po nyid kyis dbang po'i rnam par shes pa skyed par byed
[\[78a.5\]]pa yin no/_/des na dang po'i rig pa yang dbang po las skye ba ma yin no/_/des na sems mtha' dag ni sems med na mi 'byung ba yin no zhes gnas so/_/gzhan yang /_dbang po'i shes pa thams cad ni/_/goms pa'i stobs las byung ba yin/_/dbang po'i shes pa'i rang bzhin phyir/_/
[\[78a.6\]]rmi lam rnam shes rang bzhin bzhin/_/gal te dbang po'i rgyu yin na dbang po med par mdun na gnas pa gsal ba'i rnam pa can gyi rnam par shes par mi 'gyur ba zhig na/_'gyur ba yang yin no/_/de'i phyir de ni rgyu ma yin te/_de med kyang yod pa'i phyir ro/_/'on te de ni 'khrul pa
[\[78a.7\]]yin te ma 'khrul ba ni dbang po nyid las skyes pa yin no zhe na/_de ni med de/_shes pa mtha' dag dbang po ni/_/med pa nyid du skye ba yin/_/don yod pa dang med pa las/_/'khrul dang 'khrul pa med par gnas/_/de'i rnam pa can gyi shes pa mtha' dag ni dbang po la mi ltos par 'gyur
[\[78b\]]
[\[78b.1\]]ba yin te/_rmi lam gyi shes pa bzhin no/_/'on te dbang po med par 'gyur ba gang yin pa de ni 'khrul pa yin la gzhan ni gzhan du yin no zhes bya ba ni khyad par yin no zhe na/_de ni ma yin te/_re zhig de'i rnam pa can nyid ni rnam par shes pa'i rang bzhin yin no/_/de yang dbang po med
[\[78b.2\]]pa nyid du dmigs pa de'i tshe de'i rgyu ma yin no/_/mi slu ba ni don yod pa las 'gyur ba'i phyir de ni don gyis byas pa nyid yin gyi dbang pos byas pa ma yin te/_gzhan ni gzhan gyi 'bras bu la nus pa ma yin no/_/'on te rmi lam na yang dbang po yod pa nyid de/_des na mdun na gnas par
[\[78b.3\]]gsal ba'i rnam pa ni der yang dbang pos byas pa nyid de/_de na 'khrul pa med do zhe na/_de yang rigs pa dang mi ldan pa nyid de/_gang gi phyir/_sad dbang goms pa las yin te/_/gang phyir de las gzhan bzhin no/_/'bras dngos tha dad med na ni/_/rgyu rnams tha dad med pa nyid/_/
[\[78b.4\]]'bras bu khyad par med pas rgyu khyad par med pa rjes su dpag pa yin no/_/dbang po ni rmi lam gyi gnas skabs dang gzhan du khyad par yod pa ma yin no/_/des na dbang po nyid rigs mthun pa goms pa med par mi 'byung bas/_da lta'i rnam par shes pa dbang po nyid las skye ba ma yin pa'i
[\[78b.5\]]phyir/_rnam par shes pa snga ma nyid rnam par shes pa'i rnam pa'i rten yin no/_/'on te sems sems nyid kyi rten yin la rag mod/_de lta na yang 'dod pa mi 'grub bo/_/'jig rten pha rol pa ma yin pa'i sems rten yin na ni grub pa la sgrub pa yin te/_pha ma'i sems rten du 'dod
[\[78b.6\]]pa'i phyir ro/_/'jig rten pha rol po'i sems rten yin na ni ma nges pa yin te/_pha ma'i rang bzhin gyi yang rjes su 'jug pa'i phyir ro zhe na/_'dir brjod pa ni/_de phyir nges pa gang nyid kyi/_/zhes bya ba la sogs pa yin no/_/pha dang ma'i rang bzhin gyi rjes su ni nges par 'dzin pa
[\[78b.7\]]ma yin te/_de rnam par 'gyur ba med kyang 'gyur bar mthong ba'i phyir dang /_de 'gyur yang mi 'gyur bar mthong ba'i phyir ro/_/gal te de'i 'du byed las 'gyur ba yin na/_mkhas pa la sogs par 'gyur te/_dper na shing wA ta'i sa bon las skyes pa shing wA ta'i rang bzhin nyid du
[\[79a\]]
[\[79a.1\]]'gyur ba bzhin no/_/'on te ji ltar pha dang ma dag 'du byed pa bsgrub pa'i 'don pa po la sogs pa'i lhan cig byed pa can de'i ngo bo nyid du 'gyur ba de bzhin du bu yang yin no zhe na/_de ni ma yin te/_'dus byas kyang res 'ga' med pa'i phyir dang /_de lta ma
[\[79a.2\]]yin par yang yod pa'i phyir dang /_rang gi rgyud la yod pa'i rnam par shes pa snga ma'i 'du byed kyi rjes su 'jug par mthong ba'i phyir dang /_rgyud gzhan gyi rjes su 'jug pa ma mthong ba'i phyir ro/_/mkhan po'i 'du byed pa'i rjes su 'jug par dmigs so zhe na/_ma yin te/_de med na
[\[79a.3\]]gzhan du ma mthong ba'i phyir rang gi rgyud kyi rnam par shes pa snga ma'i 'dod pa'i khyad par las yin pas/_de yang brgyud nas rang gi rgyud nyid las skyes pa yin no/_/mngon par 'dod pa dang lhan cig pa las skyes pa yin no zhe na/_yin mod/_de lta na yang rang gi rig pa med par gzhan gyi 'du
[\[79a.4\]]byed pa'i rjes su 'jug pa ni ma yin no/_/des na/_'jig rten pha rol med par ni/_/'du byed rjes 'jug 'gyur ma yin/_/pha ma'i rang bzhin rjes 'jug pa/_/'jig rten gzhan ldan 'gal ba med/_/gal te 'di ltar nges par rang gi rgyud la yod pa'i sems kyi 'du byed pa'i rjes su 'jug
[\[79a.5\]]pa yin na 'o na ci ltar pha'i rang bzhin gyi rjes su 'jug ce na de la lan ni/_pha ma'i rang bzhin thams cad kyi rjes su 'jug par thal ba'i phyir ro/_/'o na 'jig rten gzhan smra ba'i lugs la yang thams cad rjes su mi 'jug par thal lo zhe na/_ma yin te/_des 'jig rten gzhan du de'i rang
[\[79a.6\]]bzhin goms par bya ba'i phyir mkhan po'i rang bzhin gyi rjes su 'jug pa bzhin no/_/gal te ji ltar shing gcig las shing du ma 'byung ba de bzhin du rnam par shes pa gcig las rnam par shes pa du ma 'byung ba yin no/_/de ltar na gcig nyid las brgyud nas 'gro ba mtha' dag skyes so zhes bya
[\[79a.7\]]bar 'gyur ro zhe na/_'di la bshad zin te/_ma la sogs pa'i rang bzhin gyi rjes su 'jug par thal ba'i phyir ro/_/'o na 'jig rten pha rol smra ba la yang sngon gyi rang bzhin thams cad kyi rjes su 'jug par 'gyur ro zhe na/_ma yin te/_rnam par g.yengs pa'am/_mngal gyi gnas kyi sdug
[\[79b\]]
[\[79b.1\]]bsngal gyis 'ga' zhig brjed pa'i phyir ro/_/'du byed pa'i rjes su 'jug pa 'ga' zhig ni yod pa nyid de skye ba dran pa yang mthong ba'i phyir ro/_/sngon med pa skyes pa la sdug bsngal yod pa ma yin te/_de'i gnas skabs ni de nyid yin gyi gzhan ni med pa'i phyir ro/_/gal te de nyid nye bar
[\[79b.2\]]len pa nyid kyis skyed par byed pa yin na ni/_de nyid kyi lus bzhin du bu dang 'brel ba'i lus gzhan la yang dran par thal bar 'gyur ro/_/sdug bsngal bas de ma dran no zhe na/_de ni ma yin te/_de nyid kyi tshe der skyes pa la ni sdug bsngal ba yod pa ma yin te/_dug gi srin bu bzhin no/_/'jig rten
[\[79b.3\]]gzhan nas 'ongs pa la ni de sdug bsngal ba yin te/_thog ma med pa'i goms pa la brten pa'i phyir ro/_/gzhan yang pha mas sdug bsngal myong bar thal te/_dper na gnyid log pa'i lus kyi nang du gtogs pa'i rmi lam gyi lus kyi sdug bsngal myong ba bzhin no/_/bskyed par bya ba'i shing tshig pas
[\[79b.4\]]skyed par byed pa'i shing rnying pa tsam du yang mi 'gyur ba bzhin du myong ba yin no zhe na/_ma yin te/_shing phyi ma'i 'du byed pa ni shing snga ma la med pa'i phyir ro/_/'dir ni rmi lam gyi lus kyi 'du byed pa lus snga ma la mthong ba'i phyir ro/_/des na sngar byas pa dran pa nyid du 'gyur ro/_/drod gsher
[\[79b.5\]]las skyes pa la yang blo med par 'gyur te/_ma la sogs pa med pa'i phyir ro/_/de'i phyir bdag tu 'dzin pa la sogs pa'i blo ni ma la sogs pa'i blo ni ma la sogs pa'i blo med par yang drod gsher las skyes pa'i skye bo rnams la mthong ba yin no/_/des na ma la sogs pa'i blo ni rgyu ma yin te/_de med kyang yod pa'i
[\[79b.6\]]phyir ro/_/de bas na yid kyi rnam par shes pa dang /_gzhan lus la sogs pa'i g.yo ba ni rang gi rgyud la yod pa'i blo snga mas bskyed pa yin no/_/gal te lus rjes su 'gro bar dmigs pa'i phyir/_ma la sogs pa'i lus nyid rang gi rgyu yin la/_rnam par shes pa dang g.yo ba la sogs pa
[\[79b.7\]]yang de las tha mi dad pa yin no/_/des na de'i rjes su 'gro bar bsgrub pa ni grub pa la bsgrub pa nyid do/_/'on te pha la sogs pa dang 'brel ba'i lus tha dad pa nyid yin na/_'jig rten pha rol gyi lus kyang de bzhin du yin pas de'i rjes su 'gro ba can du yang mi 'gyur ro/_/byis pa la sogs pa'i
[\[80a\]]
[\[80a.1\]]gnas skabs su ni pha la sogs pa'i g.yo bag la sogs pa'i rang bzhin de nyid yin pas/_de'i rgyun nyid do zhe na/_de yang mi 'thad de/_lus dang sems gang gis kyang ma la sogs pa'i rang bzhin gyi rjes su mi 'jug pa mthong ba'i phyir ro/_/de ni de'i pha ma
[\[80a.2\]]yin no zhe na/_ma yin te mthong ba'i phyir ro/_/bdag nyid kyi goms pa med par ni khyad par de mthong ba med do/_/des na rang gi goms pa nyid rjes su dpag go/_/sems 'byung ba chen po'i rnam par 'gyur ba tha dad pa med pa yin yang 'jig rten snga ma dang phyi ma'i 'byung ba chen po rjes su dpag
[\[80a.3\]]pa nyid do/_/tha mi dad pa'i ni 'thad pa yang ma yin te/_'di ltar/_ji ltar sems la byas pa yin/_/thos sogs 'du byed sems la ni/_/dus gsal tha dad med pa'i phyir/_/de ltar lus la'ang yon tan 'gyur/_/rang gis myong ba sngon du song ba can gyi thos pa la sogs pa'i 'du byed
[\[80a.4\]]gnyid log pa la sogs pa'i gnas skabs su mi gsal ba sad pa ni gnas skabs kyi dus kyis gsal ba de bzhin du lus la yang mngon par gsal bar 'gyur zhing sems ci lta ba bzhin du rtogs par 'gyur te/_tha dad pa med pa'i phyir ro/_/ji ltar lus kyi yon tan nag po la sogs pa
[\[80a.5\]]gzhan gyis dmigs pa de bzhin du sems kyi yon tan bzo ba la sogs pa yang dmigs par ci ste mi 'gyur/_gang zhig dmigs pa'i rang bzhin gyi nang du 'dus pa de ni gzhan du 'gyur ba ma yin no/_/nang gi reg bya'i khyad par gyi rang bzhin yin pa'i phyir gzhan gyis dmigs pa ma
[\[80a.6\]]yin no zhe na ma yin te/_rma la sogs pa phyi rol gyi reg par bya ba yang ma dmigs pa'i phyir ro/_/rma reg pa rtsub mo'i rlung dmigs pa ni gzhan gyis dmigs pa ma yin no/_/rma nyid kyi nus pa yin no zhe na/_dmigs par byed pa'i khyad par gyis dmigs par bya ba gzhan du dmigs
[\[80a.7\]]par 'gyur ram ci/_de lta yin na 'khrul pa nyid du thal bar 'gyur ro/_/reg pa'i khyad par de ni rma nyid kyis yin no zhe na/_rlung dmigs par byed pa nyid du thal lo/_/de lta na rma can gyis tshor bar mi 'gyur ro/_/'on te reg pa de ni rlung gis brdabs pa'i rma nyid des dmigs pa yin na/_rma
[\[80b\]]
[\[80b.1\]]las reg pa gzhan la yang 'gyur ro/_/reg bzhin pa'i rang bzhin ni gzhan gyis mi dmigs so zhes mi 'thad de/_gang gi phyir/_reg pa yi ni rang bzhin gang /_/de ni reg pas reg min na/_/des gzhan rang bzhin rig pa las/_/de rig ces par ci ltar 'gyur/_/de'i rang
[\[80b.2\]]bzhin ni dbang po nyams pa med pas mi rig pa rig pa ma yin no/_/de lta yin na ni rang rig pa nyid de rang rig pa'i mtshan nyid ni de yin pa'i phyir ro/_/bde ba 'am sdug bsngal dang 'dod chags la sogs pa ni rang rig pa nyid du 'gyur ba'i phyir rnam par shes pa 'byung ba chen po las
[\[80b.3\]]gzhan yin no/_/de'i phyir rnam par shes pa lus dang lhan cig rten dang brten pa'i dngos por yang mi 'thad do/_/'o na ji ltar nga'i lag par tshor ro/_/rkang par tshor ro zhes bya bar 'gyur ro zhe na/_lag pa rnam par 'gyur ba'i dus na de 'gyur ba'i phyir de ltar 'gyur gyi gzhan du ni ma yin no/_/_
[\[80b.4\]]lag pa la sogs pa'i rnam par 'gyur ba dang lhan cig rgyu ba'i phyir de ltar tha snyad byed do/_/'di ltar/_rang rig rang bzhin tsam nyid las/_/rten dang brten pa gnas pa med/_/rang bzhin tsam la gnas pa la/_/rten dang brten la sogs rtogs min/_/rang bzhin tsam rig pa la ji ltar rten dang
[\[80b.5\]]brten pa rtogs pa srid/_gnyis rtogs na ni de ltar 'gyur ba yin gyi der yang de ltar 'gyur ba ni ma yin no/_/bag chags tsam gyis byas pa ni/_/rnam par rtog pa tsam gyi yin/_/'byung ba chen po nyid ni ma yin no/_/de'i phyir blo ni lus dang tha mi dad pa ma yin no/_/des pha ma las skyes
[\[80b.6\]]pa ma yin gyi rang gi rgyud snga ma las 'byung ba nyid do/_/'o na gal te 'byung ba chen po tsam las byung ba ma yin gyi srog chags rnams skye ba gzhan las mngal la sogs pa'i gnas su 'ongs pa yin na/_de'i phyir mi gtsang ba'i yul du 'ong ba mi rigs so/_/rtog pa dang ldan pa ni de ltar
[\[80b.7\]]'gyur bar rig pa ma yin la/_dbang phyug gis bskul ba yang mi 'dod do zhe na/_de la bshad pa ni/_bdag la chags pa dang ldan pa/_/sems can gzhan gyis bkri min par/_/bde sdug ngor thob 'dod pas na/_/dman pa'i gnas ni yongs su len/_/sdug bsngal phyin ci log blo dang /_/
[\[81a\]]
[\[81a.1\]]srid pa kun nas 'ching ba ni/_/skye dgu gang la de med pa/_/de ni skye bar mi 'gyur ro/_/'di ni bshad zin to/_/gal te rtog pa dang ldan pa yin na ni/_rang las rang gi ngo bo rtogs kyi/_thob par bya ba ni ma yin no/_/des na 'gas kyang grong la sogs pa
[\[81a.2\]]'gar yang 'jug par bya bar mi 'gyur ro/_/des na gdod ma nas zhi ba'i phyir 'khor ba nyid du mi 'gyur ro/_/'on te grong la sogs par 'gro ba rtogs pa dang mi ldan pas/_rnam pa ji zhig ltar 'gyur ba yin na/_de lta yin na mngal la sogs pa'i yul du ma yin no/_/bdag la
[\[81a.3\]]chags pas bskul ba ni dman pa yang phyin ci log pas blang byar 'gyur ba yin no/_/de 'dra ba de ni las kyi nus pa nyid yin te/_gang gi rang dbang du 'gyur ba sems can gzhan gyis bkri bar bya ba ma yin pa de ltar 'gro ba yin no/_/bde ba dang sdug bsngal thob pa dang 'dor bar 'dod pas ni
[\[81a.4\]]dman pa'i gnas kyang yongs su len pa yin te/_thos pa po smad 'tshong ma'i khang par 'jug pa bzhin no/_/'on te 'di dbang phyug gis bskul ba nyid de ma yin zhe na/_rang nyid 'khrul pas srid pa'i phyir dbang phyug rtogs pa ni legs pa ma yin no/_/dbang phyug gis bskul ba ni dmigs pa ma yin
[\[81a.5\]]no/_/dbang phyug ji ltar rtogs pa ma yin pa de ltar yang bstan zin to/_/bdag la chags pa nyid dbang phyug yin te/_de ni skul bar byed pa nyid du dmigs pa'i phyir ro/_/'on te ji ltar bran la sogs pa gzhan gyis bskul ba de bzhin du 'jig rten gzhan du yang yin no zhe na/_ma yin te/_nges
[\[81a.6\]]pa med pa'i phyir ro/_/bdag la sred pa dang ldan pa nyid bskul ba yin gyi thams cad ni ma yin la/_de yang sred pa dang ldan pa gzhan gyis bskul ba yin gyi 'dod chags dang bral ba la sogs pas ni ma yin no/_/de la bsnyen pa byas pas 'gro ba thob par byas pa'i phyir du skul byed yin no
[\[81a.7\]]zhe na/_mu stegs byed thams cad dbang phyug thal bar 'gyur ro/_/de'i phyir blo phyin ci log tu gyur pa nyid sdug bsngal ba la yang bde bar 'du shes pas mngal gyi gnas sam/_gzhan du 'jug pa yin no/_/des na phyin ci log gi blo dang sred pa dag las skye ba yin pas gang la de med
[\[81b\]]
[\[81b.1\]]pa de ni skye bar mi 'gyur ro/_/de la ni dbang phyug gis skye ba sbyin par mi nus so/_/dbang phyug smra bas kyang /_de ltar khas mi len te/_gal te gang la nad med pa'i sgrub par byed pa'i las med pa de la ni sman pas ci yang byar med do/_/gang la nad med pa'i sgrub pa'i las nyams pa med pa de la
[\[81b.2\]]yang don med pa nyid pas mi nus pa dang mi dgos pas sman pa med do zhes bya bar 'gyur ro zhe na/_nyes pa 'di ni med de/_sman ni don med pa nyid dang /_/'gar yang nus med de bzhin ci/_/de nyid dbang phyug la 'dod dam/_/de ltar na de dbang phyug min/_/dbang phyug gis 'ga' zhig ni 'khor
[\[81b.3\]]bar bskul la/_'ga' zhig ni ma yin no zhes dbang phyug smra bas/_khas blangs pa ma yin no/_/'on te bsnyen pa yang 'gro ba thob pa nye bar mkho ba yin no zhe na/_de ltar yin na sbyin pa po bsnyen pas yang yin no/_/de ni mu stegs byed thams cad yin pa'i phyir dbang phyug dang dbang phyug ma
[\[81b.4\]]yin pa dag la rnam par dbye ba ci zhig yod/_de'i phyir ma rig pa dang sred pa nyid skye ba la nus pa nyid yod pa yin gyi dbang phyug ni ma yin no/_/gal te 'o na skye ba gzhan la ltos nas 'gro ba dang 'ong ba yin la/_de'i phyir de dag dmigs par 'gyur ro/_/de ltar ni dmigs pa ma yin pa'i
[\[81b.5\]]phyir ro/_/de dag ni med pa nyid do zhe na/_bshad pa/_gal te 'gro 'ong ma mthong na/_/dbang po mi gsal phyir mi mthong /_/dper na mig mi gsal ba yis/_/du ba chung ngu mi mthong bzhin/_/gal te 'gro ba dang 'ong ba dag ma mthong ba de lta na yang de dag med pa ni ma yin no/_/dbang po
[\[81b.6\]]rnams mi gsal ba las kyang mi mthong ste/_med pa 'ba' zhig las ni ma yin no/_/med pa nyid mi mthong ba ni ma yin te/_mig mi gsal bas du ba phra ba rtogs pa'i yul du 'gyur ba ma yin mod kyi de lta na yod pa nyid do/_/srid pa bar ma do yi lus/_/shin tu dang phyir dmigs ma yin/_/
[\[81b.7\]]'byung ba'am ni 'jug pa yang /_/ma mthong ba las med pa'ang min/_/srid pa bar mdo'i lus ni las kyi nus pa las shin tu dang ba nyid du skyes pas rnal 'byor tsam gyis rtogs par bya ba yin no/_/rmi lam gyi lus gzhan du dmigs pa ma yin te/_de tsam gyis de med pa ma yin no/_/rmi
[\[82a\]]
[\[82a.1\]]lam gyi lus ni phyin ci log yin no zhe na/_ma yin te don bya ba byed pa'i phyir ro zhes bstan zin pa'i phyir ro/_/de nyid kyi phyir/_lus can yin yang pra ba'i phyir/_/'ga' zhig la lar thogs med de/_/chu bzhin gser la dngul chu bzhin/_/ma yin ma mthong
[\[82a.2\]]phyir med pa/_/lus can ma yin pa'i phyir rmi lam gyi lus bzhin du thogs pa med pa yin no/_/lus can nyid yin yang 'ga' zhig la lar thogs pa med pa yin te/_bum pa la sogs par chu bzhin dang /_shel la sogs pa la 'od bzhin dang /_gser dang dngul chu bzhin no/_/yang
[\[82a.3\]]na chu bzhin dang gser la dngul chu bzhin du yod pa nyid ma mthong ba ni ma yin te/_'on kyang mthong ba'i phyir srid pa bar ma do'i lus ni med pa nyid kyang yin no/_/'di ltar/_'bru yi rgyun dang chos mthun phyir/_/srid pa rgyun mi 'chad par 'byung /_/bar du yongs su brtags pa na/_/'dir ni
[\[82a.4\]]skye dang 'chi ba yi/_/bar du 'byung ba gang yin pa/_/de ltar 'dir ni ma yin te/_/yul dang dus dag gi chod pa'i skye ba'i phyir ro/_/'di ltar 'ga' zhig ni grong du 'gro ba la sogs pas rgyun ma chad par ka n+ya kub dza la sogs par 'gro bar dmigs pa la 'ga' zhig ni 'di na 'dug pa nyid dus
[\[82a.5\]]gcig gi tshe kho nar bdag nyid yul gzhan na gnas par rmi lam du dmigs pa yin no/_/de bzhin du 'gro ba'i yul du yang yin pas khyad par med do/_/rmi lam mi bden zhes te bsgrub par bya ba gzhan yang mi bden par ni mi 'gyur te/_thams cad kyis mtshungs pa'i dpe ni ma mthong ngo /_/
[\[82a.6\]]skye ba gzhan ni bag chags brtan pa'i phyir bden par 'gyur gyi rmi lam ni ma yin te/_de med pa'i phyir ro/_/gal te snang ba gzhan thob pas/_/rmi lam mi bden nyid yin na/_/des na skye ba gzhan pa yang /_/bden min zhes ni mi 'dod dam/_/gal te sad pa'i shes pa'i mtshan nyid
[\[82a.7\]]snang ba gzhan 'byung ba'i phyir/_rmi lam gyi rtogs pa mi bden pa nyid yin na/_sad pa'i rtogs pa mi bden pa nyid de/_bzlog pa'i rmi lam gyi shes pa snang ba gzhan gyi mtshan nyid skye ba'i phyir ro/_/bzlog pa nyid du ni khyad par yo da pa ma yin no/_/'on te rmi lam gyi bum pa la sogs pa ni/_de'i
[\[82b\]]
[\[82b.1\]]phyir rgyu med par glo bur nyid du dmigs pa yin pa des na khyad par yod do zhe na/_sad pa'i bum pa la sogs kyang /_/glo bur nyid du dmigs pa yin/_/rmi lam du yang shing rta sogs/_/tshogs pa las ni 'byung bar mthong /_/sad pa'i gnas skabs su yang rnal 'byor pas sprul pa dang /_
[\[82b.2\]]ri la sogs pa'i rgyu ba dag ni glo bur du dmigs pa'i spyod yul du 'gyur ba yin no/_/de dag ni sngar yod pa nyid dmigs pa yin la/_de la rgyu ba'i khyad par ni tshogs pa yin no zhe na/_de ni mi bden te/_rmi lam la yang sngar yod nyid/_/gang gi zlog par byed pa yin/_/gzhan gyis mi
[\[82b.3\]]dmigs phyir zhe na/_/ri la sogs la'ang de mtshungs so/_/gal te ri la sogs pa sngar yod pa nyid sad pas 'ga' zhig tu dmigs pa yin na/_rmi lam du gnas pas kyang de ltar yin par ji ste khas mi len sad pa gzhan gyis de dag ma dmigs pa'i phyir med pa yin no zhe na/_sad par
[\[82b.4\]]dmigs pa rnams kyang rmi lam gyi rtogs pas mi dmigs so/_/ji ltar rgyu ba'i tshogs pa las de dag dmigs pa de bzhin du rmi lam gyi gnas skabs gzhan yod pas bum pa la sogs pa glo bur yin no/_/sad pa'i gnas skabs zhes bya ba yang ci ltar 'dod/_sad par rtogs pa skye ba'i phyir ro
[\[82b.5\]]zhe na/_rmi lam du yang sad pa'i blo/_/'ga' la yod pa min nam ci/_/mig 'byed la sogs bya ba kun/_/de yang yod phyir mtshungs pa nyid/_/'di ltar bdag sad do zhe'am/_nga ni gnyid ma log go snyam pa'i rtogs pa dang 'gro ba la sogs pa ni rmi lam ngan yang yod pa nyid do/_/des na de
[\[82b.6\]]yang ji ltar gnyid log pa yin/_mi bden pa'i phyir ro zhe na/_sad par 'dod pa'i gnas skabs su yang de ltar thal bar 'gyur te/_phan tshun dmigs pa ma yin par ni gnyi ga la yang mtshungs pa'i phyir ro/_/'on te 'di ni mi bden no zhes rtogs pa'i phyir rmi lam mi bden pa nyid do zhe na/_sad
[\[82b.7\]]pa'i rtogs pa la yang de mtshungs pa'i phyir mi bden par 'gyur ro/_/de ltar rtogs pa nyid kyis de nyid bden pa ni ma yin te de'i mtshan nyid kyis kyang de nyid du 'gyur ba'i phyir ro/_/gzhan yang mi bden no snyam pa'i rtogs pa yang ci la dmigs pa yin/_bden las gzhan nam ci ste na/_/bden med
[\[83a\]]
[\[83a.1\]]de 'dir dgag pa yin/_/de yi rang bzhin dmigs pa'i phyir/_/gnyi ga shin tu 'thad pa dka'/_/de'i rang bzhin du dmigs pa nyid ni/_de las gzhan no zhes 'thad pa ma yin la/_de ma yin pa zhes bya bar yang mi 'thad de/_de las gzhan nyid ni/_de
[\[83a.2\]]las gzhan pa'i rang bzhin nyid kyis yin te/_de lta ma yin na de yang de las gzhan du 'gyur ro/_/dmigs bzhin pa nyid ni med pa yang ma yin te/_thams cad de ltar thal bar 'gyur ba'i phyir ro/_/'on te rtogs pa 'di ni skyes pa yin no zhe na/_skyes mod kyi 'di la dmigs pa
[\[83a.3\]]med pa'i phyir ro don med pa nyid de/_'di las don rnam par gnas pa ma yin no/_/gal te rmi lam du dmigs pa bum pa la sogs pa med pa nyid do snyam pa'i rtogs pa 'di ni brten pa dang mi slu ba can ma yin nam/_de ji ltar 'di dogs pa med pa yin/_'di ltar/_bkrus ma thag tu
[\[83a.4\]]gnyid sad pa/_/mod la 'khrus ma byas par snang /_/des na de ltar nyid du ni/_/mi slu ba na slu med 'dod/_/de ni ma yin te/_'di ltar/_rmi lam mthong ba chags pa yi/_/gnas skabs mod la ldog pa yin/_/de la slu med rmi lam dang /_/slar yang de ni mthong phyir ro/_/rmi lam cig
[\[83a.5\]]shos rnam gzhag 'di/_/der yang grub pa yod ma yin/_/bsgrub bya yin phyir bslu ba las/_/grub na phan tshun brten pa yin/_/gzhan yang /_'di ni med ces shes pa ni/_/gzhan gyis rtogs par 'gyur ma yin/_/'di ni thun mong ma yin pa'i/_/mtshan nyid rtogs pa tsam du zad/_/
[\[83a.6\]]rtogs pa 'di dag ni de lta bur gyur pa thog ma med pa'i bag chags las byung ba'i phyir tha snyad pa rnams la skye ba yin no/_/khyad par gang gis she na/_de la sems gtad pas sad pa'i bdag nyid du mngon par rlom pa can gyi dmigs pa'i ngo bor sad par mngon par rlom pa yang /_bag chags kyi
[\[83a.7\]]stobs nyid las nyal ba'i lus 'dor ba las so/_/'di yang tha dad pa 'ba' zhig tu zad de/_don dam par ni sad pa zhes bya ba yod pa ma yin te/_rmi lam du yang de ltar rtogs pa'i phyir ro/_/'on te rmi lam gyi shes pas sad pa dmigs pa dag la med do zhes rtog pa ma yin no zhe na/_'di ni ma
[\[83b\]]
[\[83b.1\]]nges pa nyid de/_rjes su grub par de dag rnams/_/de yin med par rtogs pa yin/_/de dag 'gro ba la sogs kyi/_/gegs min de la grub pa nyid/_/'gro ba la sogs pa gegs med par grub pa nyid kyis bya ba'i sgo nas/_gtso bo'i med pa nyid rtogs pas rnam par rtog pas
[\[83b.2\]]bsgrub par bya ba gzhan gyis ci zhig bya/_rnam par rtog pa ni bden pa la yang mi bden pa nyid du rtogs par byed do/_/de lta ma yin na phan tshun 'gal ba rnam par rtog par mi 'gyur ro/_/de'i phyir mod la 'jig pa'i phyir dang /_sad pa'i gnas skabs na rjes su 'gro ba med pa'i phyir rmi lam
[\[83b.3\]]du mthong ba dag pa la mi bden par mngon pa'i rlom pa yin gyi/_de tsam gyis de bden par 'gyur ba yang ma yin no/_/de'i phyir rmi lam gyi yul la 'gro ba dang 'ong ba gzhan gyis ma mthong ba de lta na yang de dag yod pa nyid pas de ma mthong ba ni ma nges pa nyid do/_/des na 'gro 'ong med par
[\[83b.4\]]nges par mi nus so/_/yang na ni med pa nyid ces bstan pa yin no/_/gzhan yang gal te/_rig pa lus las tha mi dad pa dang lus kyang rdul phra rab 'dus pa tsam yin na de'i tshe rdul phra rab mtha' dag so sor rig par thal bar 'gyur ro/_/'on te/_yan lag can rags pa gcig nyid de ltar
[\[83b.5\]]dmigs pa yin na/_de lta na yang de rdul phra rab dag la gnas pa'i phyir/_rdul phra rab la reg pas rdul phra rab dmigs par 'gyur ro/_/'on te de dag las reg pa skye ba yin gyi de dag la gnas pa ni ma yin na/_de lta yin na de dag las zhes gang las rtogs/_rang rig pa ni gzhan rig
[\[83b.6\]]pa ma yin no/_/'on te gzhan rig pa nyid yin gyi/_rang rig pa ni ma yin na/_'o na ji ltar bde ba rig_/gzhan du 'gyur ba nyid de ltar rig pa'i phyir ro zhe na/_de ni ma yin te/_gzhan du 'gyur ba rig na ni/_/rig pa gzhan gang yin par 'gyur/_/gang la rig pa zhes gnas pa/_/de
[\[83b.7\]]nyid rig pa nyid yin no/_/gzhan du 'gyur ba/_bde ba la sogs pa dang /_sngon po la sogs pa nyid rig pa yin pa'i phyir/_gzhan ci zhig yod na gang zhig rig par byed pa yin/_lus nyid do zhe na/_ma yin te/_bde dang sngo sogs ma gtogs pa/_/lus kyang gang zhig yin par 'dod/_/
[\[84a\]]
[\[84a.1\]]de ni dmigs bya nyid yin pas/_/gang phyir dmigs byed nyid ma yin/_/mig sogs de lta nyid yin na/_/bong rwa cis na de lta min/_/de nus dngos na ma rtogs par/_/de ni ci lta de ltar 'gyur/_/mig la sogs pa bong bu'i rwa bzhin dmigs pa med pa ni
[\[84a.2\]]dmigs pa yod pa'i dmigs par byed pa ma yin no/_/mig la sogs pa ni nus pa'i rang bzhin yin te/_des na med pa'i rwa bzhin ni ma yin no zhe na/_nus pa yang ma dmigs par yod do zhes gang las yin/_'bras bu'i sgo nas de dmigs pa yin no zhe na/_de dag gi 'bras bu gang
[\[84a.3\]]yin/_bde ba la sogs pa dang gzugs la sogs pa dmigs pa'o/_/de yang nus pa nyid yin pa'i phyir ma dmigs pa nyid ma yin nam/_lhag mar 'gyur ba gzugs la sogs pa de dag nyid yin par 'gyur na/_de dag ni rnam par shes pa'i nus pa'i 'bras bu ma yin no/_/mig
[\[84a.4\]]la sogs pa 'bras bu nyid yin na ni sngar med par thal bar 'gyur ro/_/dmigs pa'i gnas skabs 'bras bu yin no zhe na/_rdul phra rab so sor dmigs par thal lo/_/khyad par med par ni gnas skabs tha dad par yang mi 'gyur ro/_/khyad par yod na ni rang nyid rig par thal lo/_/nus
[\[84a.5\]]pa dang lhan cig skyes pa nyid khyad par yin no zhe na/_de ni mi rigs te/_'di ltar/_lhan cig nyid na nus dpog cing /_/rjes dpag las kyang der 'dod pas/_/phan tshun brten pa'i nyes pa ni/_/ci ltar spong bar 'gyur ba yin/_/dmigs pa nyid ni gzugs la sogs pa dag gi khyad
[\[84a.6\]]par yin no/_/gal te dmigs pa de nus pa dang lhan cig pa nyid yin na ci ltar nus pa ma grub par lhan cig pa nyid grub/_de ma grub na ci ltar nus pa rjes su dpag_/de'i phyir rnam par shes pa ni gzugs la sogs pa dang bde ba la sogs pa tsam rang rig pa nyid yin te/_rnam par shes
[\[84a.7\]]pa bde ba la sogs pa zhes gzhi mthun par rtogs pa skye ba'i phyir ro/_/gzhi mthun pa ni gtso bo dang /_brtags pa'i dbye ba las gzhan med/_/skyes bu dbyug pa de bzhin du/_/skyes bu sems pa zhes bya bzhin/_/gal te gtso bo ma yin na/_/'khri'u 'bod do/_/skyes bu dbyig pa'o zhes
[\[84b\]]
[\[84b.1\]]bya ba de ltar 'gyur na/_de ni 'dir rab tu ma grub pa nyid de/_gzugs la sogs pa'i rang bzhin las tha dad pa'i rnam par shes pa dmigs pa med pa'i phyir ro/_/dpe 'di nyid kyis rjes su dpog go zhe na/_ma yin te rjes su dpag pa med pa'i phyir ro/_/grangs can pa rnams sems
[\[84b.2\]]pa skyes bu zhes gtso bo'i gzhi mthun pa khas len pa'i phyir ro/_/de'i phyir gang ji ltar rig pa de de lta bu nyid du khas blang bar bya'o/_/goms las de lta bur 'gyur ba'i/_/gzugs sogs la gnas rig pa ni/_/gzugs sogs gzhan dang gzhan dag tu/_/'pho ba nyid du yod par
[\[84b.3\]]'gyur/_/rnam par shes pa dmigs pa ma gtogs pa gzhan dang 'dre ba ni ma yin no/_/des na bde ba dang 'dres par byas pa ni/_/gzugs la sogs pa dang 'dres par 'gyur ro/_/gzugs la sogs pa dang 'dres par 'gyur ba ni goms pa las rtags kyi rnam pa thams cad bzung bas de'i rnam pa
[\[84b.4\]]mtha' dag rtogs na gzhan gyi bde ba la sogs pa dang 'dre bar 'gyur ba yin no/_/'o na ji ltar gzugs la sogs pa dang gzhan gyi bde ba la sogs pa dag logs shig tu gnas pa dag tu dmigs she na/_de ni ma yin te/_rang gi ngo bor rig pa la/_/logs gnas mi gnas yod min te/_/'di
[\[84b.5\]]ni rten la ltos pa'i tha snyad 'ba' zhig yin par zad/_rang gi ngo bo rig pa las ma gtogs pa bde ba la sogs pa dang gzugs la sogs pa'i rig pa rnam pa gzhan ni yod pa ma yin no/_/des na 'dis ni logs shig na gnas pa 'am gzhan yin no zhes bya ba'i rnam par dbye ba 'di ga la yod de/_
[\[84b.6\]]lus kyi rten la ltos nas 'di ni logs shig pa'am gzhan yin no zhes tha snyad pa'i rnam par dbye ba 'ba' zhig tu zad do/_/gal te ltos pa med par ni/_/de yi rang bzhin rig min no/_/de yi rang bzhin rig pa la/_/ltos pa gzhan ni yod min na/_/de brten de phyir don dam du/_/rnam
[\[84b.7\]]par dbye ba yod ma yin/_/dbye ni kun rdzob 'ba' zhig ste/_/kun rdzob dpyad bzod nyid ma yin/_/'di nyid ni kun rdzob ces brjod de/_/rnam par dpyad na mi gnas pa gang yin pa'o/_/de lta ma yin na don dam pa nyid du 'gyur ro/_/de'i phyir ji ltar gzugs la sogs pa dang /_gzhan gyi
[\[85a\]]
[\[85a.1\]]nus pa la sogs pa rnam par shes pa de'i bdag nyid kyis 'pho ba de bzhin du gzhan gyi khu khrag gis lus la yang yin no/_/de'i phyir/_gang la rnam par shes pa'i rten bya ba dang bcas par 'gyur ba zhes bya bar nus pa zhes bya ba rnam par shes pa'i rang bzhin gzhan ni
[\[85a.2\]]yod pa ma yin te/_'on kyang de lta bur gyur pa de nyid rang rig pa ni/_rnam par shes pa yin no/_/'o na ji ltar de'i bdag nyid kyis 'phos pa'i rnam par shes pa'i bdag nyid yin na/_ka ba la sogs pa mi g.yo/_rang gi lus bzhin du de yang g.yo bar 'gyur ro zhe na/_de yang ma yin te/_de
[\[85a.3\]]bdag skyes pa tsam gyis ni/_/g.yo bar 'gyur ba ma yin te/_/reg pa'i rnam shes khyad par can/_/rang bzhin skyes na de 'gyur ro/_/gang gi tshe reg pa'i rnam par shes pa rtsol ba'i rnam par shes pa'i rang bzhin skyes na de'i tshe lus la sogs pa g.yo bar 'gyur gyi gzhan du ni ma yin no/_/
[\[85a.4\]]de'i phyir rnam par shes pa ni gzugs la sogs pa'i rang bzhin nyid do/_/des na rdul phra rab so sor rig par thal bar 'gyur ro/_/khyed la yang ci'i phyir de ltar mi 'gyur zhe na/_de'i rnam pa can gyi rnam par shes pa gzhan skye ba'i phyir ro/_/kho bo cag gi yan lag can rnam par
[\[85a.5\]]shes pa'i rang bzhin yin gyi/_rdul phra rab dag ni ma yin no zhe na/_de yang ma yin te/_rdul phra rab dag kyang de'i rang bzhin du 'gyur ba'i phyir ro/_/rdul phra rab dag ni tha dad par 'gyur ba nyid do zhe na/_'o na ni med pa nyid du 'gyur ro/_/'di ltar/_phra rab rdul rnams lus kyi ni/_/ngo
[\[85a.6\]]bo nyid du rnam par gnas/_/lus ni phra rab rdul rnams kyi/_/ngo bo nyid du rnam par gnas/_/'on te lus kyi rdul phra rab dag rnam par shes pa'i rang bzhin ma yin te/_de lta yin na/_rdul phra rab dag ni lus kyi ngo bo nyid du mi 'gyur ro/_/rig par bya ba nyid ma yin pas yul gyi ngo bo yang ma
[\[85a.7\]]yin pa'i phyir/_rdul phra rab dag ni med pa nyid du 'gyur ro/_/de'i phyir yan lag can 'ba' zhig tu 'gyur ro/_/de yang ma yin te/_lag sogs g.yo na thams cad dag_/g.yo bar 'gyur phyir 'gal ba can/_/las ni gcig la mi rung phyir/_/gzhan du tha dad grub par 'gyur/_/
[\[85b\]]
[\[85b.1\]]gcig bsgribs na ni thams cad dag_/bsgribs par 'gyur ba'am ma bsgribs na/_/mthong 'gyur gcig tshon gyis bsgyur na/_/bsgyur ba'am ma bsgyur rtogs par 'gyur/_/yan lag can gyi rang bzhin gyi rdzas zhes bya ba ni bya ba can yon tan can ldan pa la sogs pa'i rgyu yin no/_/de
[\[85b.2\]]la gal te bya ba yod na de'i tshe de'i du ba can gyi rgyu yin pa'i phyir thams cad g.yo ba can nyid du 'gyur ro/_/yan lag can ni g.yo ba dang /_mi g.yo ba sna tshogs pa'i rang bzhin yin no zhe na/_lha sbyin dang mchod sbyin la sogs pa'i gzugs g.yo ba la sogs pa'i rang bzhin yan
[\[85b.3\]]lag can gcig yin par 'gyur ro/_/'on te gcig nyid dang g.yo ba dang mi g.yo ba nyid du mthong ba'i phyir 'gal ba ci yod ce na/_gcig ces bya ba 'di ci yin/_gal te snang ba tha dad pa ma yin na/_de ni med do/_/'on te 'bras bu gcig pa nyid yin na/_gal te 'bras bu
[\[85b.4\]]gcig nyid yin mod/_rgyu yang gcig yin no zhes bya ba ga las/_yan lag can bsgribs na thams cad bsgribs par 'gyur te/_ldan pa khyad par med pa'i phyir ro/_/yan lag bsgribs pa yin na yan lag can bsgribs pa ma yin pas thams cad mthong bar 'gyur ro/_/yan
[\[85b.5\]]lag gi sgo nas bsgribs na/_cung zad mi mtho 'ba' ma ril bar mthong bar 'gyur ro/_/gcig yin yang ril ba lta bar mi nus pa'i phyir ro zhe na/_mthong ba dang ma mthong ba dag ci ltar gcig nyid yin/_tshon gyis bsgyur ba la yang thal ba 'di nyid yin no/_/de'i phyir tshogs pa gcig
[\[85b.6\]]yod min/_/du ma nyid na snga ma bzhin/_/khyad med phyir dang phra rab phyir/_rtogs min zhe na khyad med par/_/ma grub khyad par can rnams ni/_/dbang yul de phyir phra rab min/_/gal te lus du ma yin no zhe na/_du ma nyid yin na yang snga ma bzhin du skyon yod de/_rdul phra rab so sor
[\[85b.7\]]rang rig par thal lo/_/khyad par med pa'i phyir mi rtogs so zhe na/_de ni ma yin te/_khyad par med pa nyid du ma grub bo/_/rig pa ni gnas skabs na dmigs pa yin pa'i phyir ro/_/des na khyad par med pa mi dmigs pa nyid ma yin no/_/de nyid kyi phyir rang nyid rig pa'i
[\[86a\]]
[\[86a.1\]]gnas skabs na phra rab nyid kyang gegs byed pa ma yin pa'i phyir yod kyang med pa dang khyad par med pas rdul phran ma yin no/_/khyed cag gi yang ji ltar yul dmigs she na/_rang rig pa'i rang bzhin gyis yul dmigs pa ni ma yin gyi 'on kyang de rnam pa can gyi
[\[86a.2\]]rnam par shes pa dmigs pa nyid yul dmigs pa nyid yin no/_/ji ltar rdul phra rab kyi rnam pa med ce na/_'di ni 'og nas bstan par bya'o/_/gal te rdul phra rab tsam yin na ji ltar bsgribs pa dang thogs pa la sogs pa yin zhe na/_'dis ni sgrib byed la sogs pa/_/med pa dag kyang
[\[86a.3\]]bsal ba yin/_/dngul chu gser sogs dang 'dres pa'am/_/rdo tshan la sogs ji ltar snang /_/dbang sogs so sor nus med kyi/_/rtogs pa dag ni ji ltar yin/_/ldan las she na 'dir thal mtshungs/_/gal te gser dang dngul chu yi/_/ldan pa snang ba yin zhe na/_/rten mthong
[\[86a.4\]]med par ga la rtogs/_/ro gzugs la sogs ldan par 'gal/_/gal te nye bar brtags pa las/_/'dod na blo tha dad par 'gyur/_/ji ltar phreng ring zhes byar 'gyur/_/de ldan rang gi ngo bo dang /_/brjod pa dag las tha dad pa/_/grangs ldan las la sogs pa yi/_/ngo bo'ang
[\[86a.5\]]blo la mi snang ngo /_/rdul phra rab rnams 'byar ba med pa'i phyir ji ltar sgrib par byed pa yin zhes bya ba ni 'thad pa ma yin te/_gang gis de med pas rdul phra rab rnams la de mi 'gyur ba yan lag can dang 'brel ba'i sgrib pa ni gar yang dmigs pa med do/_/de bzhin du thogs pa la sogs
[\[86a.6\]]pa yang ngo /_/'on te 'di skad brjod de/_gser dang bcas phyir rdul phran ni/_/tshogs pa snam bu la sogs pa'am/_/chu dang nyi ma la sogs pa'i/_/skabs su de ni ji ltar 'gyur/_/phan tshun nang du 'jug pa la gegs med pa'i rdul phra rab rnams nyid 'ba' zhig yan lag ldan pa med
[\[86a.7\]]par ji ltar sgrib par byed pa la brten zhe na/_'dir bshad pa reg pa med par ji ltar yan lag can skyed par byed/_reg pa yang phyogs gcig gi ni ma yin te/_de med pa'i phyir ro/_/bdag nyid thams cad kyis kyang ma yin te/_gong du rdul phra rab tsam du 'gyur ba'i phyir ro/_/ldan pa'i
[\[86b\]]
[\[86b.1\]]don gzhan skyed pas so zhe na/_ma yin te/_ldan pa de nyid bar dang bcas pa dag gis ci ltar skyed par byed ces thal ba mtshungs so/_/reg na gong bu rdul phra rab tsam du thal bar 'gyur ba'i phyir ro/_/gal te reg pa yin na ldan pa gzhan nam de bzhin du yan lag can gyis ci zhig bya/_'on te bar
[\[86b.2\]]dang bcas pa nyid ldan pa dang /_yan lag can skyed par byed na/_de lta yin na sgrib pa la sogs pa'i 'bras bu yang ci ste skyed par mi byed/_gang la brdegs kyang so sor ni/_/'gyes par mi 'gyur ba de ni/_/reg pa med kyang phra rab kyi/_/rdul rnams tshogs pa 'ba' zhig yin/_/
[\[86b.3\]]skra dang sbrang ma sha la sogs pa yul bar dang bcas par gnas pa yin yang lings po gcig gi rnam pa can gyi shes pa skyed par byed pa de bzhin du/_'bras bu gzhan yang ci ste skyed par mi byed/_der gnod par byed pa mthong ba'i phyir de lta ma yin no zhe na/_'di yang gal te rnal 'byor pa yod na dbang
[\[86b.4\]]po las 'das pa'i don mthong ba rnal 'byor pa'i shes pa gnod par byed pa yod par 'gyur ro/_/dper na bu ga dang bcas pa'i snod steng bkag na chu mi 'dzag pa bzhin du rdul phra rab 'dus pa yang yin no/_/yang na/_dngul chu gser dang ldan pa 'am/_/rdo tshan la sogs pa dag_/yan lag
[\[86b.5\]]can med par sgrib pa dang thogs pa la sogs pa'am/_so sor gyes pa la sogs pa 'bras bu gzhan byed par ji ltar nus/_de ni khyad par can gyi 'dus pa'i mtshan nyid kyi rgyu khyad par can las skyes pa yin te/_rgyu dang 'bras bu'i dngos po ni bsam gyis mi khyab bo/_/'di ltar gzugs
[\[86b.6\]]la sogs pa so sor rnam par shes pa skyed par mi nus pa de lta na yang /_tshogs pa'i gnas skabs na skyed par byed do/_/ldan pa las yin no zhe na/_ldan pa yang 'bras bu nyid ma yin nam/_de nyid ji ltar skyed par byed/_ldan pa ni snang ba yang ma yin te/_rten ma mthong bar rtogs
[\[86b.7\]]pa med pa'i phyir ro/_/rten mthong ba med par yang rtogs na ni/_dbang po dang don phrad pa las mngon sum du skye'o zhes bya ba ni gzhung lugs yin no/_/phrad pa yang ldan pa nyid do/_/de'i tshe ldan pa'i rgyu yin pa'i phyir/_ldan pa dang rnam par dbye ba'i rgyu ma yin pa ni yon tan yin no zhes bya ba
[\[87a\]]
[\[87a.1\]]yon tan gyi mtshan nyid nyams par 'gyur ro/_/'on te 'byor ba dang 'phrod pas 'dus pa'i phyir rtogs par bya ba yin no zhe na/_de lta na ni 'o na rdul phra rab la ldan pa yod par rdul phra rab rtogs par 'gyur ba'i phyir/_yan lag can brtags pa don med do/_/ldan
[\[87a.2\]]pa thams cad kyang mthong bar 'gyur te/_des na rgyang ring po nas mi 'dzin par mi 'gyur ro/_/der ni dbang po'i ldan pa nyid med do zhe na/_rags pa rnams kyang mi rtogs par 'gyur ro/_/'on te ldan pa las skyes pa'i ldan pa yang 'dod pa yin no/_/ldan pa dang rnam par dbye ba'i rgyu ma yin pa
[\[87a.3\]]zhes bya ba ni 'du ba can gyi rgyu bkag pa yin no zhe na/_ma yin te/_'du ba ni 'di la'o snyam pa'i blo'i rgyu yin pa'i phyir ro/_/ldan pa yang gal te brtags na gor ma chag par 'di la'o snyam pa'i blo skyed par byed do/_/des na phrad pa 'du ba can gyi rgyu yang 'thob bo/_/gzhan yang /_gal te
[\[87a.4\]]'byor pa dang 'du ba/_/'dzin pa'i rgyu ni yin 'gyur na/_/rdul phran rnams la ldan yod pas/_/rdzas ni 'dzin par 'gyur ba yin/_/gal te 'byor pa dang 'du ba yang 'dzin pa'i rgyu yin na/_de'i tshe 'bras bu'i rdzas kyi ldan pa don med do/_/rdul phra rab kyi ldan pa nyid kyis 'bras bu'i rdzas
[\[87a.5\]]mthong ba'i phyir ro zhe na/_'on te 'bras bu'i rdzas srid pas/_rdul phra rab kyi ldan pa brtag par bya ba ma yin na/_rdul phra rab kyi ldan pa nyid las bum pa la sogs pa mthong bas yan lag can rtog pa don med pa'i phyir nyes pa de nyid yin no/_/'on te yan lag can yod na rdul phra rab kyi
[\[87a.6\]]ldan pa rtog gi gzhan du ni ma yin no zhe na/_'di ni bzlog pa la yang mtshungs so/_/yan lag can ldan na rdul phra rab ldan pa ma yin na ni ma yin te/_/yul dang dus mtshungs pa nyid kyis rnam par dbyer med pa'i phyir ro/_/yang na rtogs pa'i yan lag can la yang ldan pa yin pas mthong
[\[87a.7\]]ba'i ldan pa la yang ldan pa yod par 'gyur ro/_/gzhan yang 'byor pa dang 'phrod pas 'du ba las mthong ba'i phyir/_gzugs dang ro la sogs pa yang dag par ldan par/_btung ba la sogs pa mthong bar mi 'gyur te/_yon tan la yon tan med pa'i phyir ro/_/de la gzugs sam
[\[87b\]]
[\[87b.1\]]ro de yan lag rnams ni ma yin no/_/nye bar brtags pa las de ltar bsnyad pa yin no zhe na/_blo tha dad par thal lo/_/zho la sogs pa yan lag rnams kyi gzugs sam ro gang yin pa de nyid don gcig la 'du ba las nye bar brtags pa yin gyi gzugs dang ro gzhan dmigs par mi 'gyur
[\[87b.2\]]ro/_/ldan pa can rnams kyi gzugs gang yin pa de nyid lta ba'i yang yin par 'gyur te/_nye bar brtags pa las der gzugs dang ro gzhan du ga la 'gyur/_'on te gzugs dang ro de dag nyid/_phrad pa las de ltar snang ba yin te/_de dag shin tu 'dres pa la ni gcig tu rtogs
[\[87b.3\]]pa'i rgyu yin pa'i phyir ro/_/ro dang gzugs gzhan du mngon pa yin no zhe na/_de lta na ni 'o na yan lag can gzhan gyis ci yang byar med de/_rdul phra rab snang ba nyid la de ltar rags pa la sogs pa'i tha snyad dang ldan pa yin no/_/gzhan yang gal te rdul phra rab nyid rags pa la sogs
[\[87b.4\]]pa'i rtogs pa ma yin na/_de'i phreng ring ngo zhes bya bar mi 'gyur ro/_/phreng zhes bya ba ni 'ga' yang yod pa ma yin te/_'di ltar/_ldan pa med phyir ldan pa min/_/de nyid phyir de rdzas ma yin/_/rigs sogs la ni ring nyid med/_/de ni rigs sogs 'dod pa'ang min/_/bkod pa yi ni khyad
[\[87b.5\]]par gyis/_/ji ltar ring sogs blor 'gyur ba/_/des na de bzhin blo des ni/_/rdul phran rnams la yin par rigs/_/dper na phreng ba la sogs pa'i ring po la sogs pa'i bkod pa nyid yin pa de bzhin du rtsod pa'i gnas yan lag can gyi yul du mngon par 'dod pa yang yin pa'i phyir yan lag can med do/_/
[\[87b.6\]]gang yang dbang po la sogs pa ni/_ldan pa las yan lag can nam gzhan la blo skyed par byed do zhes bya ba la sogs pa brjod pa de la smras pa ni/_ldan pa la sogs pa'i rang gi ngo bo ni dmigs pa med do/_/gzugs la sogs pa dang ldan pa can 'ba' zhig tu zad do/_/de la ldan pa
[\[87b.7\]]gzhan dmigs pa'i spyod yul du 'gyur ba med do/_/'byor pa yin no zhes blos bzung ba'i ji ltar de bzhin du ma yin no zhe na/_'byor pa zhes bya ba ni ldan pa can nyid kyi rtogs pa yin no/_/'byor pa'i sgra la 'dir dmigs pa gzhan ni yod pa ma yin no/_/der ni nye bar skyes gyur pa/_/ldan pa
[\[88a\]]
[\[88a.1\]]can dag 'ba' zhig ni/_/'byor pa rtogs pa'i yul yin te/_/de las 'byor gzhan yod ma yin/_/ji ltar don de mdun gnas pa/_/ldan pa de bzhin gnas sam ci/_/rjes 'gro ldog pa dag las ni/_/ldan pa la sogs rtogs pa yin/_/ldan pa can
[\[88a.2\]]las tha dad pa'i ldan pa gzhan ni snang ba med de/_'ba' zhig pa ma 'byor pa dag la ni gnas skabs de ma dmigs la/_de la ni dmigs pa des na 'di ni rjes su 'gro ba dang ldog pa dag las brtags pa 'ba' zhig tu zad do zhes bya bar yid ches so/_/mngon sum gyis de lta bur gyur pa 'di 'dra
[\[88a.3\]]bar 'gyur ro zhes rtogs pa yin no/_/des na gnas skabs de nyid ldan pa zhes logs shig tu rnam par 'jog pa yin no/_/de nyid kyi phyir/_sgra shes dngos po tha dad pa'i/_/rjes 'brang rnam rtog btags don can/_/dper na yon tan la sogs pa'am/_/zhig dang ma skyes dag la bzhin/_/sgra'i
[\[88a.4\]]shes pa mi mthun pa tsam gyis ni/_/don tha dad pa ma yin te/_'on kyang mngon sum gyi mtshan nyid kyi shes pa tha dad pa yin no/_/rnam par rtog pa tsam gyi blo ni thog ma med pa'i bag chags kyi stobs las skye ba na/_de lta de ltar bslad par 'gyur ba yin pas de las don gyi de nyid gnas par
[\[88a.5\]]'gyur ba ma yin no/_/de la ldan pa la sogs pa'i blo ni rjes su 'gro ba dang ldog pas brtags pa'i tha dad pa la brten nas 'gyur ba yin te/_/des na brtags pa nyid tha dad pa yin gyi don gyi de kho na nyid ni ma yin no/_/rnam par brtags pa'i don tha dad pa ni mu stegs byed gzhan gyi lta ba
[\[88a.6\]]las kyang skye'o/_/de las kyang don gyi de nyid rnam par gnas na thug pa med do/_/de ltar khas len na ni phan tshun rtsod par yang mi 'gyur ro/_/de'i phyir sgra dang shes pa tha dad pa ni bag chags kyi rjes su 'gro ba dang ldog pas rnam par rtog pas brtags pa'i don la 'jug pa yin no/_/rnam
[\[88a.7\]]par brtags pa de ci 'dra ba zhig ce na/_dngos po tha dad rjes 'brang ba can te dngos po rnams kyi tha dad pa ni de lta bu ma yin pa dag las ldog pa'o/_/ldog pa yang ldog pa can las gzhan ma yin te/_de'i phyir de nyid rgyun la ltos te nang gi dbye ba tha dad par snang ba yin no/_/ci ste dngos
[\[88b\]]
[\[88b.1\]]po tha dad pa med par rtogs pa tha dad pa ma mthong ngo zhe na/_/'jug pa kho na ste/_'di ni mthong ba yin no/_/dper na yon tan dag la yon tan gcig go/_/'du ba gcig go yon tan nyi shu rtsa bzhi'o zhes bya ba lta bu'o/_/de la grangs ni med de/_grangs ni rdzas la brten pa'i phyir ro/_/rten ni
[\[88b.2\]]grangs nye bar brtags pa la ma yin te/_rten tha dad kyang spyi la sogs pa gcig nyid yin no/_/zhig pa dang ma skyes pa dag la yang ji ltar gcig la sogs pa yin/_gal te 'di ltar brtags 'dod na/_/rgyu mtshan gang gis de 'dod pa/_/de nyid dngos po thams cad la de dag gi rgyur cis mi
[\[88b.3\]]'dod/_gal te zhig pa dang ma skyes pa dag la gcig nyid la sogs pa nye bar brtags pa las de ltar brjod pa dang rtogs pa yin no zhe na/_nye bar brtags pa de nyid thams cad du 'di dag gi rgyu mtshan du ci ste mi 'dod/_thog ma med pa'i rtogs pas sgro btags pa nyid rgyu mtshan yin
[\[88b.4\]]par 'gyur te/_dngos po brtags pa'i skabs yod pa ma yin no/_/gal te kun la nyer brtags min/_/tha dad khyad par gtso bo zhes/_/bya nyid ga las tha dad pa/_/med pa tha dad don med na/_/don gzhan rgyu mtshan tsam min yang /_/dkar la sogs la grangs sogs dang /_/ldan pa'i
[\[88b.5\]]sgra ni rnam grangs min/_/gal te der yang don gzhan na/_/yon tan rdzas ni khyad med 'gyur/_/don gzhan min yang ldog pa yi/_/dbye bas tha dad pa yin te/_/las rdzas min pa'i sgra bzhin no/_/gal te nye bar brtags pa zhes bya bar gtso bo'i rgyu mtshan can ma yin nam/_de ji ltar gtso
[\[88b.6\]]bo med par 'gyur/_gtso bo yang khyad par tha dad pa yin te/_dbyug pa can la sogs pa bzhin no/_/khyad par tha dad pa med pa na ni phal par grags pa yin no/_/khyed la ni snga ma snga ma'i rtogs pas byas pa'i khyad par dang ldan pas khyad par med pa'i phyir gang yang dngos med pas nye bar
[\[88b.7\]]brtags pa mi srid do zhe na/_de ni ma yin te/_tha dad pa'i khyad par gtso bo yin no zhes bya ba nyid ga las yin te/_khyad par tha dad pa med kyang rtogs pas byas pa'i khyad par tha dad pa shin tu goms pas bstan par chags par 'gyur ba ni gtso bo nyid do/_/'khrul pa med pa rtogs pa'i
[\[89a\]]
[\[89a.1\]]yul ni dngos yin la/_de las gzhan ni phal pa yin pas ma chog pa ci yod gzhan yang /_gal te khyad par tha dad pa ni dngos yin la/_gzhan du brtags par 'gyur na rnam pa 'di lta bu mtha' dag dngos ma yin par 'gyur te/_tha dad pa'i khyad par med pa'i
[\[89a.2\]]phyir ro/_/gang zhig pa dang ma skyes pa la ni khyad par can yang btags pa yin no zhes bya ba ni khyad par yin no/_/gal te khyad par gzhan med na 'o na ni thams cad du khyad par can nyid brjod par bya ba yin pas don tha dad pa med pa'i phyir rnam grangs pa nyid du 'gyur ro/_/gzhi mthun pa yang med par
[\[89a.3\]]'gyur te/_de ni 'jug pa'i rgyu mtshan tha dad pa nyid yin na 'gyur ba yin no zhe na/_de yang brjod par mi bya ba nyid yin te/_'di ltar/_'jug pa'i rgyu mtshan tha dad na/_/de yi ngo bor snang bas na/_/ci ltar don dang sgra dag ni/_/gzhi mthun par ni 'gyur ba yin/_/gzhi mthun pa 'di don dag gam sgra dag
[\[89a.4\]]gi yin grang na/_re zhig sgra dag gzhi ma yin te/_so sor nges pa'i don brjod pa'i phyir ro/_/mtshon zin pas mtshen pas gzhi mthun pa yin no zhe na/_/gcig nyid dang ni 'brel bas na/_/de ni thams cad mtshon pa nyid/_/sgra gnyis pa yi sbyor ba ni/_/med pa'i phyir na de med do/_/don rnams gzhi
[\[89a.5\]]mthun pa nyid kyang /_/'di nyid kyis ni bsal ba yin/_/'brel pa yod pa yin na yang /_/gang las ji ltar 'jal ba yin/_/gal te 'du ba'i stobs kyi don/_/tha mi dad par 'jal byed na/_/gcig nyid kyis ni de rtogs phyir/_/sgra gzhan dag ni don med 'gyur/_/gal te gzhan gyis
[\[89a.6\]]don de nyid/_/shes pa yin par 'dod na ni/_/ci ltar khyed kyis 'dod pas kyang /_/rnam grangs pa de nyid mi 'gyur/_/'on te sngon sogs 'brel pa tsam/_/sgra gcig las ni rtogs she na/_/'du ba can ni rtogs pa na/_/ma rtogs pa ni gzhan yod min/_/ci ltar sngon po mngon sum
[\[89a.7\]]gyis/_/rtogs na ut+pal rtogs 'gyur ba/_/de bzhin sgras kyang rtogs na ni/_/de bzhin sgra gzhan don med do/_/sgra ni nges pa nyid kyi don/_/yin phyir gzhan dag rtogs min na/_/khyad par can dang bral ba'i don/_/'ga' med brjod pa don med do/_/mthon mthing ut+pal la sogs
[\[89b\]]
[\[89b.1\]]dag_/sngo nyid 'ba' zhig nyid min te/_/de ltar mngon sum gyis bzung min/_/sgra 'jug gzhan du ji ltar yin/_/gal te sngo nyid ut+pal yin/_/ut+pal la tshig don med/_/gal te sngo nyid gzhan du na/_/de bzhin ut+pal tshig don med/_/de phyir rang gi bag chags kyi dbang gis
[\[89b.2\]]skyes pa'i blo nyid kyis gzhi mthun pa la sogs pa'i tha snyad tha dad pa tha dad pa ma yin pa nye bar 'jog pa yin no/_/rnam grangs la sogs par thal ba ma yin te/_'di ltar don gzhan med kyang dkar po la sogs pa dag la rnam grangs pa ma yin no zhes bshad zin to/_/der yang don gzhan
[\[89b.3\]]yin no zhe na/_de lta yin na yon tan dang rdzas dag khyad par med par 'gyur ro/_/'di ltar bya ba dang ldan pa yon tan dang ldan pa/_'phrod pa 'du ba can gyi rgyu ni rdzas yin no/_/'phrod pa 'du ba can gyi rgyu nyid ni yon tan dang ldan na 'gyur ro/_/lci ba nyid yod pas na ltung ba la sogs pa 'og tu
[\[89b.4\]]ltung ba'i phyir bya ba dang ldan pa nyid do/_/des na yon tan la yang ldan pa yod pas rdzas kyi mtshan nyid dang ldan pa ni rdzas su 'gyur bas/_yon tan dang rdzas khyad med par 'gyur ro/_/de'i phyir ldog pa'i khyad par gyis kun brtags pa brjod par bya ba tha dad pas tha dad pa ste/_sgra dang rtogs
[\[89b.5\]]pa tha dad pa yin te/_dper na las rdzas ma yin pa dang /_rdzas las ma yin pa bzhin no/_/'dir don gzhan ni don ma yin te/_de lta na yang rdzas las ma yin pa la sogs pa'i sgra rnams rnam grangs pa ni ma yin no/_/der ni log pa'i khyad par nyid rgyu mtshan yin gyi 'jug pa'i rgyu mtshan
[\[89b.6\]]tha dad pa gzhan ni med do/_/'o na ji ltar ba lang dkar po la ba lang gi dkar po nyid ces gzhi mthun pa dang /_gzhi tha dad pa'i dbye bar 'gyur zhe na/_dngos po brjod pa'i sgra rnams kyis/_/grangs sogs de dang ldan pa las/_/tha dad bzhin du bstan gang de'ang /_/chos bzhin khyad par
[\[89b.7\]]byed pa yin/_/de tsam shes par 'dod pa la/_/gzhan kun 'phangs pa med par ni/_/la lar sor mo'i ldan pa zhes/_/tha dad chos bzhin sgra rjod byed/_/don gcig brjod kyang thams cad ni/_/'phen phyir sor mo ldan 'gyur zhes/_/chos can brjod par grags yin te/_/de ltar
[\[90a\]]
[\[90a.1\]]brdar ni byas pa yin/_/ji ltar brtags pa'i brjod bya tha dad pas rnam grangs pa ma yin par bstan pa de bzhin du/_brjod par bya ba'i don tha mi dad kyang tha dad pa'i rnam par dbye ba ni brtags pa'i tha dad pa yod pa'i phyir te/_dper na mchi gu'i lus dang /_sgra
[\[90a.2\]]gcan gyi mgo zhes bya ba de bzhin du ba lang gi dkar po zhes bya ba yin no/_/ba lang zhes bya bas ni rnam pa gcig tu 'dzin pa can gyi don de ril brjod pa yin la/_dkar po zhes bya bas ni de'i phyogs gcig 'dzin pa gzhan dang ldan pa'i yod pa yin no/_/tha dad pa ni rjes su 'gro ba dang
[\[90a.3\]]ldog pa dag gis nges par byas pa yin te/_des na de'i yon tan dkar po de ni ba lang gi yon tan yin no zhes tha dad pa'i rnam par dbye bar 'gyur ro/_/gang gi tshe ba lang gi rnam par gzung ba med par 'brel pa can gyi khyad par dang bral ba'i dkar po nyid 'ba' zhig dmigs pa de'i tshe/_dkar po nyid 'di
[\[90a.4\]]gang gi yin zhes 'dri ba de'i tshe ni/_ba lang dag gi zhes sngar mthong ba las nges pa'i ba lang gi rang bzhin nyid ston te/_'di de'i bdag nyid kyi 'brel pa nyid brjod par 'dod pa yin no/_/tha dad pa ni sngar 'ba' zhig nges pa'i phyir ro/_/gang gi tshe gal te mthong ba dman pa rnams khyad par mtshon pa
[\[90a.5\]]la mi gsal ba nyid yin pa de lta na ni yang 'di 'ba' zhig tu gyur pa ni mi srid de/_ba lang dkar po'am gzhan du 'gyur ba yin snyam pas dkar po 'di'i gang yin ba lang ngam 'on te gzhan zhes 'dri ba de'i tshe ni lan du gzhi mthun pa nyid kyis ba lang ngo zhes so/_/de nang du bsdus pa nyid kyis
[\[90a.6\]]'dri ba yin pa'i phyir ro/_/lan yang de dang rjes su mthun pa kho nar rigs so/_/de kho na'i don 'di yin te/_rjes su 'gro dang ldog pa las/_/tha dad par ni rnam nges shing /_/rgyu 'ga' zhig las khyad par nyid/_/mtshon pa yang ni med pa /mkhas pa yon tan dkar po 'di/_/rta yi
[\[90a.7\]]yin zhes lan 'debs te/_/tha dad ldan pa 'dri ba'i phyir/_/'dir ni de lta nyid du nges/_/gang tshe tshad ma'i 'jug pa la/_/ltos te tha dad med par ni/_/khyad par nang du bsdus gyur te/_/'dri po 'dri bar byed 'gyur ba/_/de tshe de dngos rig pa de/_/de 'dri nyid kyis lan 'debs te/_/
[\[90b\]]
[\[90b.1\]]gzhung lugs gzhan gyi go skabs ni/_/de la srid pa ma yin no/_/mngon sum nyid dam de gzhi can/_/rjes dpag 'jug pa la ltos nas/_/tha dad ma nges yod min la/_/des na tha dad srid ma yin/_/gang tshe rjes 'gro ldog pa dag_/thog ma med par rnam gnas pa/_/de tshe tha dad srid
[\[90b.2\]]pa'i phyir/_/tha snyad de ni de lta nyid/_/'gro ba'i rtogs pa 'di lta bu/_/'di ni thog med tha snyad yin/_/dngos po sems pa 'jig rten la/_/med phyir tha dad gnod ma yin/_/de'i phyir yan lag nyid las yan lag can ni med do zhe na/_/gal te yan lag can ni med kyi 'on kyang ro
[\[90b.3\]]la sogs pa nyid yin na/_'on te de'i tshe bum pa'i gzugs la sogs pa zhes bya bar mi 'gyur te/_gzugs la sogs pa rnams kyi gzugs so/_/bum pa'i bum pa'o zhes bya bar 'gyur ba ni ma yin no zhes gzhan gyi rgol ba'i dogs pa bsu nas/_bshad pa ni/_gzugs sogs
[\[90b.4\]]nus pa'i khyad par ni/_/spong bas de 'bras mtshungs pa yi/_/rgyu min pa ni rnam gcod la/_/bum pa'i sgra ni 'jug par 'gyur/_/des na bum pa'i gzugs so zhes/_/gzhi gcig pa can sgra ma yin/_/des na 'di ni rigs dang ni/_/tshogs pa brjod pa'i khyad par yin/_/de spyi yan
[\[90b.5\]]lag tu byas te/_/bum pa yi ni gzugs sogs zhes/_/de nus khyad par ston par byed/_/phyogs 'dis gzhan la'ang brjod par bya'o/_/gzugs la sogs pa rnams kyi nus pa'i khyad par so sor nges pa ma 'phags par/_thun mong gi chu 'dzin pa'i nus pa 'phen pa'i sgo nas de dag la bum
[\[90b.6\]]pa'i sgra 'jug pa yin no/_/des na bum pa la sogs pa'o zhes gzhi mthun pa nyid ma yin no/_/de nyid kyi phyir tshogs pa'i sgra 'di ni tshogs pa brjod par 'dod pa na yin la/_rigs kyi sgra ni so sor 'bras bu gcig pa nyid la yin te/_dper na nags zhes bya ba bzhin dang /_dper na shing
[\[90b.7\]]zhes bya ba bzhin no/_/'o na ji ltar bum pa'i gzugs la sogs pa zhes tha snyad ce na/_so sor gzugs la sogs pa'i shes pa skyed par nus pa dag ni chu 'dzin pa'i 'bras bu thun mong ba nyid do zhes bya ba'i don to/_/'on te ji ltar shing rnams kyi nags she'am/_nags rnams ni shing ngo zhes
[\[91a\]]
[\[91a.1\]]bya ba de bzhin du/_gzugs la sogs pa'i bum pa zhe'am/_bum pa la sogs pa dag ni gzugs so zhes ci'i phyir mi 'gyur zhe na/_gal te bstan bcos gzhan gyi 'du byed pa med na 'gyur ba nyid do/_/'jig rten ni phal cher de'i 'du byed pa'i rjes su
[\[91a.2\]]'brangs pa yin te/_des na mi 'gyur ba yin no/_/dngos po yang dag par rtogs pa dang ldan pa ni yid ches par 'gyur ba nyid do/_/gzugs la sogs pa nyid 'ga' zhig bum pa'i 'bras bu'i khyad par nus pa yin la/_'bras bu'i khyad par yang chu 'dzin pa yin no/_/yang na dbyibs kyi
[\[91a.3\]]khyad par gyis rnam par gnas pa ste/_dbyibs kyi khyad par gang las chu 'dzin pa'i khyad par gyi gzugs la gzugs kyi bum pa zhes brjod pa yin no/_/des na yan lag dang yan lag can gyi khyad par la ni gzhi mthun par mi 'gyur ba nyid de/_phan tshun khyab pa med pa'i phyir ro/_/gal
[\[91a.4\]]te shing dang sha pa dag la yang phan tshun khyab par bya ba dang khyab par byed pa'i dngos po med pa'i phyir ji ltar gzhi mthun pa yin zhe na/_de ni med de 'di ltar/_shing blo bsal ba gcig la ni/_/so sor rjes su 'jug pa yin/_/bum pa'i blo ni gzugs sogs la/_/so sor rjes su 'jug pa yin/_/
[\[91a.5\]]bum pa'i blo ni shing sha pa la sogs pa la shing blo ltar gzugs la sogs pa re re la rjes su 'jug pa ma yin no/_/bum pa'i sgras nus pa'i khyad par 'phen pa yang ma yin te/_sngon gyi tha snyad zhen pas nus pa nges pa'i phyir ro/_/shing gi sgras ni khyad par can gyi nus pa dang ldan pa yang 'phen
[\[91a.6\]]pa yin pa'i phyir skyon med do/_/'dir yang tha snyad zhen pa'am/_/nus pa'i bye brag rgyu yin pas/_/thams cad legs par gnas so/_/gal te ba lang dag ni nyi shu'o zhes bya ba dang /_nyi shu dag gi ba lang zhes bya ba 'di la nus pa'i khyad par 'ga' yang yod pa ma yin no/_/'dir
[\[91a.7\]]nyi shu'i sgra nus pa gzhan brjod pa ni ma yin gyi/_'on kyang 'dir bzho ba dang dgal ba la sogs pa'i nus pa nyid rtogs pa yin no zhe na/_der ni mang po nyid kyis ni/_/bstan pa'i 'dus pa gsal bar yod/_/de brjod phyogs 'dir gzhan dag la'ang /_/nye bar bstan par brjod
[\[91b\]]
[\[91b.1\]]par bya/_/'dir ni bcu po gnyis kyi rang bzhin 'dus pa brjod par 'dod pa yin no/_/des ni bzho ba dang dgal ba'i nus pa 'phen pa ma yin la des kyang 'dus pa'i khyad par 'phen pa ma yin pa'i phyir thams cad legs par gnas so/_/yang na/_thog ma med pa'i tha snyad kyis/_/'dus
[\[91b.2\]]byas bag chags bdag can gyi/_/sgra las byung ba'i rtogs pa 'di/_/thog ma med pa'i tha snyad yin/_/des na gang la'ang mi brtsad de/_/gang gis kyang ni brtsad bya min/_/gal te sgra don de lta bu/_/yin yang chad pa 'ga' med na/_/gang gis de la rtsod byed 'dir/_/de ltar mi
[\[91b.3\]]rigs ji zhig yod/_/tha mal sgra yi 'dus byas la/_/ma 'chol ba ni mthong ba med/_/der ni rtags dang tshig gi don/_/tha dad pa ni gsal bar rtogs/_/de la mi rigs yod ma yin/_/legs par sbyar la de 'gyur na/_/mtshan nyid de ni legs bsgrubs pa/_/tha mal legs par
[\[91b.4\]]sbyar bar 'dod/_/legs par sbyar dang legs sbyar min/_/tshad mas rtogs pa yod ma yin/_/'dis ni byis rtsed don phyir na/_/rnam par gzhag pa tsam du zad/_/ji ltar don yod ma yin yang /_/byis pa tha snyad pa dag gis/_/ci zhig ltar 'di bstan bcos su/_/byas pa de
[\[91b.5\]]ltar byis gzhan nyid/_/rjes 'jug des na de dag 'dir/_/ci zhig brjod pa mi shes so/_/ma mthong ba yi don brjod ni/_/gar gyi bstan bcos dag la'ang mthong /_/de la yid ches yod min te/_/'dis ni dmus long brgyud pa yin/_/gal te lus kyi 'byung ba chen po las skyes pa yin
[\[91b.6\]]na/_de'i tshe cha shas mtha' dag rnam par shes pa skyed pa'i rgyu yin te/_dper na myu gu la sa sogs lta bu'am/_yang na so sor de dper na me la bsreg par bya ba rtswa la sogs pa lta bu zhig yin grang na/_de la ma lus rgyu nyid yin na ni/_/yan lag gcig dang bral na'ang min/_/re re
[\[91b.7\]]nus pa nyid yin na'ang /_/cig car mang po 'byung bar 'gyur/_/du ma nyid du mtshungs pa'i phyir/_/'byung rngub dag ni nges byed min/_/'bras bu gang la mang po dag phan tshun lhan cig byed pas/_bya ba byed pa der ni gcig med kyang 'bras bu srid pa ma yin no/_/de med kyang 'bras bu yod pa
[\[92a\]]
[\[92a.1\]]yin na ni/_de rgyu nyid du mi 'gyur ro/_/'on te yan lag rnams phan tshun ltos pa med pa kho nar skyed par byed pa yin pa des na/_rna ba dang sna chad kyang de dag nyid la yid kyi rnam par shes pa 'byung ba yin na/_de lta na ni 'o na so sor nus pa zhes bya bar 'gyur te/_de'i
[\[92a.2\]]phyir rnam par shes pa mang po 'byung bar 'gyur ro/_/so sor nus pa'i sa bon du ma yod na/_myu gu du ma mi skye ba ni ma yin no/_/de skyed par byed pa ni dbugs 'byung ba dang rngub pa dag yin la/_cha shas gcig 'ba' zhig gang yin pa de ni lhan cig byed pa yin no/_/lhan cig byed pa tha dad pas ni
[\[92a.3\]]'bras bu tha dad par mi 'gyur te/_thag bzangs gzhan dang gzhan yod kyang snam bu tha dad pa ni ma yin no zhe na/_'dir brjod pa dbugs 'byung rngub dag kyang du ma yin pa'i phyir thal ba nyid du 'gyur ro/_/yan lag gcig ma tshang yang mi 'gyur ba'am du ma 'byung bar 'gyur ro/_/lus bzhin du
[\[92a.4\]]'byung ba dang rngub pa dag kyang gcig nyid du mi 'grub bo/_/'on te gcig nyid du 'dod na/_/de la yang brjod pa ni/_gcig nyid yin na'ang mang gsal 'gyur/_/de rgyu rtag tu nye phyir ro/_/gal te du ma rgyu min na/_/rim gyis kyang min khyad med phyir/_/dbugs 'byung ba la sogs pa
[\[92a.5\]]rnams gcig nyid yin yang /_du ma gsal ba nyid de des na 'dod chags la sogs pa'i yid du mar thal bar 'gyur te/_de'i rgyu rtag tu nye ba nyid yin pa'i phyir ro/_/rgyu nye ba yang mi 'byung na de de'i rgyu can zhes bya bar mi 'thad do/_/'on te du ma'i rgyur ni mi 'gyur ba nyid do/_/rgyu dang 'bras
[\[92a.6\]]bu nyid ni so sor nges pa'i phyir ro/_/rgyu dang 'bras bu'i nges pa la ni brgal zhing brtags par 'os pa ma yin te/_me ni du ba gcig nyid skyed par byed pa yin no zhe na/_ma yin te/_khyad par med pa'i phyir ro/_/me las ni rang bzhin de nyid las du ba gzhan dang gzhan dmigs pa ma yin gyi/_
[\[92a.7\]]'dir ni dbugs 'byung ba la sogs pa'i rang bzhin de nyid sad par byed pa'i rkyen gzhan dang /_gzhan gyi rjes su 'gro ba las/_'dod chags la sogs pa'i sems gzhan dang gzhan 'byung ba yin no/_/sad par byed pa'i rkyen kyang nges pa ma yin te/_sngon gyi 'du byed pa stobs dang ldan
[\[92b\]]
[\[92b.1\]]pa dang /_mi ldan pa nyid rgyu yin pa'i phyir ro/_/des na gal te dbugs 'byung ba la sogs pa 'di sems kyi rgyu ma yin na ni/_phyis kyang de dang khyad par med pas mi 'byung ba'i phyir rim gyis kyang du ma'i rgyu ma yin te/_sngon gyi 'du byed pa nyid rgyur thal bar 'gyur ro/_/dbugs 'byung ba la
[\[92b.2\]]sogs pa gcig nyid du khas blangs nas kyang brjod pa yin te/_'thad pa ma yin no/_/'di ltar/_dbugs gcig la yang don du ma/_/'dzin phyir de las nges ma yin/_/du ma blo gcig gis shes na/_/de ni cig car nyid 'gyur te/_/'gal ba med phyir rim gyis kyang /_/mi
[\[92b.3\]]'gyur khyad par med phyir ro/_/ring du phyir 'byung ba la sogs pa dbugs 'byung ba gcig la yang blo du ma 'byung ba'i phyir dbugs la sogs pa ni nges par byed pa ma yin no/_/'o na ga las nges pa yin zhe na/_'dzin pa de las te/_'dzin pa snga ma snga ma nyid sems phyi ma phyi ma
[\[92b.4\]]nges pa'i rgyu yin no/_/'on te yid kyi rnam par shes pa gcig nyid rim gyis don du ma 'dzin pa'i rang bzhin yin pa des na blo du ma ma yin no zhes brjod na/_de yang ma yin te/_gzugs la sogs pa'i rnam pa las tha dad pa'i yid gzhan ni yod pa ma yin no/_/gal te yid ni me long
[\[92b.5\]]shin tu gsal ba lta bu khyab par byed pa gcig nyid yin no/_/de ni don gyi gzugs brnyan dang 'brel ba yin na/_de la brjod pa/_gal te rnam par shes pa bya ba med pa nyid la thob par bya ba'i don gyi gzugs brnyan skye ba yin na/_don rnams la nye ba'i rim pa khyad par can med pa'i phyir don
[\[92b.6\]]cig car 'dzin par thal bar 'gyur ro/_/'on te goms pa'i khyad par gyi rim pa las de lta ma yin no zhe na/_'o na de nyid don gyi rnam pa'i rgyu yin gyi/_dbugs dbyung ba la sogs pa ni ma yin no/_/me long bzhin du rnam par gnas pa'i rnam par shes pa ni cig car don 'dzin par 'gyur
[\[92b.7\]]te 'gal ba med pa'i phyir ro/_/'on te de'i tshe nus pa med na rim gyis kyang don de 'dzin par mi 'gyur te/_khyad par med pa'i phyir ro/_/'on te 'di snyam du de la yang skad cig gi dbye ba yod pa nyid do/_des na skad cig gi dbye bas rim gyis don du ma 'dzin pa yin no zhe na/_'di yang lan
[\[93a\]]
[\[93a.1\]]ma yin te/_'di ltar/_rang rigs min pa'i dus can gyi/_/dbugs kyi skad cig mang po dag_/gal te de 'dra'i sems nyid kyi/_/rgyu yin par ni rtog byed na/_/go rims ldan pa'i rgyu med par/_/de dag rim ldan ci ltar 'gyur/_/rang rigs snga ma rgyu
[\[93a.2\]]nyid na/_/dang po 'byung bar mi 'gyur te/_/gang gi phyir/_de rgyu de 'dra yod ma yin/_/dbugs 'byung tha dad yul can phyir/_/yod kyang du ma nyid de des/_/de phyir blo ni cig car skye/_/dbugs skad cig ma zhes nged la ni grub pa nyid yin mod kyi/_khyed la ni de grub pa ma yin no/_/'on te
[\[93a.3\]]tshad mas mthong ba'i phyir/_de ni grub pa nyid do/_/rim gyis 'byung ba na don gcig tu rigs pa ma yin te/_des na rgyu rim can yin pa'i phyir/_'bras bu yang rim pa dang ldan pa yin pas rnam par shes pa rim pa dang ldan pa yin no zhe na/_dbugs 'byung ba la sogs pa de nyid go rims dang
[\[93a.4\]]ldan pa'i rgyu med par ji ltar rim pa dang ldan pa yin/_snga ma snga ma'i dbugs 'byung ba la sogs pa'i rgyu'i go rims las so zhe na/_ma yin te/_rang gi rigs snga ma rgyu nyid yin na/_dang po'i dbugs 'byung ba la sogs pa mi srid par 'gyur te/_de 'dra ba dang po med pa'i phyir ro/_/'jig rten pha
[\[93a.5\]]rol khas len na ni skye ba snga ma'i dbugs rgyu yin par 'gyur ro/_/pha ma'i dbugs rgyu yin no zhe na/_de lta bu'i bdag nyid du 'gyur ba thams cad kyi tshe 'byung bar thal ba'i phyir ro/_/de lta yin na ni blo yang pha mas bskyed pa yin pa'i phyir/_thal ba snga ma yin no/_/khas blangs nas brjod de/_
[\[93a.6\]]dbugs rnams ni du ma nyid de yul tha dad pa dang 'brel pa'i phyir ro/_/yul du ma dang 'brel ba 'gal ba'i chos gnas pa can ni/_du ma'i sgrub par byed pa ma yin no/_/dbugs du ma yin pa'i phyir ming rnam par shes pa du ma skye bar thal bar 'gyur la/_rigs mthun pa'i yid ni rim gyis
[\[93a.7\]]'byung ba yin no/_/skad cig tha dad pa nyid kyis 'bras bu tha dad par ni ma zad de/_ji ltar rigs mthun pa'i rgyu du ma yin pa de bzhin du/_'bras bu yang yin no/_/gal te tshogs pa las skye ba can du ma las gcig nyid skye ba ma yin nam zhe na/_'di ni lan ma yin te/_gal te du ma'ang
[\[93b\]]
[\[93b.1\]]gcig dus can/_/sems gcig gi ni rgyu yin na/_/dbugs rgyu zhen pa la sogs su/_/gcig ma tshang na'ang mi 'byung 'gyur/_/ci ste ji ltar yod rgyu yin/_/shes pa la yang khyad yod 'gyur/_/gang phyir gang gi tha dad las/_/tha dad min te de 'bras min/_/du mas gcig skyed na
[\[93b.2\]]rnam pa gnyis su 'gyur te/_tshogs pa'i rang bzhin gyis sam/_'on te gzhan du yin/_tshogs pa'i rang bzhin gyis yin na dbugs zhan pa dang dbugs mi rgyu ba la sogs pa la 'byung bar mi 'gyur te tshogs pa med pa'i phyir ro/_/tshogs pa las skye ba'i 'bras bu'i chos ni 'di yin te/_tshogs
[\[93b.3\]]pa nyams pa dang ma tshang ba dag tu mi 'gyur ba gang yin pa'o/_/de med par 'byung na ni de'i 'bras bu nyid ma yin no/_/'on te ji ltar nye bar gnas pa nyid rgyu yin gyi/_tshogs pa nyid ni ma yin no snyam na/_de lta na 'o na nye bar gnas pa nyid rgyu ma yin te/_nye bar gnas pa ma yin pa
[\[93b.4\]]yang yin no zhes brjod par bya'o/_/de ltar ni ma yin te/_rgyu dang 'bras bu nyid ni rjes su 'gro ba dang ldog pa'i ngo bo can yin pa'i phyir ro/_/de'i phyir tshogs pa las ni 'bras bu tshogs pa nyid yin la/_nyams pa las ni med pa gzhan du 'gyur ba las ni gzhan du gyur pa nyid do zhes
[\[93b.5\]]nges pa yin no/_/gang gi khyad par las khyad par du mi 'gyur ba de ni de'i 'bras bu ma yin no/_/de yod na yod pa nyid rgyu mtshan yin no zhe na/_ma yin te/_de yod na yod pa nyid ni de 'gyur na 'gyur ba nyid las rtogs pa yin no/_/de yod na ni yod tsam gyis/_/gal te rgyu 'bras nyid yin na/_/
[\[93b.6\]]rnam 'gyur rgyu med can 'gyur te/_/de ltar thams cad rgyu med 'gyur/_/gal te de yod na de yod pa tsam 'ba' zhig rgyu dang 'bras bu nyid kyi rgyu mtshan du khas len na rnam par 'gyur ba rgyu med pa can nyid du thal lo/_/'on te rnam par 'gyur ba de yang de tsam nyid las yin na/_dang po nyid ci'i
[\[93b.7\]]phyir ma skyes/_/de 'gyur ba med pa nyid na skye ba yin na/_dang po nyid 'gyur ro/_/gang khyad par med par khyad par du 'gyur ba de de'i 'bras bu ma yin no zhes bshad zin te/_des na ci ltar rnam par 'gyur ba'i khyad par rgyu med pa de bzhin du/_dngos po de yang yin te/_des na de yod
[\[94a\]]
[\[94a.1\]]na yod pa nyid kyang ji ltar rtogs pa yin/_'dis ni yongs su 'gyur ba yang bsal ba yin no/_/rim gyis 'gyur ba yongs su 'gyur ba'i phyir khyad par la ltos pa'i lus nyid las rnam par shes pa skye ba yin no zhes brjod pa de ni ma yin te/_yongs
[\[94a.2\]]su 'gyur ba'i rim pa de/_/lus nyid las ni 'byung min te/_/lus khyad med phyir de yi yang /_/khyad par gang nas 'byung ba yin/_/ji ltar yongs su 'gyur ba khyad par med pa las rnam par shes pa khyad par med par 'gyur ba de bzhin du/_lus khyad par med pa las yongs su
[\[94a.3\]]'gyur ba yang ma yin no/_/gal te 'o ma la sogs pa'i yongs su 'gyur ba'i khyad par de khyad par med par yang dus kyi mthar thug pa tsam las mthong ba ma yin nam/_de bzhin du lus kyang yin no zhe na/_'di ni snying po med de/_'di ltar/_'o ma mtshungs pa las byung
[\[94a.4\]]ba/_/zho la sogs kyi rnam 'gyur ni/_/mtshungs nyid lus kyi rnam 'gyur ni/_/khyad par can du 'gyur ba nyid/_/'o ma mtshungs pa nye bar gnas shing drod mtshungs pa nyid yin na ni zho la sogs pa'i yongs su 'gyur ba mtshungs pa nyid do/_/lus ni mtshungs pa dang mi mtshungs pa
[\[94a.5\]]dag la rjes su mthun pa goms pa'i bag chags rnam par rtog pa la sogs pa'i shes pa tha dad pa dang tha mi dad pa dag gi rgyu yin no/_/des na yid rnam par shes pa dag ni rim pa dang ldan pa'i lus yongs su gyur pa las ma yin no zhes rtogs so/_/de'i phyir tshogs pa rgyu nyid yin na khyad
[\[94a.6\]]par srid par 'gyur la/_de lta ma yin na du ma nyid do zhes bya ba ni 'di gnas pa yin no/_/de ltar ni mthong ba ma yin no/_/gang gi rnam par shes pa nyid las rnam par shes pa yin pa de yang ji ltar rnam par shes pa du ma skye bar mi 'gyur zhe na/_'dir lan du/_rnam shes nus pa nges
[\[94a.7\]]pa'i phyir/_/gcig ni gcig gi rgyu yin te/_/rnam shes don gzhan chags pa yis/_/nus med don gzhan mi 'dzin phyir/_/mtshungs pa de ma thag pa'i rkyen gyi rang bzhin gyi rnam par shes pa gcig gi rgyu yin no/_/nus pa nges pa ni rjes su mthun pa'i 'du byed kyi bag chags
[\[94b\]]
[\[94b.1\]]sam/_chags pa'i khyad par te/_bag chags brten pa'i rnam par shes pa ni bar du chod kyang mtshungs pa de ma thag pa'i rkyen gyi nus pa'i khyad par bsgrub pas rnam par shes pa 'ga' zhig nyid skyed par byed pa yin no/_/'ga' zhig gam/_yang na mtshungs pa de ma thag pa'i rkyen/_rjes
[\[94b.2\]]su mthun pa sad par byed pa la ste/_'di ltar/_bag chags brtan pa la brten nas/_/mtshungs pa de ma thag med par/_/rnam shes snga ma nyid las ni/_/rnam par rtog pa 'byung ba yin/_/rnam par rtog pa 'ga' zhig ni/_/mtshungs pa de ma thag rkyen las/_/nye ba nyid du skye ba
[\[94b.3\]]mthong /_/gzhan ni bar du gcad phyir min/_/rnam par shes pa'i bag chags bar du chod pa'i rnam par rtog pa rnams ni nus pa'i yul gyi khyad par skabs su bar du zhugs pa gzhan gyis bskyed par ma mthong ngo /_/de bas na rnam par shes pa las rnam par shes pa gcig gam/_
[\[94b.4\]]du ma yin no zhes rnam par gzhag pa 'thad pa yin no/_/gal te lus nyid las rnam par shes pa du ma skye ba yin yang rnam par shes pa de nyid las nges par 'gyur ba yin te/_dper na dbang po'i rnam par shes pa du ma skye ba yin yang /_res 'ga' chags pa'i yul la chags pa'i
[\[94b.5\]]khyad par de nyid las rnam par shes pa gcig nyid yin pa bzhin no zhe na/_de la brjod pa/_gal te lus las cig car blo/_/skyes shing phyis ni rang rigs las/_/des na lus kyi nus pa ni/_/ci yi phyir na ldog pa yin/_/gal te lus las rnam par shes pa skye na/_de las
[\[94b.6\]]phyis kyang de srid nyid 'gyur te/_lus kyi nus pa de lta bu nyid du yod pa'i phyir ro/_/gal te rnam par shes pa rang gi nus pa nges pa'i phyir rnam par shes pa skyed par byed pa yin mod/_lus ni de bzhin nyid du gnas pa'i phyir rnam par shes pa gzhan dang gzhan skyed par 'gyur ro/_/'on
[\[94b.7\]]te/_rnam par shes pa des lus kyi rnam par shes pa gzhan skyed pa'i nus pa bcom pa'i phyir/_lus las rnam par shes pa gzhan skye ba ma yin no zhe na/_de yang ma yin te/_don 'di tshad ma 'ga' yis kyang /_/spyod yul du ni byas ma yin/_/rnam shes nyid las rnam shes ni/_/skye
[\[95a\]]
[\[95a.1\]]bar tshad mas nges phyir ro/_/rnam par shes pa dang bral ba'i lus nyid las rnam par shes pa du ma skye zhing /_phyis ni rnam par shes pa nyid kyis rnam par shes pa du ma skyed pa'i nus pa 'joms pa ni ma yin no/_/des na gal te/_lus las skye ba yin na/_rnam par shes
[\[95a.2\]]pas rnam par shes pa gcig dang gcig nyid skye bar byed pa yin yang lus kyi nus pa ma nyams pa'i phyir rnam par shes pa gzhan dang gzhan du ma skyed par 'gyur ro/_/gang gis da ni rnam par shes pa nyid las rnam par shes pa skye ba'i phyir ngas rnam par shes pa gzhan mi skyed do zhes lus
[\[95a.3\]]skyed par byed pa ma yin par 'gyur ba/_rgyu rnams rtog pa dang ldan pa ni 'ga' yang med do/_/'on te/_brgya la 'di ltar yang 'gyur ba yin te/_'di lta ste/_'bras bu nyid kyis rgyu'i rang gi 'bras bu bskyed pa'i nus pa 'joms pa'o zhe na/_lus las rnam shes du ma ni/_/'byung zhing
[\[95a.4\]]de yi rjes thogs la/_/shes pas 'joms pa mthong nas ni/_/la lar shes pas mthong nas ni/_/'joms dogs par ni 'gyur ba yin/_/la lar dogs par 'gyur ba yin/_/don 'di la ni dogs pa'i rgyu cung zad kyang ma dmigs la/_rgyu mtshan med par dogs pa yang ma yin no/_/de
[\[95a.5\]]yi phyogs su lhung ba yi/_/nus pa goms pa las 'gyur te/_/rnam par shes pa'i nges byed nyid/_/goms pa las ni skyes pa yin/_/de'i rigs can gyi rnam par shes pa ni/_de'i rigs can nyid las yin pa'i phyir rgyu dang 'bras bu'i dngos por grub pa na rnam par shes pa nyid las rnam par shes
[\[95a.6\]]pa yin pas 'di lus la skye ba ma yin no/_/gal te dbang po'i rnam par shes pa du ma 'byung ba las rnam par shes pa gcig po de las rnam par shes pa gcig yin no zhes brjod pa ma yin nam zhe na/_brjod pa bden te/_brjod pa tsam gyis ni lan thebs pa ma yin no/_/'on kyang rigs pas
[\[95a.7\]]brjod pas so/_/de'i rigs pa ma yin no/_/chags pa'i rang bzhin ma yin pa'i rnam par shes pa ni de las gzhan pa'i rnam par shes pa mi skyed pa'i phyir/_byed pa 'jug pa ma yin no/_/sngon goms pa med par ni chags par yang mi 'gyur ro/_/des na rang bzhin gang la rnam par shes pa
[\[95b\]]
[\[95b.1\]]sngon goms pa de 'dra ba nyid la phyis chags par 'gyur ba yin te/_des na sngon goms pa nyid las rnam par shes pa gzhan mi skye ba yin no/_/gang la 'jig rten gzhan med pa/_/de la sngon goms srid ma yin/_/sngon goms pa ni yod min na/_/rnam shes gzhan dag bzlog mi 'gyur/_/des
[\[95b.2\]]na lus de yin pa na/_/lus las byung ba'i rnam shes kyi/_/tshogs ni yang dang yang 'byung bar/_/'gyur ba de ni mthong ba med/_/'on te lus de'i skad cig ma/_/dang po nyid ni rigs pa yi/_/skyed byed phyi mar 'gyur ba ni/_/mi mthun phyir na rgyu nyid min/_/nur nur po la phyi mar gyur pa
[\[95b.3\]]de dang mtshan nyid mi mthun pa ni rnam par shes pa rnams kyi skyed byed ma yin te/_skyed par byed pa dang /_mi mthun pa'i yang skyed par byed pa ni mi 'gyur ro zhe na/_de yang ma yin te/_gal te rig pa dang po nyid/_/lus kyi mtshan nyid las 'byung na/_/de nas lus ni rten min pas/_/rig pa
[\[95b.4\]]'ba' zhig kho nar gyur/_/phan gdags par bya ba dang phan 'dogs par byed pa ma yin pa dag ni/_/rten dang brten pa'i dngos po ma yin no/_/de lta yin na rnam par shes pa 'ba' zhig pa 'byung bar 'gyur ro/_/'on kyang lus lhan cig byed pa can gyi rnam par shes pa skyed par byed pa des na 'ba'
[\[95b.5\]]zhig gnas pa ma yin no zhe na/_de lta na rnam par shes pa nyid las/_rnam par shes pa yin la lus ni lhan cig byed pa yin pas nged kyi gzhung nyid btsugs par 'gyur ro/_/'on te dang po lus nye bar len pa'i rgyu yin te/_dper na ut+pal la lci ba'i rdzas bzhin te/_phyi nas ni ut+pal
[\[95b.6\]]nyid las ut+pal skye ba bzhin no zhe na/_de lta na ni 'o na ba lang gi lci ba med kyang phyis kyang ut+pal las kyang ut+pal 'byung ba de bzhin du/_rnam par shes pa nyid las rnam par shes pa yin pa'i phyir 'ba' zhig gnas par thal lo/_/'on te lus kyang rgyu nyid du dmigs so zhe na/_bden
[\[95b.7\]]mod kyi/_nye bar len pa'i rgyu nyid ni ma yin te/_'on kyang lhan cig byed pa nyid du'o zhes bshad zin to/_/'on te sngar nye bar len pa'i yin la phyis lhan cig byed pa yin no zhe na/_nye bar len pa ni phyis lhan cig byed par 'gyur ba ma yin no/_/gal te lus ni nye bar len na/_ci ltar
[\[96a\]]
[\[96a.1\]]lhan cig byed par 'gyur/_/de lta nyid du mthong phyir na/_/'dir ni mthong bar rtogs pa med/_/ba lang gi lci ba dang ut+pal las kyang de lta bur 'gyur ba nyid 'byung ba ni ma yin te/_de gnyis la ni khyad bar chen po yod pa'i phyir ro zhes bstan zin to/_/gsal
[\[96a.2\]]ba la sogs skyes pa yi/_/shes las la la mthong gang yin/_/de nyid dang por mthong bas na/_/rnam shes gzhan gyi sgrub byed yin/_/de'i phyir lus las rnam par shes pa ma yin no/_/'on te khyod kyi ltar na yang gal te/_lus rnam par shes pa'i rten ma yin na de'i tshe lus
[\[96a.3\]]log kyang rnam par shes pa 'ba' zhig gnas par thal bar 'gyur te/_rgyu mtshan med par lhan cig gnas pa nges pa ni ma yin no zhes 'dir gzhan dag gi dogs pa bsu nas lan 'debs pa ni/_gal te lus ni log pa na/_/rten min phyir na sems 'ba' zhig_/gnas gyur zhe na
[\[96a.4\]]gal te de'i/_/rgyu 'jug thob phyir sems kyi rgyun/_/gnas rgyu yan lag mi 'gyur na/_/de'i tshe 'ba' zhig gnas par 'gyur ba yin no zhes bya ba ni tshig gi lhag ma'o/_/gang gi tshe/_tshe 'di nyid kyi skye mched lnga/_/lus gzhan bskyed pa'i rgyu nyid yin/_/de'i tshe ni 'ga' zhig gnas
[\[96a.5\]]pa ga la yin te/_'di ltar sems kyi rgyun gnas pa'i rgyus/_de'i rgyu 'jug ste/_lus kyi rgyu mer mer po la sogs pa'i ming can de'i 'jug pa ni lus bskyed pa la mngon du phyogs pa yin no/_/de thob pa ni lus kyi rgyu 'ba' zhig la yod pa ma yin te/_'on kyang sems kyi rgyun gnas
[\[96a.6\]]pa'i rgyun sngar gyi sems las kyi ming can de gang gi tshe yan lag lhan cig byed pa'i rgyu nyid yin na'o/_/de'i yan lag nyid ni lus kyi sred pa dang bcas pa ma yin no/_/gal te de yan lag tu mi 'gyur na ni de'i tshe 'ba' zhig gnas par 'dod pa nyid do/_/lus gzhan skye ba la/_
[\[96a.7\]]tshe 'di'i skye mched lnga yin te/_gzugs med pa'i khams nas shi 'phos pa rnams kyi lus skyes pa la yang /_de nyid 'du byed pa po nyid kyis rgyu yin no/_/gal te shi ba'i 'og tu lus skye ba ma mthong ba'i phyir/_de yan lag gi dngos por ma dmigs pa ma yin nam/_gzugs med
[\[96b\]]
[\[96b.1\]]pa'i khams su ni shin tu yang mthong ba ma yin pa'i phyir ro zhe na/_'di la bshad pa ni/_de yi yan lag dngos po dang /_/rgyu nyid 'gog la mi dmigs pa/_/nges byed min par rab tu bshad/_/dbang sogs kyang ni lhag ldan yin/_/gal te yang tshe 'di'i skye mched lnga skye ba gzhan gyi lus
[\[96b.2\]]skyed pa la yan lag gi dngos po ma dmigs pa de lta na yang sems kyi rgyun gyi las kyi ming can de ltar med do zhes ma dmigs pa tsam gyis de med par nges pa ma yin te/_ma dmigs pa nges par byed pa ma yin no zhes sngar bstan zin pa'i phyir 'di log par rtogs pa ci yod/_'on te yang /_
[\[96b.3\]]'dir mi dmigs pa tsam zhig brjod pa ma yin te/_'on kyang khyab pa sngon du 'gro ba can gyi rjes su dpag pa'o/_/'di lta ste dbang po gang yin pa de ni dbang po gzhan dang mtshams sbyor bar byed pa ma yin te/_dper na lha sbyin gyi mig la sogs pa ldan pa dang /_mchod sbyin gyi mig
[\[96b.4\]]la sogs pa bzhin no/_/skye ba 'di'i lus dang 'brel pa yang dbang po yin no zhes bya ba ni/_'gal bas khyab pa dmigs pa'o zhe na/_'di ni med de/_'di ni lhag ma dang ldan pa'i phyir ro/_/'di ni lhag ma dang ldan pa las ni don ci lta ba bzhin rtogs pa yod pa ma yin no zhes bshad pa yin no/_/
[\[96b.5\]]skye ba gzhan gyi dbang po dang mtshams mi sbyor ba ni/_ma dmigs pa tsam gyis go bar bya ba yin na/_ma mthong ba tsam gyis ni mi mthun pa'i phyogs la ldog pa grub pa yang ma yin no/_/'on te tshe 'di pa'i lus su 'gyur ba'i dbang po dang mtshams sbyor ba dmigs pa'i phyir gzhan du
[\[96b.6\]]yang de dang mtshams sbyor ba rjes su dpog na/_de la yang grub pa la sgrub pa yin te/_de yang de'i tshe na tshe 'di pa yin pa'i phyir/_tshu rol dang pha rol bzhin no/_/'on kyang khu khrag gzhan gyis bskyed pa'i dbang po zhes khyad par du byed pa yin na/_de yang ma yin te/_de yang mi
[\[96b.7\]]dmigs pa tsam med par mi mthun pa'i phyogs la med par rtogs pa ma yin no/_/khu khrag gzhan nyid kyis khyad par du byas pa ni yul gyi khyad par bzhin dang /_bum pa dang sgra'i khyad par bzhin skyob par byed pa ma yin no/_/'di ltar/_dbang po snga ma rang rigs la/_/nus pa dag ni mthong
[\[97a\]]
[\[97a.1\]]ba yin/_/'gyur ba mthong phyir gzhan dang gzhan/_/skye ba dag kyang grub pa nyid/_/gsal ba'i khyad par la ltos pa nyid la 'brel pa rtogs pa ni ma yin no/_/de lta ma yin na ni 'gas kyang 'gar yang tha snyad mi bya ba nyid de/_tha snyad ni nus pa nges pa sngon
[\[97a.2\]]du 'gro ba can yin pa'i phyir ro/_/tha snyad ni spyi'i yul can yin te/_des na 'brel pa ni gsal ba tsam la brten pa ma yin no/_/de ltar na/_g.yo bag la sogs pa'i rjes su 'gro ba can gyi mig la sogs pa goms pa'i khyad par las de ltar skyes pa na/_de lta bur gyur pa mthong ba las
[\[97a.3\]]gzhan du de lta bur 'gyur ba nyid rjes su dpog par byed pa yin no/_/skye ba dang por ni de 'dra ba'i rgyu dbang po ma dmigs te/_des na skye ba gzhan gyi dbang po las skyes pa yin pa'i phyir/_tshe 'di ba nyid dam gzhan gyi khyad par ni rigs pa ma yin no/_/'on te dbang po de ni gcig nyid de/_des
[\[97a.4\]]na dbang po phyi ma phyi ma snga ma snga mas bskyed par ma grub bo zhe na/_gal te de lta yin du chug pa de lta na yang /_g.yo ba la sogs pa la goms pa sngon du 'gro ba can nyid mthong ba'i phyir na/_goms pa sngon 'gro can nyid ni/_/g.yo sogs rnams la mthong ba'i phyir/_/de lta bur gyur pa rjes su
[\[97a.5\]]dpog pa grub pa'i phyir gzhan ni don byed med do/_/de gcig gam mi gcig ces bya ba 'di ni dgos pa med de/_thams cad du de'i rigs can gyi 'bras bu mthong ba las rgyu de lta bu nyid yin no zhes rjes su dpog pa yin no/_/goms pa las skyes pa'i yon tan rmi lam du lus gzhan la
[\[97a.6\]]mthong ba yin no zhes bstan zin pa nyid do/_/gzhan yang 'gyur ba gzhan dang gzhan mthong ba'i phyir gzhan dang gzhan skye ba nyid grub pa kho na'o/_/des na dbus kyi gnas skabs su dbang po gzhan gyis dbang po gzhan skyed pa'i phyir/_de ltar skye ba gzhan gyi dbang po mi skyed/_rang gi
[\[97a.7\]]ngo bor 'gyur ba'i rnam par 'gyur ba tha dad na ni gcig nyid ma yin te/_sa la sogs pa bzhin no/_/'on te yang /_'dir ni rgyud gcig tu rtogs pa yin pa'i phyir shin tu tha dad pa ma yin no zhe na/_de ni skye ba gzhan la yang mtshungs te skye ba gzhan yang gnyid log pa dang sad pa
[\[97b\]]
[\[97b.1\]]bzhin du rgyud gcig gi khongs su gtogs pa nyid yin te/_dran pa bar chod pas na de thag ring po bzhin du rtogs pa yin no/_/gal te dbang po rnams dbang po nyid las skye ba ni ma yin gyi/_'on kyang dang po ni lus nyid las skyed la phyis ni dbang po nyid las yin te/_nus pa nges
[\[97b.2\]]pa'i phyir ro zhe na/_'di la bshad pa/_gal te lus las de skye na/_/snga ma bzhin du thal bar 'gyur/_/sems las she na lus gzhan yang /_/de nyid las ni skye bar 'gyur/_/gal te dngos po lus las skye ba de'i tshe dbang po dang bcas pa las sam/_dbang po med pa las/_
[\[97b.3\]]dbang po dang bcas pa las skye na/_dbang po nyid las skye ba'i phyir/_dang po yang dbang po las skye bas 'jig rten gzhan rab tu 'grub po/_/dbang po med pa las skye na skra dang sen mo'i rtse mo dang /_shi ba'i lus las kyang skye bar 'gyur ro/_/du ma nyid yin na dbang po du ma 'byung bar
[\[97b.4\]]yang thal lo/_/de lta yin dang /_tshad med par 'gyur ro/_/de bzhin du lus kyi nus pa yang ci'i phyir na ldog par 'gyur ba yin/_'on te dbang po dag lus kyi rnam par 'gyur ba'i khyad par nyid yin na/_de'i tshe yang 'jig pa med par thal ba nyid du 'gyur te/_dbang rnams lus
[\[97b.5\]]las 'byung yin na/_/zhes bya ba la sogs par thal ba yin no/_/'on te sems med pa'i phyir shi ba'i lus la dbang po mi 'byung na/_gal te 'o na ni sems las skye ba yin pas/_sems de nyid las lus gzhan dang /_skye ba gzhan du 'byung ba'i sems skye bar 'gyur te/_sngar gyi
[\[97b.6\]]dbang po'i rgyu nyid du rtog pa'i zhen pas ci bya/_des na lus gzhan ni rnam par shes pa'i rgyu ma yin no/_/des na rgyu ma yin pa'i lus ma tshang bas skye ba gzhan med pa ma yin pa'i phyir mtshams sbyor ba med pa ma yin no zhes bshad pa ni/_des na rgyu dang bral ba'i phyir/_/tha ma yi ni
[\[97b.7\]]sems rnams kun/_/mtshams sbyor med min de yi phyir/_/'di 'dra sgrub byed lhag ldan 'dod/_/ces bya ba ni mjug bsdu ba'o/_/skye ba gzhan dang 'brel ba'i rgyu ni sred pa dang bcas pa'i las kyis mngon par 'dus byas pa'i sems yin la/_de ni ma tshang ba ma yin no/_/gal te lus
[\[98a\]]
[\[98a.1\]]rgyu yin na ni des na de ma tshang na rgyu dang bral bas mtshams sbyor ba med par 'gyur na/_de ltar ni ma yin no/_/des na bral ba ma yin pa'i phyir/_gtan tshigs ma grub bo/_/'chi ba'i sems yin pa'i phyir zhes bya ba nyid lus pa yin na/_de yang lhag ma
[\[98a.2\]]dang ldan pa yin te/_ma mthong ba tsam gyis ldog pa nye bar bstan pa'i phyir ro/_/gang yang tshe 'di'i sems ni sems gzhan dang mtshams sbyor ba ma yin te/_lus tha dad pa la gnas pa'i phyir/_lha sbyin gyi sems bzhin no zhes brjod pa de yang mi rung ste/_rten bkag pa yis gnas
[\[98a.3\]]pa yi/_/dgag pa sngar ni bshad zin phyir/_/rnam shes dmigs pa nyid yin pas/_/skad cig gis ni gzhan dmigs 'gyur/_/gal te de la gnas pa yin na gzhan la gnas pa'i rnam par shes pa skyed par byed pa ma yin no zhes bya ba tshad ma'i don yin la rten dang brten pa'i dngos
[\[98a.4\]]po de ni dgag pa yin no/_/rnam par shes pa ni yul na gnas pa yang ma yin no/_/dmigs par bya ba'i lus ni rnam par shes pa'i rten ma yin te/_nang gi reg pa'i khyad par gyis/_bde ba la sogs pa'i rnam par shes pa'i dmigs pa yin pa'i phyir ro/_/dmigs pa ni rang gi
[\[98a.5\]]lus la dmigs pas/_gzhan gyi lus la dmigs pa'i rnam par shes pa bskyed pa yin pa'i phyir/_des na ma nges pa nyid yin no/_/lus gzhan pa nyid kyang ma yin te/_rgyud gcig tu rtogs pa'i phyir ro/_/don dam par ni byis pa la sogs pa'i gnas skabs kyi khyad
[\[98a.6\]]par gyis/_skye ba gcig gi lus kyang tha dad pa nyid do/_/de'i phyir yid kyi rgyun la lus phan 'dogs pa yin gyi/_skye ba ni sems nyid ma yin te/_'bras bu'i rgyu bzhin no/_/des na sems kyi rgyun thog ma med par 'gyur ba yin pas/_skye ba dang 'chi ba'i rgyun rjes su
[\[98a.7\]]'brel pa grub pa'i phyir ro/_/goms pa grub pas goms pa las byung ba'i yon tan mtha' dag gi skabs yod par byas pas thams cad mkhyen pa nyid dam/_gzhan pa'i yon tan srid pa yin no/_/tshad ma rnam 'grel gyi rgyan las 'jig rten pha rol bsgrub pa rnam par 'grel
[\[98b\]]
[\[98b.1\]]pa'o//_//gal te goms pa yod mod/_de rab kyi mthar phyin par go ji ltar 'gyur te/_khyad par cung zad tsam dang ldan pa nyid du mthong ba'i phyir te/_mchongs pa bzhin dang chu bskol ba bzhin no zhe na/_'dir lan du/_goms pas khyad par 'gyur na yang /_/mchongs
[\[98b.2\]]dang chu yi drod bzhin du/_/rang bzhin las 'da' min zhe na/_/byas te gal te slar yang ni/_/'bad rtsol la ni ltos 'gyur ram/_/rten mi brten pa nyid 'gyur na/_/khyad par dag ni mi 'phel zhing /_/rang bzhin de 'dra'ang ma yin te/_/ci'i phyir zhe na/_de la phan 'dogs nus
[\[98b.3\]]pa rnams/_/khyad par phyi ma dag la ni/_/bsgrub pa'i nus pa med phyir dang /_/rtag tu rten gnas ma yin phyir/_/khyad par yin no cog ni bogs 'byung ba rnam par gnas pa la brten par 'gyur ba ma yin no/_/mchongs pa dang chu bskol ba'i khyad par ni rang gi rgyud 'gyur ba tsam gyis de ltar
[\[98b.4\]]'gyur ba ma yin gyi/_'on kyang byas zin pa'i mchongs pa yang /_yang rtsol ba la ltos pa'i phyir ro/_/mchongs pa ni sngar gyi rtsol ba dang /_mchongs pa dag las gzhan pa'i rtsol ba la ltos pa med pa ma yin no/_/'on kyang sngar gyi yul nyid du yang rtsol ba la ltos pa yin no/_/chu
[\[98b.5\]]bskol ba'i rten brten pa ma yin pa dang /_yang rtsol ba la ltos pa dang bcas pa yang yin te/_me dang 'brel pa log kyang de yod pa ni ma yin no/_/de'i phyir 'phel pa mthar thug pa mi 'gyur ba nyid do/_/gang gi phyir 'phel ba mthar thug pa ma yin pa nyid ni/_yang rtsol ba la
[\[98b.6\]]ltos ba dang /_rten mi brten pa nyid kyi khyab pa yin no/_/de med pa'i phyir dang /_bzlog pa srid pa'i phyir snying rje la sogs pa yid kyi yon tan rnams ni bogs 'byung ba gnas pa med pa nyid do/_/yang rtsol ba la ltos pa gang yin pa de ni rang bzhin du 'gyur ba nyid ma yin pa nyid do/_/
[\[98b.7\]]gtan tshigs 'di ni khyad par dang bcas pa yin te/_gang zhig rten brtan pa dang ngo bo nyid du 'gyur ba de ni bogs 'byung ba la gnas pa can nyid ma yin te/_dper na bram ze dang thod pa can gyi yid log pa bzhin no/_/gang zhig yang rtsol ba la ltos pa dang ldan pa de ni/_khyad par 'phel
[\[99a\]]
[\[99a.1\]]yang rang bzhin nyid/_/min phyir gang tshe byas 'gyur ba/_/yang rtsol la ltos mi 'gyur na/_/rtsol gzhan khyad par byed par 'gyur/_/yang rtsol ba la ltos pa gang yin pa de ni/_gal te mngon par 'phel ba thob pa de ltar na yang de'i ngo bo nyid ni ma yin
[\[99a.2\]]no/_/rgyu nye ba la ltos pa ni ngo bo nyid yin par mi 'thad de/_rang gi ngang gis 'jug pa la de skad brjod pa'i phyir ro/_/de na 'di 'phel yang shin tu 'phel bar 'gyur ba ma yin te/_mchongs pa dang chu bskol ba bzhin no/_/brtse ba la sogs pa yid kyi yon tan rnams dang /_rang
[\[99a.3\]]gi ngang gis 'jug pa'i phyi rol gyi yon tan 'ga' zhig ni de lta ma yin no zhes bshad pa ni/_sems la brtse sems goms skyes pa/_rang gi ngang gis 'jug 'gyur te/_/me la sogs nas shing dag dang /_/dngul chu dang ni gser sogs bzhin/_/shing la mes byas pa khyad par
[\[99a.4\]]bsregs pa la sogs pa'i mtshan nyid de ni yang rtsol ba la mi ltos pa'i phyir rang gi ngang gis 'jug pa ma yin no/_/dngul chu la dul ba dang thim pa la sogs pa'i mtshan nyid dang /_gser btso ma la sogs par byas pa yang ngo /_/de bzhin du sems la brtse ba la sogs pa yin te/_
[\[99a.5\]]yang nas yang du de goms pas byas pa'i khyad par ni ldog pa la brten pa ma yin no/_/de bzhin du gang gi tshe snying rje la sogs pa'i khyad par byas zin pa yang rtsol ba la ltos pa ma yin pa de'i tshe/_snga ma la mi ltos pa'i nus pa can gyi rtsol ba gzhan ni khyad par phyi ma dang /_phyi ma nyid byed
[\[99a.6\]]pa'i phyir 'phel ba rab kyi mthar phyin par 'gyur ba yin no/_/gal te mchongs pa yang rtsol ba la ltos pa la brtse ba la sogs pa yang ltos pa ma yin nam/_des na gcig ni rang gi ngang gis 'jug la/_gzhan ni ma yin no zhes bya ba ga las she na 'di la bshad zin te mchongs
[\[99a.7\]]pa dang chu bskol ba la sogs pa la yang rtsol ba la ltos pas rang gi ngang gis 'jug pa ma yin no/_/brtse ba la sogs pa ni shing la mes byas pa'i khyad par bzhin du rang gi ngang gis 'jug pa yin no/_/de'i phyir de dag las skyes te/_/ngo bo nyid skyes yon tan yin/_/des na rtsol ba
[\[99b\]]
[\[99b.1\]]phyi ma dang /_/phyi ma khyad par byed pa yin/_/gang phyir rigs mthun snga ma yi/_/sa bon la ni 'jug 'gyur ba/_/brtse ba la sogs blo de dag_/goms par 'gyur na ga la gnas/_/brtse ba la sogs pa ni brtse ba la sogs pa'i blo rigs mthun pa snga ma las byung ba nyid de/_yul nye ba la
[\[99b.2\]]sogs pa la ltos pa dang bcas pa ni ma yin no/_/'di ltar/_brtse ba la sogs dran pa dang /_/thos sogs kyis kyang 'jug 'gyur te/_/brtse sogs lan du phan 'dogs la/_/sogs pa dag la ltos ma yin/_/rgyud de'i zhing du byas pa dag ni bdun na gtan du gnod par byed par
[\[99b.3\]]gnas pa dag la yang brtse ba la sogs pa chung bar 'gyur ba ma yin no/_/des na de dag goms pa dang 'brel ba'i dga' ston chen po'i dus na rgyas par mi 'gyur ba'am/_gzhan par lta ga la 'gyur/_ci ste mngon par 'phel ba mthar thug pa med pa'i rgyu goms pa de ni mchongs pa la yang
[\[99b.4\]]yod pa nyid do/_/des na de yang de'i chos 'thob par 'gyur na de lta na yang ma yin te/_des na bzlog pa yin no zhes bya bar sems na bshad pa/_de ltar mchongs nyid las mchongs min/_/de rgyu stobs dang 'bad rtsol dag_/nus pa nges pa nyid kyi phyir/_/mchongs pa nges pa'i bdag
[\[99b.5\]]nyid yin/_/brtse ba la sogs pa rigs mthun pa nyid las brtse ba la sogs pa yin pa bzhin du mchongs pa ni mchongs pa nyid las ma yin te/_'on kyang stobs dang rtsol ba dag las yin no/_/rang gi mchongs pa goms par byas pa la yang stobs dang rtsol ba dang bral ba na mchongs nus pa
[\[99b.6\]]yin no/_/stobs dang rtsol bar rnam par gnas pa'i bdag nyid ni/_rang gi rgyu'i nus pa las yin no/_/des na mchongs pa yang gnas pa'i bdag nyid du 'gyur gyi/_gzhan du ma yin no/_/ci ste yang mchongs pa la yul can gyi goms pa nyid las mchongs pa yin te/_de lta ma
[\[99b.7\]]yin na/_stobs ni sngon yang yod pa'i phyir/_/mchongs par thal lo/_/sngar ni stobs nyid yod pa nyid yin te/_de ni goms pa nyid las 'phel ba'i phyir ro snyam na/_de lta na mchongs pa/_rigs mthun pa'i mchongs pa las skyes pa yin yang mthar thug pa med pa ma yin pa'i phyir/_
[\[100a\]]
[\[100a.1\]]brtse ba la sogs pa yang de nyid du thal bar 'gyur ro zhe na/_'dir bshad pa/_de ni dang po phyi bzhin du/_/mchongs min lus mi mthun pa'i phyir/_/rtsol ba rim gyis mi mthun pa/_/gsal na rang stobs nyid du gnas/_/goms pa las ni stobs ma yin te/_'on
[\[100a.2\]]kyang stobs yod pa nyid bad kan la sogs pas mchongs par mi nus pa yin no/_/des na mchongs pa goms pas mi mthun pa sel ba yin te/_de'i phyir zas dang gnas la sogs pas 'di'i sngar gyi stobs de rang nyid du gnas pa yin no/_/des na phyis mchongs kyi sngar ni ma yin no/_/ci
[\[100a.3\]]ste bcud kyis len dang 'brel pa las stobs skye na/_de yang bcud kyis len gyi nus pa nges pa'i phyir gnas pa yin no/_/mi dang nam mkha' lding gi phru gu dag mchongs pa goms pa mtshungs pa yin yang mchongs pa ni mtshungs pa ma yin no/_/'di ltar/_bya khyung dang ni spre'u dag_/
[\[100a.4\]]mchongs pa goms pa dang 'brel par/_/mtshungs pa yin yang mchongs pa nyid/_/mtshungs pa yod pa ma yin no/_/de'i phyir goms pa yod kyang skye gnas dang rigs dang stobs la ltos pa nyid kyis mchongs pa yin gyi/_mchongs pa tsam la ltos pa ni ma yin no/_/brtse ba la sogs
[\[100a.5\]]pa dag ni gzhan la mi ltos pa nyid do/_/gal te goms pa las stobs yin la/_stobs las ni mchongs pa yin pa'i phyir brtse ba la sogs pa ltar goms pa sngon du song ba can de nyid du 'gyur ro zhe na/_ma yin te/_shin tu goms par byas pa las stobs nyams pa yang 'gyur ba'i phyir
[\[100a.6\]]skyon med do/_/gal te brtse ba la sogs pa rigs mthun pa'i sa bon tsam la ltos pa yin na/_'o na ni de'i tshe thog ma med pa can yin pa'i phyir shin tu de'i bdag nyid du 'gyur na yod pa yang ma yin no/_/des na sa bon las byung ba ma yin no zhes rtogs so zhe na/_'di la bshad
[\[100a.7\]]pa/_brtse dang sa bon las byung ba/_/gal te sa bon rang byung can/_/mi mthun phyogs kyi gnod med na/_/sems la de bdag nyid du 'gyur/_/gal te yang brtse ba rang gi sa bon las byung ba dang thog ma med pa can yin pa de lta na yang de'i bdag nyid du 'gyur ba ni ma yin te/_zhe
[\[100b\]]
[\[100b.1\]]sdang la sogs pa nang gi sa bon las byung ba can dag gis gnod pa'i phyir ro/_/gal te rten brtan pa yang yin la/_'di dag bar ma chad pa nyid du yang 'gyur na de'i tshe de'i bdag nyid du 'gyur ba yin no/_/de la 'bad pa chen pos zhe sdang la sogs pa mi mthun pa'i phyogs
[\[100b.2\]]bsal na brtse ba'i bdag nyid du 'gyur ba yin no/_/'di gdon mi za bar khas blangs pa yin te/_'di ltar goms pa snga ma dang /_/snga mas sems chos brtse ba dang /_/chags bral rtogs sogs phyi ma dag_/gsal ba yi ni rtsa ba yin/_/brtse ba la sogs pa'i goms pa snga ma
[\[100b.3\]]snga ma ni sems kyi chos phyi ma phyi ma gsal ba'i rgyu yin gyi/_skye ba yin na ni ma yin no/_/skye ba sngar gyi rgyu las yin pas goms pas ni gsal ba 'ba' zhig bsgrub par bya ba yin no/_/skye ba ni yod pa'i phyir ro/_/des na/_rang gi don la brtson med par/_/gzhan don la
[\[100b.4\]]dga' bdag nyid can/_/goms las brtse ba'i bdag nyid de/_/chags bral chags dang yid log bzhin/_/las gzhan med par goms par byas pas ni brtse ba bdag nyid du sgrub par byed pa yin te/_dper na yid log pa dang chags pa dang chags pa med pa bzhin no/_/ji
[\[100b.5\]]ltar mi mthun pa'i phyogs kyis gnod pa med pa'i yid byung ba ni/_gang yod pas 'ga' blang bar bya ba nyid ma yin par snang bar 'gyur ba yin no/_/de bzhin du chags pa dang chags pa dang bral pa nyid la yang blta bar bya'o/_/de lta na ni snying rje dang ldan pa/_gzhan gyi sdug bsngal
[\[100b.6\]]bsal bar 'dod pas rang dang gzhan gyi sdug bsngal gzhom pa'i phyir thabs la mngon par sbyor bar 'gyur ro zhes bshad pa ni/_thugs rje phul byung grub 'gyur te/_/gzhan sdug mi bzod pas bskul ba'i/_/brtse ldan sdug bsngal gzhom pa'i phyir/_/thabs rnams la ni
[\[100b.7\]]mngon sbyor mdzad/_/brtse ba dang ldan pa ni rang dang gzhan gyi sdug bsngal gzhom pa'i phyir rtsol ba'i phyir skyed pa yin te/_rang gi sdug bsngal ma bsal bar gzhan gyi sdug bsngal bsal mi nus pa'i phyir ro/_/des na rang nyid sdug bsngal dang bral ba sngon du bya ba dang /_dngos po mtha'
[\[101a\]]
[\[101a.1\]]dag mngon du byed pa la mngon par sbyor ba yin no/_/gang gi phyir/_thabs 'byung de rgyu lkog gyur pa/_/de 'chad pa ni dka' ba yin/_/mtho ris dang byang grol gyi rgyu dang /_'bras bu mngon du byas pa med pa gang yin pa des ni gzhan dag la bstan par dka'
[\[101a.2\]]ba yin te/_de la ni des nus pa yod pa ma yin no/_/gal te bden pa rnams rjes su dpag pas/_yongs su bcad pa na/_'phags pa'i bden pa bzhi ston par srid pa de lta na yang /_thams cad kyi tshe ni ma yin/_rang gi don 'dod pa dang dmyal ba la sogs par skyes pa'i dus na
[\[101a.3\]]med pa'i phyir ro/_/'jig rten gyi khams 'od zer can la sogs par spyod pa las dang 'bras bu so sor nges pa ston pa yang mi srid pa nyid do/_/de bas na thams cad mngon du bya ba nyid do/_/de la mngon du byed pa na rgyu rtogs pa yin pas de nyid bshad pa ni/_lung dang rigs pas rnam
[\[101a.4\]]dpyod pa/_/sdug bsngal nyid kyi khyad par gyis/_/sdug bsngal rgyu dang de mi rtag_/la sogs rang bzhin rtogs par mdzad/_/rigs pa ni rjes su dpag pa'o/_/rjes su dpag pa'i spyod yul ma yin pa la ni/_dbang po las 'das pa'i don shes pa'i rgyu lung yin no/_/yang na dang po ni
[\[101a.5\]]lung rtogs par byed pa yin la/_de nas ni don nges pa'i 'bras bu can rigs pa la 'jug pa yin no/_/lung tsam las ni don nges pa ma yin te/_brjod par 'dod pa tsam gyis 'jug pa'i phyir dang /_don dang 'brel pa med pa'i phyir ro/_/'di thams cad kyang dpyod pa la mngon du phyogs
[\[101a.6\]]pa yin gyi gzhan du ni ma yin no/_/des na je dang po nyid ni dpyod pa yin la/_de'i 'og tu ni gzhan gyi don gyi rjes su dpag pa'i rang bzhin can gyi lung du don de lta ste/_bka' lung tsam la ni ma yin no/_/rtogs pa dang ldan pa ma rmongs pa ni tshad ma dang ldan pa'i don la bka' lung
[\[101a.7\]]tsam bsgoms pa ma yin no/_/des na don de rigs pas brtan par byas nas sgom par byed pa mngon du byed par 'gyur ro zhes bya ba ni rim pa'o/_/de la re zhig sdug bsngal gyi rgyu nyid dang por rtogs te/_rgyu bzlog pa'i sgo nas 'bras bu bzlog par byas pa'i phyir ro/_/sdug bsngal gyi rgyu brtag pa yang
[\[101b\]]
[\[101b.1\]]de'i mi rtag pa nyid la sogs pa'i rang bzhin rtogs te/_de brtags pas bzlog par rung ba nyid du rtogs pa'i phyir ro/_/bzlog par rung ba nyid du ma rtogs par ni bzlog pa'i phyir brtson pa nyid du mi 'gyur ro/_/rgyu med pa nyid dam rgyu rtag pa nyid yin na ni bzlog par bya ba nus pa ma yin no/_/'di/_
[\[101b.2\]]rgyu med rtag tu yod pa nyid/_/rtag pa'i rgyu can ga la ldog_/rgyu dang 'bral ba med par ni/_/dngos po ldog par ji ltar 'gyur/_/rgyu yis byas pa'i dngos gang yin/_/de ni de med na med 'gyur/_/gal te de med kyang yod na/_/'di ni gang las med par 'gyur/_/mi rtag rgyu
[\[101b.3\]]can dngos po ni/_/rgyu med pas ni ldog par 'gyur/_/rtag rgyu can la rgyu med par/_/med pas ldog pa yod ma yin/_/de'i phyir mi rtag pa la sogs pa'i khyad par nyid kyi sdug bsngal dang de'i rgyu mi rtag pa nyid du rtag par mdzad de/_gang phyir de ltar rgyu gnas na/_/'bras ldog gzigs pa
[\[101b.4\]]med phyir ro/_/de'i rgyu gzhom phyir de yi ni/_/mi mthun phyogs la brtag pa mdzad/_/gal te dbang phyug la sogs pa rtag pa 'ga' zhig sdug bsngal gyi rgyu yin na de'i phyir de med par mi 'gyur bas sdug bsngal bzlog par mi 'gyur ro snyam du dgongs par 'gyur te/_des na 'bras bu ldog
[\[101b.5\]]pa'i phyir 'jug par mi 'gyur ro/_/nus pa med pa la ni su yang mi 'jug la/_zhugs na yang bslus par mi 'gyur ba ma yin no/_/'bras bu'i rgyu gang yin pa de'i mi mthun pa'i phyogs la brtag pa mdzad de rgyu spang ba'i phyir ro/_/byung ba ni gnyen po dang 'brel pa med par mi ldog ste/_
[\[101b.6\]]gnyen po med par ni rgyu med par mi 'gyur ro/_/gal te rgyu med pa nyid las ldog ste/_las zad pa nyid las ldog pa yin no zhes gzhan dag 'dod do zhe na/_ma yin te/_ma rig pa las las gzhan dang gzhan 'gyur ba'i phyir zad pa ma yin no/_/las dang sdug bsngal gyi rgyu ni ma
[\[101b.7\]]rig pa yin par ston par 'gyur te/_des na skyon med do/_/gal te sdug bsngal gyi rgyu'i rang bzhin nges pa med pa yin te/_sdug pa dang bral ba la sogs pa du ma pa'i rang bzhin yin pa'i phyir ro/_/des na bzlog par mi nus so zhe na/_'di la brjod pa ni/_bdag dang bdag gir
[\[102a\]]
[\[102a.1\]]'dzin byas pa/_/'dus byas spyod yul can chags ni/_/rgyu yin de yi gnod byed ni/_/bdag med mthong ba 'gal ba yin/_/sdug bsngal gyi rgyu ni bdag dang bdag gir mngon par zhen pas byas pa'i chags pa yin no/_/chags pa ldog na ni
[\[102a.2\]]bdag gi ba nyams pa la yid sdug bsngal bar mi 'gyur ro/_/gal te chags pa dang bral na bdag gi ba nyams pa la yid sdug bsngal ba ma yin mod/_bdag nyid la lus las byung ba'i sdug bsngal bar ji ltar mi 'gyur zhe na/_'di la bshad pa/_gzhan sdug bsngal
[\[102a.3\]]bas sdug bsngal gang /_/de la bdag bde sogs yod min/_/bdag gi ba la mngon zhen pas/_/bdag la chags pa ldog par 'gyur/_/bu la chags pas bdag la chags pa dang bral ba dag ni/_mtshon la sogs pa dang 'brel pa las skyes pa'i lus kyi sdug bsngal yang
[\[102a.4\]]dmigs par mi 'gyur ro/_/bdag dang bdag gi ba la chags pa yang 'jig tshogs su lta ba las yin te/_des na sdug bsngal gyi rgyu ni 'jig tshogs su lta ba yin no/_/de'i phyir bdag med pa mthong ba gnod par byed pa yin te 'gal ba'i phyir ro/_/de dang rnam par 'gal
[\[102a.5\]]ba'i chos ni de'i gnod par byed pa yin te/_rlung la dro ba dang snum pa la sogs pa bzhin no/_/des na bdag med pa de'i bdag tu 'gyur na/_de las bzlog pa'i rnam pa can 'jig tshogs la lta ba mi rtag pa yin pas na ldog pa yin no/_/des na bdag gir 'dzin pa ldog pas
[\[102a.6\]]lus dang yid kyi sdug bsngal mtha' dag ldog go/_/gal te lus bcad pa dang bsregs pa la sogs pas 'chi ba la sogs pa'i sdug bsngal du ci ltar mi 'gyur zhe na/_de ni med de/_lus de dang ni bral ba las/_/'chi ba gzhan yod ma yin la/_/lus gzhan grub pa skye ba
[\[102a.7\]]yin/_/de la sdug bsngal ci zhig yod/_/gang gi tshe lus gcig dang bral zhing /_lus gzhan dang ldan pa dang /_snga ma phyi ma'i gnas skabs dag_/goms pa las skyes pa'i dran pa gsal bas dran pa de'i tshe phyis pa dang rgan po'i gnas skabs 'dor zhing len pa ltar ram/_
[\[102b\]]
[\[102b.1\]]gos len pa dang 'dor ba lta bu yin pas/_de la gnod pa ci zhig yod/_mtshams sbyor ba 'dzin pa med par ni gdung bar 'gyur ba ma yin no/_/gang la goms pa de nyid mngon par dga' ba'i rgyu yin te/_tha mal par goms par byas pas ni/_bde ba dang sdug bsngal bar mi 'gyur ro/_/
[\[102b.2\]]shin tu btang snyoms goms pa la ni lus dang longs spyod la gnod pa byas kyang gdung bar mi 'gyur te/_sems can du lta ba ldog pa yin no/_/de bshad pa ni/_rnam pa du mar thabs mang po/_/yun ring dus su goms pa las/_/de la skyon dang yon tan dag_/rab tu gsal ba
[\[102b.3\]]nyid du 'gyur/_/bdag med pa mthong bas 'dod chags la sogs pa yongs su 'khrug pa'i rgyu mtha' dag dang bral zhing rtogs pa rgyas te/_thabs rnam pa mang po gzhan dang gzhan goms pa na skyon dang yon tan rnams gsal bar 'gyur te/_bstan bcos goms na bstan bcos kyi skyon
[\[102b.4\]]yon rnam pa du ma gsal ba bzhin no/_/yon tan dang skyon gsal ba ni blo gsal ba yin te/_des na thugs kyang gsal ba'i phyir/_/rgyu yi bag chags spangs pa ni/_/thub chen gzhan don 'jug can gyi/_/bse ru la sogs khyad 'di yin/_gang gi tshe skyon dang yon tan bye brag tu phye
[\[102b.5\]]bas rtogs pa bsal bar gyur pa de'i tshe/_nyes pa phra mo dang rags pa'i nang na gnas pa'i nyes pa'i rigs skad cig ma tsam yang thams cad shes par 'gyur ro/_/des na ngag ma byang ba la sogs pa yang bzlog pa'i phyir 'bad par 'gyur ro/_/de'i phyir bag chags spong ba yin no/_/'di
[\[102b.6\]]nyid ni 'phags pa nyan thos dang rang sangs rgyas dang mu stegs pa yang dag las bcom ldan 'das bde bar gshegs pa'i khyad par yin no/_/yang na gal te sdug bsngal ba spangs pa yin mod/_de lta na yang thams cad mkhyen pa nyid ni srid pa ma yin te/_de lta ma yin na 'dod
[\[102b.7\]]chags dang bral ba mtha' dag thams cad mkhyen pa nyid du 'gyur ro zhe na/_'di bshad pa ni/_rnam pa du mar thabs mang po/_/zhes bya ba la sogs pa yin no/_/thabs kyis dbye ba ni/_rnam pa mang po yin te/_dus yun ring por goms pas ni 'khor ba'i skyon yon mtha' dag
[\[103a\]]
[\[103a.1\]]bsal lo/_/gang tshe dran pa gsal 'gyur bas/_/sngon gyi skye ba dran gyur pa/_/de la de yi rjes 'brangs pas/_/de dag thams cad rtogs par 'gyur/_/ji ltar grong gzhan nas 'ongs pa/_/de yi 'du byed rjes 'grel can/_/de rig pa yis shes 'gyur
[\[103a.2\]]ba/_/de bzhin skye gzhan nas 'ongs pa/_/dper na grong gzhan nas 'ongs pa la de dang brten pas skyes pa'i khyad par mthong ba na/_de rig pas de nas 'ongs par shes pa des na grong gzhan yang de'i khyad par nyid du shes pa de bzhin du/_skye ba gzhan yang nges pa skyed pa'i 'du byed kyi rgyu yin
[\[103a.3\]]pa nyid kyis rjes su dpog pa yin no/_/lkog tu 'gyur ba'i don skye ba gzhan yod par sbyin pa la sogs pa'i rnam pa 'dis ci ste rjes su mi dpog_/des na rgyu dang 'bras bu dag nges par rig pa yin te/_'di ni sngon las 'di dang yul 'di dang 'brel par 'gyur ba yin te/_'di lta bu'i
[\[103a.4\]]ngo bo'i rnam pa dang 'brel pa'i phyir ro/_/so sor nges pa'i yul la sogs pa dang 'brel pa/_de'i 'bras bu dang rang bzhin gyi bye brag gi rang bzhin nges par rtogs pa ni rgyu'i rang bzhin dang de'i 'bras bu'i rang bzhin gyi bye brag dang 'brel pa mtha' dag rig pa'i phyir so sor nges pa'i rang
[\[103a.5\]]bzhin thams cad rig pas na/_las dang 'bras bu la sogs pa'i 'brel pa thams cad yongs su shes pa yin no/_/mtho ris dang ni byang grol lam/_/ji bzhin du ni mkhyen pa na/_/skyes bu'i don mkhyen tsam gyis ni/_/ston pa yongs su rdzogs par 'dod/_/'gro ba mtha' dag
[\[103a.6\]]kyang phan tshun rgyu dang 'bras bu'i dngos po las 'das par 'gyur ba ma yin te/_des na rgyu 'bras kyi dngos po rnam pa du ma bsgoms pa dang rjes su 'brel pas 'gro ba mtha' dag rig par 'gyur ba ni kha na ma tho ba med pa yin pa des na thams cad mkhyen pa nyid yin no/_/'on te rjes su
[\[103a.7\]]dpag pas rig na 'di ji ltar dngos su gzigs pa can yin/_bcom ldan 'das ni mngon du gzigs pa por 'dod pa yin no zhe na/_de yang gyi na nyid de/_rnam kun rjes dpog gang yin te/_/mngon sum las ni dbyer yod min/_/dbang po dang ni 'brel pas kyang /_/de las khyad
[\[103b\]]
[\[103b.1\]]par lhag byed min/_/don gyi rang bzhin rnam pa thams cad du rig pa gang yin pa de nyid mngon sum yin te/_mngon sum gyi don ni mngon du byed pa'i don yin pa'i phyir ro/_/gal te dbang po la brten pa'i don mngon sum gyi don yin nam zhe na/_'di ni mngon sum gyi mtshan nyid
[\[103b.2\]]ma yin te/_'on kyang yang dag pa'i mngon sum rig pa'o/_/dbang po nye bar mtshon pa tsam du zad do/_/gzhan yang gang zhig dbang po dang 'brel pa yin yang /_mngon du mthong ba med pa de/_ci mngon sum yin nam/_de ni dbang po nyid ma yin te nyams pa'i phyir ro zhe na/_brjod pa/_
[\[103b.3\]]mngon du byed rgyu min phyir te/_/gal te mngon sum min 'dod na/_/mngon du byed pa'i rgyu yin phyir/_/dbang po zhes ni nges par gzung /_/dbyibs la sogs pa tsam gyis ni/_/dbang por 'thad pa ma yin te/_/nyams pa yang de nyid du thal ba'i phyir ro/_/mngon du byed pa'i rgyu nyid
[\[103b.4\]]dbang po yin na ni/_yid kyang de lta nyid du 'gal ba med do/_/gzhan yang /_yid ni gsal ba nyid las ni/_/rnam pa gsal por mthong ba yin/_/yid ni rnam par 'khrug pa la/_/dbang shes gsal ba ga la yod/_/mngon du phyogs pa dang 'brel pa'i yid las dbang po'i shes pa
[\[103b.5\]]yang mngon du byed par 'gyur ba yin no/_/des na dbang pos bskyed pa nyid ni rgyu ma yin pa kho na'o/_/de'i rnam pa thams cad mngon du byed pas 'jug pa'i rjes su dpag pa yang mngon sum nyid yin no/_/gal te 'das pa la sogs pa lkog tu gyur pa'i don la 'jug pa ji ltar mngon sum
[\[103b.6\]]yin zhe na/_de yang rigs pa ma yin te/_mngon du byed pa yod pas na/_/'di ni ji ltar lkog gyur nyid/_/mngon du byas pa lkog nyid na/_/lkog 'gyur ma yin med par 'gyur/_/'on te dbang po'i byed pa las lkog tu gyur ba ma yin pa nyid do zhe na/_dbang po'i byed pa de nyid mngon
[\[103b.7\]]du byed pa med par ji ltar rtogs par 'gyur ba yin/_mngon du byed pas rtogs na ni/_/rnam pa thams cad rjes su dpog pa la yang dbang po'i byed pa yod par 'gyur ro/_/rjes su dpag pa 'jug pa ni thams cad la yod pa'i phyir/_/mig la sogs pa'i byed pa yang rjes su dpog pa
[\[104a\]]
[\[104a.1\]]nyid las rtogs pa yin no/_/gzhan yang /_gang tshe sngon gyi rnam pa ni/_/thams cad rjes su dpog 'gyur ba/_/de tshe bdag gi mig sogs kyi/_/byed pa yang ni rtogs par byed/_/'gar byung 'gar ni byung 'gyur ba/_/dbang po'i byed de rjes dpag gis/_/
[\[104a.2\]]rtogs 'gyur de phyir dbang po yi/_/byed de de la ci phyir med/_/gang gi tshe de nyid skyes pa'am 'byung bar 'gyur ba rjes su dpog par byed pa de'i tshe de la 'byung bar 'gyur ba'i dbang po'i byed pa rjes su dpag pas rtogs so/_/gang gi tshe 'byung bar 'gyur ba de'i tshe ni 'byung bar 'gyur ba nyid do/_/
[\[104a.3\]]de ni rnam pa thams cad du rjes su dpog pas rtogs pa la yod pa yin pa'i phyir ji ltar dbang po'i byed pa med pa yin/_gal te byung ba dang 'byung bar 'gyur ba yang ji ltar yod pa yin no zhe na/_de ni ma yin te/_mngon du bya nyid dngos po de'i/_/yod pa nyid du brjod ma yin/_/
[\[104a.4\]]thams cad du ni dngos po yi/_/yod nyid don byed pa la rtogs/_/da ltar ba mngon par 'dod pa'i bya ba la sogs pa'i don gyi bdag nyid la yang mngon du byed pa nyid las de yod par rtogs pa yin gyi/_gzhan las ni ma yin no/_/gal te me la sogs pa mngon du byas pa la yang
[\[104a.5\]]rjes su dpag pas yod par rtogs pa ma yin nam zhe na/_ma yin te/_de yang de lta bu nyid rjes su dpog go/_/mngon sum byas pa'am/_byed pa'am byed par 'gyur ba rjes su dpog pa yin te/_gzhan du na rjes su dpag pa mi 'jug pa'i phyir ro/_/mthong ba'i rjes su 'brang
[\[104a.6\]]ba na mthong bar bya ba nyid rjes su dpog par byed de/_de lta bu ma yin na mi 'thad pa'i phyir ro/_/gal te 'gas kyang ma mthong mi mthong mthong bar mi 'gyur ba ni/_de'i tshe ri bong gi rwa dang mtshungs par med pa nyid do/_/nus pa nye bar brjod pa thams cad dang bral ba ni nye bar brjod pa
[\[104a.7\]]med pa nyid yin no/_/gal te da ltar ba'i dus dang 'brel pas yod pa nyid yin gyi/_mngon du byed pa ma yin no/_/de lta yin dang rnal 'byor pa rnams 'das pa dang ma 'ongs pa mngon sum du byed pa nyid du khyed 'dod pa yin te/_da ltar byung ba tsam mthong ba yin na ni/_'di 'das
[\[104b\]]
[\[104b.1\]]pa la sogs pa mthong bar mi 'gyur ro/_/des na skye bo thams cad dang mnyam pa nyid pas 'di lta bu mngon du byed pa nyid dam rnal 'byor pa nyid yin zhes gzhan dag 'dzer to/_/de la 'di skad brjod de/_dus ni tshad ma gang gis kyang /_/rtogs pa yod pa ma yin te/_/mngon sum
[\[104b.2\]]gyis ni gzugs sogs tsam/_/rtogs 'gyur rjes su dpag pa yang /_/mngon sum 'jug pa las 'das nas/_/'jug pa yang ni dmigs ma yin/_/mngon sum gyi ni gzugs sogs pa'i/_/rang bzhin nyid 'ba' zhig dmigs kyi/_dus la sogs pa dang 'brel pa ni ma
[\[104b.3\]]yin te/_mngon sum ni de'i rnam pa tsam dang 'brel pa'i phyir ro/_/mdun na gnas pa'i rnam pa 'dzin pa las gzhan du ni mngon sum rtogs pa med do/_/de lta ma yin na thams cad mthong bar 'gyur ro/_/dus ni ka ba la sogs pa ltar mdun na gnas pa'i rnam pa nyid du dmigs pa
[\[104b.4\]]ma yin no/_/rjes su dpag pa yang mngon sum med par mi 'gyur ro/_/'on te 'byung ba dang yun ring ba la sogs par ni gzung bar bya ba'am/_rjes su dpag par bya ba yin no zhe na/_de yang yang dag pa ma yin te/_dus ni yun ring mnyam sogs pa'i/_/blo yi mdun na gnas pa
[\[104b.5\]]yin/_/de lta'i rnam pa dang bral na/_/blo ni mngon sum yin mi 'dod/_/yun ring por byas so zhes bya ba la sogs pa ni bum pa la sogs pa nyid snang ba yin gyi/_des na dus gzhan ni snang ba med do/_/'on te yang bum pa la sogs pa nyid kyi 'bras bu rten pa snang ba yin na/_'o
[\[104b.6\]]na yun ring po la sogs pa'i don ci yin zhe na/_'dir smras pa/_rgyu rnams nye bar mi gnas phyir/_/dus med na yang bum sogs kyi/_/cha sogs dal bus rim gyis ni/_/rdzogs pa yun ring don yin no/_/bum pa la sogs pa cha shas dal bus rim gyis yongs su rdzogs par
[\[104b.7\]]grub pa gang yin pa de nyid yun ring po'i sgra'i don to/_/gal te dus med na dal bus dang rim pa de nyid mi 'thad do zhe na/_ma yin te/_sgrub par byed pa nye bar mi gnas pa tsam gyis de 'thad pa'i phyir ro/_/sgrub par byed pa nye bar mi gnas pa yang nye bar gnas pa'i rgyu med pa'i phyir ro/_/
[\[105a\]]
[\[105a.1\]]nye ba'i rgyu med pa yang de'i rgyu med pa'i phyir te/_de ltar na rgyu'i rtsom pa 'di ni thog ma med pa yin no/_/de'i phyir dus zhes bya ba 'ga' yang yod pa ma yin no/_/'on te 'bras bu'i bul ba dang /_/myur ba dus kyi stobs kyis ni/_/'jug na de la rgyu
[\[105a.2\]]yis ni/_/ci zhig byas par gyur pa soms/_/'bras bu rnams kyis 'jug par byed pa dus yin na/_de la rgyu rnams kyi byed pa'i 'bras bu gang yin/_rgyu med par dus kyis mi nus so zhe na/_'o na ni rgyu yod pa dang med pa nyid las 'bras bu skyes pa yin gyi dus ni nus pa ma
[\[105a.3\]]yin no/_/gal te dus med par rgyu rnams kyis mi nus pa yin na dus rgyu'i dngos por rigs pa yin na/_dus ni med pa ma yin te/_khyab pa dang rtag pa yin pa'i phyir ro/_/'on te dus gzhan dang gzhan nye bar gnas pa la ltos pa'i rgyu las skye ba yin na/_dus gzhan dang
[\[105a.4\]]gzhan nye bar gnas pa de nyid ga las/_rgyu gzhan las so zhe na/_de nyid las 'bras bu'i rim pa yin la rag mod/_dus kyis ci bya/_rim pa nyid dus yin no zhe na/_ma yin te/_rim pa ni 'di lhan cig pa dang lhan cig pa ma yin pa'i dngos po yin pa'i phyir la/_de yang dngos
[\[105a.5\]]po'i rang bzhin nyid yin pas dus gzhan med do/_/ji ste nyi ma la sogs pa'i rgyu ba nyid dus yin na/_ma yin te/_nyi ma la sogs pa'i rang gi ngo bo las tha dad pa'i rgyu ba med pa'i phyir ro/_/de'i rang gi ngo bo yang mngon sum gyis rtogs par bya ba nyid do/_/mthong 'gyur 'das pa'i
[\[105a.6\]]dus nyid do/_/mthong bzhin pa ni da ltar ba/_/mthong 'gyur 'byung ba nyid do zhes/_/de ltar dus ni rnam par gnas/_/'o na ci ltar dngos po 'di'i dus ni 'di yin no zhes tha dad par rtogs pa yin no zhe na/_'di ni mchi gu'i lus yin zhes/_/ldog par rtogs pa ci lta ba/_/de bzhin
[\[105a.7\]]dus ni tha dad du/_/rtogs pa tshad mas 'thad pa yin/_/de bzhin du yang 'jig rten dag brjod de/_khyod kyi skyes pa'i dus gang yin/_/khyod ci bde sogs gnas sam zhes/_/de yi rang bzhin khyad par nyid/_/'dri na tshig 'di 'thad pa yin/_/des na da ltar mi mthong ba ni 'das
[\[105b\]]
[\[105b.1\]]pa dang ma 'ongs pa yin no zhes bya ba'i don gyi de kho na'o/_/gal te de lta na rnal 'byor ba rnams la 'das pa la sogs pa mthong ngo zhes bya ba mi mthong ba mthong ba yin no zhes bya bar 'gyur ro/_/de la gal te rang gis mi mthong ba mthong ba yin no zhes brjod na ni/_de'i tshe ma yin la mo
[\[105b.2\]]gsham yang yin no zhes bya bar 'gyur ro/_/de'i phyir 'das pa la sogs pa mthong ngo zhes bya ba'i don ci yin zhe na/_gzhan gyis mthong bar bya ba ma yin pa mthong ba ste/_des mthong ba nyid kyis na de tsam du ni de da ltar ba nyid yin pas skyon med do/_/gzhan la ltos nas ni de 'das pa
[\[105b.3\]]nyid la sogs pa yin no/_/de'i phyir mngon du byas pa gang yin pa de nyid yod pa yin pa'i phyir/_'das pa la sogs pa la dbang po'i byed pa ma yin te/_mngon du byas pa de yod pa nyid yin pa'i phyir ro/_/gzhan yang dus de dang 'brel par/_/gang tshe de mngon byas 'gyur ba/_/de tshe da ltar
[\[105b.4\]]yod min yang /_/de yi yod nyid 'thad mi dka'/_/gal te da ltar ba'i dus dang 'brel pa med kyang /_de'i tshe dus dang 'brel pa de ltar byung ba'i dngos po mngon du byas pa ni yod pa nyid do/_/des na da ltar byung ba'i don 'dzin pa'i phyir/_'das pa la sogs pa'i shes pa la rnam pa thams
[\[105b.5\]]cad yongs su gcod pa dang ldan pa'i mngon sum yod pa nyid do/_/'o na de ji ltar 'das pa nyid yin zhe na/_lta ba po'i da ltar byung ba'i dus dang 'brel par mi 'dzin pa'i phyir dang /_gzhan gyis ni de'i dus dang 'brel pa yang mi 'dzin pa'i phyir dang /_rnal 'byor pas kyang mnyam par bzhag pa
[\[105b.6\]]las langs nas/_'das pa nyid du tha snyad byed pa'i phyir ro/_/de nyid rnal 'byor pas da ltar mthong ba ji ltar 'das pa yin zhe na/_de ni med de/_'di ltar da ltar ba'i dus nyid ni/_lta po nyid kyis yin zhes rtogs/_/gzhan gyi dus ni ji ltar gzhan/_/khyad par byed
[\[105b.7\]]yin par 'gyur/_/byed pa po'i dus gang yin pa de ji ltar gzhal par bya ba'i don gyi yin par 'gyur/_rta'i ngang pa nyid ni ba lang gi yin par mi rigs so/_/'on te de'i tshe rtogs pa ji ltar gzhan dus yin zhe na gzhan gyi dus rtogs pa'i phyir ro/_/'di ltar/_de ni de tshe'am
[\[106a\]]
[\[106a.1\]]gzhan gyi tshe/_/gang zhig gang gi ngo bor rig_/dngos po de yi ngo bo nyid/_/byed po'i dus ni de yi min/_/dus ni byed pa po'i yin gyi don gyi ni ma yin no/_/dus gzhan gyi khyad par can nyid du rtogs pa ji ltar byed pa po'i dus gzhan gyi rjes su 'jug_/
[\[106a.2\]]byed pa po ni phyis dus gzhan nyid rtogs par byed de/_bdag nyid rtogs pa na dus gzhan dang 'brel par rtogs pas de ji ltar gzhan du rnam par 'jog_/gzhan yang de'i tshe ni byed pa po yang de'i dus nyid du rtogs par byed do/_/gzhan gyis sam phyis ni byed pa po de dus gzhan nyid du
[\[106a.3\]]rtogs pa yin no zhes bshad zin to/_/de'i phyir de ni de'i dus nyid du rtogs pa'i phyir de ltar yod pa nyid yin no/_/de ngas der rtogs so zhes bya ba ni dran pa'i tha snyad tsam du zad kyi/_don dam pa ni ma yin te/_de la mngon sum mi 'jug pa'i phyir ro/_/des na rnam pa thams
[\[106a.4\]]cad du rtogs pa ni mngon sum du 'gyur ba nyid do/_/'on te yang gal te mngon sum yin na ji ltar gzhan gyis mi rtogs/_gang la des nyams su myong ba nyid du mthong ba'i bu 'byung ba des ma rtogs pa ji ltar 'khrul pa ma yin/_rnal 'byor pas ni da ltar rtogs la/_de dang ldan pas ni ma yin no
[\[106a.5\]]zhe na/_de yang ma yin te/_ci ltar de ni ston sogs dus ldan par/_/mthong ba de ltar de la gnod pa med/_/dus der ldan ni de yang mthong med pas/_/de ltar ma rtogs na yang skyon yod min/_/des ni de'i bu de ston la rtogs par 'byung bar 'gyur ba dus dang 'brel par mthong
[\[106a.6\]]bas de ni de ltar ma rtogs kyang gnod pa med do/_/gal te de'i tshe yang ma rtogs na ni des na gnod par 'gyur ba yin no/_/'on te ji ltar des de mthong ba bzhin du rnal 'byor pa las tha dad pa gzhan gyis kyang de'i phyir ma mthong ste/_de'i phyir de ma mthong bas gnod pa yin no zhe na/_de
[\[106a.7\]]la yang snying po med de/_ji ltar gzhan gyis ring mthong ba/_/de bzhin gzhan yang mthong ngam ci/_/phra mo la sogs yod na yang /_/thams cad kyis ni mthong ba yin/_/gang la gcig gi nus yod pa/_/de la kun gyi de yod min/_/rnal 'byor min pas mi mthong phyir/_/ma 'ongs
[\[106b\]]
[\[106b.1\]]pa zhes bya bar gnas/_/'on te yang /_gal te gzhan gyis mi mthong ba de lta na yang /_de'i tshe de rang gi ngo bos rtogs pa yin na ji ltar ma 'ongs pa nyid yin/_gang phyir dmigs pa yod pa nyid/_/med nyid mi dmigs pa las min/_/dmigs kyang yod pa ma yin na/_/
[\[106b.2\]]'ga' yang yod pa nyid mi 'gyur/_/dmigs bzhin pa ni med pa ma yin te/_ha cang thal bar 'gyur ba'i phyir ro/_/ci ste de dus gang du dmigs pa de nyid kyi tshe na de yod pa yin no zhe na/_de yang mi rigs te/_dngos po las ni tha dad pa'i/_/dus ni 'ga' yang mthong ba med/_/
[\[106b.3\]]ston la sogs pa'i dngos po ni/_/yul du 'gyur ba 'ga' zhig nyid/_/yul gyi khyad par las tha dad pa'i dus ni 'ga' yang dmigs pa med do/_/grang ba la sogs pa dang /_nyi ma rgyu ba la sogs pa'i khyad par rnams ni ston la sogs pa'i dus yin pa'i phyir ro/_/de dag ni dmigs
[\[106b.4\]]pa nyid yin na da ltar byung ba nyid yin pas ji ltar 'das pa dang 'byung ba yin/_ston sogs la ni 'das sogs kyi/_/rnam dbye ji ltar rtogs par 'gyur/_/gal te gzhan gyis dmigs med na/_/gnyis po rnam dbye med par 'gyur/_/gal te yang de'i tshe ma dmigs pa de'i tshe
[\[106b.5\]]yang da ltar 'byung ba ma yin par 'gyur mod/_da ltar byung ba ma yin pa de ci 'das pa yin nam/_'on te ma 'ongs pa yin zhes rnam par dbye ba go gang las yin zhe na/_'dir brjod pa/_ji ltar rjes su dpag pa ni/_/'jug pa de bzhin de zhes zung /_/mngon sum yang ni dngos po de/_/
[\[106b.6\]]de bzhin nyid du rtogs par byed/_/ji ltar rjes su dpag pas de 'das pa dang ma 'ongs pa la sogs pa nyid du rtogs pa de bzhin rjes su dpag pa des skyed pa'i rnal 'byor pa'i mngon sum yang yin no/_/rjes su dpag pa des bskyed pa'i mngon sum nyid gzhan du ni rtogs pa ma yin no/_/des na gang ji ltar
[\[106b.7\]]rtogs pa de ni de bzhin du yod do zhes rtogs par bya'o/_/gal te mngon sum rjes su dpag pa las bskyed pa nyid yin na rim gyis rtogs par 'gyur ro/_/de lta na yang thog ma dang tha ma med pa'i dngos po'i tshogs kyis rtogs pa yongs su rdzogs pa med pa'i phyir ji ltar thams cad mkhyen pa
[\[107a\]]
[\[107a.1\]]yin no zhe na/_de ni med de/_de ni shin tu goms pa las/_/don de yud la rig 'gyur te/_/glo bur ba yi du ba las/_/lus can me ni rtogs pa bzhin/_/rgyud goms pa dang 'brel pa rnams du ba las me rtogs pa ni rim pa la ltos pa dang ldan pa ma yin no/_/des
[\[107a.2\]]na rim pa ma yin par rtogs pas skyon med do/_/gal te thog ma med pa'i dngos po'i rtogs pa yongs su rdzogs par ji ltar 'gyur/_yongs su rdzogs nas yang ji ltar thog ma med pa yin zhe na/_de ni med de/_thog med gal te rig byed kyang /_/yin na de las ci ltar rtogs/_/thog ma
[\[107a.3\]]med par rtogs pa ni/_/yongs su rdzogs pa yod ma yin/_/gal te rig byed thog ma dang tha ma med pa yin na/_ci ltar de las rtogs pa yi/_/thog ma dang tha ma med pa nyid du'o zhe na/_yongs su rdzogs pa med pa'i phyir ci yang byar med do/_/gal te rig byed las gzhan gyis rtogs
[\[107a.4\]]par mi 'gyur ram/_mi 'gyur na ni rig byed tshad ma ma yin no/_/gal te da ltar ni re zhig rtogs pa yod pa nyid do/_/bdag ni rig byed 'dis nges par sbyar ro snyam du rtogs pa'i phyir ro/_/gzhan gyi tshe ni yod dam med kyang bla ste/_de lta na yang 'di 'jug par byed pa'i phyir tshad ma nyid de/_
[\[107a.5\]]'jug par byed pa brjod pa'i phyir ro zhe na/_de ni ma yin te/_gal te 'di gzhan gyi tshe 'di'i don ma yin na/_da lta ga las yin/_gal te gzhan gyi tshe rig byed don 'di dang ldan pa mchog yin no zhes dogs na da lta na yang tshad mar mi 'gyur te sngon bzhin no/_/gal te sngon yang de lta bu
[\[107a.6\]]yin no/_/de'i pha rol dang de'i yang pha rol zhes yongs su rdzogs par mi 'gyur ro/_/des na gcig la the tshom za na gzhan la yang yid brtan du med pas tshad ma ma yin pa nyid do/_/ci ste snga ma spyir gcig nyid rtogs so zhe na/_de lta yin na 'di rjes su dpag par 'gyur te/_des
[\[107a.7\]]na rnam pa thams cad rjes su dpog pa na mngon sum nyid kyis nyams pa med pa nyid do/_/des na mngon sum gyis kyang thog ma dang tha ma med pa nyid mi rig pa ma yin na/_de'i phyir/_rang rgyud yongs su bcad pa na/_/de dang 'brel pa can rtogs 'gyur/_/de dang 'brel par rtogs na ni/_/
[\[107b\]]
[\[107b.1\]]gzhan dag pas kyang rtogs pa nyid/_/de lta yin na mtha' med pa'i/_/dngos po rig pa 'thad mi dka'/_/de'i phyir tshad las shin tu 'das pa'i rgyu 'bras kyi dngos po'i bye brag goms na/_'bras bu'i bye brag thams cad snang ba yin la/_de'i mthu las kyang rgyu'i dbye ba yang yin pa'i phyir/_
[\[107b.2\]]thabs goms pa 'di ni/_thabs yongs su gcod pa'i thabs yin no/_/de'i phyir brtse ba dang ldan pa'i gdon mi za bar thabs mngon par sbyor ro/_/rig byed ni yongs su shes zin kyang /_mtho ris dang byang grol gyi lam rig pa'i thabs ma yin no zhes sngar bstan pa nyid do/_/gal te thabs
[\[107b.3\]]goms pa las de 'dod pa thams cad rig pa dang /_'dod chags dang bral bar 'gyur mod/_de lta na yang bag chags kyi gnas ngan len gyis mnyam par ma bzhag pa'i gnas skabs su gzhan du yang nye bar ston par 'gyur la/_bkres pa la sogs pa dang ldan pas kyang gzhan gyi don nyams
[\[107b.4\]]par byed pa'i phyir rig byed las 'di khyad par med do zhe na/_de ni med de/_rig byed la ni gzhi med phyir/_/don dam du na tshad ma min/_/don dang 'brel pa med pas de'i/_/tha snyad kyang ni gzhi med nyid/_/rig byed thog ma med pa nyid yin na/_dang po don dang 'brel pa 'dzin pa med do/_/mchod sbyin
[\[107b.5\]]byed pa rnams kyi tha snyad kyang gzhi med pa nyid do/_/des na dmus long ba brgyud pa kho nar zad do/_/rnam par rtog pa'i don brda'i stobs kyis snang ba yin yang /_de tsam gyis ni don thob pa ma yin te/_gzhan la yang mthong ba'i phyir ro zhes bstan zin to/_/'di la ni gzhi rjes su dpag pa
[\[107b.6\]]nyid yin te/_des na bag chags yod kyang skyon med do/_/gzhan yang /_des na thugs kyang gsal ba'i phyir/_/rgyu yi bag chags spangs pa ni/_/thub chen gzhan don 'jug can gyi/_/bse ru la sogs khyad 'di yin/_/rtogs pa gsal ba la ni skyon yon gyi rigs phra mo mtha' dag kyang
[\[107b.7\]]snang ba yin la/_sems can gyi don la dga' ba la ni nyes pa cung zad tsam yang gnod pa byed pa yin pa de'i phyir de goms pas sel bar byed do/_/zas la sogs pa yang phyin ci log goms par byed pa nyid la 'byung gi gzhan du ni ma yin no/_/'di ltar/_lan gsum za ba goms pa las/_/
[\[108a\]]
[\[108a.1\]]gnyis za de yi bdag tu 'gyur/_/gnyis za lan cig nyid 'gyur ba/_/des na bkres pa gtan med 'gyur/_/gal te 'di dngos po la yod pa yin pa na ni goms pas bsgrub par mi 'gyur ro/_/de'i phyir/_lus can rnams kyi skyon yon ni/_/thams cad
[\[108a.2\]]goms pa'i rtsa ba can/_/goms te bdag la rag las pas/_/yon tan nyid la byas pa mchog_/goms pa gsal ba dang 'brel pa de nyid kyi phyir bcom ldan 'das bde bar gshegs pa nyan thos dang rang sangs rgyas dag las khyad par du 'phags pa yin no/_/gzhan yang gang tshe skye
[\[108a.3\]]ba dran pa yis/_/sngon gyi ston pa dang 'brel pa/_/de tshe lha sogs ngo bo yi/_/bkres pa la sogs yod ma yin/_/gal te slob dpon gyis ston pa sdug bsngal rab tu zhi ba'i thabs nyid du bstan pa ma yin nam/_de skad du yang sbyor ba ni 'gro ba la ston pa'i phyir ston pa nyid do zhes
[\[108a.4\]]gsungs so/_/de ci ltar na thabs goms pa yin par 'gyur zhe na/_de ni bden te/_'on kyang thabs goms pa nyid ston pa yin gyi/_gzhan ni ma yin no zhes bya ba bshad pa ni/_de don phyir na thabs goms pa/_/de nyid ston pa yin par 'dod/_/grub las dang po 'byung ba'i
[\[108a.5\]]phyir/_/gnyis po 'di ni rgyu ru bshad/_/der ston pa nyid dngos su 'dod pa ni ma yin gyi/_'on kyang thabs goms pa nyid yin no/_/ci ltar zhe na/_de don phyir de'i don la ni de'i sgras 'gyur ba nyid de/_dbang po'i don gyi mchod sdong la dbang po'i sgras brjod pa bzhin no/_/de'i
[\[108a.6\]]don nyid ga las she na/_de las 'byung ba'i phyir ro/_/thabs goms pa dang /_blo gsal ba dag las ston pa grub pa yin no/_/de ci mngon zhe na/_de bshad pa ni/_gnyis po 'di yi rgyu ru bshad/_/de la rgyu ni bsam pa dang /_/sbyor ba phun sum tshogs pa'o/_/bsam pa ni 'gro
[\[108a.7\]]ba la phan par bzhed pa'o/_/sbyor ba ni 'gro ba la ston pa nyid do zhes so/_/'di rgyur bshad do zhes bya ba yang ga las she na/_dang po brjod pa nyid kyi phyir ro/_/dngos kyi ston pa nyid ni bde bar gshegs pa nyid kyi rgyu ma yin no/_/de'i phyir thabs goms pa nyid ston pa yin gyi gzhan ni ma
[\[108b\]]
[\[108b.1\]]yin no zhes rtogs par bya'o/_/de ltar na bcom ldan 'das ni thabs goms pa las bde bar gshegs pa nyid yin no/_/bde bar gshegs pa nyid de gang yin zhe na/_bshad pa/_rgyu spangs yon tan gsum bde gshegs/_/nyid yin sdug bsngal rten min phyir/_/legs yin de ni
[\[108b.2\]]bdag med pa/_/mthong ba'am sbyor ba las yin no/_/bdag dang bdag gir 'dzin pas byas pa 'dus byas kyi spyod yul can gyi chags pa ni rgyu yin la/_rgyu de spangs pa'i yon tan gsum ste/_legs pa'i phyir dang /_phyir mi ldog pa'i phyir dang /_ma lus par spangs pa'i phyir ro/_/spangs
[\[108b.3\]]pa'i ni bdag dang bdag gir 'dzin pa la sogs pa med pa yin la/_de med pas ni sdug bsngal gyi rten med pa'i phyir legs pa nyid do/_/bdag dang bdag gir 'dzin na ni/_mu stegs pa rnams kyi sdug bsngal spangs pa rgyu las sdug bsngal dang 'brel par 'gyur ro/_/bdag gi bar 'dzin
[\[108b.4\]]pa la ni/_bral ba'i sdug bsngal ba yod do/_/spangs pa de nyid ga las she na/_bdag med pa mthong ba nyid las so/_/mthong bas spang bar bya ba'i nyon mongs pa ni mthong ba nyid las spong ba yin no/_/sbyor ba las kyang yin no/_/sbyor ba ni goms pa ste/_bsgom pas spang bar bya ba'i
[\[108b.5\]]nyon mongs pa 'jig pa'o/_/yang na sbyor ba ni ldan pa ste/_phan tshun 'brel pa nyid do/_/gnyis su med pa nyid dam/_gnyis su med pa mthong ba'o/_/gang gi tshe gang zag bdag med pa las sam/_'on te chos bdag med pa las kyang rung ste/_rnam pa thams cad bdag med pa/_mthong
[\[108b.6\]]ba las sdug bsngal gyi rten ma yin no/_/de ltar re zhig legs pa nyid kyi yon tan gcig yin no/_/yon tan gnyis pa ni phyir mi ldog pa gang zhe na/_bshad pa/_skye dang skyon ni kun 'byung dag_/slar yang ldog ces bshad pa yin/_/bdag lta'i sa bon spangs pa'i phyir/_/slar
[\[108b.7\]]mi gshegs pa nyid yin no/_/skye ba dang skyon kun tu 'byung ba ni/_phyir ldog pa yin no/_/'dod chags la sogs pa med pa'i phyir skyon med pa'i gnas skabs dang /_yang skye ba med pa'i phyir skye ba med pa ni thar pa'i grong khyer du son pa yin no/_/nyes pa dang skye ba yod pa ni phyir ldog pa
[\[109a\]]
[\[109a.1\]]zhes brjod pa yin no/_/des na bdag tu lta ba med pa'i phyir na nyes pa slar skye ba ma yin te/_bdag tu lta ba'i sa bon drungs phyung ba'i phyir ro/_/nyon mongs pa med pa'i phyir na skye ba yang srid pa ma yin te/_des na slar mi gshegs pa nyid yin no/_/skye ba
[\[109a.2\]]las dang nyon mongs pa las byung ba yin no zhes ni phyis bstan par bya'o/_/bdag tu lta ba med pa'i phyir nyon mongs pa yod pa ga la 'gyur zhes brjod de/_bdag la phan 'dogs dran pa las/_/phan 'dogs pa la chags pa nyid/_/gnod byed dran na zhe sdang ste/_/bdag sogs
[\[109a.3\]]lta ba gti mug yin/_/bdag la phan 'dogs pa dang gnod pa byed pa la chags pa dang sdang ba yin na de dag ni bdag med pa'i phyir med pa yin no/_/bdag tu lta ba ni gti mug yin la/_de ni bdag med pa'i ngo bos gtan du bzlog pa nyid do/_/gnyis su med pa mthong na ni 'dod
[\[109a.4\]]chags la sogs pa shin tu gsal ba nyid ldog pa yin te/_yul med pa'i phyir ro/_/gal te bdag med pa mthong ba ji ltar bdag tu lta ba'i zlog par byed pa yin/_phyin ci log tu 'gyur ba yin pa'i phyir zhe na/_phyin ci log nyid ni phan tshun du mtshungs pa nyid do/_/des na bdag
[\[109a.5\]]med pa mthong ba'i bzlog pa'i bdag tu lta ba zlog par byed par yang 'gyur bas na phyir mi ldog pa ma yin no/_/des na ma lus par ldog pa yang med pa kho na'o/_/slar ldog pa las lus pa gzhan ni yod pa yang ma yin no zhe na/_'dir 'di skad brjod de/_de bden tha dad bdag nyid kyis/_/
[\[109a.6\]]lus ngag sems kyis gnas ngan len/_/nyon mongs med dang nad med dang /_/lam bshad mi gsal nyid lus yin/_/bdag med pa mthong ba de ni bden pa nyid yin pa'i phyir dang /_phyin ci log tu 'gyur ba yin pa'i phyir la/_bdag tu lta ba ni de las zlog pa yin pa'i phyir ro/_/
[\[109a.7\]]phyin ci log par 'gyur ba yin yang /_phyin ci log tu gyur pa tsam gyis ni ma yin no/_/tha dad pa'i bdag nyid kyang yin no/_/bdag tu lta ba ni tha dad pa'i bdag nyid ma yin te/_don dam par bdag med pa'i phyir te/_bdag ni bden pa ma yin pa'i phyir ro/_/'o na phyin ci log las
[\[109b\]]
[\[109b.1\]]gzhan pa'i lus pa gang yin zhe na/_'dir bshad pa/_lus ngag sems kyi gnas ngan len/_/gal te nyon mongs pa med pas nyon mongs pas byas pa ga las srid ce na/_ma yin te/_nyon mongs pa med pa dang nad med pa yin yang /_bag chags tsam dang 'brel pa las te/_
[\[109b.2\]]dmangs so zhes brjod pa bzhin no/_/lam gyi rnam pa du ma brjod pa la mi gsal ba yang yin no/_/'o na lhag ma de gang las spong ba yin/_bdag med pas ma spangs pa ni spong ba'i rgyu gzhan yod pa ma yin no/_/ji srid smra ba de srid du ni nyes pa dang bral ba yang ma yin te/_smra ba ni
[\[109b.3\]]rtog dpyod sngon du 'gro ba can yin pa'i phyir thams cad mkhyen pa ni 'khrul pa nyid yin par 'gyur ro zhe na/_bshad pa/_goms phyir ma lus spangs pa nyid/_/kha cig smra sogs phyir na skyon/_/zad min zhes zer 'di ldog la/_/the tshom za ba de phyir 'khrul/_/gang gi phyir goms
[\[109b.4\]]pas blo gsal bar byas pa de'i phyir bag chags spangs pa yin no zhes bshad zin to/_/smra ba tsam gyis ni nyes pa dang ldan par 'gyur ba yang ma yin te/_'dod chags la sogs pa/_bsgrub pa la smra ba ni mi mthun pa'i phyogs la med pa'i mtshan nyid ldog pa la the tshom za ba'i phyir ro/_/
[\[109b.5\]]des na 'di ldog pa la the tshom za ba yin pa'i phyir go bar byed pa ma yin pa nyid do/_/tshig ni rnam par rtog pa bsgrub pa la yang 'khrul pa can yin te shin tu goms pa las rnam par rtog pa med kyang tshig 'jug pa'i phyir/_'phen pa'i shugs kyis tshig 'jug pa kho na'o/_/bshad zin pa'i
[\[109b.6\]]rnam pa thams cad rnam rtog ni/_/mngon sum las dbyer yod ma yin/_/gsal bar mi snang ba nyid las/_/sgra 'jug pa yang ma yin te/_/mngon sum gyis mthong ka sogs las/_/'di ni ka ba yin no zhes/_/sgra 'jug phyir ro gzhan du na/_/'di 'jug pa ni med par 'gyur/_/
[\[109b.7\]]'dir ni shes pa mi gsal bar/_/snang ba rtogs pa yod ma yin/_/de bzhin du ni gzhan la yang /_/sgra 'jug pa bzlog pa med pa de'i phyir smra yang nyes pa yod pa ma yin no zhes 'grub bo/_/gal te gzhan las nyes pa rnams zad pa yod pa ma yin pa'i phyir ji ltar nyes pa med par 'gyur/_
[\[110a\]]
[\[110a.1\]]nyes pa zad pa med pa'i rgyu mthong ba nyid las so/_/nyes pa zad pa med pa'i rgyu ma mthong ba tsam gyis ni/_nyes pa zad pa med pa nyid ma yin no zhe na/_'dir bshad pa/_mthong bar ji ltar rtogs par byed de/_/rtag nyid phyir ram thabs med phyir/_/yang na thabs
[\[110a.2\]]ni mi shes phyir/_/skyon rnams mi zad pa nyid ces/_/bya bar yongs su rtogs grang na/_/ji ltar yang rung ba rtogs par 'jug pa zhes bya ba ni ma yin te/_'on kyang rgyu mthong ba'i them skas kyi lam yod pa las yin no/_/gal te nyes pa 'di dag rtag pa yin na ni/_'bad kyang zad par mi
[\[110a.3\]]'gyur te/_rtag pa ni 'bad pa byas kyang zad par bya nus pa ma yin no/_/yang zad pa la thabs med dam/_/mi dmigs pa yin na de lta na yang mi zad par 'gyur ba zhig na/_'di gsum ka yang yod pa ma yin te/_/rgyu yod phyir dang rgyu yis ni/_/gnyen po goms pas zad phyir dang /_/
[\[110a.4\]]rgyu yi rang bzhin shes pa yis/_/de shes pa yang grub pa yin/_/rgyu dang ldan pa ni snga na med pa yin pa'i phyir rtag pa ma yin no/_/gang gi tshe rgyu'i gnyen po goms par byas pa de'i tshe zad par 'gyur bas na thabs med pa ma yin te/_rgyu'i gnyen po goms pa ni nyes pa zad pa'i rgyu yin pa'i
[\[110a.5\]]phyir ro/_/de yongs su mi shes pa'ang ma yin te/_rgyu'i rang bzhin bdag dang bdag gir lta ba'i rnam pa nyid shes pas de las bzlog pa'i gnyen po shes pa'i phyir ro/_/gang zhig gang las phyin ci log tu gyur pa de ni de'i gnyen po yin te/_grang ba dang rtsub pa'i rang bzhin gyi rlung la dro ba
[\[110a.6\]]dang snum pa nyid kyis til mar bzhin no/_/mthu la sogs pa'i khyad par med pas phyi rol gyi gnyen po ma yin yang /_bdag med pa ni bdag tu lta ba dang 'gal ba yin zhes bya ba la log rtogs med pa nyid do/_/gal te yang bcom ldan 'das bde bar gshegs pa nyid yin pa de lta na
[\[110a.7\]]yang 'di rang gi don phun sum tshogs pa nyid yin pas ji ltar gzhan dag la tshad ma yin/_tshad ma ni phyin ci ma log pa'i don ston pas yin te/_phyin ci log ston pa'am/_mi ston pa ni ma yin no zhe na/_de ni med de/_bcom ldan 'das thugs rje'i dbang gis dang /_thabs
[\[110b\]]
[\[110b.1\]]goms pa las skyob pa nyid yin na/_skyob pa nyid gang zhe na/_bshad pa/_skyob pa nyid gzigs lam gsung ba/_/'bras med phyir na brdzun mi gsung /_/thugs brtser ldan phyir rtsom kun yang /_/gzhan gyi don du sbyor phyir ro/_/gang gis skyob pa nyid srid pa rig byed la 'gas kyang
[\[110b.2\]]mthong ba yod pa ma yin te/_rtsa ba med pa'i rtogs pa tsam yin no/_/gang bde bar gshegs pa nyid yin pa de la ni mngon par 'dod pa 'ga' yang yod pa ma yin te/_des na 'bras bu med pa'i phyir brdzun mi gsung ngo /_/brtse ba dang ldan pa'i phyir gzhan gyi don du thabs goms
[\[110b.3\]]par mdzad pa yin te/_de'i phyir phyin ci log tu gsung ba'i rgyu med do/_/des na thugs rje mnga' ba'i phyir dang /_dgos pa med pa'i phyir de kho na nyid ma yin pa mi gsung ngo /_/thugs rje dang ldan pa'i phyir dang /_'phen pa'i shugs las mi gsung ba yang ma yin no/_/des na bde
[\[110b.4\]]bar gshegs pa yin pas tshad ma nyid yin te/_nyid kyis gzigs pa thar pa'i lam ston pa yin pa'i phyir ro/_/gal te rang gis mthong ba ston pa zhes bya ba de tsam gyis ni skyob pa ma yin te/_de lta yin na mu stegs byed mtha' dag tshad mar 'gyur te/_rang gis mthong ba'i lam ston
[\[110b.5\]]pa'i phyir ro/_/'on te de dag gis de ni lam brjod pa nyid ma yin te/_de lam ma yin pa'i phyir ro zhe na/_'o na 'di la yang ci ltar yid ces zhe na/_'di la bshad zin te/_de ni bdag med pa mthong ba'am sbyor ba las yin no/_/lam 'di ni rigs pas mthong ba yin pa'i phyir ro/_/
[\[110b.6\]]de dag gis ni bdag med pa mthong ba ma yin la/_rigs pa yang ma yin pa'i phyir de dag ni tshad ma ma yin no/_/de dag ni rang gis mthong ba nyid kyang ma yin te/_nye bar bstan pa phan tshun 'gal ba'i phyir ro/_/bcom ldan 'das ni/_de phyir tshad yin yang na skyob/_/bden pa
[\[110b.7\]]bzhi ni ston pa'o/_/yang na bden pa bzhi ston par mdzad pa/_skyob pa yin gyi gzhan ni ma yin no/_/gal te yang rig byed kyi mtha' dag la stong pa nyid ston par byed pa yod na de lta na yang bdag yod pa'i phyir de ni lam ma yin pas/_'phags pa'i bden pa bzhi ston pa nyid skyob pa
[\[111a\]]
[\[111a.1\]]yin no/_/de na bcom ldan 'das nyag gcig thun mong ma yin pa'i don gsungs pa yin pa des na bden pa nyid yin pas/_'di nyid skyob pa yin no/_/lam 'di ni rigs pa dang bral yang ma'i 'du shes bzhin du nye bar zhi ba'i rgyu yin pa'i phyir na gzhan
[\[111a.2\]]gyis bstan pa ni lam ma yin no/_/'phags pa'i bden pa de dag kyang gang zhe na/_sdug bsngal dang /_kun 'byung dang /_'gog pa dang /_lam mo/_/'di dag ni ming gis kyang skyo ba 'gyur ba yin te dper na gci ba'i lam zhes bya bas yin gyi yan lag mchog ces bya ba ni ma yin
[\[111a.3\]]pa bzhin no/_/de la/_sdug bsngal 'khor ba can phung po/_/goms las 'dod chags sogs gsal ba/_/mthong phyir 'dod rgyal nyid min te/_/rgyu med skye ba 'gal phyir ro/_/gal te 'dod chags mngon par 'dod pa'i bud med mchog la 'khyud pa'i yan lag nyid kyis
[\[111a.4\]]bde ba'i rgyu yin pa'i phyir bde ba nyid yin zhing /_zhe sdang yang dgra bo sel bar byed pas bde ba'i rgyu yin no/_/'jig tshogs la lta ba'i mtshan nyid dang 'dzin pa'i gti mug ni/_nga rgyal dang rgyags pa/_dregs pa'i rgyu yin pas bde ba nyid do/_/'dod chags dang zhe sdang la sogs
[\[111a.5\]]pa'i rten du gyur pa lus la sogs pa yang de lta bu nyid yin pa'i phyir sdug bsngal zhes bya ba med do/_/bkres pa la sogs pa'i sdug bsngal gang yin pa de yang 'grangs pa ni bde ba'i rgyu chen po yin no/_/des na sdug bsngal gyi bde ba zhes bya ba med pas bcom ldan 'das kyis bstan pa
[\[111a.6\]]'bras bu med pa skyob pa nyid ma yin no zhe na/_'di ni yang dag pa nyid ma yin te/_'di ltar 'khor ba'i lam du zhugs 'gyur te/_yongs su ngal bas bde ba nyams pa yi/_/phung nyid sdug bsngal chen po ste/_/ma rig pas ni gzhan du mthong /_/'dod chags la sogs pa'i bde ba
[\[111a.7\]]rgyu yin no zhes gang smras pa de las brjod pa ni/_'dod chags goms pa'i rgyu can te/_/bde ba'ang de med mi 'byung min/_/goms pa yod med rjes 'jug phyir/_/ngo bo nyid du grub pa min/_/gal te 'dod chags la sogs pa dang /_bde ba la sogs pa 'dod rgyal du skyes pa'am
[\[111b\]]
[\[111b.1\]]rtag pa yin na de'i tshe 'thad pa zhig na/_gang gi tshe de nyid las gsal ba la sogs par mthong ba'i phyir/_goms pa nyid las 'gyur ba yin pa de'i phyir yang dag pa ma yin pa'i kun du rtog pa tsam yin no/_/des na goms pa dor ba nyid dge ste/_byis rtsed goms pa bzhin no/_/
[\[111b.2\]]des na don dam par bde ba yod pa ma yin no/_/bde ba ni sems mngon par dag pa'i mtshan nyid goms pa las 'byung ba yin pas/_'khor ba'i chos ldog par byed pa yin pas de kho na goms par byas pa nyid mchog yin no/_/sdug bsngal yang goms pa las 'dod pa yin te/_
[\[111b.3\]]btang snyoms nyid mchog yin no/_/de lta yin dang sdug bsngal gyis gdungs pa'i mtha' dag de ltar snang ba can yin no/_/de nas 'dod chags la sogs pa'i gdung ba bsal ba nyid mchog yin gyi/_'dod chags la sogs pa yod par 'gyur ba na/_bud med la 'khyud pa
[\[111b.4\]]ni ma yin no/_/blo bzang 'ga' yang rma btod de/_/de yi gdung ba zhi ba las/_/phyis nas bde ba 'dod pa med/_/de lta na ni blo med nyid/_/gal te de ni 'gyur med na/_/blo ni de nyid la dga' gyis/_/de las nyon mongs med pa yi/_/bde ba rtag tu 'jug par 'gyur/_/gal
[\[111b.5\]]te de nyid min dga' na/_/log na de bde ga la yod/_/de nyid log pa med pas na/_/bde ba yang ni log mi byed/_/de'i phyir 'khor ba'i bde ba gang ci snyed de/_de mtha' dag ni don dam par sdug bsngal ba nyid do/_/'di ltar/_ji ltar 'dod chags la sogs pa'i/_/sdug
[\[111b.6\]]bsngal bde ba'i rgyur mthong ba/_/de bzhin bde ba'ang sdug bsngal gyi/_/rgyu nyid du ni rtogs par gyis/_/dper na bkres pa la sogs pa'i sdug bsngal dag_/'grangs pa ni bde ba'i rgyu yin pa de bzhin du/_bde ba yang bral ba na shin tu sdug bsngal ba'i rgyu yin no/_/des na bde ba
[\[111b.7\]]ni sdug bsngal gyi rgyu yin pa'i phyir de ni bde ba nyid ma yin no/_/de lta yin dang /_sdug bsngal 'khor ba can phung po zhes bya ba de grub pa yin te/_'dod chags la sogs pa ni goms pa las gsal ba yin pa'i phyir ro/_/gang gi phyir goms pa las yin pa de'i phyir/_rigs
[\[112a\]]
[\[112a.1\]]mthun pa snga ma snga ma de lta bu rgyu'i rgyu can yin pa'i phyir 'khor ba pa yang grub bo/_/gal te 'dod chags la sogs pa goms pa las ni ma yin gyi/_'on kyang rnam pa 'ga' zhig ltar/_gzhan las sam rgyu med par 'byung ba yin no/_/des na bde ba la
[\[112a.2\]]sogs pa 'di dag ni don dam pa nyid do/_/de'i phyir 'khor ba pa'i phung po ni sdug bsngal ma yin no/_/yang na ji ltar bde ba la sogs pa goms pa las yin pa de bzhin du sdug bsngal ba la sogs pa yang yin pas don dam par ma yin pa'i phyir 'khor ba'i phung po ni bde ba nyid do zhe na/_'di
[\[112a.3\]]yang legs pa ma yin te/_'dod rgyal ni ma yin te/_gang gi phyir nam mkha' la sogs pa bzhin du rgyu med par skye ba ni mi 'thad pa'i phyir ro/_/bde ba la sogs pa rgyu gzhan dang ldan pa yang ma yin te/_goms pa las gsal bar ldan pa'i phyir ro/_/gang gis sdug bsngal goms
[\[112a.4\]]pa las skyes par 'gyur ba sdug bsngal ni 'ga' yang goms par mi byed de/_'on kyang bde sogs 'phel ba'i bdag nyid can/_/goms pa las 'jug gang yin pa/_/de med sdug bsngal nyid 'gyur gyi/_/gang na sdug bsngal goms byed med/_/nga la sdug bsngal yod par gyur
[\[112a.5\]]cig ces sdug bsngal goms par byed pa ni su yang med de/_bde ba don du gnyer ba nyid kyis thams cad thams cad la 'jug pa yin pa'i phyir ro/_/des na bde ba ni 'bad pas bsgrub par bya ba yin la/_sdug bsngal ni de med pa las rang bzhin du 'gyur ba yin gyi/_bzlog pa ni ma
[\[112a.6\]]yin no/_/des na sdug bsngal yang bde ba goms par byas pa nyid kyis byas pa yin no/_/des na bde ba nyid bzlog par byas pa yin no/_/don dam par ni sdug bsngal yang med pa nyid de/_de yang de la skrag pa goms pa nyid las sdug bsngal ba yin no/_/des na de med pa'i phyir sdug
[\[112a.7\]]bsngal de nyid dam/_sdug bsngal yang ma yin bde ba yang ma yin pa la bde ba'i blor 'gyur ba yin la/_de med pa'i phyir yang bde ba'am bde ba yang ma yin sdug bsngal yang ma yin pa la sdug bsngal gyi blor 'gyur ba yin gyi don dam par ni ma yin no/_/de'i phyir goms par byas
[\[112b\]]
[\[112b.1\]]pa'i bde ba ni sdug bsngal gyi rgyu nyid do/_gal te de med na ni sdug bsngal yang med par 'gyur ro/_/bu la chags pa la bu shi na sdug bsngal 'byung na/_de nyid bu skyes na bde bar 'gyur ba yin gyi/_don dam par ma yin no/_/rtag tu 'dod pa dag dang ni/_/mi 'bral 'ga'
[\[112b.2\]]yang yod ma yin/_/'khor ba pa yis skyed pa yi/_/bde kun sdug bsngal don du 'gyur/_/sdug bsngal bskyed cing bskyed pa las/_/bden pa'i blo ni rigs ldan min/_/'dam rdzab 'khru ba byed pa pas/_/ma reg par ni bsrings pa mchog_/'on te bde ba thams cad ni/_/'di
[\[112b.3\]]'dra gzhan ni yod min na/_/dmyal la sogs pa'i gnas skabs kyi/_/sdug bsngal ci ltar spong bar 'dod/_/dmyal ba'i sdug bsngal las kyang ci/_/bde ba skyed par mi 'gyur ram/_/gang phyir sdug bsngal chen po las/_/sdug bsngal gzhan la'ang bde bar 'gyur/_/yang
[\[112b.4\]]na sdug bsngal ni 'dir 'du byed kyi sdug bsngal gyi mtshan nyid yin la/_bde ba yang de las bzlog pas bdag la sogs pa'i mtshan nyid yin no/_/de'i phyir don dam ni ma yin gyi/_'on kyang goms pa las yin te/_/de lta de ltar bdag la sogs pa rnam par 'jog pa'i phyir ro/_/
[\[112b.5\]]'dod chags la sogs pa de'i rtsa ba can yang goms pa de nyid las yin gyi/_gzhan du ma yin no/_/don dam pa'i rgyu med pa'i phyir ro/_/gal te goms pa yang rgyu ma yin na ni/_rgyu med pa nyid du 'gyur ro/_/rgyu med par skye ba ni tha dad pa ma yin no/_/'on te yang 'dod chags la
[\[112b.6\]]sogs pa goms pa las skyes pa ni ma yin te/_'on kyang rlung la sogs pa las skyes pa yin no/_/'di ltar rlung gi rang bzhin las ni gti mug_/mkhris pa'i rang bzhin las ni zhe sdang /_bad kan gyi rang bzhin las ni 'dod chags yin no/_/rtsa ba'i nyes pa bzhin du phrag dog la sogs
[\[112b.7\]]pa'i nyes pa gzhan yang /_rlung la sogs pa las skyes pa yin no/_/rlung la sogs pa yang don dam pa nyid du yod pa ma yin te/_rgyu de las skyes pa'i phyir 'dod chags la sogs pa ni don dam pa yin no zhe na/_de yang ma yin te/_'khrul phyir rlung sogs chos ma yin/_/gal te
[\[113a\]]
[\[113a.1\]]rang bzhin 'dres pa'i phyir/_/skyon med ce na de yi chos/_/de las gzhan yang cis mi mthong /_/gang zhig gang gi rgyu can yin pa de ni/_de la mi 'khrul ba yin te/_me la du ba bzhin no/_/gal te gti mug la sogs pa rlung la sogs pa'i chos yin na de'i
[\[113a.2\]]phyir de la 'khrul par mi 'gyur na de lta yang ma yin te/_des na bzlog pa yin no/_/'on te rlung gi rang bzhin la 'dod chags skyed par byed pa dang zhe sdang skyed par byed pa'i rang bzhin gzhan yang yod pa yin te/_de las 'dod chags dang zhe sdang dag yin no/_/des na rang bzhin dang 'dres pa'i
[\[113a.3\]]phyir 'khrul pa ma yin no zhe na/_de yang ma yin te/_rgyu yod na ni de yi chos/_/de las gzhan yang ci phyir med/_/de yi 'bras bu med na ni/_/rgyu yod pa ni ga las rtogs/_/gal te de nyid de yi ni/_/'bras yin 'bras gzhan ga las yin/_/gal te de nyid las na 'dir/_/de yod
[\[113a.4\]]phyir de ci phyir min/_/gal te 'bras de gzhan las ni/_/'khrul par 'gyur ba de nyid yin/_/de'i phyir gal te rlung la sogs pa'i chos yin na 'khrul par mi 'gyur ro/_/rang bzhin de la rang bzhin gzhan yang rtog na ni 'bras bu yang brtag par bya'o/_/'bras bu ma mthong bas brtag
[\[113a.5\]]pa ma yin na/_rang bzhin gzhan yang mi brtag go/_/ji ltar 'bras bu las rgyu rtog pa de bzhin du 'bras bu yang rgyu nus pa thogs pa med pa las yin no/_/'on te nus pa thogs pa med pa'i rgyu med na/_mthong ba'i 'bras bu yang rgyu med par mi 'gyur ro/_/yang na de'i rgyu nyid du mi 'gyur
[\[113a.6\]]ro/_/gzhan yang /_gal te mthong ba'i rgyu spangs nas/_/ma mthong ba ni rtog byed na/_/bad kan 'dod chags rgyu nyid du/_/mi 'gyur gzhan ni brtag par gyis/_/'on te yang gang dang gang mthong ba de dang de nyid 'dod chags la sogs pa'i rgyu yin na/_'o na 'dod chags la sogs pa thams
[\[113a.7\]]cad las mthong bas/_ci thams cad de'i rgyu yin nam/_de ni de lta yin te/_de lta bu nyid du mthong ba'i phyir ro zhe na/_de ni ma yin te/_gang gi phyir/_thams cad 'dod chags mtshungs pa ni/_/thal phyir kun gyi chos ma yin/_/gzugs sogs bzhin skyon med ce na/_/gal te
[\[113b\]]
[\[113b.1\]]de la khyad par can/_/las rnams bdag po ma yin na/_/de yang rtsod pa mtshungs pa yin/_/'dod chags la sogs pa thams cad kyi chos yin na ni/_srog chags thams cad 'ga' zhig tu 'gyur ba yin no/_/des na bad kan la sogs pa gang yod pa de nyid 'dod chags
[\[113b.2\]]la sogs pa'i rten yin pa'i phyir/_'dod chags mtshungs pa thal bar 'gyur ro/_/'di ltar/_chags sogs rang bzhin thams cad kyi/_/chos yin par ni 'dod na go/_/nus byed rang bzhin med pas na/_/'bras bu mi mtshungs ga las yin/_/gang gi tshe 'dod chags la sogs
[\[113b.3\]]pa rang bzhin thams cad las 'byung bar 'dod pa de'i tshe/_bad kan la sogs pa'i rang bzhin dang /_de 'phel ba dang 'grib pa yang /_'dod chags la sogs pa'i rgyu yin pa'i phyir 'dod chags la sogs pa mtshungs pa nyid bzlog par mi nus so/_/'on te rang bzhin thams cad yin yang
[\[113b.4\]]khyad par gzhan yod pa'i phyir/_'dod chags mtshungs pa nyid ma yin no zhe na/_'o na ni de'i tshe khyad par de thams cad kyi rgyu ma yin pa'i phyir/_thams cad kyi chos ma yin no/_/ci ste yang bad kan la sogs pa rang bzhin thams cad rgyu yin pa'i phyir/_'dod chags la sogs pa
[\[113b.5\]]thams cad kyi chos yin la/_de dag nyid nang gi yongs su gyur pa'i bye brag las ni/_'dod chags la sogs pa mtshungs pa nyid ma yin no zhe na/_de yang gyi na ste/_rnam par 'gyur ba'i khyad par gang /_/ji ltar nye bar dmigs gyur pa/_/de la yang ni 'khrul nyid ces/_/yang dag
[\[113b.6\]]par ni bsten pa yin/_/rnam par 'gyur ba'i khyad par gang zhig rgyu gang las 'dod chags la sogs pa'i rgyur nye bar dmigs pa de nyid gang gi tshe/_zhe sdang la sogs pa'i yang yin pas 'khrug pa de'i tshe thams cad kyi chos nyid du bsgrub pa na 'dod chags la sogs pa'i khyad par thams cad
[\[113b.7\]]kyi rgyu can du yang bsgrub par 'gyur ba'i phyir 'dod chags la sogs pa mtshungs pa nyid du gsal ba yin no/_/des na yongs su gyur pa'i khyad par las so zhes bya ba 'di rgyur mi 'thad de/_de yang 'dod chags la sogs pa khyad par thams cad kyi rgyu yin pa'i phyir ro/_/'on te 'bras bu'i
[\[114a\]]
[\[114a.1\]]khyad par gyi dpag par bya ba la yongs su gyur pa'i khyad par mi mthong ba nyid 'dod chags la sogs pa mi tshol ba'i rgyu yin no zhe na/_de yang mi 'thad de/_'di ltar/_me ma mthong ba'i du ba gang /_/de ni me rgyu can mi 'gyur/_/sa phyogs nyid kyi khyad par
[\[114a.2\]]ni/_/'ga' de du ba'i rgyu yin no/_/du ba me yul na zhe na/_/gzhan la khyad par de med pa/_/des na khyad par dang bral bas/_/du ba gzhan na med pa yin/_/gal te thams cad kyi tshe ma mthong ba'i khyad par yang 'bras bu mthong ba tsam las brtags pa yin na/_'o na thams cad du rgyu dang
[\[114a.3\]]'bras bu'i so sor nges par nyams par 'gyur ro/_/'on te der ni khyad par rtogs par byed pa ma yin te/_mthong ba'i me rtogs pas gnod pa'i phyir ro zhe na/_'o na der yang mthong ba'i goms pas brtag par bya ba yin te/_yongs su 'gyur ba'i khyad par brtags par ni mi 'thad do/_/gal
[\[114a.4\]]te gzugs la sogs pa 'byung ba'i rgyu can 'dod pa ma yin nam/_de lta na yang 'byung bar khyad par med par khyad par du 'gyur ba yin no zhe na/_rtsod pa 'di yang khyed nyid la yod pa yin gyi/_bdag la ni ma yin te/_las bdag por 'gyur ba khyad par gyi rgyu yin pa'i phyir ro/_/de lta
[\[114a.5\]]ma yin na ni de dag kyang phyogs su byed pa yin pas des ma nges pa ma yin no/_/skyon rnams khyad par yod na yang /_/khyad par med phyir ma grub nyid/_/ma yin thams cad 'gyur ba yis/_/'gyur phyir kun las skyes pa'ang min/_/rgyu ni 'phel bar 'gyur ba na/_/'bras bu 'grib pa mi
[\[114a.6\]]rung ste/_/tsha ba sogs bzhin chags sogs kyi/_/'gyur ba bde sogs las skyes yin/_/ji skad du rgyu gzhan yod na yang 'bras bu gzhan mthong ba gang yin pa de ni khyad par yod pa yin pa'i phyir mthong ba'i khyad par rtogs pa yin no zhes bya bar 'gyur mod/_gang gi tshe bad
[\[114a.7\]]kan 'phel ba de'i tshe rgyu 'phel ba yin pa'i phyir 'bras bu'i 'phel ba ji ltar bzlog_/der yang de las gzhan ba'i khyad par med pa'i phyir ro zhe na/_de lta na ni 'on te khyad par rgyu ma yin pa'i phyir rgyu dang 'bras bu'i dngos por 'dzin par ga la 'gyur/_mthong ba'i khyad par ni mi mthong
[\[114b\]]
[\[114b.1\]]bar rigs pa yang ma yin no/_/de'i phyir/_de yi khyad las khyad par du/_/'dzin na 'bras nyid 'dzin par 'gyur/_/de las khyad par yod min na/_/'bras sogs nyid du ga la 'dzin/_/gal te khyad par med pa'i phyir bya ba'i gtan tshigs ma grub ste/_mkhris pa 'phel
[\[114b.2\]]na de ni sdug bsngal gyis gdungs pa de'i zhe sdang 'phel ba'i phyir ro zhe na/_ma grub pa nyid ma yin te/_bad kan la sogs pa thams cad kyi 'phel bas gnod pas zhe sdang skye ba'i phyir ro/_/rang bzhin gyis zhe sdang chung ba la mi 'byung ba yang yin no zhe na/_'di ni rang mkhris pa 'phel
[\[114b.3\]]ba la mtshungs pa'i phyir brjod par bya ba ma yin no/_/'on te thams cad las skye ba yin no zhe na/_de yang mi rigs te/_thams cad las skyes pa nyid kyang ma yin no zhes bshad zin pa'i phyir ro/_/gzhan yang gal te khyad par gzhan yod du chug pa de lta na yang khyad par des byas pa'i
[\[114b.4\]]khyad par med mod/_'bras bu 'grib pa go ga las yin/_gang gi phyir rgyu 'phel na 'bras bu 'phel ba nyid du rigs kyi 'grib par ni ma yin no/_/de lta ma yin na ni de de'i rgyur mi 'gyur ro zhes bshad zin to/_/dper na tsha ba la sogs pa mkhris pa 'phel na 'phel ba yin no/_/gal
[\[114b.5\]]te zas bzhun po zos na bad kan dang 'brel pa las 'dod chags 'phel ba mthong ba ma yin nam zhe na/_'di ni med de/_nad kyis gdungs pas zhe sdang nyid du 'gyur ba'i phyir ro/_/'dod chags la sogs pa ni bde ba la sogs pa las skyes pa yin gyi/_bad kan la sogs pa las
[\[114b.6\]]byung ba ni ma yin no/_/bde ba la yang nang gi bag chags sad pa las 'ga' la rnam pa ji zhig ltar dmigs pa yin no/_/des na 'dod chags la sogs pa nyes pa dag las yin no zhes mi rigs so/_/gal te bad kan 'phel na 'dod chags ma yin pa de lta na yang de rgyu
[\[114b.7\]]ma yin pa ni ma yin te/_cha ma snyoms pa las skyes pa'i sdug bsngal gyi nus pa gegs byas pa'i phyir ro/_/gang gzhan gyis gegs byas na skyed par mi byed pa de rgyu ma yin pa ni ma yin te/_thams cad rgyu ma yin par thal ba'i phyir ro zhe na/_'di la yang brjod pa/_cha mi snyoms
[\[115a\]]
[\[115a.1\]]skyes sdug bsngal gyis/_/gal te 'dod chags mi skyed na/_/cis skyes smros shig cha mnyam la/_/khu 'phel de las 'dod chags yin/_/cha mi mnyam la chags can mthong /_/gzhan ni cha mnyam na yang min/_/gzhan ni zad nas khrag
[\[115a.2\]]'dzag kyang /_/bud med gcig la khu nges med/_/des gcig la chags drag mi 'gyur/_/gal te gzugs sogs kyang yan lag_/ma yin kun ma nges phyir ro/_/nges pa med par 'byung ba'ang min/_/yon tan ma bzung bar yang 'gyur/_/gal te yon tan 'dzin pa
[\[115a.3\]]de'ang /_/yan lag yin na thams cad ni/_/yon tan 'dzin pa nyid 'gyur te/_/rgyu ni khyad par med phyir ro/_/gnas skabs gang la chags can 'dod/_/de 'dra zhe sdang can mi 'gyur/_/de gnyis ngo bo mi mtshungs phyir/_/'di la nges pa mthong ba med/_/gal te bad
[\[115a.4\]]kan la sogs pa cha mnyam pas 'gal ba'i nad med pa na khu ba 'phel ba la/_de las 'dod chags skye ba yin na/_de lta yin na nyes pa cha mi mnyam pa dang shin tu bud med bsten pa la gzhol ba'i khrag 'dzag pa dag 'dod chags can du mi 'gyur te khu ba zad pa'i phyir ro/_/khu ba
[\[115a.5\]]yang bud med thams cad la thun mong yin pa'i phyir bud med gcig la chags pa nges par mi 'gyur te/_des na khu ba mtshungs pa yin pa'i phyir/_gcig la 'dod chags lhag par mi 'gyur ro/_/'on te yul bud med dang rgyu nyid yin te/_gang gi phyir gzugs la sogs
[\[115a.6\]]pa'i khyad par las khyad du 'gyur ba'i phyir/_gzugs la sogs pa yang rgyu nyid do/_/'di ltar/_khyad par can gzugs zhags pa yis/_/dbang med par ni 'gyur ba'i sems/_/rang gi chung ma bor nas ni/_/bud med gzhan dag 'dod pa yin/_/res 'ga'i tshe ni spyod
[\[115a.7\]]tshul dag_/'dod chags kyi ni rgyur 'gyur te/_/khu ba 'ba' zhig 'dod chags kyi/_/rgyu min des na nges pa yin/_/de phyir lhan cig byed pa yod pa'i phyir gcig la lhag par 'gyur ba yin gyi/_gzhan la ni de ltar ma yin pas skyon med do zhe na/_'di yang gsha' ba ma
[\[115b\]]
[\[115b.1\]]yin te/_'di ltar/_thams cad la ni 'khrul pa nyid/_/mthong phyir gzugs la sogs pa dag_/rgyu min gzugs dang 'bral ba la'ang /_/chags phyir gal te spyod tshul dag_/yod phyir zhe na 'o na ni/_/gzugs ni rgyu ma yin par 'gyur/_/spyod tshul dang ni bral na yang /_/
[\[115b.2\]]gzugs la chags pa yod pa'i phyir/_/spyod tshul de yang 'dod chags kyi/_/rgyu yin par ni 'thad ma yin/_/la la gnyi ga dang bral yang /_/chags pa dag ni mthong phyir ro/_/kun la 'dod chags mtshungs par ni/_/thal phyir thams cad rgyu ma yin/_/'on te rgyu nges pa med pa
[\[115b.3\]]nyid du 'dod do zhe na/_de yang mi rigs te/_ma nges pa ni de las 'byung ngo zhes bya bar yang mi 'thad do/_/'dod chags gcig la nges pa yin na yang /_gzugs dang yon tan 'dod pas ma brtags par 'ongs pa'i gzugs ngan pa la 'dod chags kyi gzir ba 'jug par mi 'gyur ro/_/
[\[115b.4\]]gzhan yang khu ba 'dod chags kyi rgyu yin na yon tan ma bzung ba yang chags par 'gyur ro/_/'on te yon tan 'dzin pa yang yan lag yin na/_de lta na thams cad yon tan 'dzin par 'gyur te/_yon tan 'dzin pa'i rgyu thams cad la yod pa'i phyir ro/_/'on te yon tan yod pa tsam
[\[115b.5\]]gyis ni yon tan 'dzin pa ma yin na/_'o na gang las yon tan 'dzin pa yin/_gal te yon tan 'dzin pa yul med pa ni yin na ni/_thog ma med pa'i bag chags las yin pas goms pa nyid las 'dod chags la sogs pa yin te zhes bya bar 'gyur ro/_/gzhan yang gnas skabs
[\[115b.6\]]gang la gnas pa na 'dod chags pa'i gnas skabs der zhe sdang bar mi 'gyur te/_'dod chags dang zhe sdang dag ni mi mtshungs pa nyid kyis rang bzhin 'gal ba can yin pa'i phyir ro/_/de dang 'gal ba'i rang bzhin la gnas pa la ni/_de 'gyur ba ma yin no/_/mi 'gyur ba nyid do zhe na/_de
[\[115b.7\]]yang mi 'thad de/_'di la nges pa'ang mthong ba med/_yang na gal te de gnyi ga'i rang bzhin na/_de'i tshe gnyi ga yang dus mtshungs pa nyid du thal bar 'gyur ro/_/de bzhin nyid do zhe na/_de ni ma yin te/_nges pa mthong ba'i phyir ro/_/'di la dus mtshungs pa nyid du nges pa
[\[116a\]]
[\[116a.1\]]mthong ba ni med do/_/'on te mkhris pa'i rang bzhin la gnas pa la rngul la sogs pa res 'ga' 'byung gi thams cad kyi tshe ma yin pa de bzhin du 'dod chags la sogs pa yang yin no zhe na/_de ni ma yin te/_rngul ni me dang 'brel pa las/_/de med na
[\[116a.2\]]ni de mi 'byung /_/chags sogs dang ni gzugs sogs kyi/_/rgyu las de bzhin yod ma yin/_/de yod na ni tshang ba'i phyir/_/chags sogs yod min med pa nyid/_/'on te nang gi phan 'dogs par byas pa'i bag chags dang 'brel pa las nges pa las bzlog pa yin na/_de lta
[\[116a.3\]]yin na bag chags nyid 'dod chags la sogs pa'i rgyu yin no/_/'dod chags kyi phan 'dogs pa yang goms pa yod pa las yod pa'i phyir ro/_/'on te yang gang zhig 'dod chags la sogs pa'i bag chags kyi khyad par las skye ba de la yang ji ltar nyes pa 'dir mi 'gyur zhe na/_bshad
[\[116a.4\]]pa/_gang gi 'dod chags la sogs pa/_/rigs mthun bag chags khyad par la/_/rag las nas ni 'jug 'gyur la/_/de la skyon 'dir thal ba med/_/gang tshe 'dod chags la sogs pa bag chags kyi nyes pa nyid las 'jug pa de'i phyir/_gang la gang gis skye ba gzhan dang
[\[116a.5\]]'brel pa'i bag chags yod pa de nyid las 'ga' zhig gi tshe rnam pa 'ga' zhig ltar rgyu 'ga' zhig gis de sad pa yin pa'i phyir/_'dod chags la sogs pa rnams kyi bag chags ma nges pa na/_gzugs la sogs pa la ltos pa med pa'i phyir sngar gyi nyes pa'i go skabs med do/_/
[\[116a.6\]]gal te chags pa la sogs pa nyes pa'i chos ma yin mod/_'byung ba'i chos su ni 'gyur ro zhe na/_bshad pa/_'dis ni 'byung ba'i chos nyid bkag_/rten la bkag pa nyid phyir ro/_/dkar po la sogs sa sogs la/_/brten pa nyid ni ma yin no/_/'di dag ni sa la sogs
[\[116a.7\]]pa 'byung ba rnams kyi chos yin te/_'di ltar sa dang chu shas che na ni 'dod chags so/_/me dang rlung dag la ni zhe sdang ngo /_/chu dang rlung dag la ni gti mug go zhes gang smras pa de yang bkag pa yin te/_thams cad du ma nges pa'i phyir ro/_/de ltar yang /_gnas skabs gang la
[\[116b\]]
[\[116b.1\]]chags can 'dod/_/ces bya ba la sogs pa bshad pa bzhin no/_/yod med dag rten med phyir ro/_/zhes bya ba la sogs pas rten yang bkag pa yin no/_/gal te ji ltar dkar po la sogs pa 'byung ba chen po la brten pa de bzhin du 'dod chags la sogs pa yang yin no zhe na
[\[116b.2\]]de la bshad pa ni/_dkar po la sogs sa sogs la/_/brten pa nyid ni ma yin no/_/gal te sa la sogs pa la brten pa yin na ni de'i tshe gzugs la sogs pa 'byung ba dag las tha dad par khas blangs pas 'byung ba tsam du khas len pa la gnod par 'gyur ro/_/'byung ba tsam du
[\[116b.3\]]khas len na ni/_rten dang brten pa'i dngos por 'gyur ba ma yin no/_/gal te shes pa 'byung ba la brten pa yin na de'i tshe de kho na mang por thal bar 'gyur ro/_/tha dad pa ma yin na ni 'byung ba rnams gcig nyid du 'gyur te/_shes pa gcig dang tha mi dad pa'i phyir ro/_/gal te gzugs
[\[116b.4\]]la sogs pa 'byung ba dag la brten nas zhes khas len pa na rten dang brten pa'i dngos po 'gog pa 'gal lo zhe na/_ma yin te/_brten pa'i don ni rten gyi don ma yin gyi/_/'on kyang rgyu'i don yin no/_/de bshad pa ni/_de brten sgra'am rgyu don nam/_/yang na rang gi
[\[116b.5\]]rten dag dang /_/dbyer med par ni gnas pa'i phyir/_/rten yin gzhan du 'thad ma yin/_/rten pa'i don ni rten gyi don ma yin te/_'on kyang rgyu'i don ma yin no/_/'di ltar/_rgyu ni 'bras dang lhan cig tu/_/dus mtshungs par ni rtogs ma yin/_/dus mtshungs dag la
[\[116b.6\]]'bras bu nyid/_/la sogs med par rnam par nges/_/des na rten dang brten pa'i dngos po ma yin no/_/dus mtshungs pa dag dang rten dang brten pa'am rgyu dang 'bras bu'i dngos po yin du chug pa de lta na yang rang gi rten dang dbyer med par 'jug pa'i phyir ro/_/'di ltar/_gal te gzugs
[\[116b.7\]]sogs rten dang ni/_/brten pa'i ngo bor nges na ni/_/de dag rnam dbyer med par ni/_/'jug ces bya bar gzung bar gyis/_/gal te de dag rten dang brten pa'i ngo bo yin na/_de'i tshe brten pa med na de'i rten kyang 'jig par 'gyur ro/_/mi 'jig na ni phyis bzhin du sngar yang rten nyid
[\[117a\]]
[\[117a.1\]]ma yin no/_/des na 'dod chags la sogs pa yang dbyer med par gnas par 'gyur ro/_/gzugs la sogs pa la tha dad pa'i 'byung ba chen po'i rang bzhin ni yod pa ma yin te/_gzhan gyis khas blangs pas de skad brjod pa yin no/_/'dod chags la
[\[117a.2\]]sogs pa ni dbyer med par gnas par yang ma yin te/_'ga' zhig res 'ga' 'byung ba'i phyir ro/_/gal te myos sogs nus pa bzhin/_/dbyer yod ce na dngos po las/_/nus pa don gzhan nyid ma yin/_/dngos po 'jig 'gyur rten tshang bar/_/gnas na brten pa 'jig
[\[117a.3\]]ma yin/_/gal te de mtshungs she na min/_/snang ba tha dad rtogs pas na/_/'byung sems tha dad nyid phyir ro/_/chang dang bu ram chang la sogs pa'i rdzas la myos pa'i nus pa brten pa yin yang rnam pa dbyer yod par gnas pa yin te/_rdzas yod pa la ldog pa'i phyir dang /_phyis 'byung
[\[117a.4\]]ba'i phyir ro/_/'di ltar/_bska dang mngar sogs rdzas yod na/_/snga na med pa'i nus pa ni/_/mngon par 'byung 'gyur nyid yin zhing /_/slar yang med par 'gyur ba yin/_/'di rten min pa'ang ma yin te/_/de bzhin nyid du rtogs phyir ro/_/de bzhin lus nyid la brten pa'i/_/
[\[117a.5\]]'dod chags sogs kyang 'gyur ba yin/_/zhe na de yang mi 'thad de/_/nus pa'i don gzhan yang ma yin pa'i phyir ro/_/nus pa ni 'byung ba las don gzhan ma yin pa'i phyir ro/_/rdzas kyi nus pa zhes tha dad pa'i tha snyad ni/_nye bar bstan pa can bzhin du 'gyur ba'i phyir te/_mchi
[\[117a.6\]]gu'i lus zhes bya ba la sogs bzhin no/_/'di ji ltar yin pa de lta bu ni 'chad par 'gyur ro/_/gal te me la sogs pa rnams kyi nus pa gzhan med na/_de'i tshe sngags dang rgyud la sogs pas gang gis gegs byed/_re zhig rang gi ngo bo ni ma yin te/_gzhan la sreg pa'i phyir
[\[117a.7\]]ro/_/nus pa bkag pa na yang de ma bkag pa'i phyir gzhan sreg pa yin no zhe na/_de yang ma yin te/_nus pa bkag pa la yang ni/_/rnam dbye 'di ni ji ltar 'gyur/_/de yang 'gar ni yod pa dang /_/'gar med ces byar nus ma yin/_/nus pa rnams ni mang bas na/_/rnam dbye
[\[117b\]]
[\[117b.1\]]ji ltar srid ma yin/_/de sreg byed pa'i nus med de/_/de las gzhan ni ldog ma yin/_/yang na sreg bya gzhan nyid du/_/byed pa des na tshig ma yin/_/gzhan gyis tshig 'gyur gzhan du ni/_/nus pa bkag pa med phyir ro/_/de ni ma yin te/_dngos po de la de snyed kyis/_/
[\[117b.2\]]nus pa ga las 'byung ba min/_/gang gis de dag la ltos pa/_/de dag gis ni ci byar yod/_/dngos po ltos pa yod min te/_/rgyu nyid las de de ltar 'byung /_/nus pa de dag med na ni/_/'bras bu rnam dbye 'gyur ma yin/_/nus pa mang por med na ni/_/'bras bu sna tshogs srid
[\[117b.3\]]mi 'gyur/_/me la tshig pa la sogs pa/_/rnam par dbye ba mthong ba gang /_/de ni med 'gyur med sogs la/_/rang bzhin gcig po yod dam med/_/yod na thams cad sreg pa nyid/_/med pa yin na 'ga' yang min/_/gcig ni cig car yod pa dang /_/med pa 'gar
[\[117b.4\]]yang srid ma yin/_/de yang spang bar bya ste/_'di ltar/_ji ltar nus pa sna tshogs 'di/_/rgyu gcig nyid las 'byung ba bzhin/_/sna tshogs 'bras bu cis mi 'dod/_/ma mthong brtags pas ci zhig bya/_/gal te 'bras bu sna tshogs ni/_/mthong bas nus pa sna tshogs par/_/
[\[117b.5\]]rtogs na 'dir de nyid yin mod/_/gang gis sngags sogs dang ldan pas/_/'bras bu rnam phyer byed nus 'dir/_/rang bzhin nges pas de 'dra de/_/rang rgyu las skyes nus don med/_/me ni sngags dang mi ldan na/_/thams cad sreg pa'i rgyu yin la/_/de nyid sngags dang ldan pa'i
[\[117b.6\]]phyir/_/'ga' zhig bsreg par nus pa yin/_/bsreg rdzas rang bzhin de yin te/_/gang gis des ni me tshig cir/_/de ni gzhan gyis tshig 'gyur bar/_/rang gi rgyu las skyes phyir ro/_/de ltar nus pa bkag pas na/_/rten dang brten la srid ma yin/_/des na mthong ba'i dpe de ni/_/
[\[117b.7\]]rang bzhin sgrub par byed ma yin/_/des na der ni dngos po nyid 'jig par 'gyur ba yin te/_rten ma tshang ba med par gnas na brten pa med par 'gyur ba ni ma yin no/_/'on te yang 'dir yang 'byung ba dang sems dag de bzhin du 'gyur ba nyid do zhe na/_'dir lan ni 'byung ba dang sems dag ni tha
[\[118a\]]
[\[118a.1\]]dad pa'i phyir ro/_/sems pa dag ni nus pa ltar/_/'byung ba dang tha mi dad pa ma yin no/_/de nyid ga las she na snang ba tha dad par rtogs pa'i phyir ro/_/snang ba tha dad thams cad du/_/dngos po tha dad sgrub byed yin/_/tha dad bsgrub pa'i thabs gzhan
[\[118a.2\]]ni/_/'ga' yang mthong ba yod ma yin/_/dbang po tha dad pa dang rtogs pa tha dad pas gzung bar bya ba yin yang /_gal te tha dad pa med par snang na ni/_de'i tshe gcig nyid de/_/tha dad par byed pa ni snang ba'i rang bzhin rtogs pa yin gyi rtogs pa'i rgyu tha dad pa ni ma yin no/_/'on
[\[118a.3\]]te rtogs pa'i rgyu tha dad na/_rtogs pa yang tha dad do zhe na/_'o na rtogs pa tha dad pa de nyid tha dad par byed pa yin te/_gzhan ni don med do/_/der yang snang ba ni tha dad de/_rnam par shes pa ni bde ba la sogs pa'i rang bzhin gyi nang du rig la don sra ba dang /_dro ba la sogs pa'i rang
[\[118a.4\]]bzhin gyis gzung ba nyid du rig pa ma yin no/_/'on te bde ba la sogs pa ni nang gi rig bya'i khyad par gyi rang bzhin nyid yin te/_des na nang du rig pa'i rang bzhin yin no/_/gang zhig gang na gnas pa'i dngos/_/de ni de ltar myong 'gyur te/_/nye dang ring ba'i bye brag gis/_/ji ltar
[\[118a.5\]]shing sogs rig pa bzhin/_/nang gi reg bya'i khyad par ni ring ba ma yin te/_des na 'di bdag dang yul gcig pa nyid kyis lus kyi nang na gnas pa'i phyir/_phyi rol gyi shing bzhin du rig pa ma yin no zhe na/_'di ni mi rigs te/_gal te 'di ni reg bya nyid/_/yin na de ni gang gis
[\[118a.6\]]rig_/gzhan gyis rig na rig pa nyid/_/tha dad yin par thal bar 'gyur/_/'on te de ni rang rig na/_/'byung ba chen po'i rang bzhin min/_/rang rig rang bzhin de bzhin nyid/_/gzhan gyis ji phyir shes ma yin/_/gal te khong nang chug phyir na/_/nang du reg ni rig par 'gyur/_/
[\[118a.7\]]gang zhig nang gi cha la reg pa des rig par thal bar 'gyur ro/_/phyi'i 'khyud pa'i reg pa yang bde ba'i rang bzhin nyid do/_/gnyis pa phan tshun reg pa na/_/gnyi gas kyang ni rig par 'gyur/_/gzhan gyis gzhan gyi rang bzhin rig_/gzhan dag rang bzhin ji ltar min/_/'on te
[\[118b\]]
[\[118b.1\]]gzhan gyis reg pa na/_/bdag gi rang bzhin de nyid bde bar 'gyur ba yin na/_de lta yin na gzhan gyis de bzhin du rig par thal lo/_/gzhan gyis rnam pa thams cad ma rtogs pa'i phyir ro zhe na/_gal te don de gcig yin na ji ltar rnam pa thams cad ma rtogs/_don rdul phra rab
[\[118b.2\]]so sor tha dad pa du ma yin no/_/de lta yin na bde ba'i rdul phra rab tha dad par bde ba mang po las bde ba la sogs pa 'ga' zhig rtogs par 'gyur na/_gzhan gyis ni bde ba'i cha tsam yang rtogs pa ma yin no/_/rang nyid rig pa zhes bya ba gcig nyid rtogs pa'i phyir bud med dang skyes
[\[118b.3\]]pa gnyis mtshungs par myong bar 'gyur ro/_/thams cad rig pa yin na ni/_rdul phra rab tu ma rig par thal lo/_/'on te phan tshun 'byar bas rnam par dbye ba med pa yin no zhe na/_ma yin te de las tha dad pa'i 'byar ba med pa'i phyir ro/_/yod kyang tha dad par rtogs pa ldog par mi
[\[118b.4\]]'gyur ro/_/'byar bas rnam par dbye ba mi rtogs so zhe na/_'o na ni de dag gi rang gi ngo bo ma rtogs pa'i phyir 'byung ba dag las sems tha dad par 'gyur te/_tha dad par snang ba'i phyir ro/_/'on te yan lag can cig kho na'o zhe na/_de lta yin na gzhan la yang de ltar rtogs par 'gyur ro/_/
[\[118b.5\]]'on te gzhan bdag nyid thams cad kyis rtogs par mi nus so zhe na/_'o na ni de'i rang bzhin rtogs pa ma yin no/_/de ni 'khrul pa nyid de rtogs pa ni ma yin no zhe na/_'khrul pa yang nang gi reg pa'i khyad par gyi rang bzhin nyid do/_/des na gzhan gyis de bzhin du rtogs par dben par 'gyur ro/_/'dir ni rig bya
[\[118b.6\]]gcig pu nyid/_/bde ba la sogs gzhan du 'gyur/_/gal te gzhan gyis gcig rtogs na/_/de lta yin na bde sogs gzhan/_/de'i phyir 'byung ba dang ni sems pa dag_/snang ba tha dad rtogs pa'i phyir/_/'gal ba'i chos ni gnas pa na/_/rang bzhin tha dad yod pa nyid/_/gal te gzhan gyis
[\[118b.7\]]reg pa na/_/bde ba 'byung ba 'dod na ni/_/reg pa de la yid 'ong ba/_/nyid kyis de ni ji ltar gnas/_/yid du 'ong phyir rgyu yin na/_/yid 'ong 'di gang yin par 'dod/_/rang skal 'phro yis 'ga' zhig la/_/gzhan 'ga' zhig ni yid 'ong na/_/las nyid skal ba'i sgra yis
[\[119a\]]
[\[119a.1\]]ni/_/tha dad kyi ni lam du gnas/_/phan 'dogs pa yi khyad par ni/_/skye ba 'di la mthong ba med/_/de lta yin na sems pa gzhan/_/med kyang 'jig rten gzhan gnas 'dir/_/mang du smra ba ci zhig bya/_/gal te de yi yid 'ong nyid/_/rgyu
[\[119a.2\]]las nye bar skyes yin na/_/gzhan gyis kyang ni rtogs 'gyur te/_/min na de ni rnam shes nyid/_/gal te de ni rtogs pa po'i/_/lus nang chud par rtogs na ni/_/phyi rol du ni rtogs pa de/_/ji ltar lus kyi nang du chud/_/gzugs ni snang bar 'gyur na yang /_/gzhan gyis rtogs
[\[119a.3\]]pa ma yin phyir/_/rang gis rig pa'i rang bzhin ni/_/'byung ba dag las tha dad 'gyur/_/rnam par rtog pa dang bcas pa'am gzhan la gzugs snang ba yin yang /_gzhan gyis rtogs pa ma yin te/_des na de ni rang rig pa'i shes pa nyid do/_/'on te gzhan gyi lus kyi nang du chud
[\[119a.4\]]pas na mi rig go zhe na/_gzhan gyi lus kyang mi rig par thal bar 'gyur ro/_/lus kyi nang du chud nyid na/_/bsgribs par gnas pa 'ba' zhig ni/_/ji ltar rig 'gyur yul gzhan dag_/rnam par rtog par byed pa na/_/rnam par rtog pa med par ni/_/lus rig de yang de med
[\[119a.5\]]par/_/des na gcig gi sgrub byed pa/_/lhan cig dmigs pa nges pa med/_/'on te yang de tha dad par 'gyur mod/_de lta na yang lus nyid de'i rgyu yin te/_bde ba la sogs pa bag chags dang 'brel pa tsam gyis skye ba ni ma yin no/_/des na don dam pa nyid do/_/lus kyang khu
[\[119a.6\]]ba la sogs pa las yin te/_des na 'jig rten pha rol med do/_/'jig rten 'di 'gyur ba nyid kyi las yongs su rdzogs pa'i phyir ro/_/des na 'khor ba yod pa ma yin no zhe na/_/bshad pa/_ji srid lus 'di 'gyur bar du/_/gzugs sogs bzhin du yid ngo bo/_/mtshungs
[\[119a.7\]]'gyur rnam par rtog pa ni/_/don gyi gzhan dbang can nyid gang /_/gang gi tshe 'dod chags la sogs pa lus kyi rgyu can nam/_rang bzhin yin pa de'i tshe/_lus ma gyur pa'i sngon rol du yid mtshungs pa nyid du 'gyur te/_rgyu'am rang bzhin gyis rten mtshungs pa'i phyir ro/_/de lta ma
[\[119b\]]
[\[119b.1\]]yin na ni/_de rten dang brten pa'am/_rgyu dang 'bras bu'i dngos po nyid du mi 'thad pa'i phyir ro/_/lus la brten pa'i gzugs la sogs pa ni lus mnyam pa nyid na mi mnyam pa ma yin no/_/'on te yul gzhan dang gzhan nye ba la rag las nas khyad par du 'gyur ba la skyon
[\[119b.2\]]med do zhe na/_de yang mi rigs te/_yid kyi rnam par shes pa dang bde ba la sogs pa la don gyi gzhan dbang nyid ci zhig yod/_bag chags sad pa tsam las skye ba'i phyir ro zhes bstan zin to/_/gang tshe lus la ltos med par/_/shes pa 'ga' zhig 'ga' zhig gi/_bag
[\[119b.3\]]chags sad pa'i rgyur 'gyur ba/_/des na 'ga' zhig las 'ga' yin/_/lus rgyu yin na ni sngar gyi skyon du thal lo/_/gang gi tshe lus ltos pa med par/_bag chags sad pa'i rgyu'i shes pa 'ga' zhig la ltos nas yid kyi rnam par shes pa 'ga' zhig skye bar khas len pa de'i tshe ni rgyu
[\[119b.4\]]des na lus 'gyur ba med kyang rnam par shes pa 'gar 'gyur gyi lus rgyu nyid yin na ni ma yin no/_/de'i phyir rnam par shes pa nyid las rnam par shes pa yin gyi lus las ni ma yin te/_des na phung po ni 'khor ba yin no/_/gtan tshigs gzhan yang smras pa ni/_/rnam par shes
[\[119b.5\]]min rnam shes kyi/_/nyer len med pa'i phyir yang grub/_/gal te dngos po thams cad ni/_/rnam shes nus ldan yin 'dod na/_/rtswa mchog rtse na glang chen brgya/_/sngon tshe ma mthong yod do zhes/_/de skad grangs can phyugs las gzhan/_/ngo mtshar bcas pa su brjod rtsol/_/
[\[119b.6\]]rgyu ni lan brgyar rnam phye yang /_/ngo bo gang zhig snang gyur ba'i/_/ngo bo de ni sngar mi snang /_/ji ltar de ni yod par 'gyur/_/rnam par shes pa mthun pa dang mi mthun pa dag las/_rnam par shes pa phyi ma mthun pa dang mi mthun par mthong ba'i phyir/_/nges par de 'gyur ba'i
[\[119b.7\]]rjes su byed pas/_rnam par shes pa'i nye bar len pa dang bral ba'i lus las rnam par shes pa mi skye ba'i phyir 'jig rten pha rol grub bo/_/'dod chags la sogs pa cig car skye bar thal ba'i phyir ro/_/'on te yang gal te shes pa nyid las shes pa yin pa de lta na yang 'jig rten pha
[\[120a\]]
[\[120a.1\]]rol mi 'grub ste/_dngos po thams cad rnam par shes pa'i nus pa dang ldan pa'i phyir ro/_/de lta bu'i nus pa'i 'bras bu rtsom pa med pa ni 'jig rten pha rol ma yin no zhe na/_'di ni grangs can pa'i rtogs pa ma yin nam/_gang las rtog ge ba thams cad
[\[120a.2\]]kyi gtsug gi nor bu bdag nyid rlom pa khyed kyi yin par 'gyur/_de skad du brjod par rtsol ba ni/_gang zhig lung gcig pu skyabs su gyur pa/_ngo tsha med pa'i grangs can phyugs nyid smra bar rtsol ba yin gyi/_ngo tsha dang bcas pa ni de lta ma yin no/_/rtswa mchog rtse na sngon chad
[\[120a.3\]]ni/_/ma mthong glang chen brgya yod par/_/grangs can las ni gzhan pa yi/_/ngag gi spyod yul 'gyur ma yin/_/'di ltar rgyu ni rnam brgyar rnam phye yang /_/zho spogs rnams kyi rang bzhin gang /_/de ni sngar mthong nus min na/_/de ni de la ji ltar yod/_/rang bzhin gzhan
[\[120a.4\]]gyis gal te de/_/de nyid yod ces brjod mi bya/_/rnam shes pa las gzhan rang bzhin ni/_/yod pas de yod ji ltar 'gyur/_/gal te ma sogs shes pa yi/_/nyer len las ni de 'dod na/_/de yi 'du byed mngon phyogs pa'i/_/yon tan rnam kun rjes 'jug 'gyur/_/
[\[120a.5\]]gal te mes po la sogs pa'i 'du byed kyang 'dod na/_ma yin kun la de ma ni/_/thag pa'i 'du byed rjes su 'jug_/de'i phyir rang gi rgyud la gnas pa'i rnam par shes pa las rnam par shes pa yin pa'i phyir/_'jig rten pha rol grub bo/_/gzhan yang /_snga na med par 'byung ba
[\[120a.6\]]la/_/chags sogs nges med thal bar 'gyur/_/gal te 'jig rten pha rol med par 'gyur na/_de'i tshe snga na med pa'i sems can 'byung bar 'gyur ro/_/de lta yin na 'dod chags la sogs pa nges pa med par 'gyur te/_'ga' zhig 'dod chags dang bral bar yang 'gyur ro/_/
[\[120a.7\]]gang gi tshe skye ba gzhan nas 'ongs pa de'i tshe srid pa nyid yod pa'i srog chags skye ba'i rgyu yin pa de lta na/_skye bo 'dod chags dang bral bar mi 'byung ste/_'dod chags med par mi skye ba'i phyir ro/_/'byung ba'i bdag las ma 'das phyir/_/gal te kun chags sogs ldan na/_/'on te yang
[\[120b\]]
[\[120b.1\]]'dod chags la sogs pa'i rgyu ni 'byung ba'i bdag nyid yin la/_de yang bral ba med pa yin no/_/des na rgyu ma tshang ba med pa'i phyir/_'dod chags la sogs pa med par mi 'gyur ro zhe na/_gal te de lta yin na rgyu de nyid kyis/_thams cad 'dod chags mtshungs par 'gyur/_/gal
[\[120b.2\]]te 'byung khyad las min na/_/'di ltar gal te 'byung ba rnams phan tshun khyad par med pa yin na ni thams cad 'dod chags mtshungs par 'gyur ba zhig na/_med pa yang ma yin te/_des na thams cad 'dod chags mtshungs pa ma yin no zhe na/_gal te de lta na/_'byung rnams srog chags
[\[120b.3\]]khyad med kyang /_/khyad par 'di rten gang yin pa/_/de ni phul 'byung 'grib pa bzhin/_/de 'gyur ba las de med 'gyur/_/chags sogs nges med ces gang brjod pa de la gzhan gyis/_sa la sogs pa'i 'dus pa 'dod chags dang bral ba ni yod pa nyid do/_/'on te srog chags
[\[120b.4\]]'ga' zhig 'dod chags dang bral bar 'gyur ro zhes bya ba yin na ni/_ma yin te/_ci ltar srog chags srog chags ma yin par mi 'gyur ba de bzhin du/_'dod chags dang bral bar yang mi 'gyur ro zhes brtsad pa yin no/_/gal te de lta na yang ci ltar srog chags nyid khyad par yod pa
[\[120b.5\]]ma yin pa de bzhin du/_'dod chags la sogs pa yang yin pa'i phyir/_thams cad 'dod chags mtshungs pa nyid du 'gyur te/_srog chags nyid bzhin no/_/yang na gal te 'ga' zhig srog chags yin la 'ga' zhig gzhan du yin pa de bzhin du 'dod chags dang ldan pa dang gzhan
[\[120b.6\]]du'ang 'gyur ro/_/'on te srog chags nyid ni tha dad pa med pa la/_'dod chags la sogs pa tha dad pa yin na/_de tshe 'byung ba'i khyad par gyis rgyu gang las tha dad par 'gyur ba de bzhin du 'phel ba dang 'grib pa srid pas gtan nas med par yang 'gyur ba'i phyir/_'dod chags
[\[120b.7\]]dang bral bar 'gyur ro/_/gal te yang rgyu 'phel ba dang 'grib pa rgyu dang ldan pa yin pa de lta na yang /_'dod chags la sogs pa rgyu mtshungs pa'i bdag nyid ni ldog pa ma yin no zhe na/_'di la brjod pa/_gal te chags sogs tha dad kyang /_/rgyu mtshungs bdag nyid mi ldog na/_/bdag
[\[121a\]]
[\[121a.1\]]nyid 'dra ba'i rgyu can gyi/_/'dod chags kun la 'dra bar 'gyur/_/gal te 'dod chags la sogs pa'i rgyu mtshungs pa nyid gang yin pa de/_mi spong ba des na mtshungs pa nyid 'dod chags kyi rgyu yin no/_/rgyu mtshungs pa yin na yang 'bras bu 'dod chags
[\[121a.2\]]la sogs pa mtshungs pa nyid de/_rgyu 'dra ba'i bdag nyid ni 'bras bu yang 'dra ba'i bdag nyid can nyid do zhes rigs so/_/gal te rgyu mtshungs kyang 'bras bu khyad par dang ldan pa'i phyir mtshungs pa ma yin na ni/_de'i tshe de'i 'bras bu nyid du mi 'gyur te/_rjes su 'gro ba dang
[\[121a.3\]]ldog pa'i rjes su byed pa med pa'i phyir ro/_/de'i phyir gang la khyad par gyi rim pa yod pa de la gtan med par 'gyur ba srid pa yin te/_'grib pa'i khyad par yod pa'i phyir/_dkar po la sogs pa'i yon tan bzhin no/_/yang na ni mtshungs pa las mi nyams par 'gyur ro/_/ci'i
[\[121a.4\]]phyir zhe na/_mtshungs bdag las 'byung ba lang gi/_/shes pa'am 'dir yang sa sogs la/_/srog sogs dag kyang khyad par gyi/_/rim par la lar yod ma yin/_/de ma yin pa'i rang bzhin las ldog pa'am gzhan la yang rung ba mtshungs pa'i khyad par bdag nyid las 'byung ba'i
[\[121a.5\]]ba lang gi shes pa de ni ba lang ngo /_/ches shin tu yang ba lang ngo zhes khyad par gyi rim pa dang ldan pa ma yin pa'am/_'jig rten rgyang phan pa'i lta ba la ltos nas sa la sogs pa la srog chags dang cher srog chags dang /_ches shin tu srog chags zhes khyad par gyi rim pa dang ldan pa
[\[121a.6\]]ma yin no/_/de'i phyir rgyu mtshungs pa las ni mtshungs pa nyid du 'gyur ro/_/'grib pa yod na ni gtan chad par yang 'gyur ro/_/dro rim khyad par yod na yang /_/dro med me 'ga' yod min pa/_/de bzhin 'dir yang zhe na min/_/dro las me gzhan bkag phyir ro/_/me la dro
[\[121a.7\]]ba'i khyad par ni yod pa kho na'o/_/de lta na yang dro ba bdag nyid thams cad du med par 'gyur ba ni ma yin no/_/'dod chags la sogs pa yang de bzhin du thams cad du srid pa med par ni mi 'gyur ro zhe na/_ma yin te 'dod chags la sogs pa ni lus las tha dad pa'i phyir ro/_/'dir
[\[121b\]]
[\[121b.1\]]me ni dro ba las tha dad pa ma yin te/_dro ba nyid la me brjod pa'i phyir ro/_/gal te dro ba med na ni/_me nyid du mi 'gyur ro/_/'dod chags la sogs pa med na sa la sogs pa nyid du mi 'gyur ba ni ma yin no/_/gal te 'byung ba'i 'dus pa gzhan chos can yin la/_dro ba de'i chos su
[\[121b.2\]]yongs su rtog na ni/_de'i tshe thal bar 'gyur ba'i gnas skabs na dro ba de las rgyun 'chad pa nyid do/_/'on te 'bar ba chos can du brtags pa yin la dro ba chos yin zhing /_de ni khyad par gyi rim pa yod kyang de 'chad pa ma yin no zhes bya ba gzhan gyi lan yin na/_de yang mi
[\[121b.3\]]rigs te/_sngags rgyud la sogs nus pa yis/_/dro ba med par 'bar bar 'gyur/_/nor bu 'bar ba dro med par/_/mthong ba de ni mi 'thad min/_/dbyer med phyir 'bar dro ba la/_/ltos te chos can nyid kyang yin/_/mdog dang dbyibs kyi 'bar ba ni/_/med kyang dro ba yod pa'i
[\[121b.4\]]phyir/_/chos can nyid du de mi 'thad/_/des na de ni dbye ba yin/_/'bar ba ni dro ba med par mi 'byung la/_dro ba ni 'bar ba med par mi 'byung ba ma yin no/_/des na chos can nyid du mi 'thad do/_/gtan mi 'bral ba'i 'bral ba dang de'i dro ba dag ni chos dang chos can gyi dngos po ma yin no/_/gtan tshigs ni khyad par
[\[121b.5\]]dang bcas pa yin te/_gang zhig gzhan yod yon tan ni/_/khyad par rim pa dang ldan par/_/de dag de yi khyad par ni/_/la lar 'chad 'gyur dkar sogs bzhin/_/gang zhig gzhan du 'gyur ba'i yon tan khyad par gyi rim pa nyams su myong ba can de dag ni la lar 'chad pa ma
[\[121b.6\]]yin te/_dper na snam bu la sogs pa la dkar po la sogs pa bzhin no/_/gang gis yod pa gzhan de la dkar po la sogs pa 'chad par 'gyur ba/_dkar po la sogs pa rang bzhin la tha dad pa'i snam bu la sogs pa gzhan gang yod ce na/_de ni bden te 'on kyang snam bu la sogs
[\[121b.7\]]pa ni reg bya'i rang bzhin yin gyi/_kha dog gi khyad par gyi rang bzhin ni ma yin te/_de med kyang snam bu yod pa'i phyir ro/_/des na gzhan gyis zhes bya ba'i don ni 'di yin te/_gang zhig rgyun gyis 'jug pa la/_/'chad pa'i chos dang skye ba'i chos gang yin pa de ni gtan chad pa'i chos
[\[122a\]]
[\[122a.1\]]su yang 'gyur te/_dper na dkar po la sogs pa bzhin no zhes bya ba ni ngag gi don to/_/yang na me nyid rjes su 'jug pa na dro ba khyad par gyi rim pa yod kyang 'byung ba dang bral ba ma yin pa de bzhin du/_'dod chags la sogs pa ni ma yin te/_
[\[122a.2\]]'chad pa srid pa'i phyir ro/_/nus pa mi 'chad do zhe na/_ma yin te/_nus pa'i don gzhan yin pa'i phyir ro/_/'dod chags la sogs pa nyid ni nus pa ma yin nam/_nus pa yang la lar 'chad pa mthong ba'i phyir ro/_/de nyid kyi phyir bshad pa/_gzugs sogs
[\[122a.3\]]bzhin du nges min de/_/de dag 'byung dang dbyer med phyir/_/gal te de mtshungs she na min/_/chags sogs lhan cig skye thal phyir/_/'dod chags la sogs pa ni gzugs dang ro la sogs pa ltar 'byung ba dag dbyer med pa yin te/_de med kyang 'byung ba rnams yod
[\[122a.4\]]pa'i phyir ro/_/gzugs dang ro la sogs pa med par ma yin no/_/'on te der yang de lta bu nyid do zhe na/_de yang mi bden te/_'dod chags la sogs pa rnams lus dang lhan cig skye bar thal ba'i phyir ro/_/'dod chags la sogs pa ni lus dang thams cad kyi tshe lhan cig 'byung
[\[122a.5\]]ba yang ma yin no/_/'byung ba chen po tsam de kho nar smra ba rnams kyi gzugs la sogs pa 'byung ba dag las tha dad pa yang ma yin te/_de kho na mang por thal ba'i phyir ro/_/des na rnam par dbyer med pa ni lhan cig skye ba yin no/_/gal te yul gyi rgyu can yin pa'i phyir/_yul
[\[122a.6\]]nye bar gnas pa med na res 'ga' med par yang 'gyur ro zhe na/_de ni ma yin te/_rnam par brtags pa'i yul yin phyir/_/yul yang nges byed ma yin no/_/skal mnyam rgyu dang bral ba'i phyir/_/chags sogs nges pa med pa'am/_/rgyu ni nye phyir blo rnams kun/_/
[\[122a.7\]]thams cad tshe na skye bar 'gyur/_/'dod chags la sogs pa'i rgyu ni yul gyi rjes su 'gro ba dang ldog pa'i rjes su byed pa dang 'brel pa ma yin te/_de med par 'gyur ba nyams su myong ba'i phyir ro/_/skal ba mnyam pa'i rgyu yang mi 'dod de/_des na 'dod
[\[122b\]]
[\[122b.1\]]chags la sogs pa nges pa med pa'i phyir res 'ga' mi skye bar mi 'gyur ro/_/des na nges pa med pas lus 'dod chags la sogs pa re re dang lhan cig 'byung bar 'gyur ro/_/yang na 'dod chags la sogs pa thams cad kyi rgyu lus dang lhan cig 'byung bar 'gyur te/_thams
[\[122b.2\]]cad kyi rgyu lus nye bar gnas pa'i phyir ro/_/'on te gang gi 'dod chags la sogs pa lhan cig mi 'byung ba de 'dra ba de ni lus kyi yongs su gyur ba'i khyad par nyid yin no zhe na/_gal te de lta na/_gang gis de dag de ltar 'gyur ba de'i yongs su 'gyur ba'i khyad par de 'dra ba de ga las
[\[122b.3\]]yin/_gang yang rung ba las she na/_/kun tshe 'byung bar yang mi 'gyur/_/gal te de ltar ma mthong zhes/_/'ga' yang rgyu dang bcas mi 'gyur/_/me med par yang du bar 'gyur/_/kun las ci yi phyir mi 'gyur/_/de la rnam 'gyur 'ga' zhig ces/_/de ltar brjod par
[\[122b.4\]]nus pa yin/_/dngos po rgyu med pa la yang /_/yul la sogs pa nges par 'gyur/_/nges pa med pa ma mthong zhes/_/der yang brjod par nus pa yin/_/gal te rnam pa thams cad du/_/mthong ba tsam la rten byed na/_/mthong ba gnyis med nyid yin pas/_/'dir ni tha snyad
[\[122b.5\]]'jig par 'gyur/_/gal te tha snyad dor bar ni/_/mi nus par ni rtogs byed na/_/'jig rten pha rol la sogs pa/_/'di yang gzhan du ji ltar 'gyur/_/ji ltar rjes su dpag pa yis/_/tha snyad thams cad byed 'gyur ba/_/de bzhin 'jig rten pha rol yang /_/'di
[\[122b.6\]]ni ji ltar 'dor bar byed/_/tha dad shes dang don dag dang /_/sngon po la sogs byas pa'am/_/snga dang phyi ma'i ngo bo ni/_/mngon sum gyis ni rab grub med/_/des na tha snyad dbye ba ni/_/thams cad rjes su dpag par byas/_/des na rjes dpag spangs nas ni/_/'ga' yang
[\[122b.7\]]'tsho bar nus ma yin/_/de'i phyir/_gang dag mthong ba'i don spangs nas/_/ma mthong gzhan ni rtogs byed pa/_/rmongs pa zan gong spangs nas ni/_/lag stong ldag byed ci bzhin no/_/zhes bya ba de gsal ba yin te/_blang dang dor bya'i khyad par ni/_/rnam dbye mngon sum las
[\[123a\]]
[\[123a.1\]]ma yin/_/'di ni spang bya min no zhes/_/'di ni mngon sum tsam gyis min/_/blang bya nyid ni yod pa yang /_/dor bya nyid ni bkag las yin/_/blang bya nyid du bzhag pa ni/_/dor bya las ni bzlog phyir ro/_/rtogs byed don du gnyer rnams kyi/_/
[\[123a.2\]]blang bya rtag tu don bya yin/_/de ni mngon sum gyis mi mthong /_/de las 'jug par 'dod pa rnams/_/des na blang bya'i dngos po ni/_/mngon sum gyis ni rig ma yin/_/mngon sum 'byung 'gyur don byed ni/_/rig min bzlas pa yang ma yin/_/spang bya dbang po las 'das phyir/_/
[\[123a.3\]]spang bya dgag pa'ang ga la yod/_/dngos po 'di ni med do zhes/_/rtogs 'di mngon sum las ma yin/_/blang dang dor bya rtogs pa yi/_/mngon sum gnyi ga yod ma yin/_/'dir yang sngar gyi rigs pa ni/_/slar la bzlog na 'jug pa yin/_/gal te shin tu goms pa yi/_/
[\[123a.4\]]mngon sum las kun rtogs she na/_/ma rtogs pa la goms pa med/_/des na phan tshun brten pa yin/_/ji srid mngon sum med par ni/_/goms pa las ni rtogs ma yin/_/ji srid rtogs med ma goms la/_/mngon sum skye bar 'gyur ma yin/_/gal te mngon sum 'dir
[\[123a.5\]]tshad yin na ni/_/blang dang cig shos rnam 'byed med par 'gyur/_/des na rang gi rang bzhin tsam rig ste/_/gnyis med de nyid du ni thal bar 'gyur/_/rjes su dpag pa la brten nas/_/blang bya la sogs rnam 'byed nyid/_/des na tha snyad rtogs pas na/_/gzhan yang yongs
[\[123a.6\]]su tshol mi byed/_/'on te gnyis med la brten nas/_/'jig rten pha rol spong byed na/_/'di yang byos shig de tsam gyis/_/'di ni rnam par gnas ma yin/_/'jig rten 'di yang yod min te/_/des na med pa pa yang med/_/de lta yin na thams cad ni/_/spangs phyir sems ni
[\[123a.7\]]grol ba nyid/_/'on te 'jig rten 'di la gang /_/gus pa 'di ni rmongs pa ste/_/'di yang zad 'dod su zhig ni/_/rmongs pa gzhan ni 'dod par byed/_/rmongs pa 'di nyid ga las yin/_/gal te thog mtha' med grub na/_/de nyid 'jig rten pha rol te/_/mang du smra ba gzhan don med/_/
[\[123b\]]
[\[123b.1\]]'on te 'di rgyu med nyid na/_/thams cad rgyu med nyid du 'gyur/_/de lta yin na med pa pa/_/khyod kyis smras pa don med 'gyur/_/gal te 'gar yang smras pa 'di/_/nyer mkho min na ci don nyid/_/'on te 'di la don 'ga' yod/_/'di de nyid kyi rgyur 'gyur ro/_/'on te
[\[123b.2\]]gzhan gyis gzhan la ni/_/'di ltar brgal zhing brtag byed na/_/gal te 'ga' yi rgyu min na/_/des byas pas kyang don ci yod/_/gal te 'di ni ma rig pas/_/byas nyid su yis len zhe na/_/gal te ma rig chad min na/_/gzhan gyis bshad pa don med nyid/_/'on te ma rig
[\[123b.3\]]chad na yang /_/gzhan gyis brjod pa don med nyid/_/ma rig rgyu dang ldan nyid na'ang /_/thog med ma rig rtogs par 'gyur/_/de lta yin dang 'khor ba ni/_/rtsod pa med par grub pa nyid/_/ma rig rnam rtog las gzhan med/_/de yang rnam rtog snga ma las/_/des ni rnam par rtog pa
[\[123b.4\]]'di/_/thog med rgyun 'brel grub pa nyid/_/de'i phyir bde ba la sogs pa ni thog ma med pa'i bag chags yongs su smin pas byas pa tsam yin gyi/_don dam par ni ma yin no/_/des na don dam par ni thams cad sdug bsngal ba nyid do/_/sdug bsngal de yang /_de ni res 'ga' dmigs
[\[123b.5\]]pa'i phyir/_/mi rtag nyes pa'i rten phyir dang /_/rgyu dbang phyir yang sdug bsngal yin/_/bdag min byin gyis brlabs pa'ang min/_/rgyu min byin gyis brlabs pa min/_/rtag pa'ang ji ltar skyed byed yin/_/de phyir gcig las du ma ni/_/dus tha dad pa skye mi 'gyur/_/mi rtag pa nyid
[\[123b.6\]]dang /_sdug bsngal ba nyid dang /_stong pa nyid dang /_bdag med pa nyid ces bya ba ni sdug bsngal gyi bden pa'i rnam pa bzhi'o/_/des na res 'ga' dmigs par bya ba nyid kyis mi rtag pa yin no/_/rtag pa rtag tu mi dmigs par bya ba'i rang bzhin ni res 'ga' dmigs par mi 'thad de/_
[\[123b.7\]]dmigs par bya ba dang cig shos kyi rang bzhin dag phan tshun spangs te gnas pa nyid kyis 'gal ba'i phyir ro/_/dmigs par bya ba nyid ni yod pa yin no zhes pa bstan pa'i phyir ro/_/thams cad kyi tshe thams cad dmigs par nus pa ni ma yin te mi rtag pa ni rim gyis dmigs pa yin pa'i
[\[124a\]]
[\[124a.1\]]phyir ro/_/gcig la ni rim pa srid pa ma yin te/_rim pa dang ldan pa cig shos nyid du mi snang ba'i phyir ro/_/mngon sum mi 'jug pa'i phyir ro/_/de med na rjes su dpag pa med pa'i phyir te/_mngon sum sngon du 'gro ba can yin pa'i phyir ro/_/rjes su
[\[124a.2\]]dpag pa sngon du 'gro ba can yin na ni/_long ba brgyud par thal ba'i phyir ro/_/de'i phyir 'du byed kyi phung po rnams ni mi rtag pa nyid do/_/sdug bsngal ba nyid ni/_'dod chags la sogs pa nyes pa rnams kyi rten yin pa'i phyir dang /_rgyu'i stobs kyi phyir te/_rgyu dang 'brel pa'i phyir
[\[124a.3\]]yang sdug bsngal ba yin te/_gzhan dbang thams cad sdug bsngal yin/_/zhes bya ba'i tshul gyis so/_/yang gi sgras ni goms pa tsam la brten pa'i phyir ro zhes rtogs par bya'o/_/bdag gi rang bzhin ma yin la bdag gis byin gyis brlabs pa yang ma yin te/_rgyu ma yin
[\[124a.4\]]pa ni byin gyis rlob par byed pa nyid du mi 'thad pa'i phyir ro/_/byin gyis rlob par byed pa ni gdon mi za bar phan 'dogs pa dang bcas par 'gyur dgos so/_/phan 'dogs pa'i rgyu nyid yin pa'i phyir dang /_gal te phung po rnams bdag gi rang bzhin yin na/_rtag pa nyid du 'gyur ro/_/skyod
[\[124a.5\]]par byed pa ma yin pa yang dngos po nyid ma yin te/_dmigs pa mi nus pa'i phyir ro/_/shes pa dus tha dad pa du ma ni/_rtag pa nyid kyis gcig las skye ba ma yin no/_/bdag gis byin gyis brlabs pa can du ni dmigs pa yang ma yin no/_/phung po rnams kyi rang bzhin dmigs
[\[124a.6\]]pa gang yin pa de ni/_mi brtan pa nyid do/_/gal te byin gyis ma brlabs pa'i rgyud dag ji ltar rang gi 'bras bu la 'jug ste/_de'i phyir byin gyis brlabs par rjes su dpag go zhe na/_ma yin te/_mi rtag pa'i sems pa byin gyis brlabs pa tsam gyis rdzogs pa'i phyir ro/_/
[\[124a.7\]]sems pa yang thog ma med pa can du bstan zin to/_/des na/_rgyu gzhan dag ni tshogs na yang /_/'bras bu skye ba med pa'i phyir/_/rgyu gzhan rjes su dpog 'gyur na/_/de ni rtag rnams la yod min/_/gal te rgyu gzhan 'dus pa yin yang 'bras bu skyed par byed pa ma
[\[124b\]]
[\[124b.1\]]yin na de'i tshe gang ma tshang bas 'bras bu skyed par mi 'gyur ba'i rgyu gzhan yang yod pa ma yin na/_de ltar ni ma yin te/_mtshungs pa de ma thag pa'i rkyen rung ba'i khyad par tsam gyis 'grub pa'i phyir ro/_/gang gis de med pas rnam par rtog par 'gyur ba rtag pa dang khyab pa dag ni nam yang
[\[124b.2\]]'gar yang yod pa ma yin no/_/rjes su 'gro ba tsam gyis skyed par byed pa yin na ni/_nam mkha' la sogs pa thams cad byin gyis rlob par byed par 'gyur ro/_/de dag yod pa yin yang rgyu rnams rang gi 'bras bu la 'jug pa'i phyir te/_de dag kyang rtag pa dang khyab pa nyid du
[\[124b.3\]]mtshungs pa'i phyir ro/_/de dag ni byin gyis rlob par byed pa po nyid ma yin pa'i phyir ro zhe na/_khyab pa dang rtag pa nyid kyi phyir de nyid mi 'grub pa'o/_/rtag par khyab pa ma yin yang /_/thams cad du ni rgyu nyid 'gyur/_/nye ba nyid kyi rgyu min te/_/ring ba yin yang rgyur mthong ngo /_/sgra
[\[124b.4\]]sogs yul ni thag ring yang /_/rang 'bras sgrub par byed pa yin/_/de'i phyir rjes 'gro tsam gyis ni/_/thams cad rgyu nyid yin par 'gyur/_/res 'ga' ba nyid yin pas na/_/sdug bsngal 'di rgyu bcas nyid 'grub/_/rgyu med gzhan la mi ltos phyir/_/rtag tu yod pa'am med
[\[124b.5\]]par 'gyur/_/kun 'byung ba'i bden pa la'ang rnam pa bzhi nyid do/_/rgyu nyid dang kun 'byung ba dang /_rab tu skye ba nyid dang rkyen nyid do/_/de la rgyu ni rgyu ma yin pa spangs pas so/_/kun 'byung ba ni rgyu gcig nyid spangs pas so/_/rab tu skye ba ni mi nus pa spangs pas te/_'di las
[\[124b.6\]]rab tu 'byung bas na rab tu skye ba'o/_/rkyen ni gtso bo spangs pas so/_/de la/_sdug bsngal gyi ni rgyu yod ces/_/dang por nyid du bstan pa nyid/_/gzhan ni res 'ga' ba min te/_/rgyu ldan la ni mthong ba yin/_/rgyu med pa yi dngos po ni/_/yod pa'am gang na gzhan nyid 'gyur/_/
[\[124b.7\]]ci lta ci ltar rgyu med la/_/de ltar rtag par 'gyur ba yin/_/rab rib can shes skra la sogs/_/yul med par yang skye ba'i phyir/_/rang rig pas ni rtogs bya ba/_/chos kyi dbyings ni rgyu med can/_/res 'ga' ba min mtshan nyid can/_/rtag pa nyid du dmigs pa yin/_/mo gsham bu
[\[125a\]]
[\[125a.1\]]sogs rgyu yi ni/_/bdag nyid med phyir rtag tu med/_/'dir brtsad pa/_ji ltar tsher ma la sogs kyi/_/rno ba'i rgyu sogs rgyu med pa/_/de ltar 'di dag rgyu med 'gyur/_/zhes ni kha cig rab tu brjod/_/rgyu med par smra ba dag go/_/rang bzhin nyid kyis 'byung ba
[\[125a.2\]]chen po'i ngo bo nyid ni byed pa ma yin te/_yul dang dus dang gnas skabs kyi khyad par dang ldan pa nyid kyis na khyad par nyid byed pa yin no/_/de la khyad par dag kyang rgyu med can du dmigs so/_/'phang mdung dang /_khab dang /_mdung dang /_thur ma la sogs pa rnams kyi lcags la
[\[125a.3\]]sogs pa'i rang bzhin nyid ni/_mgar ba la sogs pas byed pa ma yin te/_rno ba nyid byed pa'i yul yin no/_/lcags la sogs pa la yang sa la sogs pa'i rang bzhin nyid ni/_gzhan gyis byed pa ma yin te/_lcags la sogs pa'i rang bzhin du byed pa'i phyir ro/_/mgar ba
[\[125a.4\]]la sogs pa med kyang /_tsher ma la sogs pa la rno ba mthong bas/_de med kyang yod pa'i phyir ro/_/rgyu nges pa med pa can 'di nyid rgyu med pa can yin no/_/de bzhin du 'gro ba sna tshogs su byed pa'i khyad par gzhan yang rgyu med pa nyid du 'gyur te/_'di la 'gal ba ci yod ce na/_/
[\[125a.5\]]de yang ma yin te/_gang yod nyid na'ang gang skye ba'am/_/gang 'gyur na yang rnam 'gyur ba/_/de ni der rgyur rab tu brjod/_/de ni de rnams la yang yod/_/'di la bsam pa ni/_gal te khyad par nyid bskyed par bya ba yin na/_de dag ni rgyu med pa nyid ma yin no/_/rgya shug gi
[\[125a.6\]]tsher ma'i rno ba dang 'khyog pa ni rgya shug gi sa bon med par yod pa ma yin no/_/de'i rjes su 'gro ba dang ldog pa'i rjes su byed pa'i phyir de'i 'bras bu yin yang rgyu med pa ma yin no/_/'on kyang mgar bas kyang byed pa des na 'khrul pas de skad brjod do zhe na/_de yang ji lta ba bzhin ma
[\[125a.7\]]yin te/_blo sngon byed pa dmigs pa'i phyir/_/blo ldan rgyu yin de lta na/_/dbang phyug byed pa po de'i phyir/_/rgya shug gi ni tsher ma la sogs pa dpe de nyid la ni rgyu med par ni 'gyur ba ma yin/_khyad par rtog phyir min zhe na/_/khyad par yod mod rgyu bcas nyid/_/'ga' zhig
[\[125b\]]
[\[125b.1\]]rgya shug sa bon las/_/gzhan ni mgar ba la sogs las/_/gal te khyad par mtshon med na/_/khyad par med pa kho nar zad/_/gang phyir mthong ba tsam gyis ni/_/khyad par yongs su 'dzin ma yin/_/gnyis med de nyid rgyu yin te/_/de nyid rgyu med yin par 'gyur/_/de phyir
[\[125b.2\]]gang las khyad par yod/_/de nyid las ni rgyu bcas yin/_/'di ltar rgyu dang bral ba yi/_/khyad par nyid ni rab grub med/_/de phyir gal te tha dad pa'am gal te phyi'i don nyid yin na rnam pa thams cad du rgyu dang bcas pa yin la/_de lta ma yin na ni bzlog pa nyid do/_/gal te gang
[\[125b.3\]]yod pa nyid na gang skye ba de rgyu yin na/_reg pa yang mthong ba'i rgyu yin par thal te reg pa med par med pa'i phyir ro zhe na/_de ni ma yin te/_tshogs pa gcig la rag las phyir/_/gzugs dang reg bya phan tshun du/_/rnam par dbye ba med des na/_/reg pa med par mthong ba min/_/der
[\[125b.4\]]ni reg pa med par gzugs nyid mi 'byung ba yin no/_/gal te gzugs yod na ni mthong ba rgyur 'gyur ba kho na'o/_/rnam pa 'di lta bu'i ldog pa las ni rgyur 'gyur ba ma yin te/_'on kyang gal te gzugs nye bar bstan nas reg pa med na mthong ba med par bstan pa yin na 'gyur ro/_/
[\[125b.5\]]yang na/_reg pa gzugs rgyu nyid yin phyir/_/mthong ba la ni rgyu mtshan yin/_/phan tshun mi 'bral ba nyid kyis/_/dus mtshungs pa dag kyang /_rgyu nyid yin pa'i phyir ram/_gzugs kyi rten pa'i rang bzhin gyi rgyu 'byung ba'i rang bzhin gyis reg pa nyid de/_des na brgyud nas
[\[125b.6\]]reg pa mthong ba'i rgyu yin pa'i phyir gtan tshigs mi mthun pa'i phyogs la 'jug pa ma yin pas 'khrul pa med pa nyid do/_/de ltar na re zhig rgyu ma yin pa nyid bkag pa'i phyir rgyu nyid ces bya ba'i rnam pa gcig rnam par gnas pa yin no/_/kun 'byung ba nyid ces bya ba'i rnam pa
[\[125b.7\]]gnyis bshad pa ni/_rtag rnams bkag phyir dbang phyug la/_/sogs pa dag kyang srid min te/_/de'i phyir sdug bsngal rgyu dang bcas pa yin yang /_de las rtag pa gcig pu'i rgyu bkag pas kun 'byung gi rnam pa nyid du gdon mi za ba yin no/_/gal te rgyu gcig yin na rtag pa
[\[126a\]]
[\[126a.1\]]nyid du 'gyur te/_rtag pa ni ltos pa med pas khyad par du byar med pa'i phyir ro/_/gtso bo la sogs pa rtag pa de rnams kyang sngar bkag zin to/_/de ga las she na/_nus pa med pa'i phyir ro/_/rim dang cig car dag gi don byed nus pa dang bral ba'i
[\[126a.2\]]phyir rnam pa gsum pa rab tu skye ba nyid ma yin no/_/rnam pa 'di ni srid pa nyid kyis yin no/_/de nyid brjod pa ni/_nus med phyir ro de yi phyir/_/srid 'dod rgyu yin gang gi phyir/_/mi rnams yul gyi khyad par ni/_/yongs 'dzin de thob bsam pas byas/_/rgyu gzhan nam las ni
[\[126a.3\]]rab tu skye ba gzhan nyid ma yin no/_/las sam lus sam ma rig pa'am rab tu skye ba ma yin te/_nus pa'i rgyu zhes bya ba'i ming gzhan dang ldan pa'i sred pa med na skye ba med pa'i phyir ro/_/sred pa ni rab tu skye ba nyid du mthong ba yin te/_'di ltar yongs su 'dzin pa dang kun tu 'dzin
[\[126a.4\]]pa'i ming gi rnam grangs pa can ni/_de thob pa'i sred pas byas pa yin la/_yongs su 'dzin pa de yang skye ba rjes su 'brel pa yin no/_/des na 'di'i rab tu skye ba ni srid pa yin no/_/srid 'dod ni ma 'ongs pa'i skye ba'i don du gnyer ba'i rnam pa'o/_/gal te yul gyi khyad par don du
[\[126a.5\]]gnyer ba la sogs pa ni kun 'byung ba ma yin te/_'di ltar bcom ldan 'das kyis/_de la kun 'byung 'phags pa'i bden pa gang zhe na/_gang 'di srid pa kun 'byung ba can dga' ba'i 'dod chags dang ldan pa de dang der mngon par dga' ba can de/_'di lta ste/_'dod pa'i sred pa dang /_srid pa'i
[\[126a.6\]]sred pa dang 'jig pa'i sred pa zhes gsungs pa yin no zhe na/_'di ni 'gal ba med de/_de ni srid 'dod gang phyir yang /_/srog chags bde sdug thob pa dang /_/'dor 'dod 'jug pa de dag ni/_/'dod dang 'jig sred yin par 'dod/_/gang 'di gnas dang longs spyod la sogs pa
[\[126a.7\]]la sred pa de ni srid pa'i 'dod pa ste/_'khor ba'i srid pa dga' ba'i 'dod chags dang ldan pa/_de dang der mngon par dga' ba can no/_/de thams cad nyid ni 'dod pa'i sred pa dang srid pa'i sred pa dang /_'jig pa'i sred pa yin no/_/gang zhig gnas la sogs pa la sred pa de ni srid pa'i sred
[\[126b\]]
[\[126b.1\]]pa ste/_srid pa'i 'dod pa'o/_/bde ba'i don du gnyer ba'i rnam pa gang yin pa de ni 'dod pa'i sred pa'o/_/sdug bsngal dang bral bar 'dod pa de ni 'jig pa'i sred pa yin no/_/des na 'gal ba med pa nyid do/_/kun 'byung gi bden pa bstan pa lung dang 'gal ba 'ga'
[\[126b.2\]]med do/_/bdag tu chags pa'i rgyu nyid las/_/bde min bde bar 'du shes pa/_/kun la rab tu 'jug 'gyur ba/_/de phyir sred pa srid rten yin/_/ngar 'dzin pa yi gzhi yin phyir/_/gcig tu sgro btags pa'i sems ni bdag go/_/de la chags pa de ni thams cad la rab tu 'jug pa'i
[\[126b.3\]]rgyu yin te/_gnas dang longs spyod la sogs pa/_/don dam par bde ba dang bral ba na/_bde ba ma yin pa la/_phyin ci log bzhis nyams pa dag 'jug pa'i phyir ro/_/de'i phyir srid pa'i rten yin no/_/snying rje ldan pa ma gtogs pa/_/sred pa med pa gang du yang /_/'jug
[\[126b.4\]]dang rjes 'brang can ma yin/_/de ni 'khor ba'i rgyu ma yin/_/de nyid kyi phyir sred pa ni 'jug pa lhan cig byed pa yin pa'i phyir/_rkyen tsam yin gyi/_nye bar len pa nyid ni ma yin te/_de la nye bar len pa ni sems yin no/_/de'i rkyen ni res 'ga' srid pa yin la res 'ga' ni snying
[\[126b.5\]]rje yin no/_/'dis rkyen nyid ces bya ba'i rnam pa bshad pa yin no/_/gal te rkyen nyid kyang /_sred pa ni rkyen ma yin te/_'on kyang lus yin no/_/des na lus dang 'brel pa ni 'dod chags dang bral ba ma yin no/_/'di nyid ston pa ni/_chags bral skye ba ma mthong phyir/_/zhes
[\[126b.6\]]ni slob dpon rnams kyis gsungs/_/lus med chags pa ma mthong phyir/_/lus las kyang ni 'dod chags 'gyur/_/ji ltar 'dod chags dang bral ba skye ba ma mthong ba'i phyir/_'dod chags skye ba rgyu yin pa de bzhin du/_rigs pa 'di nyid las lus 'dod chags la sogs pa'i
[\[126b.7\]]rgyur 'gyur ro/_/lus med par chags pa ma mthong ba'i phyir ro zhe na/_'dir bshad pa/_'dod chags med kyang snying rje'i dbang gis skye bar 'gyur ba yin no/_/de'i mngon par dga' ba'i yul nyid ni sred pas byas pa yin pa'i phyir/_khyad par tsam gyi rgyu yin pas na/_sred pa ni rkyen tsam
[\[127a\]]
[\[127a.1\]]yin no/_/de bzhin du gal te lus kyang 'dod chags la sogs pa'i rkyen tsam yin la/_tshul bzhin ma yin pa yid la byed pa nyid nye bar len pa'i rgyu yin na ni/_de'i tshe 'dod pa nyid sgrub pa yin no zhes ston pa ni/_rgyu mtshan khas blangs phyir na 'dod/_/
[\[127a.2\]]nyer len nyid ni gsal ba yin/_/rigs 'di rjes su 'dod na ni/_/rang nyid rang 'dod la gnod 'gyur/_/tshul bzhin ma yin pa yid la byed pa'i rjes su 'brel pa'i lus kyang 'dod chags kyi rgyur 'dod pa yin no/_/de ni yul bzhin du res 'ga' bag chags sad pa'i rgyu yin no/_/
[\[127a.3\]]rigs pa 'dis ni lus kyang 'dod chags kyi rgyu can nyid du sgrub par byed do/_/des na phan tshun rgyu yin pa'i phyir/_de lta bu tshogs pa thog ma med pa las skye ba rab tu 'byung bas/_skye ba gzhan rab tu grub pa'i phyir/_tshu rol mdzes pa pas dpyad pa mes tshig pa yin no/_/gal te
[\[127a.4\]]yon tan dang bcas pa rdzas nyid skye ba ma yin nam/_des na 'di gnyis ni phan tshun rgyu ma yin no/_/gal te skye ba chags mthong phyir/_/skye dang lhan cig 'byung zhe na/_/skal mnyam skye las sngar grub yin/_/srid la mi shes rgyu yin yang /_/ma brjod sred pa 'dir bshad pa/_/
[\[127a.5\]]rgyun ni 'phen byed pa yi phyir/_/gal te 'dod chags la sogs pa skye ba dang lhan cig 'byung ba'i phyir 'dod chags la sogs pa lus kyi rgyu ma yin na/_de'i tshe lus kyang 'dod chags la sogs pa'i ma yin no/_/rgyu med pa nyid kyang ma yin pa de'i phyir 'dod chags la sogs pa rigs mthun
[\[127a.6\]]pa'i rgyus bskyed pa'i phyir mngon par 'dod pa 'grub bo/_/gal te srid pa gcig pu ni rgyu ma yin pa yin nam/_ma rig pa dang sred pa dang las gsum rgyu yin pa'i phyir ro/_/de dang der mngon par dga' ba can gyi sred pa nyid kun 'byung ba'i bden par bstan pa ci ltar zhe na/_de ni
[\[127a.7\]]med de rgyu nyid yin yang de ma thag pa'i rgyu ma yin no/_/sred pa nyid bar du ma chod pas rgyu yin te/_'khor bar rgyur skul bar byed pa yang yin pa'i phyir ro/_/gti mug dang las dag ni yod kyang srid pa med pa 'gar yang 'jug par byed pa ni ma yin te/_phyin ci log yod kyang /_sred pa
[\[127b\]]
[\[127b.1\]]med na dung la 'jug pa ma yin te/_de nyid kyi phyir bshad pa/_de ma thag pa nyid kyang min/_/de yod pa ni med phyir ro/_/sred pa med na ni las kyis sbyar ba'i rgyal srid la sogs pa yang 'dor bar byed do/_/gal te blo las kyi rjes su 'gro ba'i phyir/_'dor ba ma yin nam/_gang
[\[127b.2\]]gis thob par 'dor bar byed pa de'i las nyid de 'dra ba yin no/_/'on te thar pa'i bdag nyid rnams la skye ba med pa'i phyir ro zhes brjod na/_de dag kyang las zad pa nyid kyis thar pa yin te/_de lta ma yin na med pa'i phyir ro zhe na/_'dir smras pa/_gal te las 'di zad pa ste/_/srid
[\[127b.3\]]pa dang ni rnam 'bral na/_/sred pa gtso bo'i rgyu yi zhes/_/'di nyid 'dir ni rig par ldan/_/'on te 'di la srid yin na/_/las zad pa ni med pa nyid/_/srid bcas de las gzhan pa dang /_/gzhan pa'i las ni yang 'gyur ro/_/de ltar na re zhig kun 'byung gi mtshan nyid/_'phags pa'i
[\[127b.4\]]bden pa rnam bzhir bshad pa yin no/_/da ni sdug bsngal de 'gog pa srid pa yin no zhes 'gog pa'i bden pa'i rnam pa bzhi 'chad de/_de ni gtan du ba min te/_rgyu la gags sogs srid phyir ro/_/'khor phyir thar pa med ce na/_/ma yin 'dod dang ma grub phyir/_/'gog pa nyid dang /_zhi ba
[\[127b.5\]]nyid dang /_gya nom pa nyid dang /_nges par 'byung ba nyid de rnam pa bzhi'o/_/'gog pa nyid do zhes smras pa la 'gog pa nyid do zhes brjod do/_/grol ba rnams kyang 'dod chags la sogs pa dang ldan par pha rol pos khas blangs pa de bkag pas na zhi ba nyid do/_/de las kyang mchog tu gyur pa'i thar pa yod do zhes
[\[127b.6\]]zhes bya ba spangs pas na gya nom pa zhes bya ba'i rnam pa yin no/_/thar pa yang slar thar pa ma yin par 'gyur ro zhes bya ba de bsal na nges par 'byung ba nyid ces bya ba nyid rnam pa bzhi pa yin no/_/de la rnam pa dang po ni/_/de ni gtan du ba min te/_/gtan du ni 'gyur ba ma yin te 'gog pa
[\[127b.7\]]yang yin no/_/'khor ba pa yin pa'i phyir thar pa ma yin pa ni nyes pa yang ma yin te 'dod pa'i phyir ro/_/thar pa ni 'ga' yang yod pa ma yin no/_/'ga' zhig bcings pa de ni thar pa yod pa ma yin te/_de'i rang bzhin yin pa'i phyir/_thar pa la yang bcings pa yod pa ma yin te/_de ni rtag tu
[\[128a\]]
[\[128a.1\]]thar pa'i rang bzhin yin pa'i phyir ro/_/'on kyang sems kyi rgyun ma dag par 'gyur ba tshogs pa'i khyad par las dag pa'i cha gzhan skyed pa 'ba' zhig go/_/de la phyi ma dag pa'i cha ni 'khor ba nyid du ma grub bo/_/don dam par ni 'khor ba pa 'ga' yang yod pa ma yin te/_
[\[128a.2\]]skad cig rnams 'khor ba ma yin pa'i phyir dang /_rgyun kyang don dam par med pa'i phyir ro/_/des na 'khor ba'i phyir zhes bya ba'i gtan tshigs ni ma grub bo/_/gang la thar pa yod pa'i thar pa po yang med do/_/gal te bcings pa thar min na/_/gzhan bcings gzhan ni gol 'gyur te/_/
[\[128a.3\]]gzhan ni bkres dang gzhan drangs dang /_/gzhan gyi gso ba'i sdug bsngal myong /_/gzhan ni nad las thar bar 'gyur/_/gzhan ni dka' thub kyis gdungs la/_/gzhan ni mtho ris bde ba myong /_/gzhan ni bstan bcos sbyong bas ngal/_/gzhan ni bstan bcos rtogs de'i tshe/_/
[\[128a.4\]]rtogs ldan rgyu sbyor ci zhig dgos/_/'di la lan du/_'di ltar/_ji srid bdag cag ma bcom zhing /_/de yi yongs su gdung 'gyur ba/_/de srid sdug bsngal sgro btags nas/_/rang bzhin du ni gnas pa med/_/grol ba po ni med na yang /_/log par sgro 'dogs gzhom phyir
[\[128a.5\]]brtson/_/'dod chags bral ba'i gnas pa ni/_/brtse ba'am yang na las dag gis/_/'di la bsam pa ni/_gal te re zhig 'dir kho na mthong ba la brjod na ni de'i tshe grub pa bsgrub pa nyid do/_/de dag ni 'ga' zhig tu 'jug pa 'am rtsol ba byed pa ma yin no/_/chos nyid spang bar bya
[\[128a.6\]]ba na/_/zhes gsungs pa'i phyir ro/_/'on te nged lta bu la yin la/_de'i tshe gcig pu mngon par bzlog pa'i phyir/_bcings pa de nyid grol ba yin pas de dag gi gcig pa de nyid do/_/dngos po don dam par yod do zhes te/_de tsam gyis ni de ltar tha snyad byed pa ma yin te/_tha snyad ni
[\[128a.7\]]rtogs pa la ltos pa yin pa'i phyir ro/_/'di ltar don dam pa na sbrul ni spang bar bya ba yin pa'i yul ma yin te/_'on kyang sbrul nyid du lhag par mos pa yul yin no/_/'on te gal te kun rdzob tu gcig nyid yin pa lta bu na yang kun rdzob tu tha snyad yod par 'gyur mod don dam par ni gcig
[\[128b\]]
[\[128b.1\]]med pa'i phyir/_ji ltar don dam pa'i tha snyad du 'gyur zhe na/_de ni ma yin te/_ci ltar gcig nyid kun rdzob pa/_/tha snyad kyang ni kun rdzob nyid/_/ji ltar de nyid du gcig med/_/tha snyad kyi ni dngos med yin/_/rang gi ngo bo las gzhan pa/_/'bad pa'ang la lar yod ma
[\[128b.2\]]yin/_/rgyu dang 'bras bu'i dngos po ni/_/rtsod pa'i skabs 'byed byed pa min/_/ci phyir 'di las 'bras 'di zhes/_/bya 'di mkhas pa'i tshul ma yin/_/de ltar rtogs pa dang ldan pa/_/'gar yang 'jug dang rtog pa min/_/sngon dang phyi mar dmigs pa ni/_/tshad mas
[\[128b.3\]]rab tu rig med phyir/_/skad cig tsam la 'gar yang ni/_/'jug pa srid pa nyid ma yin/_/des na rtsol ba 'ga' yang ni/_/yod min de phyir nor ba nyid/_/khas blangs nas kyang brjod pa ni/_/'dod chags bral ba'i gnas pa ni/_/zhes bya ba la sogs pa'o/_/dam pa'i don rtogs 'gyur ba na/_/
[\[128b.4\]]gal te 'jug pa med nyid na/_/chags bral spyod par mi 'gyur te/_/snga phyi rnam dbye la brten nas/_/spyod pa shes pa rtogs na yang /_/snying rje yis ni 'jug pa yin/_/ji ltar rgyal po skyes bu la/_/phan byed la brgyud rang brtson bzhin/_/smon lam gtso bor byed pas na/_/de yi 'bras
[\[128b.5\]]bu smon lam gyi/_/las kyi mthu las skyes pa yin/_/'di la brgal ba ci zhig yin/_/de phyir rnam pa lta bu'i ldog par sgro btags pa spang ba'i phyir brtson pa yin te/_de lta ma yin na/_rmongs pa'i sdug bsngal myong bas spang bar mi 'gyur ro/_/gal te las kyi gnas pa yin na'o
[\[128b.6\]]na skye ba gzhan gyi las kyang yod pa'i phyir skye ba gzhan dang 'brel par 'gyur ro/_/'on te dgra bcom pa las lan nus pa med na/_gnas par yang mi 'gyur ro zhe na/_'di la bshad pa/_'phags la ldog med 'dod phyir ro/_/srid pa'i srid las rnam brgal ba'i/_/las gzhan
[\[128b.7\]]'phen nus ma yin te/_/lhan cig byed pa zad pa'i phyir/_/'phags pa ni rtsol ba med pa bzlog par nus pa ma yin no/_/rtsol ba yang 'dod chags dang bral bas spang bar 'gyur te/_btang snyoms pa nyid kyis de ni 'ga' yang re ba mi 'cha' ba'i phyir ro/_/re ba med pa de nyid kyi phyir/_
[\[129a\]]
[\[129a.1\]]skye ba gzhan 'grub pa ma yin no/_/de'i phyir lhan cig byed pa sred pa'i mtshan nyid med pa'i phyir sngon gyi sred pas bskyed pa'i skye ba de gcig 'ba' zhig tu zad kyi/_gzhan ni med do zhes gnas so/_/gal te brtse ba ni sdug bsngal las bskyab par bya ba'i phyir/_
[\[129a.2\]]sems can la 'gyur gyi/_gzhan la ma yin pa ma yin nam/_bdag tu lta ba spangs pa'i phyir ni sems can 'ga' yang med la/_sems can du lta ba yang med pa yin no/_/des na brtse ba'i phyir na sems can du lta ba ma spangs par 'gyur ro zhe na/_'di la lan du/_sdug
[\[129a.3\]]bsngal shes la 'gal med phyir/_/'du byed snga ma 'jug pa can/_/dngos chos brtse ba skye ba de/_/sems can rjes 'bral can ma yin/_/gang gi tshe sdug bsngal la gsum dang ldan pa mtha' dag sdug bsngal ba'o zhes mngon sum du byas pa de'i tshe/_kun 'byung gi mtshan nyid
[\[129a.4\]]sred pa dang 'bral bar 'gyur ro/_/kun 'byung spangs pa la ni 'dod chags la sogs pa med pa'i phyir/_sems can gyi tshogs mtha' dag dang 'gal ba med pa mnyam pa nyid do/_/des na sdug bsngal mthong ba las dngos po la brten pa nyid kyis brtse ba chen po skye ba yin gyi de'i
[\[129a.5\]]gnas skabs na sems can du 'dzin pa dang 'brel pa ni med do/_/de lta bur 'gyur ba'i sems can du 'dzin pa'i lta ba spangs pa'i bsam pa gang yin pa de ni brtse ba yin la/_de yang bdag tu lta ba spangs pa kho na'i yin gyi gzhan gyi ni ma yin no/_/bdag tu lta ba ma spangs pa ni ji
[\[129a.6\]]ltar gzhan dag de spang ba'i don du 'bad par 'gyur/_gal te 'dod chags dang brtse ba la khyad ci zhig yod ce na/_'di ni khyad par med de/_de bdag min pa'i chos la ni/_/bdag gzhan sgro 'dogs pa la chags/_/sdug bsngal rgyun rig tsam las ni/_/brtse ba skyed par 'gyur
[\[129a.7\]]ba yin/_/'dod chags dang brtse ba ni khyad che ste/_rgyu tha dad pa'i phyir dang yul tha dad pa'i phyir ro/_/'di ltar ma 'ongs pa med par sgro btags nas bdag nyid ma 'ongs pa'i bde ba dang phrad par smon pas dbang du byas pa'i 'dod chags ni de las 'jug pa yin la yul yang de'i bdag nyid ma yin pa
[\[129b\]]
[\[129b.1\]]la de'i bdag nyid du mthong bar 'gyur ba yin te/_phyin ci log rnam pa bzhis bsgom pa'i yid ni/_chags par 'gyur gyi gzhan ni ma yin no/_/brtse ba ni sdug bsngal gyi rgyun tsam mngon du byas pa nyid la/_log par mngon par rlom pa dang bral bar bya ba'i don du 'jug pa yin no/_/gal te
[\[129b.2\]]bdag gis 'di'i sdug bsngal bzlog par bya'o snyam pa'i bsam pa med pa ji ltar 'gyur zhe na/_'di la lan du/_gal te bdag don la 'jug na/_/de lta nyid du thal bar 'gyur/_/gzhan don tsam la 'jug rnams la/_/rang 'dzin ched ka che ba min/_/rgyal po'i dpe ni bstan zin
[\[129b.3\]]te/_/de'i phyir 'di la mi 'thad med/_/yang na snga ma snga ma yis/_/skyes bu dam pa'i 'du byed la/_/'jug 'gyur rgyun mthong yod min zhing /_/'jug pa'ang 'ga' zhig yod ma yin/_/gnas pa ma yin tshad med phyir/_/khyod cag 'khrul pa nyid du zad/_/des na 'di ni brtse ba
[\[129b.4\]]dang 'dod chags kyi khyad par yin te/_shin tu rgyu skyed pas chog go/_/gal te de kho na mthong ba la skye ba'i phyir brtse ba 'dod chags kyi rang bzhin du mi 'gyur mod/_zhe sdang gi rang bzhin du ni 'gyur ba nyid de/_mi gtsang ba la sogs pa mthong ba la rgyab kyis phyogs par 'gyur ba'i phyir
[\[129b.5\]]ro zhe na/_mi sdug pa bsgom pas ni thar pa ma yin gyi/_'on kyang sdug bsngal la sogs pa mthong ba las yin no/_/bdag yod na ni de rang dbang yin pas gzhan sdug bsngal bar byed pa'i phyir sdang bar 'gyur na/_gang gi tshe 'di rgyu la rag las pa de'i rang gi ngo bo tsam gyis 'jug pa
[\[129b.6\]]dang gnod par byed pa'i dus na de nyid med pa la gnod par bya bar mi nus pa de'i tshe ni sdang bar 'dzin pa'i don med do/_/gti mug nyes pa'i rtsa ba de/_/de yang sems can 'dzin pa yin/_/de med nyes rgyu la khro min/_/des na brtse ba nyes med 'dod/_/gal te bdag la gnod pa byed
[\[129b.7\]]pa mthong na khro bar 'gyur ba yin na/_bdag ni 'ga' yang yod pa ma yin te/_'on kyang sems can med par yang sems can du 'dzin pa tsam 'ba' zhig khro ba'i rgyu yin pas sems can du 'dzin pa med pa na ni/_gti mug ni sems can du lta ba'i rmongs pa med pa'i phyir/_rang nyid
[\[130a\]]
[\[130a.1\]]med pa yin no/_/de bas na nyes pa thams cad dang bral ba'i rtsa ba ni skyon yod pa ma yin no/_/gal te 'dod chags dang bral ba lus dang bcas pa yin na/_de'i tshe ma grol ba nyid du mi 'gyur ram zhe na/_ma yin te/_nyes pa dang bral ba'i sems yod
[\[130a.2\]]pa'i phyir ro/_/gzhan yang /_grol med ma yin sngon du med/_/zad na gzhan mtshams mi sbyor phyir/_/'du byed nus pa ma zad pa/_/gal te gnas pa nyes med nyid/_/skye ba gzhan mtshams sbyor ba dang /_/'gal ba'i yid la gnas pa ji ltar grol ba ma yin/_/sngon gyi 'du
[\[130a.3\]]byed skye ba de skyed par byed pa yang zad pa'i phyir mtshams sbyor ba ma yin no/_/gang dag skye ba gzhan du mtshams sbyor ba med par bya ba'i phyir 'du byed zad 'dod pa med pas/_'du byed ma zad pa de ni ji srid 'du byed rjes su 'jug gi bar du gnas pa la nyes pa med pa nyid do/_/snying rje
[\[130a.4\]]dman pa nyid phyir yang /_/gnas pa'i 'bad rtsol chen po med/_/gang dag brtse ba chen po pa/_/gzhan gyi ngor ni bzhugs pa yin/_/'du byed zad pa'i phyir dang /_snying rje dman pa nyid kyi phyir yang gnas pa'i 'bad rtsol med pas gtan du gnas pa ma yin no/_/thugs rje chen po
[\[130a.5\]]dang ldan pa dag ni gnas pa nyid do/_/de bzhed pa yod pa'i phyir ro/_/gal te lam nus pa yin na de'i tshe dang po rgyun du zhugs pa'i lam nyid du srid pa 'chad par 'gyur te/_'jig tshogs su lta ba dang bral ba'i phyir ro/_'di ltar 'jig tshogs su lta ba dang /_the tshom dang tshul khrims dang
[\[130a.6\]]brtul zhugs mchog tu 'dzin pa spangs pas rgyun du zhugs par 'gyur ba yin no/_/gti mug nyes pa'i rtsa ba ste/_de yang sems can 'dzin pa yin no zhes kyang brjod pa yin no/_/des na lam gzhan don med par 'gyur ro zhe na/_'di la bshad pa/_gal te 'jig tshogs lta bral phyir/_/
[\[130a.7\]]lam dang por ni srid med 'gyur/_/lhan cig skyes ba ma spangs phyir/_/spangs na srid pa ga la yod/_/'jig tshogs su lta ba mtha' dag spangs pa ni ma yin te/_mngon par 'du byed pa las byung ba nyid spangs pa'i phyir ro/_/lhan cig skyes pa ni spangs pa ma yin no/_/lam dang po pa
[\[130b\]]
[\[130b.1\]]ni bden pa mthong ba tsam yin la/_mthong bas kyang mngon par 'du byed pa las byung ba'i bdag tu 'dzin pa spangs pa yin te/_gzhi med pa'i nyon mongs pa yin pa'i phyir ro/_/nye bar bstan pa las byung ba'i bdag lta ba de ni/_bzlog pa mthong ba tsam nyid kyis spong ba yin la/_lhan
[\[130b.2\]]cig skyes pa'i 'jig tshogs la lta ba ni thog ma med pa nas goms pas brtan pa yin pa'i phyir/_gnyen po goms pa'i lam nyid kyis spong ba yin te/_des na lhan cig skyes pa spangs pa las srid pa zad par 'gyur ro/_/gang gi 'dod pas lhan cig skyes pa yang spangs par 'dod pas ni spangs
[\[130b.3\]]nas srid pa ga la yod par 'gyur te/_shes rab rnon po'i ni lam dang po nyid nus pa thams cad dang ldan pa'i phyir/_de nyid lam thams cad kyi rang bzhin no/_/gal te sems can du lta ba lhan cig skyes pa bdag gi rnam pa can yin na/_de'i tshe bdag med pas mngon par 'du byed pa nyid las de
[\[130b.4\]]las blo 'gyur ba yin gyi gzhan du ni ma yin no/_/skyed par byed pa'i dngos po med na nye bar bstan pa tsam zhig rgyu yin par 'gyur ro zhe na/_'di la bshad pa/_bde bar 'gyur ba'am sdug bsngal bar/_/ma gyur cig ces 'dod pa na/_/nga'o snyam pa'i blo gang des/_/sems can lta la lhan
[\[130b.5\]]cig skyes/_/nga zhes mthong ba med par ni/_/'ga' yang bdag la chags pa min/_/bdag la sred pa med par yang /_/bde ba 'dod pas mngon rgyug min/_/bdag bde bar gyur cig ce'am/_/rnam pa gzhan du ma gyur ces bya ba de lta ba'i rnam pa can/_/nga'o snyam pa'i blo thog ma
[\[130b.6\]]med pa'i bag chags kyi dbang gis skyes par 'gyur ba de ni sems can du lta ba lhan cig skyes pa yin no/_/de spangs pa'i phyir ni srid pa med par 'gyur ro/_/bdag go zhes ma mthong na ni/_/bdag tu zhen par mi 'gyur gyi/_/mthong ba la ni ma yin no/_/bdag la zhen pa med par yang bde
[\[130b.7\]]ba 'dod pas mngon par rgyug par mi byed pa yin no/_/gang zhig sems can du lta ba lhan cig skyes pas bcug pa'i bdag nyid du zhen pa dang 'brel pa de ci ltar yang srid med par 'gyur/_des na sems can du lta ba lhan cig skyes pa yod pa'i phyir/_lam dang po nyid du 'khor ba med pa ma yin
[\[131a\]]
[\[131a.1\]]te/_sems can du lta ba mtha' dag spangs pa las gdon mi za bar 'gyur ba ma yin no zhes bya bar nges so/_/'dis ni zhi ba nyid ces bya ba'i rnam pa bshad pa yin no/_/gal te bdag yod na/_bcings pa de nyid grol ba yin pa de'i phyir bdag la yongs su
[\[131a.2\]]tshim pa'i khyad par las thar pa de gya nom par 'gyur ba ma yin nam/_bdag med pa na go gang las tshim par 'gyur/_gal te 'gyur na de 'khrul pa nyid yin pas nyes pa dang bcas pa nyid yin te/_'di thar pa ni ma yin no zhe na/_'di la lan btab pa ni/_sdug bsngal skye ba'i rgyu
[\[131a.3\]]nyid ni/_/'ching yin rtag la de ga las/_/sdug bsngal mi skyed rgyu nyid ni/_/thar yin rtag la de ga las/_/gal te bdag rtag pa dang /_de bzhin khyab pa yin no/_/de'i tshe rjes su 'gro ba dang ldog pa med pa'i phyir de rang nyid bdag gi sdug bsngal skyed par nus pa ma yin te/_
[\[131a.4\]]nam mkha' bzhin no/_/gal te rang dbang dang nus pa yin na ji ltar bdag la sdug bsngal bskyed de/_rang gsad par bya ba'i phyir gshed byed sgrub pa ni rtog pa dang ldan par rigs pa ma yin no/_/'on te 'di rmongs pa yin na/_de'i tshe bdag nyid mi shes pa ji ltar bdag yin/_mi dmigs
[\[131a.5\]]pa'i phyir 'di med pa nyid du 'gyur ro/_/'on te 'di de'i rang bzhin nyid yin na de'i tshe nam yang gzhan du mi 'gyur ba'i phyir de 'thad par mi 'gyur ro/_/'on te bdag nyid shes kyang chos dang chos ma yin pas sdug bsngal bskyed do zhe na/_de lta na yang rtag pa dang khyab pa ni 'ga' yang sdug
[\[131a.6\]]bsngal bskyed pa'i rgyu ma yin no/_/gal te 'di de'i tshe sdug bsngal gyi rang bzhin yin na de'i tshe sdug bsngal sdug bsngal dang ldan pa ma yin no/_/de'i ngo bo yin na gzhan du mi 'gyur te des na thar pa med do/_/gzhan gyi dngos por 'gyur na ni rtag pa ma yin pa'i phyir bdag ma yin no/_/de ltar bde ba
[\[131a.7\]]dang sdug bsngal tha dad pa yin na de'i tshe bdag bde ba can ma yin la sdug pa can yang ma yin no/_/bde ba gzhan gyis gzhan bde ba nyid du ni 'gyur ro/_/'on te der 'du ba'i phyir ro zhe na/_'du ba yang gzhan nyid ma yin nam/_gzhan nyid ma yin pa nyid na ni skyon de nyid do/_/bde ba dang bde ba ma yin pa la sogs
[\[131b\]]
[\[131b.1\]]pa'i rang bzhin yin na ni/_rang bzhin gzhan dang gzhan nyid pas mi rtag pa nyid do/_/ci ste 'di don dam par rnam par 'gyur ba med pa nyid de/_bde ba la sogs pas rtogs pa 'khrul pa nyid do zhe na/_de yang ma yin te/_gal te 'khrul pa bdag las ni/_/gzhan na bdag med rig med
[\[131b.2\]]phyir/_/de yi rang bzhin rig ce na/_/rang rig ji ltar 'khrul pa yin/_/gal te thar kyang bde nyid na/_/thar pa gya nom mi 'gyur te/_/de la de ni rmongs yod phyir/_/de phyir bdag ni thar ldan min/_/gang la yongs su tshim pa yi/_/skad cig gzhan dang gzhan srid pa/_/de yi thar te gya nom
[\[131b.3\]]ste/_/nor dang mi rigs med pa yin/_/gal te bcings dang thar pa gnyis/_/gzhi mi gcig par thal zhe na/_/kun rdzob tu ni gcig pa yin/_/dngos po bzlog pa med pa nyid/_/gang zhig thar de bcings pas kyang /_/de yi tshe na ci zhig bya/_/gal te nga sngon gyur to zhes/_/'gyur
[\[131b.4\]]na de yang gang du mkho/_/sngar ni gcig tu nges pa'i phyir/_/rtogs sngon byed can mi 'gyur la/_/de yang rigs pa min zhe na/_/de ni 'dod pa nyid yin la/_/yang na de ni gzhan don du/_/rab tu sbyor zhes sngar brjod do/_/thar pa de ni gya nom nyid/_/gzhan pa dag ni bzlog pa yin/_/'on
[\[131b.5\]]te 'di snyam du bdag ni rtag pa ma yin te/_sngar gyi skyon du 'gyur ro/_/mi rtag pa yang ma yin te/_rtog pa sngon du byed pa yin par thal ba'i phyir ro/_/des na rtag pa dang mi rtag pa nyid du brjod bya ma yin no zhe na/_de yang mi 'thad de/_mi rtag nyid du brjod med gang /_/de ni 'ga' yi
[\[131b.6\]]rgyu ma yin/_/brjod bya min la'ang bcings dang thar/_/ci lta bu yang yod ma yin/_/mi rtag pa nyid du brjod du med par zhes bya ba ni/_'di ni mi rtag pa nyid ma yin no zhes bya ba ni ma yin na/_gang de ma yin pa de ni rgyu nyid ma yin no/_/rgyu la mi rtag pa nyid kyis khyab pa yin no zhes gzhan
[\[131b.7\]]du gtan la phab bo/_/des na khyad par med pa byed pas rgyu nyid kyang srid pa ma yin no/_/gang zhig rtag pa yang ma yin pa de ni gtan med pa nyid do/_/'on te bcings pa dang thar pa dag gzhi gcig pa'i phyir mi rtag pa nyid ma yin la/_rgyu yin pa'i phyir rtag pa nyid ma yin no zhes bya ba lan du
[\[132a\]]
[\[132a.1\]]'gyur ro zhe na/_de yang mi rung ste/_rtag dang mi rtag las grol ba'i/_/ngo bo nyid ni dmigs ma yin/_/thams cad ldog dang rjes su ni/_/'jug pa nyid du mthong phyir ro/_/ci ste gal te gzhan du mi 'gyur na/_/gnyi ga'i rang bzhin du 'gyur ro zhe na/_/de
[\[132a.2\]]la'ang nyes pa gang gi phyir/_/gang gi rang bzhin 'jig med pa/_/de la mkhas rnams rtag ces brjod/_/des na ngo tsha'i lta ba 'di/_/spangs te de ni rtag par brjod/_/'jig pa yang yin pa la rtag pa yang yin no zhes bya ba 'di ni 'gal lo/_/gang gi phyir 'jig pa med pa de ni rtag pa yin
[\[132a.3\]]te/_zhig pa dang mi dmigs pa dang med pa zhes bya ba ni don gcig yin la/_mi 'jig pa dang rtag pa dang /_dmigs pa zhes bya ba yang don gcig yin par grub par 'gyur ro/_/des na rtag pa dang mi rtag pa dag gcig nyid yin zhes bya ba ni/_dmigs pa dang mi dmigs pa dag
[\[132a.4\]]yin no zhes bya ba'i don to/_/dmigs pa dang mi dmigs pa dag kyang ci ltar gcig tu 'gyur/_gcig nyid du ni rtog pa gang /_/de ni gcig ces bya bar gnas/_/gal te ma rtogs rtogs yin na/_/'di ni ha cang bab col yin/_/gal te rtag pa dang mi rtag pa nyid gcig
[\[132a.5\]]yin na de'i tshe rtogs pa dang ma rtogs pa gcig yin no zhes bya bar thal bar 'gyur la/_de ltar na yang 'brel pa yin no/_/rtogs pa 'di gzhan du gcig par rtogs pa ma yin te/_ma rtogs pa nyid ni rtogs pa ma yin no/_/ri bong gi rwa ma rtogs pa ni rtogs pa 'ga' zhig dang
[\[132a.6\]]lhan cig gcig nyid du nges par nus pa ma yin no/_/de la gcig rtogs pa med pa'i phyir ro zhe na/_'dir yang ma rtogs pa ni ma rtogs pa nyid du gdon mi za'o/_/gang zhig gcig nyid du rtogs pa de ni/_rtogs pa nyid de zhig pa ma yin zhing skye ba yang ma yin no/_/'on te gzhan rtogs
[\[132a.7\]]pa ma rtogs pa yin te/_des na ma rtogs pa ni rtogs pa ma yin no/_/de las gzhan pa'i rang bzhin rtogs pa nyid de ma rtogs so zhe na/_de lta na 'o na gzhan gyi rang bzhin gang yin pa de nyid las de med do zhes bya ba thob par 'gyur na/_de yang mi rung ngo /_/'di ltar/_gzhan pa nyid du shes pa ni/_/ji
[\[132b\]]
[\[132b.1\]]ltar gzhan ma yin par brjod/_/de ni gzhan nyid ma yin na/_/de ltar mi rtag 'grub mi 'gyur/_/gzhan nyid na ni mi dmigs 'gyur/_/ma dmigs na ni mi rtag nyid/_/gzhan min nyid ni mi 'gyur la/_/dmigs pa nyid na rtag pa nyid/_/de ni rang bzhin 'ga' zhig gis/_/mi dmigs gzhan
[\[132b.2\]]gyi gzhan yin na/_/rang bzhin gang gi rigs min pa/_/de ni 'di zhes ji ltar 'dod/_/snga ma nyid du de nyid ni/_/de lta snga ma nyid 'gyur gyi/_/de lta de 'di'i rang bzhin 'di/_/min phyir ji ltar gcig nyid yin/_/snga phyi'i rang bzhin dag dang ni/_/ma bral phyir na gcig yin
[\[132b.3\]]na/_/bral ba nyid du mthong bzhin du'ang /_/bral ba min par ji ltar 'dod/_/gal te rim gyis 'bral min na/_/de bzhin du ni bral ba yang /_/bral dang ma bral de nyid kyi/_/phyir na gnyi ga'i rang bzhin ni/_/ji ltar cig car 'di yod pa/_/de bzhin nyid du de mthong 'gyur/_/
[\[132b.4\]]rim min pa yi yod pa ni/_/rim ldan dngos po la ma yin/_/snga phyi'i rang bzhin ma rtogs na/_/khyab pa nyid du 'dod ma yin/_/rim gyis khyab pa nyid na ni/_/de nyid khyab par 'gyur ma yin/_/gcig po de ni mthong ba dang /_/ma mthong bar ni 'thad ma yin/_/de tshe nyid de mthong ba dang /_/
[\[132b.5\]]ma mthong bar ni 'thad par dka'/_/dus kyis dbye ba thams cad kyang /_/mi 'grigs pa ni med par mthong /_/gcig phyir 'di ni gcig tshe nyid/_/dus tha dad par ji ltar 'gyur/_/yang nas yang du 'dzin na ni/_/gzung zin pa nyid 'dzin par 'gyur/_/gzung ngo zhes byar 'dzin pa gang /_/de
[\[132b.6\]]ni dran par 'gyur ba yin/_/dran pa tshad ma ma yin phyir/_/rim 'dzin pa ni srid ma yin/_/gang gis mngon sum nyid 'gyur ba/_/ma rtogs pa ni de dngos min/_/gal te de tshe yod pa nyid/_/sngar gyi blo yis ma rtogs par/_/tha dad med phyir ci ltar de'i/_/rnam dbye 'di ni tshad ldan yin/_/
[\[132b.7\]]gal te de la mthong zin nyid/_/med phyir kun tshe da ltar ni/_/de yi snga ma phyi ma yi/_/dngos po gang gis rtogs pa yin/_/snga phyi'i shes pa las she na/_/de dag tha dad ga las rtogs/_/gal te rang rig dngos las na/_/de la gnyis nyid rtogs mi 'gyur/_/snga ma phyi ma med par ni/_/de
[\[133a\]]
[\[133a.1\]]yis rtogs par 'gyur ba min/_/gal te snga dang phyi ma yi/_/myong ba de dag gcig yin na/_/gcig na mngon du byas pas na/_/ji ltar snga dang phyi mar 'gyur/_/mngon du byas bzhin pa nyid ni/_/sngon dang phyi mar 'gyur ma yin/_/gal te snga ma nyid min na/_/
[\[133a.2\]]ji ltar snga ma nyid du rtogs/_/'di rtogs med nyid rtogs de ni/_/mngon du byed pa nyid ma yin/_/'di de'i dran pa yin zhe na/_/gang gi tshe de med par ni/_/dran pa nyid ni mthong 'gyur na/_/de yi zhes ni ji ltar brjod/_/rgyu dang 'bras bu'i dngos las ni/_/de tsam gyis ni 'dzin pa
[\[133a.3\]]min/_/don ni mngon du byed pa nyid/_/gzung yin bzlog pa las ma yin/_/myong bas bar du chod pa'i phyir/_/don las dran pa dngos su min/_/myong ba snga ma de yis ni/_/snga nyid 'dzin min phyi mas min/_/des na dran pa nyid las ni/_/snga ma nyid du grub ma yin/_/'das pa sngon du byas pa ni/_/snga
[\[133a.4\]]ma zhes ni bya bar brjod/_/'byung 'gyur dngos po mngon du ni/_/byas na 'byung 'gyur shes byed gnas/_/'on te skye 'jig bstan ldan pa/_/gang de yod ces 'dod na ni/_/de rnams nyid ni yod mi 'gyur/_/de yi dngos dang mi ldan phyir/_/gang tshe zhig pa de tshe de/_/yod pa nyid
[\[133a.5\]]du ji ltar rtogs/_/de sngar yod pa rtogs na ni/_/de tshe de ni ji ltar zhig_/brtan la gal te 'di blo 'di/_/med na ji ltar yod par rtogs/_/thams cad rtogs pa las yin te/_/des na gzhan du ji ltar yod/_/de phyir rtag dang mi rtag pa'i/_/dngos po gar yang srid ma
[\[133a.6\]]yin/_/dngos rtag pa 'am dngos mi rtag_/mtha' gcig nyid du srid pa yin/_/da ni lam gyi zhar la/_'gog pa'i rnam pa bzhi pa nyid bstan pa'i phyir bshad pa/_bshad zin lam de goms pa las/_/gnas 'gyur gal te bdag 'gyur kyang /_/lam bzhin skyon ni 'byung
[\[133a.7\]]zhe na/_/ma yin nus pa med phyir ro/_/sngar bshad pa nyid kyis lam de goms pa las gnas sems kyi rgyun nam/_kun gzhi yongs su dag par 'gyur te/_bdag dang bdag gir 'dzin pa dang mi mthun pa bdag med pa de'i bdag tu gyur pa na nyes pa mtha' dang bral bar 'gyur ro/_/gal
[\[133b\]]
[\[133b.1\]]te ji ltar nyes pa dang ldan pa la/_yon tan ldan par 'gyur ba de bzhin du/_yon tan dang ldan pa yang nyes pa dang ldan par 'gyur ba'i phyir 'khor ba las nges par 'byung ba med do zhe na/_ma yin te/_nyes pa rnams yon tan yod pas bcom pa'i phyir ro/_/bzlog pa ji ltar
[\[133b.2\]]mi 'gyur ro zhe na/_yon tan rnams ni dngos po'i rang bzhin yin pa'i phyir dang /_nyes pa rnams ni de las bzlog pa yin pa'i phyir ro/_/de ci ltar zhe na bshad pa/_rnam shes yul 'dzin pa yi chos/_/ji ltar yod de 'dzin pa dang /_/yod pa yi ni bdag nyid de/_/'di yi skyed par
[\[133b.3\]]byed pa'ang yin/_/rnam par shes pa ni skye ba rnams kyi lam 'jug par byed pa yin no/_/gang gis rnam par shes par 'gyur ba de'i rang bzhin gyi chos ni yul 'dzin pa yin no/_/rnam par shes pa ni rig pa ma yin par 'gyur ba ma yin te/_rig pa ma yin pa rnams la ni de lta bu med
[\[133b.4\]]pa'i phyir ro/_/ji ltar yod pa de ltar de/_/gzung bar bya ba dang skyed par byed pa yin no/_/rnam par rtog par nus pa'i rgyu ni rnam par shes pa'i yul yin no/_/des rnam par shes pa'i chos ni rang bzhin rtogs par byed pa yin la/_yul gyi chos ni de kho na ltar rtogs par bya
[\[133b.5\]]ba nyid yin no/_/des ni yul ni mi rtag pa nyid dang bdag med pa la sogs pa'i rang bzhin yin la/_de lta bu 'dzin pa nyid ni rnam par shes pa'i rang bzhin yin gyi gzhan ni de'i rang bzhin ma yin no zhes bshad pa ni/_rang bzhin 'di yin 'di las de/_/rkyen gzhan gyis ni gol 'gyur
[\[133b.6\]]zhing /_/ldog pa la ni rkyen la ltos/_/mi brten sprul gyi blo bzhin no/_/gang gi chos bdag med pa nyid la sogs pa 'dzin pa'i ngo bo gang yin pa de ni rang bzhin yin no/_/de las gol ba ni glo bur ba'i rkyen rtsa ba med pa'i dbang gis yin zhing /_gol ba nyid kyang gol ba de las
[\[133b.7\]]bzlog pa la rkyen la ltos pa yin no/_/des na rtsa ba med pa can yin pa'i phyir mi brten te sbrul gyi blo bzhin no/_/gal te thag pa la sbrul gyi blor 'gyur ba'i rgyu ni 'dra ba dang yul thag ring ba la sogs pa yin la/_rtag pa'i blo la rgyu ci zhig yod/_/mngon sum ni rtag pa nyid la 'jug pa ma
[\[134a\]]
[\[134a.1\]]yin la/_rjes su dpag pa yang ma yin no/_/tshad ma med par ni dogs pa ma yin no/_/mngon sum gyis ni skad cig ma nyid rtogs so zhes kyang bsgrub par nus te/_des na gang las rtag pa nyid 'dzin zhe na/_'di la bshad pa/_mi rtag pa nyid de ni mthong
[\[134a.2\]]bzhin du'ang /_blo zhen yod pa dmigs pas rtag tu de ltar yod par dogs pas bslus pa'am/_'dra ba gzhan 'byung bas bslus pas mi rtogs te/_skad cig ma tha ma mthong ba rnams la nges pa'i phyir ro/_/'di skad brjod par 'gyur ba yin te/_gang gi tshe ji srid du
[\[134a.3\]]don gyi bdag nyid dmigs pas phyis ma dmigs pa de'i tshe mi rtag pa nyid mthong ba nyid de/_de'i gnas skabs ma yin pa nyid ni mi rtag pa nyid du brjod do/_/'on kyang ma dmigs su zin kyang blo zhan pa dogs pa dang mi 'bral te/_des na de ltar yod par dogs pa yin pas na de
[\[134a.4\]]ltar yod par dogs pa ste/_ci snga ma de nyid da ltar yang yod dam ma yin zhes dogs pa'o/_/des na phyis mthong ba las don bya ba thob pa'i phyir ma bslus pas na mi rtogs so/_/de ma thob pa'i phyir bslus pa ni rtogs par 'gyur te/_chags pa'i bum pa bzhin no/_/don byed
[\[134a.5\]]pa'i mtshan nyid yod pa dmigs na tha snyad par bzlog par sems pa'i skabs ci yod/_de kho na sems par byed pa dag ni snang ba tha dad pas nges par byed pa kho na'o/_/tha snyad pa don byed pa don du gnyer ba ni/_de thob pas yongs su tshim pa'i phyir gzhan rnam par dpyod pa mi
[\[134a.6\]]byed do/_/don byas zin pa'i phyir ro/_/yang na 'dra ba gzhan 'byung bas bslus pa de/_'dra ba la ni de nyid 'di yin no snyam pa'i blor 'gyur ba yin te mtshe ma dang sgro ba bzhin no/_/snga mar ni gang las rtswa la sogs pa gzhan dang gzhan las skyes pa'i me gcig nyid du lhag par
[\[134a.7\]]zhen pa'i yul du 'byung ba de'i don byed pa la ma bslus pa tsam brjod par 'dod pa yin no/_/de la nye bar len pa ni bud shing nyid yin gyi/_me ni ma yin no/_/me las me skyes pa ni ma yin te/_dang po me mi skye bar thal bar 'gyur ba'i phyir te/_me rdo dang brdabs pa'i sngon rol na ma
[\[134b\]]
[\[134b.1\]]med pa'i phyir ro/_/yang na me de nyid las skye'o/_/de bzhin du don thams cad rigs mthun pa snga ma las skye ba 'am/_rigs mi mthun pa las skye ba ni ma yin te/_las bdag po gyur pa las skye ba yin no/_/de nyid kyi phyir don 'di la ltos te'am zhes phyogs gzhan brtag pa mdzad
[\[134b.2\]]do/_/de yang las smra ba'i 'don pas ni snga ma bshad pa yin la/_gzhan gyi 'dod pa ni phyi ma bzhin no zhes gor ma chag go/_/yang na de ltar yod pa la dogs pa med pas bslus zhes bshad par bya ste/_de ltar yod pa la ni dogs pa 'ga' yang med do/_/rtag tu yod pa dmigs
[\[134b.3\]]pa'i phyir ro/_/mi dmigs na ni de ltar yod pa la dogs par 'gyur ba yin no/_/gang gi tshe rab tu ma dmigs pa de'i tshe tshul ji ltar gnas she na/_der yang 'dra ba gzhan dang gzhan 'byung ba las bslus pas te/_bregs pa las yang skyes pa'i skra dang sen mo la sogs pa
[\[134b.4\]]bzhin no/_/zhig pa ngo shes pa'i phyir gcig nyid do zhe na/_ma yin te/_ngo shes pa tshad ma ma yin pa'i phyir te/_mngon sum dang rjes su dpag pa nyid mi 'thad pa'i phyir ro/_/de ltar yang 'chad par 'gyur ro/_/de'i phyir nang gi ma rig pa'i bslad pa las dri ma rnams ni glo bur ba
[\[134b.5\]]yin no/_/de nyid kyi phyir bshad pa/_sems 'di'i rang bzhin 'od gsal te/_rtag pa nyid dang bral ba nyid des 'dzin pa'i phyir ro/_/dri ma rnams ni glo bur ba/_/yang dag pa ma yin pa sgro 'dogs pa ni/_rtsa ba med pa can nyid kyis glen pa tsam du zad pa yin pa'i phyir ro/_/don
[\[134b.6\]]dam par ni rtag pa nyid 'gar yang snang ba med de/_des na rnam par dpyad pas stong pa'i phyir dri ma rnams ni glo bur ba yin no/_/de yi phyir yang nus med na/_/de bdag 'gyur la phyis nus min/_/sngar thos bsam gyi dus na yang nus pa med pa nyid do/_/'di ltar/_nus pa yod na
[\[134b.7\]]yang gnod pa can/_/skyes nus snying po can dngos la/_/yun du gnas nus yod min te/_/sa rlon la ni me bzhin no/_/gal te dad pa la sogs pa zhen pa'i dgra bcom pa yang /_dgra bcom pa nyid las nyams par 'gyur ba ni ma yin nam/_des na ji ltar skyon rnams mi skye
[\[135a\]]
[\[135a.1\]]ba yin zhe na/_gal te skyon rnams skye ba yin pa de lta na yang /_gnod par byed pa bskyed par nus pa de nang du chud pa la/_skyed par nus su zin yang nyes pa gtan chags par byed nus pa ni ma yin te/_dper na chu 'dzag pa'i sa las me skyes su zin kyang yun du mi gnas pa
[\[135a.2\]]bzhin no/_/de'i bdag nyid du gnas pa la ni nyes pa skye ba yang ma yin te 'di ltar/_'tshe ba med dang yang dag don/_/rang bzhin la ni phyin log gis/_/'bad du zin kyang mi bzlog ste/_/blo ni de phyogs 'dzin phyir ro/_/rang bzhin ni 'bad pa med par bzlog nus pa ma yin no/_/'bad pa yang yon tan dag
[\[135a.3\]]la skyon mthong ba'am/_skyon la yon tan mthong ba la 'jug pa yin na/_bdag med pa de'i bdag nyid du 'gyur ba mthong ba ni yon tan dag la skyon du mthong ba dang /_skyon la yon tan mthong ba las ma yin la/_yon tan dag la yon tan ma mthong ba yang ma yin te/_bdag
[\[135a.4\]]med par mthong ba ni 'tshe ba med pa yin pa'i phyir ro/_/de yi rang bzhin yang dag gi/_bdag nyid 'tshe ba med par ni/_/sems dang ldan pas ji ltar na/_/yongs su 'dor bar nus ma yin/_/sems ni phyogs su ltung bas na/_/nyes pa rnams la 'jug ma yin/_/des na de ni nyes pa la/_/
[\[135a.5\]]'bad pa 'ga' yang 'jug pa min/_/dngos pos ma lus pa'i rang bzhin rtogs par nus pa la ni gal te nyes pa 'byung du zin yang /_de lta na yang 'di 'gron po las grogs bzang po dang bral ba bzhin du/_bar ma do'i gnas skabs na gnas pa 'di shugs dang ldan pa'i phyir/_lam
[\[135a.6\]]nyid dang 'bad pa rtsom ste/_yon tan phyogs 'dzin pa'i phyir/_nyes pa la dga' ba ni ma yin no/_/gal te 'dod chags dang zhe sdang gi rnam pa mi mthun pa yin yang /_gcig nyid gnod par byed pa ni ma yin te/_zhe sdang gis gnod par byas pa'i 'dod chags phyis kyang gnod byed nyid du
[\[135a.7\]]mthong ba'i phyir ro/_/de bzhin du zhe sdang yang yin no/_/bdag med pa dang bdag tu lta ba yang /_de bzhin du 'gyur ro zhe na/_da ni ma yin te/_'di ltar/_bdag 'dzin rgyu gcig can nyid dang /_/rgyu dang 'bras bu'i dngos po'i phyir/_/'dod chags khong khro phan tshun dag_/tha dad na
[\[135b\]]
[\[135b.1\]]yang gnod ma yin/_/gnyi ga yang bdag tu 'dzin pa'i rgyu can yin pa'i phyir phan tshun mi mthun pa yin yang bdag tu 'dzin pa yod na gcig kyang gtan chad pa ma yin te/_cig car mi skye bar ni 'gyur ro/_/gzhan yang rgyu dang 'bras bu'i dngos po yin pa'i phyir ro/_/gang zhig sdug
[\[135b.2\]]bsngal gyi rgyu gang la dbugs 'byung bas de gdungs par 'gyur ba de/_de'ang gzhan dag la bde ba'i rgyu 'dod pa yin no/_/des na 'di dag ni rgyu dang 'bras bu'i dngos po yin no/_/dpe pa'i rgyur phan pa nyams su myong ba yang nges par de la gnod par byed pa la khong khro ba dang ldan par 'gyur
[\[135b.3\]]te/_des na 'dod chags dang khong khro dag ni tha dad pa yin yang rgyu dang 'bras bu'i dngos po yin pa'i phyir gnod pa ma yin no/_/de nyid kyi phyir/_byams sogs rmongs dang 'gal med phyir/_/shin tu nyes pa tshar gcod min/_/nyes kun de yi rtsa ba can/_/de yang 'jig tshogs
[\[135b.4\]]lta ba yin/_/gal te zhe sdang gi gnyen po byams pa/_'dod chags kyi gnyen po mi sdug pa/_rnam par 'tshe ba'i gnyen po snying rje/_phrag dog gi gnyen po dga' ba/_thams cad kyi gnyen po btang snyoms yin pa de lta na yang /_shin tu nyes pa tshar gcod par byed pa ni ma yin te/_
[\[135b.5\]]gti mug dang mi 'gal ba'i phyir ro/_/gal te gti mug yod kyang /_bdag tu 'dzin pa med pa'i phyir nyes pa thams cad spong ba nyid ma yin nam zhe na/_de ni ma yin te/_gti mug de nyid 'jig tshogs su lta ba kho na yin te/_nyon mongs pa can gyi gti mug ni/_'jig tshogs
[\[135b.6\]]su lta ba kho na yin no/_/dgra bcom rnams kyi shes pa gang /_/de ni nyon mongs can min te/_/des na 'jig tshogs lta ba ni/_/spangs pa de ltar rgyud grol lo/_/rig pa'i mi mthun phyogs nyid phyir/_/sems byung nyid kyi dmigs pa'i phyir/_/gsungs phyir log par dmigs pa nyid/_/
[\[135b.7\]]ma rig gzhan ni rigs ma yin/_/gal te ma rig pa ni so sor rtog pa med pa'i rang bzhin yin la/_'jig tshogs su lta ba ni rtogs pa'i rang bzhin ma yin nam/_de ni ji ltar ma rig pa 'jig tshogs su lta ba nyid yin zhe na/_skyon 'di med de gang gi phyir/_/so sor rtog med rang
[\[136a\]]
[\[136a.1\]]bzhin ni/_/ma rig yin na mya ngan las/_/'das pa'ang der 'gyur phung po rnams/_/zad na lus pa ci zhig yod/_/phung po lhag ma med pa'i mya ngan las 'das pa dang /_'gog pa'i snyoms par 'jug pa bdag nyid ni so sor rtog pa med pa gtso bor 'gyur
[\[136a.2\]]ba yin no/_/'on te de ni nyon mongs pa'i gzhi nyid ma yin no zhe na/_'o na ni de ma rig pa'i mtshan nyid ma yin no/_/'jig tshogs su lta ba nyid de'i gzhi yin pa'i phyir ma rig pa yin gyi/_gzhan pa ma yin no/_/gang gi phyir/_rigs dang 'gal ba'i chos gzhan ni/_/ma rig chos
[\[136a.3\]]min brdzun sogs bzhin/_/rig pa bdag med mthong ba ste/_/de dang 'gal ba bdag lta yin/_/re zhig rig pa med pa ni ma rig pa ma yin te/_de med pa ni mya ngan las 'das pa la yang yod pa'i phyir ro/_/med pa ni rgyu yang ma yin no/_/de las gzhan pa yang ma yin te/_
[\[136a.4\]]gzugs la sogs pa rnams kyang thal bar 'gyur ba'i phyir ro/_/de'i phyir ma rig pa ni rig pa dang 'gal ba yin te/_chos ma yin pa dang mi bden pa bzhin no/_/de yang 'jig tshogs su lta ba nyid yin no/_/'di ltar chos ni pha rol tu phyin pa rjes su 'dzin pa'i mtshan nyid yin
[\[136a.5\]]no/_/chos ma yin na ni de med pa tsam ma yin la de las gzhan tsam yang ma yin gyi/_'on kyang rjes su 'dzin pa las bzlog pa gnod par byed pa'i chos ma yin pa yin no/_/de bzhin du yang dag pa'i don ston pa med pa tsam ni brdzun pa yin gyi/_'on kyang yang dag pa ma yin
[\[136a.6\]]pa ston pa/_mi bden pa brjod pa ma yin no/_/de lta yin na gang gi tshe bden pa'i don la 'khrul pas med par sems pa na yod do zhes/_ston par byed pa de'i tshe mi bden pa nyid du mi 'gyur la/_med pa la yod par sems pa'i de'i yang brdzun yin par 'gyur ro zhe na/_de ni ma
[\[136a.7\]]yin te/_sgra rnams rnam rtog yul can te/_/dngos gang ji ltar rnam nges pa/_/de bzhin nyid brjod bden pa ste/_/gzhan du brjod pa brdzun pa yin/_/sgra rnams ni lhag par nges pa'i yul can yin pa'i phyir/_lhag par zhen pa rjes su mthun par ston pa nyid bden pa yin la/_gzhan
[\[136b\]]
[\[136b.1\]]du ni mi bden pa yin no zhes rigs so/_/byang chub sems dpa' rnams la ni 'khrul nas sems can du bslus pa yang mchog tu kha na ma tho ba yin te/_des na de dag rnam pa thams cad mkhyen pa nyid la mngon par brtson pa yin no/_/des na 'jig tshogs la lta ba nyid ma rig pa yin te/_
[\[136b.2\]]rig pa'i mi mthun pa'i phyogs gzhan med pa'i phyir ro/_/sems las byung ba nyid yin pa'i rgyus na/_dmigs pa yin pa'i phyir log par dmigs pa nyid ma rig pa yin no/_/rten dang dmigs pa dang /_rnam pa dang dus dang /_rdzas mtshungs pas mtshungs par ldan pa yin pa'i phyir
[\[136b.3\]]mtshungs par ldan pa dag yin no/_/gsungs pa'i yang phyir te shes rab kyi rnam pa las bzlog pa rtogs pa'i rang bzhin nyid ma rig pa yin par mdo de dang de las gsungs pa'i phyir ro/_/de la ma rig pa dang bral ba gang zhe na/_yang dag pa ji lta ba bzhin gyi chos rnams la lhag par sgro
[\[136b.4\]]'dogs pa dang bral ba gang yin pa'o zhes bya ba dang /_de bzhin du 'jig rten gyi nye bar spyod pa skye ba dang gang ji snyed pa de thams cad ni bdag tu lta ba mngon par zhen pa las byung ba yin te/_bdag tu mngon par zhen pa bral na ni mi 'byung ngo zhes gsungs pa yin no/_/gal te bdag tu
[\[136b.5\]]mngon par zhen pa ni lta ba yin la/_de yang ma rig pa dang mtshungs par ldan pa yin no/_/des na med na mi 'byung ba yin pa'i phyir lta ba'i sgo nas ma rig pa nyid gsungs par shes par bya'i/_'jig tshogs su lta ba nyid ni/_ma rig pa ma yin no zhe na/_'di yang mi rung ste/_ma rig
[\[136b.6\]]pa'i yan lag tu bstan na de'i rang bzhin bstan pa ni/_bzhag nas de la gzhan ston pa/_/sgra la bzo ba ma yin no/_/de ltar ma rig bstan 'di la/_/tshad ma cung zad yod ma yin/_/bzlog pa la ni tshad ma dag_/ji bzhin du ni bstan pa yin/_/lta ba'i sgo nas ma rig pa nyid bstan pa
[\[136b.7\]]zhes bya ba 'di la tshad ma ni cung zad kyang med do/_/'jig tshogs su lta ba nyid nges pa thams cad kyi gzhi yin no zhes bya ba 'di la ni tshad ma bstan zin to/_/gal te 'jig tshogs su lta ba ni gti mug gi phyogs gcig tu byung ba yin la/_gti mug ni so sor rtog pa med pa'i rang bzhin nam/_
[\[137a\]]
[\[137a.1\]]gzhan du yin yang rung ba ste/_nyon mongs pa thams cad kyi rjes su song ba yin no/_/des na de ltar 'jig tshogs la lta bar brjod do/_/khyad par gyi sgra ni spyi'i don can ma yin pa'i phyir ro/_/de bzhin du gal te/_ma rig pa lta ba nyid yin na/_de'i tshe
[\[137a.2\]]lta ba dang mtshungs par ldan pa'i ma rig pa zhes mtshungs par ldan pa'i don yang med par 'gyur te/_de de nyid dang mtshungs par ldan pa ni ma yin zhe na/_'di la brtsad pa'i lan/_'gal ba gang yin 'dir bshad bya/_/stong nyid lta ba de 'gal phyir/_/de yi rang bzhin nyes kun dang /_/
[\[137a.3\]]'gal bar rab tu grub pa yin/_/spyi dang khyad par gyi dngos pos tha dad par brtags pas na mtshungs par ldan pa'i don du 'gyur te/_dper na pa la sha dang ldan pa'i nags zhes bya ba bzhin no/_/don dam par ni pa la sha'i rang bzhin nyid du brjod pa yin no/_/de bzhin du khyad
[\[137a.4\]]par brjod pas de'i rang bzhin gyi ma rig pa gzhir gyur pas gtso bor bstan pa yin te/_'di ltar ma rig pa ni bdag tu lta ba yin pa de'i phyir de'i rtsa ba can gyi skyon thams cad ni/_rtsa ba gcod par byed pa'i bdag med par lta bas rtsa ba gcad pa'i phyir gcad par 'gyur ba yin no/_/
[\[137a.5\]]gang gi phyir nyes pa thams cad 'gog par byed pa ni bdag med par lta ba yin la de yang rnal 'byor pas ma btang ba yin pa de'i phyir 'ga' slar yang 'byung ba ma yin no/_/des na 'gog pa'i rnam par nges pa 'byung ba nyid bshad pa yin no/_/zad min srog chags chos nyid phyir/_/
[\[137a.6\]]gzugs sogs bzhin min ma grub phyir/_/gnyen po'i phyogs dang 'brel pa na/_/ldog pa dag kyang mthong phyir ro/_/nyes pa thams cad 'gags pas ni/_/sra shing slar yang skye med de/_/de bdag nyid kyis 'brel med dang /_/thal ba bzhin du ma nges phyir/_/zhes bya ba ni
[\[137a.7\]]bar skabs kyi tshigs su bcad pa dag go/_/gal te bdag bsgoms pas kyang thal bar 'gyur ba ma yin nam/_des na bdag med par lta bas ci bya/_'dir lung ni bdag bsam par bya zhes bya ba la sogs pa yin no zhe na/_de yang ma yin te/_'di ltar/_gang zhig bdag mthong
[\[137b\]]
[\[137b.1\]]de la ni/_/nga zhes rtag tu zhen par 'gyur/_/zhen pas bde la sred 'gyur te/_/sred pas skyon rnams sgrib par byed/_/bdag tu mthong ba ni nges par bdag la bdag tu zhen pa dang 'brel par 'gyur ro/_/zhen pas kyang de'i bde ba la sred pa dang ldan par 'gyur ro/_/gang zhig gang
[\[137b.2\]]la zhen pa de ni de'i bde ba la sred par 'gyur ba yin te/_dper na bu la sogs pa'i bde ba bzhin no/_/gal te bdag tu mthong ba la bdag la zhen par 'gyur ro zhes bya ba mi rigs pa ma yin nam/_ci shing mthong ba tsam gyis shing la zhen par 'gyur ba'am/_bud med mthong ba
[\[137b.3\]]tsam gyis/_bud med la zhen par 'gyur ba'am de bzhin du/_gang zhig bdag mthong de la ni/_/nga zhes rtag tu zhen par 'gyur/_/zhes bya ba mi rigs pa yin no zhe na/_de ni ma yin te/_gang zhig gzhan la chags pa de/_/bdag la mi 'gyur ga la srid/_/bdag
[\[137b.4\]]mthong nyid la zhen 'gyur te/_/'di la rtsod pa med pa nyid/_/bdag chags med par gzhan la ni/_/chags zhes bya ba 'thad par dka'/_/gal te bdag mthong ba tsam gyis chags pa ma yin na/_'ga' la yang chags par mi 'gyur te/_rgyu gzhan med pa'i phyir ro/_/shing
[\[137b.5\]]ni bdag la nye bar mkho ba ma mthong ba des na/_zhen pa med pa yin no/_/gang zhig bdag la nye bar mkho ba la chags pa med de/_ji ltar bdag la chags par mi 'gyur/_'on te sems can gyi khyad par nyid kyi bdag nyid la ni zhen pa med la gzhan la ni bdag nyid chen po nyid
[\[137b.6\]]kyis snying rje las zhen pa dang ldan pa yin no zhe na/_de ni ma yin te/_gal te bdag nyid chen po zhes/_/bya ba gzhan don byed na ni/_/rtogs pa sngon byed mi 'gyur te/_/de lta yin na gtan med nyid/_/bdag nyid yal bar dor nas/_rang gi ngo bo don gzhan la phan par byed pa
[\[137b.7\]]na/_bdag gis rtog pa sngon du byed pa ma yin pa nyid chen por gsal bar byas par 'gyur ro/_/'on te gzhan gyi don byed pa nyid kyis bde ba yin no zhe na/_de lta yin na rang gi bde ba la chags pas rmongs pa ji ltar thar pa yin/_de lta na yang /_de 'dra ba dag tshogs can ma'i/_/
[\[138a\]]
[\[138a.1\]]lus nyed par yang byed par 'gyur/_/gal te 'di ni ngan spyod na/_/ngan spyod 'di ni med pa nyid/_/ji ltar rang gi don la gnas pa bsam gtan gyi bde ba 'dod pa de bzhin du tshogs pa can ma yin pa'i yan lag dang 'brel pa'i bde ba yang yin no/_/
[\[138a.2\]]de'am gzhan la bde bar ni/_/khyad par yod pa ma yin no/_/de lta yin na tshogs par 'byung ba ma yin par 'gyur ro zhe na/_tshogs par ni mi 'byung ba nyid ni med pa nyid de de khyad par med pa'i phyir ro/_/dmyal ba la sogs par 'gro ba'i phyir mi rung ngo zhe na/_ma yin te/_bdag
[\[138a.3\]]nyid chen po'i khyad par nyid kyis so/_/gzhan gyi don du dmyal bar 'gro bar khas blangs pa ni/_cher bdag nyid chen po yin pa'i phyir ro/_/'on te tshogs par dbyung ba ma yin pa'i tha snyad dang gzhan pa dag ni goms pa las bde ba'i rgyur 'gyur ba yin te/_des na tshogs par dbyung ba'i
[\[138a.4\]]tha snyad khas blangs pa nyid du sla'o zhe na/_ma yin te/_khyad par du med pa'i phyir ro/_/de lta na yang bdag la sred pa dang bcas pa'i dbang gis nyes pa dang nyes pa med pa mnyam por byed do/_/des na nyes pas bsgribs pas na/_/yon tan mthong ba yongs sred pa/_/nga yi zhes de'i
[\[138a.5\]]sgrub byed len/_/des na bdag mngon chags pa na/_/de srid de ni 'khor bar 'gyur/_/bdag don dam par yod na/_gang zhig de la 'khor ba de yang don dam pa nyid do/_/des na don dam par nye bar mkho ba gang yin pa/_de nyid yon tan dang ldan pa yin no zhes rtogs par 'gyur
[\[138a.6\]]zhing /_de las ni yon tan du lta ba nga'i zhes de'i sgrub byed len no/_/des na bdag tu mngon par zhen pa de 'khor bar 'gyur ro/_/bde ba'i sgrub byed grong gi phag mo'i reg pa yang /_don du gnyer bar 'gyur ba'i phyir ro/_/de'i phyir/_bdag yod na ni gzhan 'du shes/_/bdag gzhan
[\[138a.7\]]cha las 'dzin dang sdang /_/'di dag dang ni 'brel pa las/_/nyes pa thams cad 'byung bar 'gyur/_/bdag dang gzhan ni rnam par dbye bas ni yongs su 'dzin pa dang /_sdang ba skyed par 'gyur zhing /_de las yongs su 'dzin pa sdang ba dang 'brel pa'i skyon phrag dog dang ser sna la sogs
[\[138b\]]
[\[138b.1\]]pa 'byung ba yin no/_/'on te bdag po kho na la zhen gyi/_bdag gi ba la ma yin no/_/des na bdag gi ba la zhen pa med pa'i phyir/_tshogs par mi bzod pa'i tha snyad med do zhe na/_'dir brjod pa/_nges par bdag la chags pa ni/_/bdag gi la chags mi 'bral zhing /_/nyes
[\[138b.2\]]med bdag la chags pa dang /_/bral ba'i rgyu yang yod ma yin/_/bdag la chags pa 'jug pa ni/_/nyes pa med par mi ldog go/_/bdag la chags pa ldan pa yang bdag gi ba la chags pa med par 'gyur ba ma yin te/_des na bdag dang bdag gi ba yang chags pa dang bcas
[\[138b.3\]]par 'gyur bas nyes pa thams cad bsgribs pas thams cad du 'jug pa dang /_ldan par 'gyur ba'i phyir/_'di 'khor ba dang 'brel pa nyid log pa med pa yin no/_/'on te bdag dang bdag gi ba la zhen pa gnyis ka 'khor ba'i rgyu yin pas bdag gi ba'i zhen pa dang 'brel pa
[\[138b.4\]]nyes pa can yin pa'i phyir de la mi zhen te/_nyes pa gzhan gyi skyon chags pa la yang zhen par mi byed na gang la zhen pa nyid nyes pa can du 'gyur ba de la lta ci smos she na/_'dir bshad pa/_gal te chags pa skyon bcas na/_/de las ci 'gyur de spong 'gyur/_/'di yul sun phyung
[\[138b.5\]]med par ni/_/de spang bar ni nus ma yin/_/yul nyes pa can du 'gyur ba'i phyir skyon gzhan gyis zhen par mi 'gyur ba zhes bya ba 'di ni rigs kyi yul skyon chags pa med pa la zhen pa med par ni mi rigs so/_/bde ba'i rgyu la ni skyon yod par ma yin te/_yon tan yin pa'i phyir
[\[138b.6\]]ro/_/'on te zhen pa nyid skyon yod par yin no zhe na/_yin mod cir 'gyur skyon chags pa yin pa'i phyir zhen pa spong bar bya bar 'gyur ro zhe na/_/de ni med de/_yul la skyon med par zhen pa spong bar mi 'thad pa'i phyir ro/_/de'i phyir/_yon tan skyon dang rjes 'brel pa'i/_/
[\[138b.7\]]'dod dang sdang sogs spong ba ni/_/de dag yul la ma mthong bar/_/yin gyi phyi tshul gang gis yin/_/'dod pa dang sdang ba dag ni yon tan dang /_skyon mthong ba las 'gyur ba yin no zhes rigs so/_/bdag gi bde ba bsgrub pa ni yon tan yin la/_de'i sdug bsngal sgrub par
[\[139a\]]
[\[139a.1\]]byed pa ni skyon yin pas/_gal te de dag yod na ni 'dod pa dang sdang ba spangs pa ma yin no/_/'on te phyi'i dngos po yon tan can yang 'dor ba yin no zhe na/_de yang med de/_phyi rol gyi dngos po spong ba ni phyi rol gyi rgyu la rag las pa yin gyi/_zhen pa ni
[\[139a.2\]]don mthong ba'i stobs kyis gzhan dang gzhan skye ba yin pas ji ltar 'dor bar nus/_yul ni yon tan dang ldan pa nyid kyis zhen pa'i yul nyid dang nye bar len pa nyid yin la de med pa'i phyir ni der zhen pa 'dor ba dang /_blang bar bya ba ma yin no/_/zhen pa yon tan dang ldan
[\[139a.3\]]pa'i phyir nye bar len pa ni ma yin te/_'on kyang yul gyi yon tan gyis yin no/_/des na yul yon tan can gyi rgyu yod pa'i phyir zhen pa mi skye bar ga la 'gyur/_chags yon tan gyi chags min gyi/_/don gyi yon tan mthong bas yin/_/ma tshang med rgyu de la ni/_/'bras
[\[139a.4\]]bu gang gis zlog par byed/_/ces bya ba ni bsdu ba'i tshigs su bcad pa'o/_/gzhan yang /_chags la skyon yang gang zhig mthong /_/gal te sdug bsngal brten zhe na/_/de ltar 'di la chags bral min/_/rang gir mthong phyir dper bdag bzhin/_/sdug bsngal gyi rten ni dang
[\[139a.5\]]po nyid du bdag yin te/_bdag yod na phyis zhen pa sdug bsngal gyi rgyur 'gyur gyi/_bdag med na su zhig sdug bsngal/_de la gnyi ga sdug bsngal gyi rgyu yin pa'i phyir/_gnyi ga la chags pa dang bral ba'am/_yang na gcig la yang ma yin no/_/'on te 'di snyam du bdag gi
[\[139a.6\]]sdug bsngal ni rgyu nyid ni gzhan gyis byas pa yin te/_de rang nyid la brten pa'i skyon ni ma yin te/_bdag dang bdag tu zhen pa dang chos dang chos ma yin pa dang /_'du byed dang lhan cig pa'i bdag sdug bsngal gyi rgyu yin pa'i phyir ro snyam na/_'dir bshad pa/_gal te de med
[\[139a.7\]]bdag sdug bsngal/_/rgyu min de yang de dang 'dra/_/de ltar gnyi ga skyon med pa/_/des na gnyis la chags bral min/_/skyon med par ni su yang chags pa dang bral ba ma yin no/_/bdag tu zhen pa la sogs pa ni/_bdag la brten pa med par sdug bsngal gyi rgyu ma yin te/_
[\[139b\]]
[\[139b.1\]]des na de dag kyang bdag bzhin skyon med pa yin na/_des na chags pa dang bral ba mi srid do/_/gal te sbrul bzung yan lag bzhin/_/sdug bsngal bsgoms pas spong 'gyur na/_/bdag gi ba blo bcom pas ni/_/dor ba yin gyi bzlog la min/_/dbang po la sogs longs spyod kyi/_/rten
[\[139b.2\]]nyid du ni bzung ba la/_/rang blo gang gis bzlog 'gyur te/_/de la chags bral de gang las/_/gal te bde ba'i rgyu nyid ni zhen pa'i rgyu mtshan yin te/_des na de la bzlog pa yod pa las chags pa dang bral ba ma yin nam/_gnod pa byed pa la zhen pa ma yin no zhe na/_'di la smras pa/_bdag gi
[\[139b.3\]]ba'i blo'i yul la ni sdug bsngal gyi rgyu yin yang /_sred pa mi 'bral bar mthong ngo /_/des na bdag gi ba'i blo dor bas chags pa dang bral ba yin no/_/bdag gi ba'i blo nyid yongs su 'dor zhe na/_longs spyod kyi rten nyid du rtogs pa lus la sogs pa la 'ga' yang bdag gi ba'i blo
[\[139b.4\]]dang bral ba med do/_/'di ltar lhar gyur cig ce'am/_klur gyur cig ces bdag gi lus la sogs pa khyad par can du gyur cig ces de dag la bdag gi ba'i blo byed do/_/des na de lta bu'i blo dang ldan pa nyid ci ltar chags pa dang bral ba yin/_'di ltar/_lus las bog pa'i skra sogs
[\[139b.5\]]la/_/yid byung blo ni skye 'gyur zhing /_/gzhan la zhen bcas skye 'gyur ba/_/thams cad kyi ni mngon sum yin/_/gang gi tshe/_skra la sogs pa nye bar spyod pa'i yul nyid yin pa de'i tshe/_bdag gi ba'i blo zhen pa dang bcas pa nyid skyed par byed la/_gang gi tshe bzlog pa de'i tshe
[\[139b.6\]]zhen pa dang bcas pa dang bral ba'i rang bzhin chags pa dang bral ba nyid skyed pa yin gyi/_gzhan du ni ma yin no zhes bya ba ni rnam par dbye ba yin no/_/gzhan yang bye brag pa la sogs pa rnams kyi/_de la 'du sogs 'brel pa las/_/rang gi blo ni skye 'gyur ba'i/_/'brel de de bzhin
[\[139b.7\]]nyid gnas phyir/_/mthong du zin kyang spong mi 'gyur/_/bde ba la sogs pa dang 'du ba'i 'brel pa'o/_/lus dang ni ldan pa'o/_/lus la brten pa'i gzugs la sogs pa dang ni ldan par 'gyur ba la 'du ba'o/_/gzugs nyid la sogs pa dang ni ldan par gyur pa la 'dus par 'du ba'o/_/
[\[140a\]]
[\[140a.1\]]nyan pa'i dbang po dang ni ldan pa'o/_/mig la sogs pa dang ni ldan pa can la ldan pa'i phyir/_bdag dang 'brel pa dang mi 'bral ba yin te/_des na nyes pa mthong ba yang de dag la nyes pa spong ba ma yin no/_/'on te 'du ba la sogs pa'i 'brel pa khas mi
[\[140a.2\]]len na/_des yang len glan pa ni/_'du ba la sogs med na yang /_/phan 'dogs nyid ni kun la'ang yod/_/phan 'dogs pa las thams cad la/_/chags pa skye ba yin te/_des na chags pa dang bral ba skye bar ga la 'gyur/_ci ste pha rol phyir zlog par byed de/_/sdug bsngal
[\[140a.3\]]bskyed phyir sor mo bzhin/_/rang gi blo ni mi 'gyur na/_/gcig tu de ni sdug bsngal min/_/phal cher dug bcas zas bzhin no/_/ji ltar de sdug bsngal yin pa de bzhin du bde ba yang yin te/_dug dang bcas pa'i zas bzhin no/_/dug dang bcas pa'i zas ni sdug bsngal nyi tshe ma
[\[140a.4\]]yin te/_bde ba nyid kyang srid pa'i phyir ro/_/de bzhin du grong gi phag mo la sogs pa sdug bsngal yin yang rnam pa 'ga' zhig gis bde ba nyid du 'gyur ba yin no/_/des na dbang po la sogs pa ni dor ba'i yul ma yin no/_/gal te de 'dra ba sdug bsngal dang 'dres pa ni sdug
[\[140a.5\]]bsngal nyid do zhe na/_de lta na 'o na bden pa dang 'brel pas bden pa nyid do zhes bya bar 'gyur ro/_/gzhan yang /_khyad par can de la chags pas/_/de 'ga' ba la chags bral 'gyur/_/bsam med bdag la chags pa yis/_/ji ltar rnyed bzhin chags pa 'jug_/bud med
[\[140a.6\]]dag ni ma rnyed pa/_/dud 'gro la 'dod spyod mthong bzhin/_/gal te khyad par can gyi bde ba rnyed pa yin na gzhan du chags pa dang bral bar 'gyur ba yin na/_rnam par dpyod pa med pa la ni khyad par can gyi bde ba 'dod pa yod pa ma yin te/_dpyod pa med pa nyid kyi phyir ro/_/dpyod
[\[140a.7\]]par 'gyur ro zhe na/_'o na dpyod pa nyid sdug bsngal gyi rgyu yin pa'i phyir ro/_/dpyod pa nyid la chags pa dang bral bar 'gyur ro/_/'on te dpyod pa ni gdon mi za ba kho nar rgyu'i stobs las byung ngo zhe na/_de lta na 'o na bdag med par rtogs pa yang dpyod pa las 'byung ba bzlog pa med
[\[140b\]]
[\[140b.1\]]pas bdag tu lta ba las thar pa ma yin no/_/bdag bsgoms pa ni mi srid pa nyid do/_/bdag de bde ba la sogs kyi/_/rten 'gyur ci 'dra de 'dra nyid/_/bsgoms las 'gyur phyir de 'dra nyid/_/de ni gzhan du ga la 'gyur/_/bdag de ni blo dang bde ba dang sdug bsngal 'dod pa la
[\[140b.2\]]sogs pa'i rten yin pas/_bsgoms kyang 'di ni de 'dra ba kho nar 'gyur ro/_/'on te skyes bu'i byed pa la brten pa'i phyir de nyes pa dang bral bar byed do zhe na/_de ni ma yin te/_sol ba ji ltar bdar yang ni/_/nam yang dkar por 'gyur ma yin/_/gang gi rang bzhin dang 'brel ba/_/
[\[140b.3\]]'gas kyang bzlog par byar yod min/_/nyes can rang bzhin rang nyid kyi/_/nyes pa bzlog par nus ma yin/_/nyes can ci ltar nyes med 'gyur/_/de ni 'gar yang gzhan 'gyur min/_/de nyid kyi phyir bshad pa/_bdag ni 'dod pa gang yin de/_/ji ltar de ni 'jig par
[\[140b.4\]]'dod/_/chags sogs can bdag skyon can te/_/de ldan pas yin rang rkyang yin/_/dbyug ldan pas na dbyug can nyid/_/dbyug can ji ltar dngos po yin/_/'dod chags la sogs ma myong bar/_/'dod chags can sogs 'gyur mi srid/_/gal te myong ste chags can
[\[140b.5\]]na/_/bud med rtogs phyir de ltar 'gyur/_/'brel phyir de ni chags ldan te/_/chags sogs myong ba las ma yin/_/chags sogs myong bas rnal 'byor pa/_/gzhan gyi chags pas chags can 'gyur/_/tha dad pa la ldan pa dang /_/'du ba khyad par ci zhig yod/_/tha dad rtogs med
[\[140b.6\]]las she na/_/'o na tha dad gang las 'dod/_/bdag ni rang bzhin tha dad na/_/bdag rig med pas ji ltar na/_/rang rig rang bzhin rig na ni/_/'khrul mi srid ces bsgrubs zin te/_/'on te 'di ni bum pa yi/_/rang bzhin rig bzhin rig yin na/_/gzung bya yin phyir 'di 'dzin min/_/
[\[140b.7\]]des 'di za ba por mi 'gyur/_/ro la sogs spyod bya nyid las/_/spyod pa nyid ni dmigs pa nyid/_/spyod po de las gzhan 'gyur ba/_/de ltar yin phyir thug med 'gyur/_/gal te de dang longs spyod pa/_/'brel phyir spyod por de brjod na/_/spyod pa nyams myong las gzhan min/_/de
[\[141a\]]
[\[141a.1\]]yang spyad bya la gnas blo/_/nga la nga yi 'di la zhes/_/'jig rten rab smra de 'dra yin/_/des na rten dang brten pa yi/_/dngos po gnyi ga la yang yod/_/ji ste rjes su dpag bya de/_/spyod po zhes ni rjod byed na/_/mngon sum mi srid de la ni/_/rjes dpag
[\[141a.2\]]yod pa min zhes gnas/_/'on te de ni rnal 'byor pa/_/nyid kyis rtogs bya zhes brjod de/_/shin tu phra ba'i phyir na de/_/nged cag lta bus rig min na/_/da ltar re zhig bdag cag la/_/de rig pa ni srid ma yin/_/de yi gnas skabs thob pa rnams/_/ji ltar 'gyur ba ci cha
[\[141a.3\]]yod/_/rnal 'byor pa dngos nyer gzhag nas/_/gal te dngos po nges byed na/_/kho bo cag ni rnal 'byor pas/_/de med par ni mi byed min/_/de phyir bdag ni rang rig pa'i/_/rang bzhin nyid du khas blangs dgos/_/de lta ma yin na de med par thal ba'i phyir ro/_/de yang bde
[\[141a.4\]]ba la sogs pa rig pa'i rang bzhin yin pas gal te gzhan du 'gyur na ni de zhig pa nyid du 'gyur na/_bdag 'dod pa gang yin pa de ji ltar 'jig par 'dod/_gal te des bdag sdug bsngal bar/_/'dod bya sdug bsngal bden min nyid/_/sdug bsngal gnas skabs zhig na ni/_/rang
[\[141a.5\]]nyid zhig par 'gyur pa yin/_/gal te de yi gnas skabs ni/_/zhig 'dod gnas skabs can min na/_/de yi ngo bo las gzhan pa/_/gnas skabs can ni dmigs pa med/_/ji ste yang rig pa'i rang bzhin ni/_mi 'jig pa nyid de zhig pa ni bde ba la sogs pa nyid yin no zhe na/_de yang
[\[141a.6\]]snying po med de/_bde ba la sogs tha dad phyir/_/spyod pa'ang tha dad thal 'gyur te/_/bde sogs las ni tha dad pa'i/_/rig pa dmigs su med phyir ro/_/bdag tu gyur pa tha dad pas/_/tha dad med pa dmigs min te/_/ji ltar tha dad de nyid la/_/tha mi dad pa mi dmigs bzhin/_/rig
[\[141a.7\]]pa rig pa zhes bya bas/_/gal te tha mi dad rig na/_/de phyir gzhan gyi bdag kyang ni/_/gzhan gyi bdag tu rang 'gyur ro/_/de ni rig pa ma yin zhes/_/bya ba 'di yang 'thad par dka'/_/rig pa'i dngos po min na ni/_/gzhan pa thams cad bdag med 'gyur/_/de ni so sor rig ce na/_/gang
[\[141b\]]
[\[141b.1\]]du'ang gcig pa nyid mi 'gyur/_/des na snga ma phyi ma dang /_/gcig nyid min phyir zhig pa yin/_/da lta yin dang /_bdag ni 'dod pa gang yin des/_/rnam par 'jig par ji ltar 'dod/_/ther zug rtag pa nyid yin na/_/de nyid la gnas 'dod par gyis/_/gal te ngo shes stobs kyis
[\[141b.2\]]'dir/_/ha cang thal bar med ce na/_/de yi rang bzhin yod pa la/_/ngo shes de nyid cis mi 'dod/_/yul med par ni thogs med kyi/_/bag chags las ni byung ba can/_/ngo shes pa ni dngos po rnams/_/rnam par 'jog pa'i rgyu ma yin/_/gal te ther zug rtag nyid na/_/gong nas gong du
[\[141b.3\]]rig med 'gyur/_/de lta na yang de rtag nyid/_/khyod kyis 'dod pa grub pa yin/_/mtshungs pa nyid du dmigs na yang /_/'di ni gcig nyid 'dod 'gyur na/_/mi mtshungs par ni dmigs pas na/_/tha dad gsal bas zhig pa yin/_/gal te ther zug pa yin na/_/gong nas gong
[\[141b.4\]]du dmigs par mi 'gyur/_de lta na yang 'gyur ba med pa nyid dang /_dmigs pa rig pa med pas rtag pa nyid do/_/de'i phyir dmigs pa rig pa ldan pa yin na de khol bu nyid du dmigs pas/_zhig pa nyid du thal bar 'gyur ro/_/de lta yin na yang rim gyis dmigs par 'dod na yang /_
[\[141b.5\]]zhig pa nyid du 'dod par thal lo/_/des na/_bdag ni 'dod pa gang yin te/_/de ni ji ltar zhig par 'dod/_/mi dmigs pa ji ltar 'dod ce na/_shi ba bas ni nyam chung bla/_/'di 'dod 'tsho ba mchog yin gyi/_/shi min mthong bas 'di yi ni/_/'tsho ba 'gog par byed pa yin/_/gal te
[\[141b.6\]]ma mthong ba des ci bya zhe na/_de'i phyir slar yang mthong bar 'dod dgos so/_/de lta yin dang rim can du/_/'gyur bas zhig pa de nyid du 'gyur ro zhe na/_'di ni 'di'i bdag nyid du smra ba'i zhes pa gzhan yin no/_/yang na mtshungs pa'i rang bzhin dmigs pa las/_snga ma dang phyi ma gcig
[\[141b.7\]]nyid de rig pa yin na/_tha dad pa dmigs na ni tha dad pa nyid du gsal lo/_/de lta yin dang snga ma zhig par 'gyur ro/_/de lta na yang /_bdag ni 'dod pa gang yin te/_/de ni ji ltar zhig par 'dod/_/yang na rtogs pa'i rang bzhin nyid kyis/_bdag thams cad ni gcig pa nyid do/_/de ni khyad
[\[142a\]]
[\[142a.1\]]par tha dad pas tha dad pa la brten pa yin te/_dper na nam mkha' gcig nyid la/_bum pa'i nam mkha' snam bu'i nam mkha' zhes nam mkha' tha dad par 'gyur ba bzhin no/_/des na bdag rnams kyi tha dad pa ni ma rig pas byas pa yin no zhe na/_gal te de lta na/_gal te
[\[142a.2\]]grol la 'khrul med pas/_/gzhan gyi bdag tu gnas na ni/_/bdag nyid gcig pu de nyid na/_/de yi gnas skabs nyid du gnas/_/gal te bum pa'i nam mkha' bum pa med par 'gyur ba de bzhin du ma rig pa med na srog chags med par 'gyur na/_de lta yin na/_
[\[142a.3\]]bum pa'i nam mkha' med na/_gzhan dang lhan cig nam mkha' nyid du gcig tu 'gyur ba'i phyir nam mkha'i rnam par dbye ba med pa de bzhin du bdag gi rnam par dbye ba yang med par 'gyur ba'i phyir rang dang gzhan gyi rnam par dbye ba med pas bdag zhig pa nyid du 'gyur te/_nga'o zhes gzhan
[\[142a.4\]]rnam par gcad pas bdag yin pa'i phyir ro/_/nam mkha' nyid du nye bar son pa ni bya ba dang longs spyod pa la sogs pa med pas nam mkha' las khyad par yod pa ma yin no/_/de'i phyir/_bdag ni 'dod pa gang yin de/_/de ni ji ltar zhig par 'dod/_/'di ni dngos po'i stobs kyis
[\[142a.5\]]'ongs pa yin no zhe na/_'o na ni bdag med pa nyid du thal bar 'gyur ro/_/rang gi rang bzhin tsam rig pa'i/_/khyab pa de ni gang yin brjod/_/du ma'i lus ni gnas pa la/_/dngos su khyab pa yin zhes brjod/_/du ma'i dus ni khyab pa la/_/rtag pa zhes ni brjod pa yin/_/khyab min
[\[142a.6\]]rtag pa ma yin pa/_/ji ltar bdag tu rnam par gnas/_/'on te 'di bum pa la sogs pa gzhan gyi rang bzhin du gnas pa yin na/_de lta yin na shin tu gsal bar 'khor ba nyid de/_lha sbyin la sogs pa'i rang bzhin du rnam par gnas pa'i phyir ro/_/de'i phyir thar par 'gyur na de
[\[142a.7\]]nam mkha' bzhin du med pa nyid du 'gyur ba nyid do/_/de 'dra ba'i thar pas ni dgos pa ci yang med pa'i phyir ro/_/kye ma/_rnal 'byor pa rnams ni rtag pa sngon du byed pa chen po yin no/_/'on te don dam par na bdag bya ba dang longs spyod pa la sogs pa'i rten ma yin te/_'di'i de nyid ni ma
[\[142b\]]
[\[142b.1\]]rig pa'i dbang nyid kyis yin no/_/de bzhin du zhen pa la sogs pa yang ngo zhe na/_'di la lan brjod pa ni/_myong ba dang ni tha snyad dang /_/yon tan kun gyi rten log pa/_/ji ltar zhen pa yin 'dod de/_/zhen pa'i rang bzhin de ltar min/_/tha snyad thams cad las 'das pa'i bdag
[\[142b.2\]]ni/_rdo dang shing bal la brten pa'i nam mkha'i bdag nyid yin no/_/des na gang zhig de la zhen pa de ni de dang 'dra bar 'dod pa ma yin te/_de 'dra ba ni zhen pa'i rang bzhin nyid du 'gyur ba ma yin no/_/'gyur ba nyid du yin na yang rtog pa sngon du gtong ba ma yin pa nyid du gsal
[\[142b.3\]]'debs pa yin no/_/de bas ni 'khor ba don du gnyer ba bla'o/_/'khor ba pa'i bde ba ni yongs su tshim pa skyed pa ma yin pa'i phyir ro zhe na/_smras pa/_mya ngan 'das pa'i bde bas kyang /_/yongs su tshim par byed nus min/_/bde phyir don gnyer bya nyid pas/_/bde ba thams
[\[142b.4\]]cad spang bar bya/_/bde ba don gnyer bya min zhes/_/bya ba 'ga' yang yod ma yin/_/des na bde ba thams cad phun sum tshogs pa gnas kyang de bas phul du byung ba'i bde ba gzhan 'dod pa nyid dang /_bde ba de nyid kyang yang nas yang du don du gnyer ba'i phyir/_'di la don du gnyer
[\[142b.5\]]ba ma yin pa'i sems med do/_/don du gnyer ba zhes bya ba 'di yang sred pa'i ming gi rnam grangs can cher sdug bsngal chen po yin no/_/des na bde ba thams cad yongs su tshim pa skyed par byed pa ma yin pa nyid do/_/de'i phyir bde ba ni 'ga' yang yongs su mya ngan las 'das pa med
[\[142b.6\]]do/_/'di ltar de ni rnam grangs kyi bde ba thams cad 'dod pa nyid du 'gyur te/_de'i phyir sred pa dang ldan pa bde ba de nye bar len pa la sogs par byed pa des da 'di ni 'khor ba pa nyid du gnas par 'gyur ro/_/gal te chags pa dang bral ba yang mthong ba nyid ma yin nam zhe na/_ma mthong ba
[\[142b.7\]]ni ma yin mod kyi/_'on kyang de ni bde ba la rig pa nyid do/_/gang gi phyir de'i don du gnyer ba'i 'bad pas yongs su skyo ba nyid kyis sdug bsngal bar sems pa ni/_rnam pa gzhan mngon par 'dod pa can bde ba la mngon par phyogs pa nyid kyis 'dod chags dang bral ba mngon du byed par 'gyur gyi
[\[143a\]]
[\[143a.1\]]bdag la zhen pa med pa ni ma yin no/_/de nyid kyi phyir gsungs pa ni/_rnam pa kun du bdag 'dzin ni/_/bdag la chags pa brtan par byed/_/de ni bdag gi zhen pa yi/_/sa bon gnas skabs de nyid gnas/_/'dir don dam pa ni 'di yin te/_ji srid bag
[\[143a.2\]]chags de srid du/_/bdag tu zhen pa las mi grol/_/des na phan 'dogs la brten nas/_/bdag gi ba la'ang zhen par 'gyur/_/gal te de bdag tu 'dzin pa nyid spangs nas nyes pa spang ba'i phyir 'jug par 'gyur ba ma yin nam/_des na ji ltar bdag gi ba la chags pa la sogs
[\[143a.3\]]par 'gyur zhe na/_smras pa/_gal te 'di la bdag 'dzin nyid/_/med na ci yi don du skyon/_/zlog byed don gnyer nyid min na/_/'ga' zhig bya phyir 'jug mi 'gyur/_/gzhan du sdug bsngal rten 'gyur na/_/de de'i sdug bsngal mi 'dod dang /_/der 'dzin pa yang med do zhes/_/bya
[\[143a.4\]]'di phan tshun gnod pa yin/_/gal te gzhan don byed pa na/_/de bde bar ni 'dod ce na/_/gzhan gyi byed pa nyid yin mod/_/bdag tu 'dzin pas ci zhig bya/_/bdag ni skad cig yin na yang /_/skad cig khyad par can rig phyir/_/gzhan don srid pa nyid yin pa/_/des na bdag
[\[143a.5\]]'dzin don med do/_/nus pa chen po dang ldan phyir/_/gal te de nyid kyis byed na/_/log par mngon rlom can de la/_/nus pa chen po ji zhig yod/_/de phyir gang zhig bdag nyid ni/_/sdug bsngal bar ni mi 'dod de/_/dngos su de yi bdag 'dzin de/_/de bzhin bdag gir 'dzin
[\[143a.6\]]pa skye/_/de ste gal te yun ring du/_/bde 'dod bdag gir 'dzin ldan min/_/yun ring bde ba ma mthong na/_/de la ci ltar 'dod par 'gyur/_/gal te brgya la 'gyur zhe na/_/med par yang ni 'jug 'gyur te/_/brgya la med par 'gyur ba yin/_/spre'u zla bo stor ba bzhin/_/
[\[143a.7\]]rnal 'byor gnas skabs 'gyur na 'di/_/ji ltar 'gyur ba ci cha yod/_/de ltar phan tshun brten pa na/_/de la ji ltar 'jug par 'gyur/_/de'i phyir/_brtson yang yon tan cha brten nas/_/'jug ldan bdag gi ba la ni/_/chags bral gags byed pa nyid dang /_/de yi skyon yang
[\[143b\]]
[\[143b.1\]]sgrib pa yin/_/bdag tu 'dzin pa gang zhes bya ba gang yin pa de ni/_bdag la nye bar mkho ba'i yon tan gyi cha 'ga' zhig la brten nas/_de la mngon du phyogs par 'gyur bas bdag gi ba la chags pa dang bral ba'i gags byed pa nyid do/_/skyon mthong ba de lta ma yin no zhe na/_ma yin
[\[143b.2\]]te/_yon tan gyi cha mthong ba des skyon mthong ba nyid kyis gegs byed pa'i phyir ro/_/de'i phyir bdag la chags pa dang ma bral ba'i bdag gi ba la chags pa dang mi 'bral ba nyid do/_/gal te bdag la'ang chags bral na/_/da ni chags bral gang yin med/_/de ni ji ltar bdag 'dor
[\[143b.3\]]ba/_/sdug bsngal bsgoms pa don med 'gyur/_/'di snyam du bdag ni 'dor bar nus pa ma yin te/_de nyid ni de nyid kyis dor ba ma yin no/_/'di ltar/_ji ltar yod pa de ltar ni/_/mi 'dor med de ltar yang min/_/des na bdag ni 'dor min te/_/chags pa 'ba' zhig 'dor
[\[143b.4\]]ba yin/_/des na 'dod chags dang ldan pa nyid yongs su 'dor ba'i phyir/_rtag tu bde ba nyid do snyam na 'di la smras pa/_bde bar gnas pa 'dod pa nyid/_/kun 'dzin mtshan nyid 'dod chags yin/_/de yang yod phyir chags ldan nyid/_/yin zhes sngar ni brjod zin to/_/gal
[\[143b.5\]]te bdag la chags pa dang bral na chags pa dang bral ba de su yin te/_da ni chags pa dang bral ba de nyid med do/_/gzhan ni gzhan la chags pa dang bral bar 'gyur ba ma yin no/_/de nyid chags pa dang bral ba'i rang bzhin du 'gyur ba las chags pa dang bral bar 'gyur ba yin no zhe na/_'dir
[\[143b.6\]]smras pa/_bdag la bdag chags bral min cis/_/ci ltar de yod de ltar ni/_/chags bral ma yin ji ltar de/_/med de chags bral ltar yang min/_/de ni gzhan du 'gyur min la/_/gzhan yang de ltar gnas min te/_/bdag nyid kun nam phyogs gcig gis/_/rnam pa
[\[143b.7\]]kun du 'thad dka' phyir/_/gcig la phyogs gcig yod ma yin/_/phyogs gcig la tha dad min med/_/gang zhig phyogs gcig de gzhan 'gyur/_/de lta yin na thug med 'gyur/_/rnam 'gas gzhan min 'gyur zhe na/_/de lta na yang thug med 'gyur/_/der yang gzhan dang gzhan
[\[144a\]]
[\[144a.1\]]rtog pas/_/yongs su rdzogs pa med phyir ro/_/de'i phyir des ni bdag nyid 'dor bar bya ba yin pas/_de ni ji ltar bdag 'dor ba/_/de ltar sdug bsngal sgom don med/_/rnam pa gang gis don min pa/_/de lta'ang sdug bsngal bsgom don med/_/
[\[144a.2\]]sdug bsngal bsgom pas chags pa dang /_/bral bar byed mi nus pa'i phyir/_/yang na gal te bdag la chags bral na/_/da ni gang zhig gang la chags bral te/_/bdag bzhin du ni de ni dor min pas/_/sdug bsngal bsgom pa don med 'gyur/_/sdug bsngal bsgom pas 'dor
[\[144a.3\]]bar nus pa ma yin no/_/ji ltar bdag la chags pa dang bral ba 'dor ba'i rgyu ma yin pa de bzhin du bdag gi ba yang med do/_/des na de dang bral ba'i chags pa dang bral bas ni grol bar mi 'gyur ro/_/de'i phyir yang sdug bsngal bsgoms pa don med de/_'di ltar/_de dag sdug
[\[144a.4\]]bsngal bsgom pas kyang /_/sdug bsngal nyid ni rnam shes byed/_/de ni sngar yang mngon sum nyid/_/de lta na yang chags bral med/_/gal te sdug bsngal bsgom pas chags pa dang bral bar 'gyur ba yin no/_/'dod pa gang yin pa 'di rigs par 'gyur na/_'dis ni 'dod chags dang
[\[144a.5\]]bral bar 'gyur ba ma yin no/_/sdug bsngal bsgom pa ni sdug bsngal sngon du byed pa'i rgyu nyid yin te/_de lta ma yin na ni 'dis 'dod chags dang bral bar mi 'gyur te/_bsgom pas sdug bsngal gyi rgyu rnam par shes pas ci nas kyang 'dod chags dang bral bar 'gyur bar bya ba'i phyir yin na/_
[\[144a.6\]]de ltar ni ma yin te/_gang gi phyir sdug bsngal de ni sngar yang mngon sum nyid yin te/_mngon sum sngon du song ba can gyi nges pa yod pa'i phyir ro/_/de lta ma yin na ni 'khor ba yongs su 'dor ba don du gnyer bar mi 'gyur ro/_/mngon du ma byas pa'i sdug bsngal ni gdung bar byed pa ni ma yin
[\[144a.7\]]no/_/de lta na yang chags pa dang bral ba ni med de des na sdug bsngal bsgom pa don med do/_/'dod pa dang bral ba la sogs pa'i sdug bsngal ni 'jig rten mtha' dag gi mngon sum yin pas/_gal te de'i tshe 'dod chags dang bral bar ma gyur na/_ji ltar sdug bsngal bsgom pas chags pa dang
[\[144b\]]
[\[144b.1\]]bral bar 'gyur ba yin/_gal te sdug bsngal bsgom pas sdug bsngal mtha' dag dran pas bsdoms pa na/_sdug bsngal gyi tshogs chen po shes par byed pa de'i phyir na 'dod chags dang bral ba nyid du 'gyur ba yin te/_de las skyo ba skyes pas chags pa dang bral bar 'gyur ro zhe na/_'di ni
[\[144b.2\]]med de/_'di ltar/_ci ltar dran par 'gyur ba de/_/sdug bsngal tshogs ni rnam shes na/_/de bzhin bde ba'i tshogs yin pa/_/des ni 'di ni chags ldan 'gyur/_/ji ltar sdug bsngal gyi tshogs shes pas chags pa dang bral ba de bzhin du/_bzlog pa las chags pa can du yang
[\[144b.3\]]'gyur ba'i phyir ji ltar grol/_gal te rab tu zhi ba'i bde ba'i ro la ni/_skyo ba med pa'i phyir 'khor ba'i bde ba la sred par mi 'gyur ro zhe na/_de yang ma yin te/_'di ltar/_'dir ni zhi ba bdag lta la/_/mngon zhen can gyi skyo ba'i rgyu/_/ma yin dur khrod kyi ni gnas/_/bya rog
[\[144b.4\]]skyo rgyu yin nam ci/_/bya rog mi gtsang gnas la ni/_/mngon zhen dang ni rjes 'brel ba'i/_/dga' ba ci 'dra de 'dra ba/_/pad+ma'i gnas su 'dod mi 'gyur/_/gal te dga' ba'i rgyu la nyes pa mthong bas chags pa dang bral ba/_mthong ba ma yin nam/_de ji ltar sdug bsngal bsgom
[\[144b.5\]]pas nyes pa mthong yang chags pa dang bral bar mi 'gyur zhe na/_de ni ma yin te/_'di ltar/_gal te de la nyes pa yis/_/skad cig de la blo ldog kyang /_/de la'ang chags bral mi 'gyur te/_/'dod ldan bud med gzhan la bzhin/_/gal te nyes pa byed pa'i skye bo 'ga' zhig la
[\[144b.6\]]skad cig tsam chags pa dang bral ba de lta yang de dag gtan du chags pa dang bral ba ma yin te/_'dod ldan dag 'dod ldan ma 'ga' la chags pa dang bral ba de lta na yang bud med gzhan la chags pa dang mi 'bral ba nyid do/_/de la yang rnam grangs kyis chags par 'gyur ro/_/'di ltar de
[\[144b.7\]]ni chags pa dang 'gal ba'i gnas skabs nyid las chags pa dang bral la/_de dang 'gal ba ma yin pa'i gnas skabs la brten pa ni slar chags par 'gyur ba nyid do/_/de'i phyir 'di'i 'dod chags dang bral ba ni chags pa'i nus pa dang 'brel pa nyid yin gyi gtan du ni ma yin te/_phyis
[\[145a\]]
[\[145a.1\]]de nyid la chags par mthong ba'i phyir ro/_/de nyid kyi phyir dge slong dag 'phags pa'i shes rab kyis spangs pa gang yin pa de ni legs par spangs pa yin no zhes gsungs so/_/de'i phyir gang la/_blang dang dor bya'i khyad yod na/_/gcig la 'byung can
[\[145a.2\]]chags gang yin/_/de nyid rnam grangs kyis 'byung tshe/_/chags pa kun gyi sa bon yin/_/gang la blang bya dang spang bya'i khyad yod pa de la 'dod pa dang ldan pa 'byung ngo /_/thams cad thams cad kyi tshe blang bar bya ba ma yin na/_spang par bya ba yang ma yin te/_rnam grangs kyis 'dod
[\[145a.3\]]pa dang ldan pa dag phan tshun sa bon yin pas/_'di la rnam grangs kyis 'byung ba nyid yin pa'i phyir ji ltar bdag tu smra ba la thar pa yod/_bdag med par lta ba la ni/_thams cad du btang snyoms nyid de/_blang bar bya ba med cing dor bar bya ba yang med de/_des na chags pa'i dri ma
[\[145a.4\]]mtha' dag dang bral ba la rnam par gnas pa la 'dod chags la sogs pa ga la srid/_gzhan yang 'dod chags dang bral ba nyid ni mi 'phrod pa'i dngos po la 'gyur gyi/_gzhan la ni ma yin no/_/bdag tu lta ba la ni mi 'phrod pa nyid gang yang med pa nyid de/_re zhig bdag ni skyon dang
[\[145a.5\]]bcas pa ma yin no/_/de chags pa yang skyon med kyi yul can yin pa'i phyir skyon med do/_/dmigs pa'i sgrub par byed pa yang skyon med pa nyid la/_'gro ba yang de tsam nyid du zab pas da ni gang la de chags pa dang bral bar 'gyur/_skyon med yul can chags pa dang /_/sgrub byed kyang ni skyon med
[\[145a.6\]]yin/_/'gro ba'am de tsam nyid yin na/_/da ni gang la chags bral 'gyur/_/zhes bya ba ni bsdu ba'o/_/'on te/_der de skyon bcas kyang yin na/_/de ni bdag la mtshungs pa yin/_/der de'i skyon la chags bral med/_/da ni gang la de chags bral/_/gal te yul dang dbang po la
[\[145a.7\]]sogs pa la ni/_skyon can nyid kyang mthong ngo zhe na/_bde ba'i rgyu de dag gi skyon dang bcas pa ni gang yin/_sdug bsngal gyi rgyu nyid do/_/rnam grangs kyi rgyu thams cad bde ba'i rgyu nyid na ma yin nam/_res 'ga' sdug bsngal gyi rgyu nyid do zhe na/_de ni bdag la yang mtshungs pa nyid do/_/gal
[\[145b\]]
[\[145b.1\]]te bdag de la de'i skyon gyi chags pa dang ma bral ba na/_gang la chags pa dang bral ba can du 'gyur/_bdag ni 'dor bar mi nus so zhe na/_bdag gi ba la yang chags pa dang bral ba ma yin no/_/nus pa'i phyir bdag gi ba nyid 'dor ro zhes bya ba yang log pa yin te/_gang dang gang gi tshe nyes
[\[145b.2\]]pa de dang de gang yod pa de dang de'i tshe de 'dor gyi gtan du ni ma yin no/_/ci ltar nyes pa rnams mi rtag pa nyid kyis 'dor ba de bzhin du 'dor ba mi rtag pa yang yin no/_/gal te bde ba'i rgyu ma 'dor na/_phyis med pa'i tshe sdug bsngal chen po 'gyur ba'i phyir/_de ni rtsa ba nas 'dor ba rigs
[\[145b.3\]]so zhe na/_de lta na 'o na sdug bsngal yod na yang de'i rjes la bde ba chen po 'byung ba'i phyir/_sdug bsngal yang blang bar bya'o/_/des na bdag tu lta ba ni gang la yang chags pa dang bral ba ma yin no/_/gzhan yang /_yon tan mthong ba las byung ba'i/_/zhen pa nyes pa mthong bas
[\[145b.4\]]'jig_/de ltar dbang sogs la de min/_/byis sogs la yang mthong phyir dang /_/skyon ldan la yang yod phyir dang /_/yon tan ldan pa gzhan dag la/_/med phyir 'das pa la sogs pa/_/bdag gi ba la med phyir ro/_/bdag gi nyes pa mthong ba la ldog par 'gyur ba/_dbang
[\[145b.5\]]po la sogs pa la yon tan mthong ba las chags pa ni ma yin no/_/'on kyang bdag gi bar mthong ba las yin no/_/'di ltar dbang po la sogs pa bdag gi ba nyid du bzung ba la ni skyon yod kyang zhen pa 'byung ba'i phyir dang /_gzhan la yon tan yod kyang /_mi 'byung ba'i phyir dang /_skyon
[\[145b.6\]]yon mi rtogs pa'i phyugs dang byis pa la sogs pa la yang yod pa'i phyir dang /_bdag nyid kyi 'das pa dang ma 'ongs pa dag la yang med pa'i phyir ro/_/de'i phyir nyes pa mthong bas ni spong ba ma yin no/_/de lta na 'o na nyes pa mthong ba las bdag gi ba'i blo nyid med par 'gyur la/_de med
[\[145b.7\]]pa'i phyir ni zhen pa med par 'gyur te/_yon tan mthong ba las byung ba'i nyes pa mthong bas gsal ba'i phyir ro zhe na/_'di ni cung zad kyang ma yin te/_'di ltar/_de nyid phyir na bdag gi ba'i/_/blo rgyu'ang yon tan mthong ba min/_/de'i phyir yon tan min mthong bas/_/de yang spong ba
[\[146a\]]
[\[146a.1\]]ma yin no/_/nyes pa dang ldan pa 'ga' zhig la yang bdag gi ba'i blo yang yod pa'i phyir dang /_yon tan dang ldan pa la yang med pa'i phyir dang /_'das pa la sogs pa la yod pa'i phyir ro/_/gzhan yang yod min yon tan ni/_/sgro 'dogs chags
[\[146a.2\]]pas der yang mthong /_/de ni de rgyu gnod med can/_/bsgrubs pas de lta ji ltar gnod/_/gal te de snyed na nyes pa mthong bas zhen pa zhes bya ba de spong ba zhig na/_gang gi phyir nyes pa mthong ba de nyid ni yod pa ma yin par sgro 'dogs par byed pa'i zhen pas sel bar byed pa yin no/_/
[\[146a.3\]]gal te sems dbu mar gnas pa na nyes pa mthong zhing yon tan yang sgro mi 'dogs so zhe na/_ma yin te/_zhen pas dbu mar gnas pa de nyid mi 'thob bo/_/de ni yul gzhan gyi chags pa gzhan gyis bzlog pa tsam du zad kyi/_gzhan du ni ma yin no/_/de lta na yang /_de
[\[146a.4\]]lta yin na 'di yi ni/_/gnod byed de nyid spobs pa yin/_/ma yis zos pa ci 'dra ba/_/mkha' 'gro mas kyang de 'dra nyid/_/de'i phyir bdag tu lta ba sdug bsngal bsgoms pas zhen pa spangs pa las/_thar par 'gyur ba ma yin no/_/'dir grangs can dag gis smras pa ni/_bdag
[\[146a.5\]]tu lta ba rnams la sdug bsngal bsgom pa ni srid pa ma yin te/_'on kyang rang bzhin dang skyes bu'i bye brag yongs su shes pa las grol ba yin no/_/'di ltar/_skyes bu 'di ni don dam du/_/rtogs pa dag pa'i rang bzhin te/_/rang bzhin gzhan du ma shes te/_/rmongs pas 'khor ba
[\[146a.6\]]brten pa yin/_/bde ba la sogs pa'i rang bzhin tha dad par ma bzub nga las bdag ma grol ba yin no/_/des na 'ba' zhig pa'i shes pa skyes pa nyid ni/_bdag grol ba yin no zhes so/_/de yang ma yin te/_'di ltar/_mchog gzhan don du gnyer phyir dang /_/skye 'jig blo can nyid
[\[146a.7\]]kyi phyir/_/skye bo 'di yis dbang sogs las/_/bdag ni tha dad 'gyur bar shes/_/de phyir gcig nyid mthong bas kyang /_/chags min bdag la chags pa de/_/dmigs pa'i nang gi yan lag la/_/ngo bo nyid kyis rjes chags 'gyur/_/nyams pa dang skye ba mthong ba nyid tha dad par
[\[146b\]]
[\[146b.1\]]mthong ba yin no/_/rjes su 'gro ba dang ldog pa'i ngo bo nyid kyis ni tha dad pa yin te/_bdag ni rjes su 'gro ba yin la bde ba la sogs pa ni ldog pa yin no/_/des na 'gal ba'i chos gnas pa'i phyir tha dad pa yin no/_/'on te 'khor ba pa de nyid rtog par mi byed do zhe na/_de lta yin
[\[146b.2\]]na/_tha dad pa med pa nyid do/_/tha dad pa rtogs pa mi srid pa'i phyir ro/_/bde ba don du gnyer ba de spang ba'i phyir gus pa ni med do/_/bde ba la sogs pa dang bral bar ni rtog pa dang ldan pa 'ga' yang don du gnyer ba med do/_/bdag ni 'jig chags pa'i sngon rol du 'ba' zhig
[\[146b.3\]]pa nyid yin pas mkho ba ma yin par 'gyur ro/_/gtso bo dang lhan cig gcig tu bdag nyid mthong ba'i phyir ro zhe na/_de ni ma yin te/_rang nyid sems pa'i rang bzhin de/_/gcig tu 'khrul par ji ltar 'gyur/_/gang gis 'khor ba dang 'brel pa/_/yul gyi 'dod pa gang
[\[146b.4\]]las yin/_/gtso bo'i nang du zhugs pa ni/_/der med gcig pa ga las yin/_/bdag nyid la ni 'khrul min pa/_/de ni sngon du bstan pa nyid/_/gal te yul nyid du 'dzin na/_/tha mi dad par 'dzin mi 'gyur/_/blo med par yang 'dzin pa ni/_/grangs can lta la rigs ma yin/_/
[\[146b.5\]]skyes bu rnams kyi 'dod pa yang /_/mthong ba'i don la 'jug pa yin/_/spro ba 'jug pa'i sngon rol du/_/dran pa'i dngos po ga la yod/_/dran pa dang ni 'dod pa dag_/rang bzhin nyid kyis 'jug las yin/_/de 'jug pa yang 'dod pa las/_/yin phyir phan tshun rten par 'gyur/_/
[\[146b.6\]]gal te thog med bag chags las/_/'di bde nyid sogs de bzhin 'gyur/_/gtso bor gyur pa'i sngon rol du/_/bag chags kyang ni gang las yin/_/de'i phyir rang rtogs ngo bo yi/_/gal te de ni rang bzhin 'dod/_/gzhan du de byar mi nus phyir/_/de ni gzhan du 'khor bar
[\[146b.7\]]'gyur/_/gal te sdug bsngal myong ba las skyo bar mthong ba nyid ma yin nam/_de ci ltar gzhan du byed ce na/_'dir smras pa/_gang zhig da ltar sdug bsngal bas/_/yid 'byung de 'dra sdang yin gyi/_/chags bral ma yin de tshe yang /_/chags yod skabs gzhan tshol phyir ro/_/
[\[147a\]]
[\[147a.1\]]gang gi phyir/_zhe sdang sdug bsngal rgyu can phyir/_/de yi 'di srid tsam du gnas/_/de log na ni rang nyid kyis/_/rang bzhin 'di la slar brten 'gyur/_/sdug bsngal myong bas yid byung yang /_/'dod chags dang bral ba ni ma yin no/_/de ni bdag dang
[\[147a.2\]]bdag gi ba la sogs pa nyid kyis na de'i tshe mi mthun pa'i mthong ba las sdang ba dang ldan pa yin no/_/chags pa dang bral ba de ni don dam pa ma yin te/_mi sdug pa la sogs pa'i dngos po rtogs pa tsam zhig yin no/_/bdag tu lta ba ni zhen pa yod pas ma grol ba nyid de/_gnas
[\[147a.3\]]skabs gzhan don du gnyer ba'i phyir ro/_/zhe sdang gtan du 'byung ba nyid chags pa dang bral ba nyid yin no zhe na/_de ni ma yin te/_ci srid de ni sdug bsngal ba/_/de srid zhe sdang 'jug par 'gyur/_/sdug bsngal rgyu ni log pa na/_/sdang ba nyid du ga la 'gyur/_/gal te sdug
[\[147a.4\]]bsngal rjes 'jug na/_/thar pa 'di ni zhi byed yin/_/sdug dang sdang bas zil non pa/_/rtag tu gnas pa phul ba yin/_/gal te skyo ba gnas pa ji ltar thar/_/'khor ba las yid mi 'byung ba'i/_/sems ni thar pa don gnyer min/_/sdug bsngal gyis gdungs med par yang /_/
[\[147a.5\]]skye bo skyo ba skye ma yin/_/de ni ma yin te/_blang dang dor bya spangs pa'i phyir/_/thams cad la ni mnyam snyoms can/_/tsan dan ste'u mtshungs pa la/_/chags bral zhes ni brjod pa yin/_/kho bo cag gi phyogs la ni/_/chos nyid tsam mthong bas sems mnyam pa nyid thob ste/_rjes su
[\[147a.6\]]chags pa dang /_khong khro dang brel bas na/_rnal 'byor pa rnams chags pa dang bral ba yin gyi/_gzhan du ni ma yin no/_/'o na ji ltar bcom ldan 'das kyis sdug bsngal bsgom pa gsungs zhes 'di la lan/_'du byed sdug bsngal la dgongs nas/_/sdug bsngal bsgom pa gsungs
[\[147a.7\]]pa yin/_/nged kyi de yang rkyen las skyes/_/de ni bdag med lta rten yin/_/stong nyid lta bas grol bar 'gyur/_/sgom pa lhag ma de don yin/_/de phyir mi rtag las sdug bsngal/_/sdug bsngal las ni bdag med gsungs/_/sdug bsngal gyi sdug bsngal tsam la dgongs
[\[147b\]]
[\[147b.1\]]nas sdug bsngal sgom pa gsungs pa ni ma yin te/_'dod chags can rnams de tsam gyis 'dod chags kyi bde ba nyams par 'gyur ba na phyogs su lhung ba dang bral ba'i sgo nas ci nas kyang 'du byed kyi sdug bsngal de yang don dam par stong pa nyid do/_/de'i phyir stong pa nyid du lta ba nyid kyis
[\[147b.2\]]grol ba yin no/_/bsgom pa lhag ma ni de'i don nyid do/_/de nyid kyi phyir bcom ldan 'das kyis bstan pa ni stong pa nyid la gzhol ba yin no/_/ji skad du dge slong dag gzugs rtag pa yin nam/_mi rtag pa yin/_btsun pa mi rtag pa lags so/_/gang mi rtag pa de sdug
[\[147b.3\]]bsngal ba yin nam/_bde ba yin/_btsun pa mi rtag pa lags te/_gang mi rtag pa de ni sdug bsngal ba/_rtag pa rnam par 'gyur ba'i chos can lags so/_/de nyid lta ba'i don du 'di ni nga'i'o 'di ni nga'o bdag go zhes bya bar 'gyur ram/_btsun pa ma lags so zhes
[\[147b.4\]]gsungs pa yin no/_/de ltar rgyu dang 'bras bu'i dngos por bdag med pa mthong ba nyid thar pa'i rgyur bshad pa yin no/_/bdag tu lta ba gang yin pa de ni chags pa dang bral ba ma yin pa nyid de/_chags bral min dang sred ldan dang /_/rtsom pa kun la brten pa de/_/nyon mongs
[\[147b.5\]]las las grol ba yin/_/de 'dra 'khor ba pa zhes bya/_/bdag tu lta ba rnam par gnas na 'khor ba'i rgyu bdag gi bar blta bar nyams pa med do/_/des na bdag dang bdag gi ba la chags pa ni gor ma chag par sred pa dang ldan pa yin te/_des na las thams cad rtsom pa la bsten
[\[147b.6\]]te/_las dang nyon mongs pa dag las ma grol ba de ni 'khor ba pa nyid yin pa'i phyir/_de la thar pa'i dri yod re skan/_ji ste yang bdag gi ba nyid don dam par med pa des na chags pa ga la srid/_chags pa ni yul 'byung gi/_/yul med par ni ma yin no zhe na/_de yang ma
[\[147b.7\]]yin te/_bdag gi nyid ni mi 'dod gang /_/de yi za ba po yang med/_/bya dang longs spyod mtshan nyid can/_/de tshe de yi bdag kyang med/_/bdag gi ba mthong bzhin du ji ltar med ces bsgrub par nus/_thams cad ma rig pa'i rgyu mtshan las yin no zhe na/_ma yin te/_bdag
[\[148a\]]
[\[148a.1\]]las tha dad pa'i ma rig pa med pa'i phyir ro/_/ma rig pa ni skyes bu las gzhan ma yin te/_'di thams cad ni skyes bu nyid do zhes brjod pa'i phyir ro/_/des na ma rig pa rang gi ngo bo yin pa'i phyir 'di'i 'khrul pa nyid nam yang ldog par mi 'gyur ro/_/de'i
[\[148a.2\]]bdag nyid du 'gyur ba'i 'khrul pa ni de las bral ba ma yin te de nyid med par thal ba'i phyir ro/_/gnyi gar smra ba yang sun bton zin to/_/gzhan yang bdag gi ba med na bya ba dang longs spyod pa med par 'gyur te/_bdag ni bya ba dang longs spyod pa'i bdag nyid can yin pa'i phyir
[\[148a.3\]]ro/_/'on te 'di don dam par na 'di yang mi 'dod pa nyid do zhe na/_bdag kyang don dam par rtogs pa su yod/_de ni rigs pas bcad pa'i phyir ro zhe na/_thams cad rigs bar thal lo/_/rmi lam la sogs pa ltar/_goms pa las yin pas med pa nyid do zhes ni mi rigs
[\[148a.4\]]te/_bdag kyang don dam pa pa ma yin par 'gyur ro/_/de ste gnyis med pa ma yin na de'i tshe sna tshogs gnyis med yin pa'i phyir/_bdag ces bya ba yod par mi 'gyur te/_da ltar gyi rang bzhin tsam 'dzin pa'i mngon sum gyis rtag pa nyid mi 'dzin pa'i phyir ro/_/snga ma dang
[\[148a.5\]]phyi ma'i mngon sum dag cig car med pa'i phyir ro/_/re res ni rtag pa nyid rtogs pa ma yin no/_/tshogs pa yang ma yin te/_dran pa tshad ma ma yin pa'i phyir ro/_/mngon sum med na rjes su dpag pa yang med pa'i phyir ro/_/des na bdag nyid du lta bas ni mngon par 'dod
[\[148a.6\]]pa'i don grub pa ma yin no/_/de'i phyir grol 'dod thog med pa'i/_/rgyu can rigs mthun sa bon las/_/byung ba'i sems can lta ba dag_/rtsa ba nyid las dbyung bar gyis/_/bdag med par lta ba nyid las rnam pa gzhan ni tshad ma dang ldan pa med do zhes mjug bsdu'o/_/gal
[\[148a.7\]]te bdag med pa nyid dang /_de'i thar pa yang lung las grub pa yin no/_/thar pa de yang gcig tu bde ba'i rang bzhin yin te/_de ni nam yang med par 'gyur ba ma yin no/_/'khor ba'i bde ba ni rnam par chad pa dang ldan pa yin pas de las yongs su tshim pa mi skye'o/_/de yang
[\[148b\]]
[\[148b.1\]]dbang bskur ba la sogs pa'i cho ga las grub pa yin pa'i phyir sngar gyi rtsod pa thams cad med do/_/de skad du yang /_dbang po las 'das rig bya min/_/dngos po mig gis mthong ba yi/_/drang srong de dag tshig la ni/_/rjes su dpag pas gnod ma yin/_/skyes bus ma byas
[\[148b.2\]]pa'i tshig la yang ngo zhes smras pa yin no/_/de yang mi rigs so/_/lung ni de lta'i dngos yin pa'i/_/rgyu ma mthong ba rnams la ni/_/lung tsam gyis ni grol ba yang /_/smra ba yongs su mgu byed min/_/dbang po las 'das pa mthong ba rnams kyi tshig la rjes su dpag pas
[\[148b.3\]]mi gnod do zhes bya ba 'di ni bden mod kyi/_'on kyang des sbyar ba'i tshig de nyid mi rtogs te/_de ni lung thams cad la thun mong yin pa'i phyir ro/_/lung thams cad ni tshad ma ma yin la/_de'i rjes su bsgrub pa yang srid pa ma yin no/_/skyes bus ma byas pa ni mi rigs
[\[148b.4\]]so zhes pa bshad zin to/_/gal te sa bon la sogs pa dbang bskur ba la sogs pa'i cho ga dang 'brel pa las mi skye ba'i chos can du mthong ba ma yin nam zhe na de yang rigs pa ma yin te/_sa bon sogs grub cho ga ni/_/skyes bu mi bskyed par nus min/_/til mar bskus dang mes
[\[148b.5\]]bsregs sogs/_/las kyang grol bar thal phyir ro/_/ji ste til mar bsku ba la sogs pa ni/_de tsam nyid las nus pa ma yin no zhe na/_de lta yin na/_dbang bskur ba la sogs pa la yang mtshungs so/_/de bzhin du/_sngar lci bdag phyis yang phyir/_/sdig pa bcom par
[\[148b.6\]]byas pa min/_/'di yi lci nyid med 'gyur gyi/_lus can min phyir sdig lci min/_/gal te dbang bskur ba na sngar lci ba dag phyis yang bar zad mod/_de tsam gyis sdig pa bcom pa ni ma yin no/_/lci ba dang 'gal ba'i yang ba dmigs pas ni lci ba nyid med par rtogs par byed
[\[148b.7\]]kyi/_sdig pa med par ni ma yin te/_sdig pa med pa ni lci ba nyid med pa'i phyir ro/_/de ni sdig pa nyid kyis lci ba yin no zhe na/_de ga las lung las so zhe na/_'di la bshad zin to/_/gzhan yang /_de srid tsam gyis sdig pa ni/_/zhig pas thar pa yod ma yin/_/mthu yod
[\[149a\]]
[\[149a.1\]]phyir na gzhan du yang /_/skye zhes bya bar rtogs pa yin/_/lha la sogs pa mthong ba ni/_/dga' ba yang ni med pa yin/_/thams cad las ni grol zhe na/_/de lta yin na khyad ci yod/_/gal te khyed kyi phyogs de yang bdag med pa bsgoms pas
[\[149a.2\]]srid pa chad par 'gyur mod/_/de lta na yang thar pa ji ltar 'gyur zhes bsam dgos pa nyid do zhe na/_de yang ji lta ba bzhin ma yin te/_'di ltar/_log shes dang ni de las 'byung /_/sred pa sems pa'i dbang dag gis/_/dman gnas 'gro bar skye ba yin/_/de phyir de bcad
[\[149a.3\]]'gro mi 'gyur/_/'di ltar/_de tsam las ni 'byung ba'i phyir/_/skye la de dag nyid nus yin/_/sems pa de dag rang nyid las/_/yin phyir skye rgyu nyams pa med/_/yul la sogs par phyin pa ni sred pa'i dbang nyid kyis yin par dmigs pa yin no/_/gal te las kyang
[\[149a.4\]]skye ba'i rgyu ma yin nam/_de ci ltar de tsam las 'byung ba yin zhe na/_de yang ma yin te/_sems pa de gnyis nyid las yin no/_/sngar gyi sems pa'i mtshan nyid sbyin pa la sogs pa gang yin pa de dag ni/_'du byed pa'i sgo nas skye ba gzhan 'byung ba'i sems pa'i log
[\[149a.5\]]pa'i shes pa dang /_de las byung ba'i sred pa'i sems pa gnyis 'grub par byed pa yin no/_/las ni dngos su 'di gnyis nyid yin te/_de'i de ma thag par skye ba 'byung ba'i phyir ro/_/snga ma dag ni de'i rgyu yin pas na nye bar btags nas las yin gyi dngos su ni ma yin no/_/
[\[149a.6\]]des na dbang bskur ba la yang skye ba'i rgyu yongs su rdzogs pa yod pa'i phyir thar pa ma yin no/_/ji ste yang /_'gro dang rtogs rten byed pa yin/_/de ni ma mthong ba las 'gyur/_/ma mthong zhig phyir 'gro ba med/_/des na 'du byed sems pa min/_/dge ba'i las rnam pa bcu
[\[149a.7\]]yin la/_mi dge ba yang rnam pa bcu nyid de/_sems pa'i mtshan nyid ni ma yin no/_/de yang dbang bskur ba la sogs pa'i bsgrub pas 'jig pa yin no zhe na/_de yang ma yin te/_don 'di ma grub pa'i phyir ro/_/gzhan yang /_yod dang med pa'i rjes 'jug phyir/_/byed
[\[149b\]]
[\[149b.1\]]pa bskyed la blo yi ni/_/nus mthong gzhan gyis ma yin na/_/de yod de dag cis mi 'gro/_/mig la sogs pa'i byed pa dag ni blo'i rjes su 'gro ba dang ldog pa'i rjes su byed pa yin pas/_de dag blos grub pa na gzhan dag skye ba yin te/_des na ci'i phyir mi skye 'on te
[\[149b.2\]]dbang bskur gyis bcom par bskyed pa la nus pa med do zhe na/_de ltar yin na/_gal te de dag nus med na/_/de la dbang sogs byas ma dag_/sems pa'i dbang gis 'dzin dang 'jug_/g.yeng dang 'gog pa med par 'gyur/_/gal te dbang bskur bas blo la sogs
[\[149b.3\]]pa bdag gi yon tan rnams skye nas nus pa med pa la brten na/_de'i tshe dbang bskur ma thag nyid du blo nyams pas na/_'dzin pa yul dag la rang dgar 'jug pa bzlog pa dang /_mngon par 'dod pa la 'jug pa dang g.yeng ba mi mnyam par 'jug pa dang /_'gog
[\[149b.4\]]pa 'jig pa ste de dag med par 'gyur ro/_/'on te shi ma thag tu nus pa med par 'gyur ba yin te/_rgyu rnams ni yongs su 'byung ba'i khyad par la ltos pa'i phyir ro zhe na/_de yang mi rigs te/_gal te dbang bskur la sogs dag_/de ltar mi skye la nus med/_/shi
[\[149b.5\]]ba'i 'og tu 'gyur ro zhes/_/de 'dra ba yi tshad yod min/_/gal te de nyid nus pa yi/_/cha dag rtogs pa yod na ni/_/de las phul byung thob pas na/_/gzhan du'ang yod ces bya bar 'gyur/_/gang gi tshe gong nas gong du 'gyur ba'i rjes su mthun pa nyid ma dmigs
[\[149b.6\]]pa de'i tshe thar par rtog pa rgyu mtshan med pa can nyid do/_/'on te da lta ni blo yod pa'i phyir/_'dod chags la sogs pa 'khor ba'i rang bzhin 'byung ba yin no/_/shi ma thag tu ni blo med pa nyid kyis 'khor ba'i chos med par 'gyur ro zhe na/_de yang ma yin te skye ba gzhan du blo med pa nyid
[\[149b.7\]]ci'i phyir shi ba'i phyir zhe na/_dbang bskur ba'i cho ga don med de/_thams cad shi ba'i blo med par gyur pa na 'grol bar 'gyur ba'i phyir ro/_/ci ste de tshe blo med phyir/_/mi 'gyur dri ma rnams kyi blo/_/mtshams sbyor de rnams nus med na/_/gson pa nyid na'ang nus med 'gyur/_/
[\[150a\]]
[\[150a.1\]]mtshams sbyor ba'i rgyu'i 'dod chags la sogs pa'i dri ma dag yod pas na blo med par mi 'gyur ro/_/'on te gti mug la sogs pa dbang bskur gyis nyams pa dag nus pa med do zhe na/_de'i tshe gson pa nyid na blo mtshams sbyor ba'i rgyur mi 'gyur ro/_/des
[\[150a.2\]]na dbang bskur ma thag tu thar par 'gyur ro/_/yin pa nyid do zhe na/_de ni ma yin te/_gnyen po dang ni rang gi phyogs/_/'phel na 'grib dang 'phel ba'i phyir/_/nyes rgyun rang gi sa bon can/_/dbang bskur ba la ldog pa med/_/nyes pa ni rang gi sa bon las skye ba yin no/_/
[\[150a.3\]]de ci'i phyir zhe na/_gnyen po'i phyogs bdag med pa dang /_rang gi phyogs tshul bzhin ma yin pa yid la byed pa 'phel na go rims bzhin du 'grib pa dang 'phel ba'i phyir ro/_/de lta bu'i dbang bskur ba la yang skye ba 'di dang gzhan du ldog pa med pa yin na/_de ci ltar
[\[150a.4\]]'di thar pa yin/_/gal te bdag med pa mthong ba/_/thar pa de su'i yin/_bdag tu smra ba ni/_gang gi tshe 'dod chags la sogs pas nyams pa 'ga' zhig las dag par 'gyur ba/_de'i tshe thar pa yin no/_/thar pa ni bcings pa grol ba yin na/_bdag med pa'i lta ba la
[\[150a.5\]]ni/_gang bcings pa de ni bcings pa nyid de/_de nyid thar pa ni ma yin no/_/mi rtag pa nyid kyis bdag tu lta ba med pa'i phyir ro zhe na/_de yang ma yin te/_dag pa gang yin de gzhan min/_/me shi ba ni me min pa/_/de ltar na yang me shi zhes/_/bya ba'i tha snyad 'di gnas
[\[150a.6\]]so/_/de la nged kyi phyogs la ni tshig gi tshul tsam zhig mi 'byor ba yin na/_de yang dpes lan btab bo/_/bdag tu smra ba la ni don nyid mi 'grigs pas/_tshig gi tshul tsam ni 'grigs kyang ci yang byar med do/_/gtso bo dngos po mi 'grigs pa'i phyir ro/_/'di la ni dpe
[\[150a.7\]]yang yod pa ma yin no/_/'di ltar/_rtag pa ltos pa med pa'i phyir/_/rim gyis skyed par byed pa dang /_/byed dang mi byed pa dag ni/_/'dra ba'i bdag nyid byed pa 'gal/_/bdag gi thar pa ni/_gnas skabs kyi khyad par yin te ma dag pa'i gnas skabs su gyur pa las dag pa'i
[\[150b\]]
[\[150b.1\]]gnas su gyur pa yin no/_/rim gyis 'byung ba'i gnas skabs dag ni bdag gi 'bras bu yang ma yin te/_ltos pa med pa ni cig car nyid gnas skabs dang bcas par 'gyur ro zhes phyogs gzhan du gtan la phab zin pa'i phyir ro/_/gzhan yang byed pa dang 'gal te/_
[\[150b.2\]]byed pa dang mi byed pa'i gnas skabs dag tu 'dra ba'i phyir ro/_/rgyu dang 'bras bu gcig par 'gyur/_/de dag de las tha dad na/_/byed po za po nyams par 'gyur/_/nus pa yang ni 'grub ma yin/_/de'i bdag nyid yin na ni/_/rgyu dang 'bras bu dag gcig par 'gyur te/_bdag
[\[150b.3\]]gcig gi khongs su gtogs pa'i phyir de'i bdag nyid bzhin no/_/rgyu dang 'bras bu de dag tha dad pa yin na ni/_/de byed pa po dang za ba por mi 'gyur te/_byed pa dang longs spyod dang 'brel pa med pa'i phyir/_/gzhan gyi bdag bzhin no/_/nyams su myong ba las kyang 'brel pa ma yin
[\[150b.4\]]te/_gzhan gyi bdag nyid bzhin no/_/rnal 'byor pa gzhan gyi byed pa dang longs spyod pa mngon du byed pa las kyang byed pa po dang spyod pa por 'gyur ro/_/'on te 'du ba'i 'brel pa nyid las so zhe na ma yin te/_'du ba med pa nyid kyi phyir ro/_/'du ba ni rnal 'byor pa
[\[150b.5\]]la yang blo gcig tu 'gyur ba'i rgyu ma yin na ni ma yin no/_/'on te rgyu dang 'bras bu dag dang rgyu dang 'bras bu'i dngos po yin pa'i phyir ro/_/'di byed pa po dang spyod pa po yin no zhe na/_de yang mi rigs te/_nus pa yang ni 'grub ma yin/_/rtag pa la ni nus pa med do zhes
[\[150b.6\]]bstan zin to/_/'o na ni bdag med pa la yang dran pa dang longs spyod pa la sogs pa mi 'grub bo zhe na/_de ni ma yin te/_gzhan gyis dran dang longs spyod sogs/_/thal ba gnod byed ma yin te/_/'ga' yang dran pa med pa'i phyir/_/des na myong las dran pa 'byung /_/
[\[150b.7\]]dran par byed pa po 'ga'i yang dran pa yod pa ma yin te/_de med pa nyid kyi phyir ro/_/longs spyod pa yang ma yin te/_longs spyod pa po med pa'i phyir ro/_/'on kyang dran pa 'ba' zhig ste/_de nyid dran pa po dang /_dran pa dang dran pa'i yul yin no/_/des gzhan du longs
[\[151a\]]
[\[151a.1\]]spyod pa yang brjod par bya'o/_/bde ba nyid longs spyod bya dang longs spyod pa dang /_longs spyod pa po yin no/_/dran pa de yang myong ba'i rgyu las skye'o/_/gal te gzhan gyis mngon par 'dod pa myong ba las kyang ci'i phyir mi skye/_gzhan gyis byed pas kyang
[\[151a.2\]]longs spyod par 'gyur ro zhe na/_rgyu dang 'bras bu'i dngos po nges pa'i phyir ro/_/bdag tu smra ba la yang nyes pa 'dir ci'i phyir mi 'gyur/_bdag tha dad pa'i phyir ro/_/tha dad pa de nyid ga las/_ji ltar bdag la khyad med kyang /_/gzhan las dran pa mi 'byung ba/_/de bzhin
[\[151a.3\]]yid la khyad med kyang /_/gzhan las dran pa skye ma yin/_/yid la tha dad rgyu yod pas/_/tha dad 'dir ni 'gyur na yang /_/bdag ni tha dad rgyu med pa'i/_/rnam dbye 'di ni ga las yin/_/gal te bdag gcig med na ni/_/bdag gis mthong ba dran no zhes/_/gcig
[\[151a.4\]]nyid 'brel pa ga las yin/_/skyon 'di bdag la yang mtshungs te/_/'di la tshad ma skye ba yod pa ni ma yin no/_/bdag yod kyang tshad ma gang gis dran pa dang mthong ba gzhi gcig nyid du rigs/_mngon sum gyis so zhe na/_snga phyi nyid la mngon sum gyi/_/rtogs pa med
[\[151a.5\]]ces bsgrubs zin to/_/mngon sum med phyir rjes dpag ni/_/tshad ma de la 'jug ma yin/_/gal te bdag ni snga ma yi/_/ngo bor de nyid du bdag rig_/snga ma yi ni myong ba nyid/_/da lta'i tshe na yod par 'gyur/_/des na de la snga ma ni/_/nyid du rig par ga la srid/_/nyams
[\[151a.6\]]su myong bzhin pa nyid ni/_/snga ma'i ngo bor rtogs ma yin/_/dran las snga nyid ma yin te/_/dran pa nyid ni tshad ma min/_/gal te dran las ma grub na/_/gzhan du ci'i phyir de mi 'dod/_/de phyir bdag tu smra ba la/_/de nyid du ni gcig gnas med/_/de dag cig car 'byung ba'i
[\[151a.7\]]phyir/_/gcig nyid du ni mngon par rlom/_/gcig nyid du ma mngon 'dod la/_/tha snyad rnam dbye med pa'i phyir/_/gcig pa nyid kyi tha snyad ni/_/'bras bu gcig nyid las mthong ngo /_/'di ni thog med ma rig pa/_/goms pa'i nus pa rgyur 'gyur yin/_/bdag nyid myong ba
[\[151b\]]
[\[151b.1\]]gcig nyid ni/_/de ltar bdag tu 'dzin pa'i rgyu/_/'o na ji ltar bdag med pa'i 'khor bar 'jug ste/_bdag med na 'jig tshogs la lta ba nyid mi srid pa'i phyir ro/_/dran pa yang snga ma dang phyi ma'i rang bzhin dang bral ba'i phyir/_gcig pa nyid dang rtag pa nyid 'dzin pa'i nus pa ma
[\[151b.2\]]yin te/_des na 'khor ba nyid med pa nyid do zhe na/_'di la bshad zin to/_/don dam par na 'khor ba zhes bya ba yod pa ma yin te/_rang las rang gi ngo bo rtogs zhes bshad pa'i phyir ro/_/de lta mod kyi 'di ni tha snyad las de ltar 'gyur ba yin no/_/'di ltar/_bden pa
[\[151b.3\]]bzhi la brten pa dang /_/bde dang nga dang nga zhes sogs/_/yang dag min pa rnam bcu drug_/sgro 'dogs nas ni yongs su sred/_/de nyid la ni de 'gal don/_/de nyid rnam par rjes rtogs can/_/legs bsgoms yang dag lta ba yis/_/sred pa rjes 'brangs bcas 'joms
[\[151b.4\]]byed/_/yang dag pa ma yin pa sgro 'dogs pa nyid 'khor ba yin gyi/_don dam par ni 'khor ba med do/_/yang dag pa ma yin pa ni rnam pa bcu drug po ste/_de sgro 'dogs pa'i phyir na/_yongs su sred pa can las kyis 'khor bar mngon par rlom pa yin gyi/_gzhan du ni 'khor ba
[\[151b.5\]]sred pa ma yin no/_/mngon par rlom pa yang gzhan dang gzhan myong ba las tha dad pa 'ga' yang yod pa ma yin te/_des na gcig nyid dang bdag ni myong ba med kyang rig par mngon par rlom pa yin no/_/dpyod pa dang ldan pa dag de nyid yang dag par tshul bzhin du yid la byed pas ni
[\[151b.6\]]'di la cung zad kyang yod pas ni ma yin no zhes/_bdag med pa goms pa las brtan par gyur pa na/_rnam pa dag pa nyid du 'gyur bas/_ma rig pa mtha' dag log pa'i mtshan nyid/_mya ngan las 'das pa'i yul mngon du byed par 'gyur ro/_/de'i phyir de kho na mthong bas sred
[\[151b.7\]]pa log pa ni thar pa yin no/_/gal te las dang lus yod na ji ltar thar pa yin zhe na/_de ni ma yin te/_'di ltar/_las dang lus dag gnas na yang /_/gcig med phyir na rgyu gsum can/_/skye ba srid pa ma yin te/_/sa bon med par myu gu bzhin/_/de lta na ni las dang lus
[\[152a\]]
[\[152a.1\]]dag las gang yang rung ba zhig med pa nyid na thar par 'gyur te/_ji skad du/_las zad pas thar par 'gyur ro zhes bshad pa yin no zhe na/_de ni ma yin te/_'di ltar/_las dang lus dag spong min te/_/gnyen po dag ni med phyir dang /_/nus med phyir na sred
[\[152a.2\]]pa ni/_/yod na slar yang 'byung phyir ro/_/sred pa bzlog pa ma gtogs par las dang lus dag gi gnyen po gzhan ni yod pa ma yin no/_/dbang bskur ba la sogs pa'i cho ga ni bshad zin to/_/lung yang tshad ma ma yin no/_/sred pa dang 'brel pa ni lam mi byed pa ma yin no chags
[\[152a.3\]]sdang la sogs pa ni de las ngang gis 'byung bar 'gyur ro/_/gnyis zad don du 'bad na yang /_/las zad dub pa don med yin/_/gnyi ga zad par byed na ni/_/de sred pa nyid bzlog pa zla'o/_/las kyang bzlog par bya ba nyid ma yin nam gang yin zhe na ma yin te/_gnyen po mi sred
[\[152a.4\]]pa'i phyir zhes bshad zin to/_/'di ltar/_'bras bu sna tshogs pa yi phyir/_/las dang nus pa tha dad du/_/rjes dpog des na dka' thub nyid/_/nyon mongs dngos gcig gis mi zad/_/'bras bu du ma bsgrubs pa'i nus pa mngon du phyogs par byed pa'i bdag nyid can gyi las dag_/ji
[\[152a.5\]]ltar yang /_rnam pa gcig gi 'bras bu spyad pa tsam gyis zad par 'gyur/_dka' thub kyis nyon mongs pa'i mtshan nyid kyang 'bras bu rnam pa gcig yin pas/_de las zad par ni mi rigs so/_/gang gi phyir/_rnam 'gas des skyed 'bras bu ni/_/chung 'gyur rigs mi mthun rkyen
[\[152a.6\]]gyi/_/'bras bu nyams su myong bas ni/_/las gang gis de'i rigs can nyid kyi 'bras bu nye bar bskyed par bya'o/_/'bras bu de'i cha nyams su myong ba'i phyir las des bskyed pa'i 'bras bu nyid nyams par 'gyur gyi/_de dang mi mthun pa'i 'bras bu ni 'grib pa ma yin no/_/ji ste
[\[152a.7\]]dka' thub nus pa yis/_/nus pa 'dres pa zad pas na/_/nyon mongs 'gas spong cha'am ni/_/nyon mongs med par kun spongs 'gyur/_/gal te dka' thub la nus pa yod na de'i tshe ma lus par nyon mongs pa med pa'am/_spu gcig btogs pa tsam gyi cha las zad par 'gyur ro/_/
[\[152b\]]
[\[152b.1\]]de la yang brjod pa/_gal te dka' thub nyon mongs la/_/gzhan don nyon mongs nyid ce na/_/de ni las 'bras yin phyir 'dis/_/nus pa 'dre sogs 'gyur ma yin/_/gal te dka' thub de nyon mongs las gzhan yin na de'i tshe de nyid las zad pas gdung ba lnga la sogs pa'i nyon mongs
[\[152b.2\]]pas ci zhig bya/_las ma lus par de nyid kyis zad par 'gyur ro/_/gzhan byas pas ni gzhan gyi nus pa rtogs pa ma yin no/_/nyon mongs pa nyid ni dka' thub ma yin te/_de ni las kyi 'bras bu yin pa'i phyir ro/_/las kyi 'bras bu nyid dka' thub tu 'gyur ba yang ma yin te/_tsha
[\[152b.3\]]grang spyod pa'i phyugs la sogs pa dag kyang dka' thub pa nyid du thal bar 'gyur ba'i phyir ro/_/'on te de ni las kyi 'bras bu ma yin te 'dod pas zhugs pa yin pa'i phyir ro/_/las kyi 'bras bu ni de 'dod pa med kyang 'gyur ba yin no zhe na/_de yang mi 'thad de/_rgyal srid
[\[152b.4\]]la sogs 'dod pa yis/_/'thob pa'i las 'bras min nam ci/_/blo ni las kyi rten 'gro ba/_/de 'dra las kyang yod pa yin/_/gal te de las kyi 'bras bu ma yin na/_'o na ji ltar 'bras bu spyad pa las zad ces khyed rjod par byed/_de'i phyir de ni las kyi 'bras bu nyid do/_/des
[\[152b.5\]]na sdig pa nyid zad par 'gyur gyi/_rgyal srid la sogs pa'i las ni ma yin te/_des na rgyal srid la sogs pa yang myong bar bya ba nyid do/_/'on te rgyal srid la sogs pa ni 'dod pa la sogs pa nyid la 'dod par 'gyur gyi/_dmyal ba'i sdug bsngal la sogs pa ni dbang med du 'ongs
[\[152b.6\]]pas de myong bar bya ba nyid de des na gdung ba nyid 'dod do zhe na/_de ltar na 'o na dmyal ba'i sdug bsngal yang myong bar bya dgos so/_/'on te de gnyis ni sdug bsngal nyid yin pa'i phyir/_/sdug bsngal tsam gyis zad par 'gyur te/_dmyal ba la sogs pa skra 'bal bas zad par
[\[152b.7\]]'gyur ro zhe na de yang ma yin te/_gang gi phyir tshad ma 'di yang yod pa ma yin te/_sdug bsngal yin phyir las zad pa'i/_/rgyu min phyugs kyi sdug bsngal bzhin/_/gal te 'di ni ma nges na/_/de khyod smras la med dam ci/_/gzhan yang /_ji ltar rgyal srid bde ba'i dngos/_/
[\[153a\]]
[\[153a.1\]]'dod med la ni mi gnod pa/_/de bzhin goms las dmyal ba yi/_/sdug bsngal de la gnod byed min/_/goms pa'i stobs las 'jig rten na/_/bde dang sdug bsngal la sogs 'gyur/_/des na grol gnas 'di la ni/_/bde sdug la sogs yod
[\[153a.2\]]ma yin/_/'on te las yod de las zad pa'i phyir 'bad do zhes bya ba de nyid khyed kyis khas blangs pa yin pa'i phyir khas blangs pas gnod do zhe na/_/de ni ma yin te/_'di ltar/_skye 'dod nyes pa bcom pa'i phyir/_/gang yang skyon rnams 'gog byed pa/_/nges bskyed las la nus
[\[153a.3\]]'gyur gyi/_/ci ltar byas pa nyams par 'gyur/_/byas zin pa'i las 'jig pa ni med de/_byas pa'i las la ni nyams pa yod pa ma yin no/_/'o na ji ltar las zad par bshad ce na/_'dir smras pa/_gang gis tshogs pa gzhan yod na/_/'bras bu ster byed las dang ni/_/
[\[153a.4\]]'gal ba yod na ma yin pa/_/las de de 'dra ba nyid yin/_/gang zhig gdon mi za bar 'bras bu 'byin par nus pa gang yin pa de ni gdon mi za ba kho nar 'bras bu 'byin pa yin te/_de'i don du yang dag thub can dag mngon par sbyor ba ma yin te/_de ni stobs kyis 'ong ba'i
[\[153a.5\]]phyir ro/_/'dod chags la sogs pa zad pas ni ma 'ongs pa'i 'dod chags kyi 'bras bu ni zad pa'i 'gyur ba nyid do/_/byas zin pa'i dngos po gdon mi za bar myong bar bya ba'i las ni ma yin no/_/gal te las ni ci ltar sred pa ji lta ba bzhin du gnas na las yang 'byung ba de bzhin
[\[153a.6\]]las yod na sred pa slar 'byung bar mi 'gyur ro zhe na/_de ni ma yin te/_'di ltar/_las las nyes pa ma yin te/_/skyon ldan med 'gyur bzlog pas min/_/log pa'i rnam rtog med par ni/_/bde ba las kyang 'dod mi 'gyur/_/sred pa yod na 'bras bu don du gnyer ba las
[\[153a.7\]]byed kyi/_de ltar ma yin te/_sred pa med na ni ci yang mi byed do/_/'on te dge ba'i las 'byin par nus pa'i phyir gdon mi za bar bde ba 'dod par 'gyur ro zhe na/_de ni ma yin te/_don dam par na 'khor bar bde ba nyid 'ga' yang yod pa ma yin no/_/'on kyang log pa'i rnam
[\[153b\]]
[\[153b.1\]]par rtog pa 'ga' zhig tu zad do/_/log pa'i rtog pa de de med na ni gang las mngon par 'dod par 'gyur zhing /_bde ba de yang gang zhig gis yin/_de'i phyir 'jig tshogs la lta ba'i mtshan nyid ma rig pa zad pa nyid kyis thar par 'gyur gyi/_gzhan du ni ma yin no/_/de'i phyir
[\[153b.2\]]'phags pa'i bden pa bzhi ston par mdzad pa nyid kyi skyob pa yin no/_/des na bden pa bzhi ston pa'i mtshan nyid 'bras bur 'gyur ba'i/_skyob las de nyid brtan pa dang /_/ma lus khyad par mkhyen par 'grub/_/gshegs pa rtogs pa'i don phyir te/_/de phyir phyi rol pa dang
[\[153b.3\]]slob/_/mi slob las lhag gang gi phyir/_/skyob pa nyid las bcom ldan 'das/_/bde bar gshegs pa yin no zhes shes pa yin no/_/bde bar gshegs pa nyid de yang /_de kho na nyid dang /_brtan pa dang khyad par ma lus pa mkhyen pa'o/_/de kho na nyid mkhyen pa ni legs par
[\[153b.4\]]mkhyen pa'o/_/brtan pa mkhyen pa ni slar mi log par mkhyen pa ste/_brtan pa ni slar mi ldog pa'i phyir ro/_/khyad par ma lus pa mkhyen pa ni rnam pa thams cad mkhyen pa nyid kyi ye shes te/_mtha' dag mkhyen pa'o/_/bde bar gshegs pa ni rtogs pa'i don yin pa'i phyir ro/_/
[\[153b.5\]]bcom ldan 'das la de mnga' ba nyid ni skyob pa nyid las shes pa yin no zhe na/_rjes su dpag pa las ni skyob pa nyid du 'gyur ba ma yin no/_/gzhan la ni 'di lta bur 'gyur ba'i skyob pa srid pa ma yin la/_rjes su dpag pas 'jug pa yin na ni/_gzhan dag 'gyur ro/_/de 'on
[\[153b.6\]]te de ni rjes su dpag pa brgyud pa las 'byung ba yin no zhes bya ba lan du 'gyur ro snyam na/_de lta yin na/_gzhan dag kyang 'gyur te/_rjes su dpag pa 'ga' zhig la ni 'gyur ba gzhan la ma yin no zhes bya ba'i rnam par dbye ba ni yod pa ma yin no/_/gcig la yang bcom ldan
[\[153b.7\]]'das kyis nye bar bstan pa med par 'gyur ba ni ma yin no/_/des na don thams cad kyi rnam pa thams cad bcom ldan 'das kyis mkhyen pa yin no zhes shes so/_/don thams cad kyi rnam pa thams cad ma gzigs par ni don thams cad skad cig ma la 'jig pa yin no zhes bya ba la
[\[154a\]]
[\[154a.1\]]sogs pa 'di srid pa ma yin te/_gang zhig ma mthong ba de nyid kyis ma nges par 'gyur ba'i phyir ro/_/'on te bdag cag ci lta bu de ltar de yang 'gyur ro zhe na/_bdag cag ni de'i nye bar bstan pa med pa ma yin na/_/de'i phyir gang mngon du gzigs pa'am/_
[\[154a.2\]]gzhan gyis nye bar bstan pa la nges pa 'di yod kyi gzhan la ni ma yin no/_/nges pa med pa nye bar ston pa ni mi srid do/_/'on te 'khrul pa las kyang srid do zhe na/_de ni ma yin te/_'di ltar/_'dra ba gzhan dag 'byung ba'i phyir/_/rtag pa nyid du 'khrul 'gyur gyi/_/gang gis de
[\[154a.3\]]'gyur skad cig ma/_/nyid du 'khrul rgyu ci zhig yod/_/the tshom yang med pa nyid de/_gnyi ga'i cha la dmigs pa'i phyir ro/_/de'i phyir 'di ni nges pa nyid las nye bar ston par mdzad pa yin la/_nges pa de yang mngon du mdzad pa ma yin no/_/bdag cag gi rjes su dpag pa ni
[\[154a.4\]]nye bar bstan pa med pa ma yin pa'i phyir ro/_/the tshom gyis bcom ldan 'das kyis de skad gsungs pa yang ma yin te/_gnyi gar ston par thal ba'i phyir ro/_/de'i phyir bcom ldan 'das ni de nyid dang /_brtan pa dang ma lus pa'i khyad par mkhyen pa mnga' ba'i phyir bde bar
[\[154a.5\]]gshegs pa yin te/_des na bcom ldan 'das phyi rol pa dang /_slob pa dang mi slob pa las bde bar gshegs pa nyid kyis khyad par du 'phags pa yin no/_/de'i phyir/_gzhan don mkhyen sbyor de ston pa/_/de las brtse yin gzhan don ngor/_/don 'grub mdzad pa mi 'dor
[\[154a.6\]]phyir/_/bcom ldan 'das la bde bar gshegs pa nyid mnga' ba ni/_bden na de rgyu gang las yin zhe na/_lan du gzhan gyi don mkhyen pa la sbyor ba ston pa nyid ces bya ba'i rgyu rjes su dpag ste/_de lta ma yin na bde bar gshegs pa nyid gang las srid/_de las kyang brtse
[\[154a.7\]]ba yin te/_gzhan du na gzhan gyi don mkhyen pa la sbyor bar mi 'gyur ro/_/gal te de bsgrubs pas ci bya/_bde bar gshegs pa tsam nyid kyis/_/tshad mar 'gyur ro zhe na/_de ni ma yin te/_'di ltar/_de ni mkhyen pa tsam nyid las/_/tshad min de yi tshad ma nyid/_/kun tshe nye
[\[154b\]]
[\[154b.1\]]bar bstan pa las/_/yin 'gyur de ltar ma yin na/_/de ni nged la tshad ma min/_/de bshad pa ni gzhan don ngor/_/don 'grub mdzad pa mi 'dor phyir/_/brtse bas gzhan gyi don mkhyen par sbyor ba ni/_rtag tu gzhan gyi don nyid du mdzad pa'i phyir ro/_/brtse bas
[\[154b.2\]]yongs su mya ngan las mi 'da' ste/_/ci ltar sngar bshad pa bzhin no/_/gzhan yang /_brtse ba legs dang ye shes las/_/bde ba gsung mdzad sgrub byed bcas/_/de gsung bar yang mngon sbyor ldan/_/gang phyir des na tshad ma nyid/_/brtse ba dang ldan pas ni legs
[\[154b.3\]]par gsung bar 'gyur la/_mkhyen pas ni yang dag par phyin ci ma log pa gsung bar mdzad do/_/mkhyen pa de yang sgrub par byed pa dang bcas pa de yang gsung ba'i don du mngon par sbyor ba dang ldan pa yin te/_/gang gi phyir rgyu bzhi po des na de tshad ma nyid do/_/'dis ni 'di skad
[\[154b.4\]]brjod pa yin te/_dong po yi ni tha ma yin la/_dang 'og gi ni tha ltag yin no zhes bya ba 'di ni rgyu dang 'bras bu'i dngos po yin no/_/de'i phyir bcom ldan 'das tshad ma yin no zhes nges par brjod pa yin no/_/de nyid kyi phyir bcom ldan 'das tshad ma'i mtshan nyid kyi yon tan
[\[154b.5\]]'di nyid kyis bstod pa yin no/_/des bshad pa ni/_de lta'i dngos po bstod pa ni/_/de yi bstan pa nyid las ni/_/tshad ma'i de nyid grub don te/_/rjes su dpag pa ma bzlog phyir/_/cung zad skye ba'i bdag nyid can/_/gang de thams cad 'gog chos can/_/zhes sogs
[\[154b.6\]]rnam pa du mar ni/_/'di yi sbyor ba mthong phyir ro/_/ci'i phyir tshad ma'i mtshan nyid de lta bu'i dngos po nye bar ston ce na/_de'i nye bar ston pa nyid las tshad ma'i de kho na nyid ji ltar 'grub par 'gyur bar bya ba'i don du'o/_/de las mngon sum ni bcom ldan 'das kyis nye bar bstan pa yin
[\[154b.7\]]te/_sngon po shes pa dang ldan pa'i skyes bus ni sngon po shes kyi/_sngon po nyid do zhes ni ma yin no zhes so/_/rjes su dpag pa yang ma bzlog ste/_de'i phyir bzhed pa nyid do/_/sgra las byung ba la sogs pa dag ni bzlog ste/_pha rol rab tu smra ba thams cad ni gsog ste/_nga
[\[155a\]]
[\[155a.1\]]gcig pu de nyid gsungs pa yin no zhes so/_/yang na gzhan gyi don gyi rjes su dpag pa'i mtshan nyid sbyor ba bstan pa yod pa yin te/_ji skad du gang cung zad skye ba'i bdag nyid can de thams cad ni 'gog pa'i chos can yin no zhes gsungs pa'i phyir ro/_/de nyid
[\[155a.2\]]smras pa ni/_med na mi 'byung mtshan nyid can/_/rtags ni rjes dpag rten yin no/_/bsgrub byas gtan tshigs khyab pa ni/_/bstan phyir de yang gsal bar bshad/_/bsgrub byas khyab pa'i gtan tshigs ni go bar byed pa yin la/_gtan tshigs kyi khyab pa de yang gang cung zad kyang
[\[155a.3\]]cung zad skye ba'i bdag nyid can de thams cad ni 'gog pa'i chos can yin no zhes bcom ldan 'das kyis rnam pa du mar bstan par mdzad de/_des na rjes su dpag pa yang gsung ba nyid kyis tshad ma'i de kho na nyid ni bcom ldan 'das kyis dang po bstan pa yin la/_de yang tshad ma yin pa'i phyir te/_
[\[155a.4\]]des na dang por smos pa'i tshad ma nyid ni bcom ldan 'das kyis yon tan dam pa yin no/_/gang phyir gnyis ldan tshad ma'i de nyid ni/_/bcom ldan de bzhin gshegs pas bstan mdzad pa/_/de phyir de las tshad ma gzhan yod min/_/de bzhin gshegs pa 'di las thams cad grub/_/
[\[155a.5\]]tshad ma rnam 'grel gyi rgyan las/_tshad ma grub pa zhes bya ba'i le'u ste dang po'o//_//de ltar spyi'i mtshan nyid brjod nas khyad par gyi mtshan nyid bshad pa/_mngon sum dang ni rjes dpag tshad ma yin no/_/tshad ma de yang mi slu ba'i phyir ro/_/mi slu ba yang don las skyes pas
[\[155a.6\]]don la mi 'khrul pa'i phyir ro/_/gal te don la mi 'khrul pa de nyid ji ltar rtogs par bya zhe na/_mngon sum dang rjes su dpag pa nyid kyis te/_mngon sum yin pa'i phyir dang /_rjes su dpag pa yin pa'i phyir tshad ma ma yin te/_gzhan sgra las byung ba la sogs pa yin pa'i phyir ni ma yin
[\[155a.7\]]no zhes bya ba'i don to/_/gal te sgra las byung ba la sogs pa don dang 'brel pa med pa nyid do zhes bya ba gang las she na/_'di ltar mtshan nyid gnyis ni gzhal bya yin la/_tshad ma ni gzhal bya la 'khrul pa med pa'i phyir ro/_/gzhal bya med na ni gzhal bya la mi 'khrul bar mi 'gyur ro/_/
[\[155b\]]
[\[155b.1\]]gzhal bya yang mngon sum dang rjes su dpag pas rtogs par bya ba las gzhan yod pa ma yin te/_rang dang spyi'i mtshan nyid dag las gzhan pa'i gzhal bya ni med do zhes gang bshad pa yin no/_/rang gi mtshan nyid ni mngon sum gyi yul yin la/_spyi'i mtshan nyid ni rjes su dpag pa'i
[\[155b.2\]]yul yin no zhes ston par 'gyur ro/_/'di nyid ston par byed pa ni/_gzhal bya gnyis phyir tshad ma gnyis/_/don byed nus dang mi nus phyir/_/skra shad la sogs don min te/_/don du mos pa med phyir ro/_/mngon sum dang rjes su dpag pa'i dbye bas tshad ma ni rnam pa gnyis
[\[155b.3\]]kho nar rtogs par bya ste/_de lta ma yin na gzhal bya rtogs par mi 'thad pa'i phyir ro zhes ston par 'gyur ro/_/mngon sum rjes su dpag bya yin/_/rnam pa las gzhan rtogs med pa/_/de phyir de las gzhan pa yi/_/tshad ma yod par 'dod ma yin/_/mngon sum dang rjes su dpag
[\[155b.4\]]par bya ba dag kho na dag phyin ci ma log par rtogs pa'i gzhal bya yin gyi gzhan ni ma yin te/_spyi dang khyad par gyi ngo bo yin pas rtogs pa'i rnam pa gzhan med pa'i phyir ro/_/yul gcig nyid kyang rnam pa gnyis su 'gyur te/_rtogs pa'i rnam pa gnyis yod pa'i phyir ro/_/rtogs
[\[155b.5\]]pa'i dbye ba yang tshad ma'i dbye ba yin te/_de nyid ni yul gyi dbye ba yin no/_/gal te rtogs pa'i bye brag yul gyi dbye bar ji ltar 'gyur te gzhan tha dad pas gzhan tha dad par 'gyur ba ni ma yin no zhe na/_de ni bden te/_rta yi dbye bas ba sogs kyi/_/ngo bo tha dad 'gyur
[\[155b.6\]]min te/_/'brel med phyir ro shes pa dang /_/shes bya dag ni de ltar min/_/don rnams yod med nges pa yi/_/rnam gzhag shes la rag las yin/_/shes gzhan las ni don de nyid/_/don gzhan nyid du shes par byed/_/gang gi tshe shes pa skyed pa la dngos su nus pa nyid du
[\[155b.7\]]rtogs pa de'i tshe ni/_'dir rang gi ngo bos mtshan pa'i phyir rang gi mtshan nyid yin la/_gang gi tshe de nyid brgyud pas nus pa nyid du rtogs pa de'i tshe ni/_spyi'i ngo bor mtshon pa'i phyir/_spyi'i mtshan nyid yin no/_/ma yin par 'jug pas brgyud pas nus pa nyid nus pa med pa yin gyi/_
[\[156a\]]
[\[156a.1\]]gtan nus pa med pa ni ma yin no/_/rab rib can gyis dmigs pa'i skra shad la sogs pa dang /_skra la sogs pa las dmigs pa ni don med pa nyid de/_dngos sam brgyud pas nus par ma rtogs pa'i phyir ro/_/don du nus pa med pa'i phyir te/_mos pa
[\[156a.2\]]med pa yang gnod par byed pa'i tshad ma 'jug pa'i phyir ro/_/'di las kyang gzhal bya gnyis yin te/_'dra dang mi 'dra nyid phyir dang /_/sgra yi yul dang yul min phyir/_/rgyu mtshan gzhan ni yod pa na/_/blo ni yod dang med phyir ro/_/gang zhig rnam pa ci zhig ltar 'dra ba'i
[\[156a.3\]]ngo bor rtogs pa de ni spyi'i mtshan nyid yin la/_gzhan du rtogs pa ni rang gi mtshan nyid do/_/gal te mdun na gnas pa'i ba lang la sogs pa'i 'dra ba'i ngo bo nyid du rtogs pa dang /_de bzhin du ba men de ni 'di yin no zhes nye bar 'jal bas rtogs pa de ci ga spyi'i mtshan nyid
[\[156a.4\]]yin nam zhe na/_de ni ma yin te/_'dra ba'i ngo bo nyid du ni/_/gang la shes pa skye 'gyur ba/_/de ni spyi yi mtshan nyid yin/_/'dir ni rang gi ngo bos rig_/gang zhig 'dra ba'i ngo bo kho nar rtogs pa de spyi yin na/_'dir ni khyad par rtogs pa yin no/_/gal te 'dra ba'i ngo bo nyid
[\[156a.5\]]du yang rtogs pa'i phyir ro zhe na ma yin te/_tha dad par de'i ngo bor rtogs pa med pa'i phyir ro/_/'o na ji ltar 'di ni 'dra ba yin no snyam du lhag par zhen ce na/_lhag par zhen kyang logs shig tu/_/'dra bar rtogs pa yod ma yin/_/so sor rtogs pa yod min pa/_/de
[\[156a.6\]]nyid gnyis med shes pa yin/_/'di 'dra'o snyam du rtogs pas ni 'dra ba gzhan dngos po las tha dad par shes pa nus pa ma yin te/_mdun na gnas pa'i don gyi rnam pa dang bral ba'i don gzhan rtogs pa ni med do/_/de'i phyir 'di la don gzhan rtogs pa med pa'i phyir/_
[\[156a.7\]]spyi'i phyir shes pa ni dmigs pa med pa kho na'o/_/rjes su dpag pa'i rtogs pa la ni dpe la mthong ba'i ngo bo sgro 'dogs pa'i 'dra ba'i yod pa nyid do/_/gal te de lta na ni sgra las byung ba la sogs pa'i yul yang spyir 'gyur zhe na 'di la lan/_don min te/_don du mos pa med
[\[156b\]]
[\[156b.1\]]phyir ro/_/zhes brjod zin to/_/de bzhin du gzhan du yang blta bar bya'o/_/sgra'i yul ni spyi'i mtshan nyid yin la/_yul ma yin pa ni rang gi mtshan nyid yin no/_/gal te sgra'i yul spyi'i mtshan nyid yin na 'o na sgra yang tshad mar 'gyur te/_spyi'i yul can yin pa'i phyir
[\[156b.2\]]ro zhe na/_de ni ma yin te/_gzhan don rjes dpag gang yin pa/_/spyi ni de yi spyod yul yin/_/sgra yi spyod yul spyi nyid ces/_/de skad du ni mi brjod de/_/sgra yi spyod yul ma yin pa/_/spyi ma yin zhes rnam dpyod byed/_/spyi yi mtshan nyid gang yin te/_/sgra yi yul
[\[156b.3\]]yin gzhan ma yin/_/spyi ni sgra'i yul nyid yin gyi/_sgra'i yul gang yin pa de spyi nyid ni ma yin no/_/yul ma yin pa rang gi mtshan nyid kho na ni ma yin te/_'on kyang yul ma yin pa kho na rang gi mtshan nyid yin no zhes bya ba'i don brjod par 'dod pa yin pa des na 'di la
[\[156b.4\]]skyon med do/_/des na sgra'i yul yang 'ga' zhig ni spyi yin la/_'ga' zhig ni don med pa ma yin no/_/de bzhin du yul ma yin yang kha cig ni rang gi mtshan nyid yin la/_kha cig ni don med pa yin no/_/rgyu mtshan gzhan brda dang rtsol ba la sogs pa yul las gzhan du gyur pa
[\[156b.5\]]dag yod na gang la blo yod par 'gyur ba de ni spyi yin la/_mig la sogs pa rgyu mtshan gzhan yod kyang gang la blo med par 'gyur ba de ni rang gi mtshan nyid do/_/'di la yang snga ma bzhin du brjod par bya'o/_/yang na rgyu mtshan gzhan yod na gang la blo yod pa de ni rang gi mtshan nyid yin
[\[156b.6\]]la/_rgyu mtshan gzhan yod kyang blo med pa de ni spyi'i mtshan nyid yin no/_/rang gi ngo bos rtogs par mi nus pa'i phyir ro/_/mi dmigs pa de ni lkog tu gyur pa dang spyi yin no/_/de la rang gi ngo bos mtshon pa ni rang gi mtshan nyid yin la/_rnam pa gzhan ni spyi'i mtshan nyid lkog tu gyur pa
[\[156b.7\]]yin no/_/gal te mngon sum du gyur pa dang /_lkog tu gyur pa'i mtshan nyid kyi yul gyi dbye ba tshad ma gang gis rtogs/_ci mngon sum gyis yin nam/_'on te rjes su dpag pas yin nam/_de ste tshad ma gzhan gyis yin/_gal te gzhal bya gnyis nyid ni/_/tshad ma gzhan gyis
[\[157a\]]
[\[157a.1\]]rtogs 'gyur na/_/gtan tshigs 'gal ba nyid 'gyur te/_/gsum pa dag kyang yod phyir ro/_/'on te tshad ma gnyis nyid kyis/_/yin na phan tshun brten par 'gyur/_/tshad ma gsum la sogs pa yis/_/gzhal bya gzhan ni grub pa na/_/tshad
[\[157a.2\]]ma gsum sogs 'grub 'gyur gyi/_/mngon par 'dod par 'grub mi 'gyur/_/tshad ma'i dbye bas gzhal bya yi/_/dbye ba sgrub par byed pa yin/_/lkog gyur nyid kyang rjes dpag gis/_/ji ltar 'grub par 'gyur ba yin/_/lkog la mngon sum 'jug min te/_/'jug na
[\[157a.3\]]rjes dpag don med yin/_/gal te mngon sum 'jug na ni/_/lkog gyur nyid du'ang ji ltar 'gyur/_/mngon sum log par 'gyur ba yi/_/dngos po nyid ni lkog gyur yin/_/de la mngon sum 'jug pa min/_/dbang po mthong ba med par ni/_/des de rtogs pa zhes bya ba'i/_/
[\[157a.4\]]tshig gi tshul 'di sngon med yin/_/de phyir mngon sum yul nyid ni/_/mngon sum las ni rtogs par 'gyur/_/lkog gyur la ni tshad med phyir/_/ji ltar gzhal bya gnyis su nges/_/de'i phyir gzhal bya gnyis ma grub pa'am/_'gal ba yin na ji ltar sgrub par byed pa yin/_
[\[157a.5\]]gal te gzhal bya gnyis yin du chug pa de lta na tshad ma de tsam kho nar 'gyur dgos so zhes bya ba ga las yin/_'brel pa grub pa med par ni/_/gtan tshigs kun las nges mi 'gyur/_/'brel pa rab tu grub pa yang /_/mngon sum tshad ma dang ldan min/_/tshad ma nyid ni thun
[\[157a.6\]]mong ba'i/_/sgrub byed mngon sum ji ltar yin/_/de ma grub na mngon sum gyis/_/de dang 'brel pa ji ltar nges/_/de ltar gzhal bya gnyis ma grub pa'am/_gzhan gyis grub na 'gal bar 'gyur ba dang /_yang na de dang 'brel pa ma grub pas/_gtan tshigs ma nges pa
[\[157a.7\]]yin no zhe na/_'dir bshad pa yul rnam pa gnyis ni mngon sum kho nas rab tu grub ste/_'dra ba dang mi 'dra bar rtogs pa nyid ni shes pa nyid kyi chos yin la/_de yang rang rig pa'i mngon sum gyis grub pa yin no/_/shes pa'i rang gi ngo bo la 'khrul pa yod pa yang ma yin te/_de
[\[157b\]]
[\[157b.1\]]la 'khrul par dogs na tha snyad med par 'gyur bas gtan tshigs brjod pa dang /_phyir rgol ba dang /_'dri ba'i tshig gi skabs med par 'gyur ro/_/myong ba med pa gang gi tshig_/gang zhig tu ni 'jug par 'gyur/_/'brel med rten la tshig dag ni/_/'jug par gang na'ang yod
[\[157b.2\]]ma yin/_/dngos gzhan dag gi tha dad kyang /_/shes pa tha dad las yin na/_/de yi ngo bor gyur pa yi/_/tshad ma'i dbye ba cis mi 'grub/_/rtogs pa nyid ni tha dad 'gyur/_/tshad ma'i dbye ba ji ltar yin/_/sngon du spyi yi mtshan nyid du/_/tshad ma 'di ni grub gyur ba/_/de
[\[157b.3\]]yi tha dad tha snyad 'di/_/de ltar bsgrub byar rtogs min nam/_/'di me zhes bya mngon sum nyid/_/rnam rtog bcas par gang smras la/_/ngo bo mngon sum las grub cing /_/sngon dang 'dra don gtan tshigs las/_/de ltar don bzung med par ni/_/don gnyer don sgrub la 'jug
[\[157b.4\]]med/_/'jug pa dang ldog pa'i mtshan nyid kyi tha snyad las tshad ma'i spyi'i mtshan nyid ni dang po nyid du grub pa yin la/_da lta ni tha dad pa'i tha snyad tsam zhig bsgrub byar 'gyur ba yin no/_/de la 'di ni rnam par rtog pa dang bcas pa'i mngon sum gcig nyid de/_'di lta ste 'di ni me
[\[157b.5\]]yin te/_'di las mngon par 'dod pa'i don bya ba byed pa yin no zhes bya ba lta bu'o zhes gang smras pa de la/_'di ni gnyis yin te/_rtogs pa'i rnam pa tha dad pa'i phyir ro/_/rtogs pa rnam pa tha dad pas ni phyi rol gyi dngos po yang tha dad par rtogs pa yin na/_de'i ngo bor
[\[157b.6\]]gyur ba'i tshad ma lta ci smos/_de la 'bar ba'i rnam pa can gyi rang gi ngo bo mngon sum gyis grub pa yin te/_mngon du byas pa'i phyir dang /_mngon sum de ni lkog tu ma gyur pa'i yul can yin pa'i phyir ro/_/spyi'i rnam par rtog pa sngar gyi don bya ba byed pa dang /_chos mthun pa ni lkog tu
[\[157b.7\]]gyur pa yin pa'i phyir/_tshad ma gzhan gyi yul yin no/_/'on te de la 'jug par byed pa ni mngon sum kho na yin gyi gzhan gyi ni ma yin no/_/rtogs pa gzhan ni de na yod kyang tshad ma ma yin te/_gang gi phyir ji snyed de dang lhan cig yod do cog_/thams cad ni tshad mar 'gyur ba
[\[158a\]]
[\[158a.1\]]ma yin te/_lus dang sa gzhi la sogs pa yang tshad mar thal ba'i phyir ro zhe na/_'dir smras pa/_rjes 'gro ldog pa dag gis na/_/nyer mkho cig shos dag tu gnas/_/de med par ni mngon sum nyid/_/'ba' zhig 'jug par byed ma yin/_/
[\[158a.2\]]ci ste shin tu goms pa las mngon sum 'ba' zhig 'jug par byed pa mthong ba yin pas na/_'dra ba 'dzin pa'i rnam pa can gyi rjes su dpag pa ni ma yin no zhe na/_de yang mi bden te/_mngon sum gyis rtogs pa 'ba' zhig dang po'i tshe 'jug par byed pa ma mthong ba'i phyir ro/_/dang po
[\[158a.3\]]ma yin kyang phyis 'gyur ro zhe na/_'di ni glen pa'i gtam yin te/_/gang de gang zhig yul der ni/_/dang po zhugs pa na byed na/_/dang po 'jug par mi bya ste/_/de yi 'og tu 'jug par 'gyur/_/zhe'o/_/'di ltar dang po 'jug pa med na/_phyis kyi goms pa can gyi 'jug
[\[158a.4\]]pa de nyid ga las yin/_de'i 'og rol pa rnams kyi de'i 'og rol gyi ngo bo ni 'di kho na yin te/_snga ma med na med pa nyid gang yin pa'o/_/de'i phyir mngon sum dang cig shos kyi rtogs pa 'jug gi de lta ma yin na 'jug pa mi srid pa'i phyir ro/_/gzhan yang /_gang zhig du sogs
[\[158a.5\]]rtags las ni/_/me sogs 'ga' la 'jug byed pa/_/de ni mngon sum med na'ang mthong /_/des na de yang don med 'gyur/_/ji ltar shin tu goms pa las lkog tu gyur pa'i rtogs pa med kyang mngon sum nyid du 'jug pa de bzhin du/_mngon sum gyi rtogs pa med kyang du ba la sogs
[\[158a.6\]]pa las me la sogs pa la 'jug pa'i phyir/_mngon sum de yang 'jug par byed par mi 'gyur ro/_/ci ste yang /_mngon sum med par rjes dpag gis/_/rang don sgrub par byed ma yin/_/de med par yang mngon sum ni/_/goms las 'jug par byed pa yin/_/de phyir de la
[\[158a.7\]]mngon sum nyid/_/tshad yin gang du'ang rjes dpag min/_/de med par yang de 'grub phyir/_/mngon sum nyid ni tshad ma yin/_/zhes bya bar sems na/_'dir smras pa/_goms med mngon sum tshad ma nyid/_/min zhes 'di la bshad zin to/_/de phyir 'di la rjes dpag nyid/_/
[\[158b\]]
[\[158b.1\]]sgrub par byed pa yin zhes rtogs/_/gzhan tshe mkho ba med ces te/_/gzhan tshe'ang mkho ba med ma yin/_/goms pa med na skye bo rnams/_/rjes dpag min pa gang las 'jug_/mkho ba med na 'ga' zhig kyang /_/don du gnyer bar ji ltar 'gyur/_/dngos po don du gnyer ba'i
[\[158b.2\]]yul/_/mkho ba med par rigs ma yin/_/ci ste mngon sum 'jug don du/_/rjes su dpag pa don gnyer na/_/rtags la mngon sum dag kyang ni/_/tshul 'di nyid las 'da' mi 'gyur/_/de'i phyir mngon sum dang rjes su dpag pa gnyi ga yang rang gi yul la tshad ma ma
[\[158b.3\]]yin no zhes gnas te/_de nyid de ltar 'jig rten la grags pa'i phyir ro/_/ci ste de tshad ma ma yin pa nyid do zhe na/_ma yin te khyad par med pa'i phyir ro/_/'di ltar/_'jug la mtshungs pa nyid yin yang /_/gal te 'ga' zhig 'jug byed na/_/da ni 'jug byed cig shos kyi/_/rnam
[\[158b.4\]]dbye mtshon pa med par 'gyur/_/'jug par byed pa las tshad ma nyid gzhan ni med de/_des na mngon sum dang cig shos gnyis ka mtshungs par tshad ma yin pa'am/_yang na 'ga' yang ma yin no/_/'on te yang de la 'jug par byed pa ni mngon sum yin la 'bras bu'i rtags la sogs pa'i yul
[\[158b.5\]]can mngon sum ma yin pa ni/_yod pa tsam du nye bar gnas pa yin gyi/_de la 'jug par byed pa'i bya ba ni med do snyam na de yang mi bden te/_de ltar rtogs pa med pa'i phyir ro/_/de la 'jug par byed pa mngon sum nyid yin no zhes bya ba'i nges pa ni 'ga' yang yod pa ma yin no/_/mngon sum la yang yod pa
[\[158b.6\]]tsam las gzhan 'jug par byed pa nyid ni med de/_thams cad rjes su 'gro ba dang ldog pa tsam gyis 'bras bu la nye bar sbyor ba'i phyir ro/_/'di ni rten cing 'brel par 'byung ba tsam yin no zhes bya ba'i grub pa'i mtha' yin pa'i phyir don dam par 'ga' yang gang la yang bya ba dang bcas pa
[\[158b.7\]]ma yin no/_/bya ba dang bcas pa zhes bya ba'i don ni kun rdzob pa kho na yin te/_'di yang phyis bshad par bya'o/_/gzhan yang /_'dir yang rtags kyi sgrub byed kyi/_/mngon sum nyid kyis 'jig rten gzhan/_/grub phyir rtags can la gnod kyang /_/nged la chad pa ci zhig yod/_/gal
[\[159a\]]
[\[159a.1\]]te me la sogs pa'i yul can/_rtags can gyi shes pa tshad ma ma yin yang mngon sum gyi ngo bo las/_ma 'das par 'jug pa'i rtags kyi shes pa nyid kyis 'jig rten pha rol la sogs pa rtags dang rtags can yul du byas pa'i phyir/_nged la chad pa ci
[\[159a.2\]]zhig yod/_/rjes dpag tshad ma nyid min pa/_/'jig rten gzhan sogs mi 'grub phyir/_/med ltar ma gyur cig ces de/_/tshad ma nyid min 'gog par byed/_/gal te rjes su dpag pa tshad ma ma yin na de'i yul 'jig rten pha rol la sogs pa mi 'grub pa'i phyir ro/_/med
[\[159a.3\]]par 'gyur du dogs nas kho bo cag gi rjes su dpag pa spong bar zlog par zad kyi/_bsam pa gzhan gyis ni ma yin no/_/gal te rjes su dpag pa'i yul 'jig rten pha rol la sogs pa'i mngon sum du ma gyur pa yang mngon sum gyi yul du byed na/_rjes su dpag pa tshad mar
[\[159a.4\]]bsgrubs pas ded la ci zhig bya/_'di ltar 'bad pa chen po yis/_/grub par 'dod pa gang yin pa'i/_/don de gal te 'bad med par/_/grub na gang gzhan don du gnyer/_/rnam pa gcig gis 'bad pa med par grub pa'i don la/_rtogs pa dang ldan pa'i skye bo su zhig
[\[159a.5\]]'bad pa'i ngal ba'i snod rnams gzhan ston par byed/_gal te rjes su dpag pas bsgrub par bya ba'i don/_mngon sum tsam gyis grub na/_de la rjes su dpag pa nye bar len pa ni ci dgos/_gzhan yang /_gal te lkog kyang mngon sum las/_/'grub ces don 'di 'dod na
[\[159a.6\]]ni/_/thams cad 'grub par 'gyur bas na/_/thams cad don kun rig par 'gyur/_/'brel pa med phyir min zhe na/_/'o na de ni rjes dpag nyid/_/rjes su dpag pa smra ba pa rnams kyang 'brel pa las rtogs pa ma gtogs pa gzhan ni rjes su dpag par 'dod pa ma yin no/_/
[\[159a.7\]]de'i phyir gang zhig_/'dra ba'i ngo bor rtogs pa de ni spyi'i mtshan nyid kho na yin la/_de ni rang rig pa'i mngon sum gyis grub pa yin no/_/'dis ni 'bras bu'i rtags kyi yul bstan to/_/sgra'i yul nyid kyang sgra las byung ba'i shes pas rtogs par bya ba yin no/_/sgra'i shes pa
[\[159b\]]
[\[159b.1\]]de nyid kyang rang la snang ba'i yul nyid rtogs par byed pa yin no/_/'dis ni rang bzhin gyi gtan tshigs kyi yul bstan to/_/'di ltar/_nye bar 'jal bas ba lang gi_/dngos po 'dra ba'i nges pa yin/_/'dra ba de ni sgra las sngar/_/des ni rab tu rtogs pa nyid/_/de
[\[159b.2\]]yi ngo bo mngon sum gyi/_/shes pa nyid kyis khong du chud/_/de yi 'dra ba 'ba' zhig ni/_/sgra yi shes pa'i spyod yul yin/_/'di ltar 'di de dang 'dra'o zhes bya ba dang /_'di dang 'dra'o zhes bya ba ni don gcig pa yin la/_de'i rjes su byed pa'i bya ba yang gnyi ga las dmigs
[\[159b.3\]]pa yin no/_/mngon sum gyis ni gnyi ga rtogs par mi nus te/_des na 'dra ba ni sgra'i spyod yul du gyur pa rang bzhin gyi gtan tshigs kyis rtogs par bya ba yin no/_/de ni 'di dang 'dra ba yin te/_'di'i rnam pa de la yang mthong ba'i phyir dang /_'dra ba'i tha snyad tsam de la yang sgrub
[\[159b.4\]]pa'i phyir dang /_de lta bu shes pa'i rgyu mtshan du gyur pa'i rnam pa gnyis ni snga ma dang phyi ma'i mngon sum dag kho nas dmigs pa'i phyir ro/_/de'i phyir sgra'i yul ni rang gi mtshan nyid ni ma yin no/_/sgra smos pas ni rnam par rtog pa nyid mtshon pa yin te/_rnam par rtog pa yul yin no
[\[159b.5\]]zhes bya ba'i tha tshig go/_/gang la rgyu mtshan gzhan yod pa na blo med par zhes bya ba 'dis ni mi dmigs pa 'phen pa yin te/_gang la blo med pa de ni med pa yin no/_/de la blo 'ga' zhig la shes pa 'jug pa na/_da ni gzhan la ma zhugs so zhes rtogs pa yin te/_nges pa'i rnam pa
[\[159b.6\]]can yin pa'i phyir ro/_/des na thams cad du bdag nyid 'jug pa ni dmigs pa ma yin no/_/des na mngon sum nyid kyis tha dad par smra ba'i dngos po rnam pa gnyis rtogs pa yin te/_rtogs pa'i rnam pa gzhan med pa'i phyir ro/_/'dra ba dang mi 'dra ba la sogs pa 'di thams cad ni
[\[159b.7\]]lkog tu gyur pa dang /_cig shos kyi rtogs pa'i spyod yul yin la/_de yang don byed pa nus pa dang mi nus pa la shes pa yin no/_/'di yang phyis ston par 'gyur ro/_/de las lkog du gyur pa las mngon sum yod pa ma yin no zhes gang smras pa de ni mi rigs te/_gang la nga ni med pa
[\[160a\]]
[\[160a.1\]]de/_/ngas gsal mngon sum las gzhan yin/_/'di tsam nyid kyi don rnams kyis/_/lkog gyur nyid ni nges pa nyid/_/nyams su myong ba'i bdag nyid kyi/_/mngon sum bdag nyid rig pa nyid/_/nges pa nyid du rtogs nyid ni/_/gzhan pa lkog
[\[160a.2\]]gyur rtogs pa yin/_/lkog gyur nyid ni mngon sum gyis/_/rtogs kyang don gyi ngo bo ni/_/lkog gyur nyid de de don la/_/mngon sum 'jug pa yod ma yin/_/mngon sum don shes med par ni/_/lkog nyid ji ltar rig par byed/_/de rig na ni de yi chos/_/
[\[160a.3\]]ngo bo nyid 'gyur rtogs par 'gyur/_/gal te lkog tu gyur pa'i don mngon sum gyis shes pa yin na de'i tshe de'i chos rtogs par 'gyur te/_chos ni de'i ngo bo yin pa'i phyir ro/_/de'i ngo bo ma yin pa ni de'i chos su mi 'thad pa'i phyir ro/_/de dang 'brel pa'i phyir de'i chos yin no zhe na/_'o
[\[160a.4\]]na ni mngon sum gyis yongs su shes pa nyid yin te/_dngos po de dang 'brel pa'i chos mngon sum du rig na/_lkog tu gyur pa'i dngos po nyid kyang mngon sum gyis rig par 'gyur dgos so/_/des na lkog tu gyur pa nyid du 'dod pa'i dngos po ni lkog tu gyur pa nyid du mi 'gyur ba
[\[160a.5\]]des na rjes su dpag pa mi 'jug ste/_mngon sum gyis gzung ba nyid rjes su dpag pa'i yul du gyur pa ni ma yin no zhe na/_'dir smras pa/_rang rig pa yi mngon sum ni/_/lkog gyur nyid la 'jug pa yin/_/dbang po shes pa gzhan dag ni/_/de yi chos can la 'jug
[\[160a.6\]]go/_/gnyis rtogs na 'brel pa rtogs par 'gyur la/_gnyis kyang tshad ma gcig nyid kyis ni rtogs par 'gyur ba ma yin no/_/de la rang rig pas ni don gyi chos lkog tu gyur pa nyid rtogs par 'gyur la/_lkog tu gyur pa'i chos can gyi dngos po ni mngon sum gzhan dbang
[\[160a.7\]]po'i shes pas rtogs par 'gyur la/_de las ni 'brel pa rtogs pa yin no/_/des na lkog tu gyur pa nyid mngon sum gyis rtogs kyang dngos po rjes su dpag pas rtogs pa'i phyir/_rjes su dpag pa mi 'jug pa ma yin no/_/gzhan yang /_tha dad med par gnas pa yi/_/
[\[160b\]]
[\[160b.1\]]bsgrub pa'i ngo bo nyid kyi chos/_/dngos po gzung ba med par ni/_/rig par 'thad min bzlog pa min/_/dngos po dang tha mi dad pa sgrub pa'i ngo bo nyid kyi chos de ni/_chos can dang lhan cig tshad ma gcig gis gzung bar bya ba yin gyi/_lkog tu gyur pa nyid ni mngon sum gyi
[\[160b.2\]]rtogs pa stong pa tsam yin pas de ni chos can 'dzin pa la mi ltos so/_/ci ste lkog tu gyur pa la mngon sum mi 'jug na rjes su dpag pa ji ltar 'jug ce na/_'di ni cung zad kyang ma yin te/_'di ltar/_rjes su dpag pas dngos po de'i/_/lkog gyur nyid ni sgrub mi
[\[160b.3\]]byed/_/mngon sum nyid du 'gyur na yang /_/mthong ba'i ngo bo sgrub pa yin/_/gang gis de la mngon sum 'jug par 'dod pa rjes su dpag pas dngos po'i lkog tu gyur pa nyid ni mi sgrub kyi/_'on kyang 'di'i lkog tu gyur pa nyid ni rang rig pa'i mngon sum gyis grub pa yin no zhes 'di
[\[160b.4\]]ni brjod zin to/_/lkog tu gyur pa nyid mngon sum gyis grub pa yin yang don gyis me la sogs pa'i mtshan nyid don byed par nus pa 'di rjes su dpag pas bsgrub par bya ba yin la/_de la ni sngar mngon sum zhugs pa nyid do/_/des na rjes su dpag pa 'jug pa mi 'gal lo/_/
[\[160b.5\]]gzhan yang /_rjes su dpag pa de nyid kyi/_/ngo bo rtogs par mi nus phyir/_/de yi lkog tu gyur pa nyid/_/de yi shugs kyis gnas pa yin/_/de'i ngo bo la rjes su dpag pa 'jug pa mi nus pa 'di nyid lkog tu gyur pa nyid yin la/_'di'i de yang de nyid kyi tshe 'gyur ba yin te/_des
[\[160b.6\]]na de la sngar tshad ma 'jug pa la mi ltos so/_/gang gis de la mngon sum 'jug pa la ltos par 'gyur ba lkog tu gyur pa nyid kyi sgo nas ni don du gnyer ba su yang med kyi/_de ni mi 'dod kyang 'gyur ba yin no/_/'dis ni tshad mar rab tu grub pa yang gtan la phab pa yin te/_
[\[160b.7\]]lkog gyur dngos po grub na ni/_/'di yi tshad ma nyid 'grub ste/_/lkog gyur dngos por grub nyid kyis/_/de dang 'brel par grub phyir ro/_/dngos dang 'brel pa tsam gyis ni/_/shes pa tshad mar brjod pa yin/_/dngos po dang ni 'brel pa yi/_/tshad ma rtags las yod
[\[161a\]]
[\[161a.1\]]pa rigs/_/lhag pa dag ni sngar nyid du/_/bstan phyir brjod par bya ba min/_/gal te gzhal bya gnyis ni gzhal bya nyid rnam pa gnyis yin no/_/gzhal bya gnyis ni rgyu yin la tshad ma gnyis ni 'bras bu yin te/_des na rgyu las 'bras bu ji ltar
[\[161a.2\]]'grub ce na/_'dir smras pa/_gang phyir tshogs pa yod gyur na/_/rgyu las 'bras bu skye 'gyur pa/_/de phyir 'bras bu rgyu las ni/_/mi rigs pas ni ji ltar 'gyur/_/gal te yang gdon mi za bar rgyu ni 'bras bu dang ldan par 'gyur ba ma yin no zhes bya bar rigs mod kyi/_'on kyang
[\[161a.3\]]'dir rgyu las 'bras bu 'grub par 'gyur ba nyid do/_/gzhal bya gnyis las tshad ma gnyis thams cad kyi tshe sgrub pa ni ma yin gyi 'on kyang tshogs pa yod pa'i phyir ro zhes kho bo cag smra'o/_/tshogs pa srid pa nyid kyang phyis bstan par bya'o/_/gzhal bya gnyis grub pas ni gdon mi za bar tshad
[\[161a.4\]]ma gnyis 'grub pa yin te/_gang las 'di'i nges pa'i mtshan nyid rab tu 'grub pa de nyid tshad ma yin no/_/gcig gis ni gnyis mi 'grub bo zhes bstan zin to/_/gang gi tshe 'di tshad ma gsum la sogs pa bsal ba'i don yin pa de'i tshe ni/_yul gzhan med pas khyad par byed pa
[\[161a.5\]]med pa'i phyir tshad ma gzhan log par bsgrub pa yin no/_/gzhal bya dang bral ba'i tshad ma ni med de/_rang gi ngo bo'am gzhan gyi ngo bor gyur pa'i gzhal bya med na shes pa 'di med par 'gyur ba'i phyir gang zhig tshad ma yin/_bdag nyid yod do zhe na/_rang dang gzhan gyi ngo bor gzhal bya
[\[161a.6\]]med na de nyid med par thal ba'i phyir tshad ma zhes bya bar mi 'gyur ro/_/de'i phyir rang gi ngo bos rtogs pa'i yul ni gcig yin la/_de las gzhan pa ni gzhan yin no zhes bya bar gnas so/_/don dam don byed nus pa gang /_/de 'dir don dam yod pa yin/_/gzhan ni kun rdzob
[\[161a.7\]]yod pa yin/_/de dag rang spyi'i mtshan nyid bshad/_/ces bya ba ni bar skabs kyi tshigs su bcad pa yin no/_/gal te de don byed nus pa gang yang med pa ma yin nam/_ji ltar don byed nus pa don dam par yod pa'i mtshan nyid du 'gyur/_'di ltar/_don byed nus pa nyid du ni/_/gang
[\[161b\]]
[\[161b.1\]]gis gang zhig rtogs pa yin/_/shes pa dang ni shes bya dag_/de ltar rtogs pa yod ma yin/_/rtag pa dang mi rtag pa dang shes pa dang shes bya la yang rung ste/_don bya ba byed pa nyid dam don byed pa nyid du yang mngon sum mam rjes su dpag pas rtogs pa med do/_/'di ltar/_
[\[161b.2\]]ldog pa grub pa med pa'i phyir/_/rtag la nus pa yod ma yin/_/rjes 'gro grub pa med pa'i phyir/_/mi rtag pa la nus pa med/_/rjes 'gro ldog pa dag gis ni/_/khyab pa nus pa yin par rtogs/_/gnyi ga ltar yang de dag ni/_/ma grub nus pa ji ltar brjod/_/rtag pa
[\[161b.3\]]yul thams cad du khyab pa dang 'bras bu 'ga' la yang byed pa med pa ni nus pa zhes bya ba ma yin no/_/gal te khyab pa dang dus thams cad du gnas pa nus pa ma yin yang /_ma khyab pa dang dus gzhan du gnas pa ni yin pa nyid do snyam na/_de ni mi bden te/_de yul khyab min gang
[\[161b.4\]]las yin/_/rtogs med las yin ga la rtag_/ji ltar khyab byed de ma yin/_/de ltar de la rtag pa med/_/skad cig yin phyir mi rtag pa'i/_/dngos po 'bras bu ga la yod/_/skad cig ma yi dngos rnams ni/_/dngos po tsam du rnam par gnas/_/gal te de yi de ma thag_/gzhan
[\[161b.5\]]yod phyir na nus par brjod/_/gzhan gyi'ang de ma thag yin phyir/_/'di ni de yang 'bras bur 'gyur/_/dngos po skad cig ma kun gyi/_/snga ma thams cad ltos pa yin/_/de med par yang de yod phyir/_/zhe na skad cig la ji ltar 'bras bu skad cig ma nyid ni de med kyang yang 'byung bar
[\[161b.6\]]rigs pa ma yin te/_de ni de nyid kyi tshe yod pa'i phyir dang /_gzhan gyi tshe ni nam yang med pa'i phyir ro/_/ci ste rgyu dang 'bras bu ni rgyun yin par brjod na/_skyon 'di med do snyam na ma yin te/_rgyun ni de las tha dad pa'i phyir ro/_/yod na ni de la rgyu dang 'bras bu'i yod pa yin pas
[\[161b.7\]]skad cig ma la nus pa med pa'i phyir med par thal bar 'gyur ro/_/'brel pas rgyu dang 'bras bu yod pa yin no zhe na/_ma yin te/_tha dad pa la ni rgyu dang 'bras bu'i dngos po las gzhan pa'i 'brel pa med pa'i phyir ro/_/rgyun de ni skad cig ma thams cad kyi de ma thag pa yin pas thams cad
[\[162a\]]
[\[162a.1\]]kyi rgyun du 'gyur ro/_/de la yang sngar brjod pa/_rtag pa dang skad cig ma'i skyon de nyid yin no/_/yang bshad pa/_rgyun nyid de las gzhan pa dang /_/nus pa'ang de nyid yin 'gyur na/_/nus pa med phyir skad cig rnams/_/med 'gyur brtags pa don med yin/_/de
[\[162a.2\]]dang 'brel pas nus pa'i phyir/_/gal te nus par rtogs byed na/_/dngos kyi nus pas stong pa'i phyir/_/de ni brnyan po'i rgyan du 'gyur/_/gal te rgyun dang cig shos dang /_/rgyu dang 'bras bu 'brel ba gyur pa/_/de lta yin na khams gsum gyi/_/skad cig rnams kyi rgyun du 'gyur/_/rgyun
[\[162a.3\]]yang 'bras bu byed pa yis/_/nus las yod min de yi phyir/_/rtags dang cig shos phyogs dag gi/_/skyon de nyid du khyed la 'gyur/_/gal te rgyun gzhan dag tu ni/_/'gro na thug pa med par 'gyur/_/rgyun ni 'bras bu nyid du'ang /_/skad cig la ni 'bras nyid med/_/gang phyir 'dir
[\[162a.4\]]yang rgyun gzhan gyi/_/'bras bu byed par 'gyur de'i phyir/_/'bras bu nyid kyi blo de ni/_/thug pa med pa'i stag gis zos/_/gzhan yang /_shes las gzhan pa'i 'bras bu yis/_/gal te rgyu ni yod 'gyur na/_/'bras bu gzhan skye med par ni/_/'bras bu'ang yod par 'gyur ma yin/_/des
[\[162a.5\]]na thug pa med pa'i phyir/_/rtsa ba'i yod pa nyid med 'gyur/_/shes pa'i 'bras bus thams cad kyi/_/yod nyid de las gnod pa med/_/'di la'ang shes bya shes pa yi/_/'bras dang ldan par gang las rig/_/shes bya gnyis ni shes pa yis/_/rgyu 'bras nyid du rtogs 'gyur te/_/mdun na
[\[162a.6\]]gnas pa nyid du ni/_/gnyi ga snang ba yin phyir ro/_/shes pa 'bras bu nyid du ni/_/de'am gzhan gyis rtogs ma yin/_/mngon sum de nyid las min te/_/de ltar 'jug pa min phyir ro/_/'jug na de 'bras nyid mi 'gyur/_/de yang snga ma las 'jug na/_/de ltar mthar thug
[\[162a.7\]]nyid med pas/_/'bras bu rtogs par ga la 'gyur/_/gal te dus mnyam nyid dag ni/_/rgyu dang 'bras bur 'gyur snyam na/_/khyad par med phyir snang ba yis/_/dus mnyam ka ba bum pa dag_/der 'gyur de lta ma yin na/_/rnal ma nyid kyang 'grub mi 'gyur/_/gal te bum pa
[\[162b\]]
[\[162b.1\]]'ba' zhig kyang /_/mthong phyir 'bras bu ma yin na/_/shes pa'ang de yod ma yin par/_/'jug pa mthong ba min nam ci/_/gal te shes te gzhan min na/_/des na 'khrul pa med snyam na/_/ka ba'ang ci phyir gzhan ma yin/_/ngo shes skye bar mtshungs pa yin/_/de lta
[\[162b.2\]]na ni rtag 'gyur na/_/ngo shes tshad ma nyid ma yin/_/snga ma phyi ma'i ngo bo dag_/gcig tu rtogs pa yod min te/_/snga dang phyi ma'i rtogs pa yis/_/so sor gzung ba med pa'i phyir/_/gnyis la 'gran pa 'jug bzhin gyi/_/'di ni tshad ma yin ma yin/_/rtogs pa snga ma
[\[162b.3\]]phyi ma dang /_/phan tshun 'dres pa med pa na/_/de las dran pa 'byung 'gyur gyi/_/gcig nyid shes par byed pa min/_/gal te bdag cig yod kyang des/_/ji ltar rig 'gyur de yang ni/_/mngon sum la sogs tshad ma yis/_/don rnams rtogs par byed pa yin/_/bdag
[\[162b.4\]]la brten pa tsam gyis ni/_/shes pa tshad mar mi 'gyur te/_/bdag la brten pa ma yin yang /_/mi slu ba las tshad ma nyid/_/mthong ba phyi nas thob na ni/_/tshad ma tshad ma nyid du 'gyur/_/gal te bdag med rtag nyid du/_/dngos po 'di rtogs min zhe na/_/bdag yod
[\[162b.5\]]na yang gang rung gi_/tshad ma nyid du 'gyur ma yin/_/mngon sum dang ni rjes dpag dag_/kho na der yang tshad ma yin/_/snga ma phyi ma'i ngo bor ni/_/bdag gam yang na gzhan gyis kyang /_/bdag gzhan rtogs pa yid min pa/_/de las rtag pa yod mi srid/_/des na shes pa
[\[162b.6\]]don gyi ni/_/'bras bu nyid du rtogs ma yin/_/shes pa myong ba'i bdag nyid ni/_/bdag dang de yi rig bya rig_/snga phyi bdag nyid rgyu 'bras la/_/mngon sum 'jug par 'gyur ma yin/_/'o na rjes su dpag pa las/_/'bras bu'i sngon du rgyu rig pas/_/de las shes pa
[\[162b.7\]]'di skyes zhes/_/'bras bu nyid du shes 'gyur na/_/rjes dpag de yang mngon sum gyis/_/rab tu rtogs pa med pa yi/_/dngos la 'jug pa yod min zhes/_/sngar nyid rab tu bstan zin to/_/sngon rol mngon sum tshad med na/_/rjes dpag tshad mar 'gyur ma yin/_/de
[\[163a\]]
[\[163a.1\]]la sngon rol rjes dpag nyid/_/yod do zhe na thug med 'gyur/_/'bras sogs gzhal bya re zhig zhog_/gang la de yod de rtogs med/_/gzhi med skyed 'grub med pa bzhin/_/chos grub chos can med mi 'thad/_/shes pa dmigs dang bcas gyur na/_/dngos
[\[163a.2\]]po rab tu 'grub par 'gyur/_/gang tshe dngos po grub med pa/_/de tshe gang zhig rgyu 'bras yin/_/dmigs pa dang bcas pa nyid du ji ltar ma grub ce na/_brjod pa/_'gro 'dir rgyu nyid dmigs par ni/_/'gyur gyi snang ba tsam gyis min/_/snang ba tsam gyis yin na ni/_/rab rib can blo'ang der 'gyur ro/_/gang
[\[163a.3\]]zhig gang gi rgyu yin pa/_/de med par ni de med pas/_/mig sogs blo yang dmigs pa ni/_/med na gnas par mi 'gyur 'thob/_/zla gnyis rnam can mig sogs shes/_/dmigs pa med kyang skye bar mthong /_/de'i phyir dmigs pa'i rgyu med kyang skye bar mthong bas 'khrul pa'i phyir na dmigs pa ni rgyu yin
[\[163a.4\]]pa dang rnam par shes pa ni 'bras bu yin par mi 'gyur bar rigs so/_/'di ni rgyu dang 'bras bu'i dngos po yin te/_phan tshun tha dad par gyur pa na khyab par bya ba dang khyab par byed pa'i gang yin pa'o/_/rgyur 'dod pa med par 'bras bu 'dod pa yod na ni de de'i rgyu ma yin la 'bras bu yang ma yin no/_/des
[\[163a.5\]]na dmigs pa med pa'i phyir dngos po mtha' dag ma grub pas rgyu dang 'bras bu'i dngos po ga la yod/_ci ste rgyu nyid kyis ni dmigs pa ma yin gyi 'on kyang gzung bar bya ba nyid kyis yin no snyam na/_de ltar yang mi 'thad de/_'di ltar/_sngon po la sogs ma rtogs pa'i/_/gzung ba gzhan ni gang
[\[163a.6\]]na'ang med/_/sngo sogs dag ni gang na'ang med/_/sngo sogs dag ni 'khrul pa yi/_/rnam shes la yang snang ba yin/_/gsal bar mdun du snang ba nyid/_/'khrul pa'ang mthong ba min nam ci/_/de phyir gang zhig 'khrul pa las/_/ma gtogs gzung ba yod ma yin/_/ci ste yang /_myong ba
[\[163a.7\]]thams cad 'khrul pa yin no zhes bya ba de ni med de/_'di ltar/_'khrul pa'i sems la don byed pa/_/'ga' yang snang ba yod ma yin/_/de phyir 'dir ni yul med pa/_/'khrul yin bzlog po gzhan du yod/_/'di la yang brjod pa/_don byed myong ba de las gzhan/_/don gyi bdag nyid yin nam ci/_/'on
[\[163b\]]
[\[163b.1\]]te de myong yin yang rung /_/de dag kun kyang yod ma yin/_/'di ltar/_de yi bya ba don gzhan na/_/de med pas na de med min/_/'bras bu med par 'gyur bas na/_/de yang med par 'gyur ba min/_/gal te don bya ba mngon par 'dod pa'i 'bras bu med pas ni de nyid de/_med par 'gyur gyi rgyu yang med par
[\[163b.2\]]'gyur ro zhes bya ba ga las yin/_gzhan med na gzhan med par 'gyur ba ni ma yin te/_ha cang thal bar 'gyur ba'i phyir ro/_/gal te 'bras bu med na 'bras bu med pa'i nus pa nyid med du chug kyang rang gi ngo bo med par 'gyur ba ni ma yin no/_/ci ste shes pa don bya ba yin no zhe na/_de la yang rnam pa
[\[163b.3\]]gnyis te/_de nyid dam shes pa gzhan gyi/_gal te yang skye ba'i shes pa de nyid don bya ba yin no zhe na/_'khrul pa la yang 'khrul pa'i shes pa yang nas yang du skye ste/_'khrul pa'i shes pa skad cig gcig kho na skye bar 'gyur dgos pa ni ma yin no/_/ci ste reg pa la sogs pa'i shes pa yin
[\[163b.4\]]no zhe na/_de yang mi bden te/_gal te gzhan skyes te de lta na yang /_de yi yul nyid yod 'gyur gyi/_/gzhan dag myong na gzhan dag ni/_/dngos po yod par ci ltar 'gyur/_/myong ba gzhan la rang myong la/_/yid mi ches pa gang gis zlog/_/de ni myong yang mi bden par/_/dogs par ci ltar 'gyur
[\[163b.5\]]ma yin/_/lus kyi myong ba mig gis ni/_/myong ba las khyad ci zhig yod/_/gal te don der tshim zhe na/_/yongs su tshim par ga las rtog_/ji ltar mig gi rnam par shes pa dmigs pa med pa de bzhin du reg pa'i rnam par shes pa yang yin te/_gnyi ga yang dbang po'i rnam par shes pa nyid du khyad
[\[163b.6\]]par med pa'i phyir ro/_/rab rib la sogs pas nyams pa srid pa ni gnyi ga la yang mtshungs te/_gnyi ga la yang mthong ba'i phyir ro/_/mkhris pa'i rims kyis nyams pa las dro bar myong ba'i phyir ro/_/yongs su tshim pa'i phyir ro zhe na/_grang ba'i dus su mkhris pa'i rims kyis nyams pas tsha bar
[\[163b.7\]]myong ba la yang ci ste yongs su tshim pa med/_gzhan yang /_myong ba tshad ma yin na ni/_/yongs su tshim pa don ci yod/_/myong ba tshad ma min na yang /_/yongs su tshim pa don ci yod/_/gal te myong ba tshad ma yin na de nyid kyi don grub pas yongs su tshim pa gzhan gyis ci zhig bya/_myong bas ma grub gang yin
[\[164a\]]
[\[164a.1\]]pa/_/yongs su tshim pa brgya yis kyang /_/ci ltar 'grub 'gyur gzhan pa yi/_/yongs su tshim pa sgrub byed min/_/myong ba las gzhan pa'i yongs su tshim pa ci dgos/_don sgrub par byed do zhe na/_ci ltar gzhan gyis gzhan 'grub/_'grel pa'i phyir ro zhe na/_'brel pa gang
[\[164a.2\]]gis 'grub/_yongs su tshim pa las so zhe na/_der yang 'brel pa grub pa la ltos par bya ba yin pa'i phyir/_thug pa med par 'gyur ro/_/gal te nyams su myong ba las so zhe na/_de nyid las don grub pa'i phyir/_/yongs su tshim pa don med do/_/de la yang skyon de nyid yin no/_/gal te nyams su myong ba
[\[164a.3\]]las don grub na sngar nyams su myong ba las ci'i phyir ma yin/_'dis ni don du mos pa yang gsal ba yin te/_'di ltar/_myong ba las gzhan don du ni/_/mos pa don gyi sgrub byed min/_/mos pa nyams myong nyid yin yang /_/myong nyid don kun sgrub byed yin/_/'dis ni mngon par 'dod pa dang dran
[\[164a.4\]]pa dang sdang ba dang 'dod pa la sogs pa yang bshad pa yin no/_/gzhan yang nyams su myong ba las mngon par 'dod pa la sogs pa yin gyi de dag las ni nyams su myong ba ma yin pa'i phyir 'di ni gyi na'o/_/ci ste yang nyams su myong ba thams cad dmigs pa dang bcas pa nyid du 'gyur mod kho bo cag la
[\[164a.5\]]chad pa cung zad kyang med do/_/tshad ma dang tshad ma ma yin pa'i rnam par dbye ba ci ltar zhe na/_'jig rten 'jig rten min don du/_/tshad ma cig shos rnam par gnas/_/rnam dbye de ni ci ltar shes/_/gnod byed cig shos dang 'brel phyir/_/gang gis gnod byed cig shos dag_/'jig rten cig
[\[164a.6\]]shos nyid du gnas/_/gnod dang cig shos srid phyir na/_/thug pa med par thal bar 'gyur/_/gal te thun mong pa ni 'jig rten pa yin la gzhan du ni cig shos yin no zhe na/_de ni gyi na ste 'di ltar/_gang phyir mngon sum rjes dpag gis/_/de dag rig pa yod ma yin/_/mngon sum gyis rig rang
[\[164a.7\]]nyid kyi/_/rig bya gzhan la de yod min/_/nga la snang ba 'di ni gzhan la yang yin no zhes bya ba 'di la mngon sum ni mi 'jug go/_/rjes su dpag pas rig pa yin no zhe na/_'brel pa gzung ba med par ni/_/rjes dpag skye bar ga la 'gyur/_/spu ldang sogs 'bras mthong phyir na/_/rang nyid mthong la
[\[164b\]]
[\[164b.1\]]rjes dpag med/_/'bras bu du ba mthong ba las/_/me de nyid ces rab sgrub min/_/gang phyir spyi yi yul can gyi/_/rjes dpag khyad par rig pa min/_/der du tha dad phyir zhe na/_/spu ldang ba'ang gcig nyid ci/_/gcig tu mngon par zhen pa ni/_/shes pa las gzhan rig pa med/_/gal te gang
[\[164b.2\]]la ngas mig gis bltas pa de nyid la/_'dis kyang yin na zhes bya ba'i tha snyad las gcig pa nyid yin no zhe na/_'di ni rab rib kyis dmigs pa'i skra shad la sogs pa yang mtshungs pa yin te/_de la yang rab rib can gnyis don gcig tu mngon par zhen pas mtshungs so/_/gzhan yang ji ltar
[\[164b.3\]]rab rib can dmigs pa 'ga' zhig gis rig pa de ltar gzhan du yang yin no/_/gal te bum pa la sogs pa ni thams cad kyis rig pa yin no zhe na/_'di la tshad ma med do/_/rab rib can gyis bum pa la sogs pa rig pa yang ma yin no/_/gal te dbang po nyams pa yin pa'i phyir rig pa
[\[164b.4\]]yin yang skyon med do zhe na/_dbang po nyams pa nyid gang las shes/_mi bden pa'i don rig pa las so zhe na/_'di ni phan tshun rten pa'i skyon du 'gyur te/_nyams pa yin na mi bden par 'gyur zhing /_mi bden pa yin yang nyams pa nyid du 'grub pa'i phyir ro/_/des na gzhan gyis cung zad kyang
[\[164b.5\]]dmigs pa ma yin no/_/gal te mi dmigs pa nyid do zhes bya bar yang mi 'grub bo zhe na/_gzhan gyis dmigs par bya bas dben pa dmigs pa'i bdag nyid kyi mngon sum nyid kyis gzhan gyis dmigs par bya ba nyid 'gog pa yin no/_/gal te gzhan gyi mngon sum ni de'i yul ma yin pa'i
[\[164b.6\]]phyir dgag par mi nus so zhe na/_'o na des dmigs par bya ba gzhan gyis dmigs par bya ba'i ngo bor ci ltar 'gyur/_gal te de'i ngo bo dmigs kyi gzhan gyis dmigs pa nyid du ni dmigs pa ma yin no zhe na/_de'i ngo bo las gzhan gzhan gyis dmigs pa ni gang zhig yin/_ci ste de'i ngo bo nyid
[\[164b.7\]]do zhe na/_de'i ngo bo nyid du ci ltar ma dmigs/_gzhan gyi ngo bo nyid yin na ni de gzhan gyis dmigs par ci ltar 'gyur/_dmigs par bya ba nyid gzhan gyis dmigs par ci ltar 'gyur/_dmigs par bya ba nyid gzhan gyis dmigs pa yin gyi don de nyid ma yin pa'i phyir ci ltar 'di gzhan gyis
[\[165a\]]
[\[165a.1\]]dmigs pa yin/_gang zhig dmigs par bya ba nyid du dmigs pa yin la de lta na yang don ni gang gis kyang dmigs par mi 'gyur ro/_/rang rang gas dmigs par bya ba phan tshun ldog pa/_'di dag kho na rang dang gzhan dag gis dmigs pa yin pa'i phyir thun mong du
[\[165a.2\]]dmigs pa zhes bya ba ni 'ga' yang med de/_dmigs pa las tha dad pa'i don yang med pa'i phyir rang rig pa nyid yin pas 'dzin pa'i rnam pa ltar gzung ba'i rnam pa yang rang rig pa tsam nyid do/_/gang zhig nus pa'i mtshan nyid kyis yod pa nyid yin pa bsam pa phyi rol gyi don zhes bya ba ni med do/_/ci
[\[165a.3\]]ste myong ba nyid phan tshun rgyu 'bras kyi dngos po yin pa'i phyir nus pa'i mtshan nyid don dam par yod pa grub pa yin no zhe na/_de yang mi bden te/_rang rig tsam gyis mngon sum la/_/rjes su dpag pa ga la yod/_/lkog min rnam shes mngon sum la/_/gang phyir rjes su dpag 'gyur min/_/shes
[\[165a.4\]]gnyis rgyu 'bras dngos por yang /_/ji ltar 'dzin par 'gyur ba yin/_/rang tsam rig phyir de nyid kyi/_/myong ba gnyis su rig ma yin/_/gang tshe rgyu ni rnam par shes/_/de tshe 'bras rig med pa'i phyir/_/'bras bu rig pa med par ni/_/de rgyu nyid du ci ltar 'dzin/_/'bras bu'i dus su'ang de med
[\[165a.5\]]pas/_/'bras bu nyid du ci ltar 'dzin/_/gal te rgyu ni rjes dpag gis/_/yongs su shes par 'dod na ni/_/de tshe rjes dpag gis ma shes/_/da ltar shes par ci ltar 'gyur/_/sngar ni mngon sum gyis shes shing /_/da ltar rjes dpag las yin na/_/shes de da ltar yod min na/_/ji ltar
[\[165a.6\]]rjes dpag las rig 'gyur/_/snga ma nyid du rjes dpag na/_/mngon sum gyis rig med phyir ro/_/de la rjes su dpag pa yis/_/rig 'gyur snga nyid bla lhag med/_/snga ma nyid ni yod min te/_/mngon sum gyis ni gnod phyir ro/_/de phyir snga dang phyi mar ni/_/ji lta bu yang myong ba med/_/
[\[165a.7\]]dran pa tsam zhig der yod de/_/rang rig phyir na de tshad med/_/rang tsam rab tu rig pa yang /_/de rang rig las mngon sum yin/_/de phyir gzhan gyi 'bras bur ni/_/des de rig pa yod ma yin/_/de phyir shes dang shes bya dag_/nus pa nyid du 'grub pa med/_/gzhan yang /_rgyu dang 'bras bu'i
[\[165b\]]
[\[165b.1\]]dngos po 'di/_/yod med nyid du rtogs pa med/_/med pa rta yi rwa nyid las/_/rgyu nyid cung zad yod ma yin/_/gal te gtan nas med pa'i phyir/_/de la rgyu mi 'dod ce na/_/snga na med pa'ang 'bras mi 'gyur/_/de yang med nyid lan gdab dka'/_/yod na sngon med ci ltar yin/_/de ni
[\[165b.2\]]med na'ang ci ltar 'dod/_/med pa ri bong rwa la ni/_/snga ma med pa yod ma yin/_/mthong ba sngon med yin zhe na/_/phan tshun rten par 'gyur ba yin/_/ji srid sngon med nyid min pa/_/de srid dngos por 'di mi 'grub/_/ji srid 'di dang snga na med pa dang 'brel pa ma yin pa de srid du ni skye ba ma
[\[165b.3\]]yin la/_ji srid skye ba ma yin pa de srid du yang snga na med pa nyid de ma yin no/_/gal te 'bras bus stong pa'i rgyu nyid snga na med pa yin no zhe na/_de yang mi bden te/_stong nyid de ni rgyu ma yin/_/gzhan pa dag la'ang med dam ci/_/des na de dang yang 'bral bas/_/'di ni de'i yang 'bras bur
[\[165b.4\]]'gyur/_/'bras bu nyid ni snga na med pa dang 'brel pas yin la/_snga na med pa de yang 'bras bus stong pa'i don gzhan yin no/_/des na rgyur mngon par 'dod pa las gzhan dag kyang /_snga na med pa'i rang bzhin du 'gyur ro/_/de dang yang 'brel pas 'bras bur gyur pa'i dngos po ni de'i yang 'bras
[\[165b.5\]]bur 'gyur ro/_/de'i rjes su 'gro ldog gi rjes su byed pa med pa'i phyir ro zhe na/_'di la lan btab zin to/_/snga na med pa zhes bya ba mngon sum la sogs pa'i tshad mas gzung bar bya ba ni med de/_rgyu dang 'bras bu dag gi rang gi ngo bo tsam zhig gzung ba yin no/_/gal te snga na med pa ni rgyu'i
[\[165b.6\]]rang bzhin nyid yin no zhe na/_'bras bu'i rang bzhin yang de ltar 'gyur ro/_/'bras bu gzhan la ltos na de yang 'gyur ba nyid do zhe na/_rgyur mngon par 'dod pa la ltos nas kyang ci ste mi 'gyur/_de ltar rtogs pa med pa'i phyir ro zhe na/_dngos po la mi ltos pa'i rtogs pa tsam la su yid ches/_
[\[165b.7\]]de phyir tshad yod dngos po yi/_/rang bzhin sngo sogs 'dzin 'gyur gyi/_/de la 'bras bu nyid la sogs/_/gzhan ni 'dzin pa yod ma yin/_/sngon po la sogs pa dang 'bras bu nyid du ni dngos po gang gis gzung ba med de/_sngon po la sogs pa las tha dad pa'i 'bras bu nyid ni rtogs pa med pa'i
[\[166a\]]
[\[166a.1\]]phyir ro/_/snga ma dang phyi ma'i dngos po la mngon sum mi 'jug pa'i phyir snga na med pa la sogs pa 'dzin par ga la 'gyur/_ci ste yang yod pa nyid 'bras bu yin te/_rgyu rnams kyi byed pa ni 'bras bu yod pa la srid pa'i phyir ro/_/med na ni yul med pa'i phyir ci ltar byed pa yin zhe
[\[166a.2\]]na/_'di la bshad pa/_bltas mnyan de ste shes byas nas/_/rgyu yis 'bras bu byed dam ci/_/blun phyir rang bzhin de 'dra ba/_/rgyu la rag las yin par 'dod/_/gal te dbang phyug rgyu yin yang /_/de ni rgyu yi sbyor byed yin/_/gang phyir dbang po las 'das blo/_/med pa shes par mi 'dod
[\[166a.3\]]min/_/'dir 'bras sngar yod smra ba'am ci/_/cig dbang phyug rgyu yin 'gyur/_/ci thams cad thams cad la yod pa zhes bya ba grangs can gyi 'dod pa la brten nas yod pa nyid mthong bar zad kyi rgyu dang 'bras bu zhes bya ba'i dngos po ma yin pa ma yin nam/_ci ga med pa nyid la brten nas
[\[166a.4\]]'gro ba'i rgyu dbang phyug gis rgyu rnams so sor nges pa la sbyar/_'bras bu snga na yod na ci thams cad kyi dmigs par 'gyur ba'i phyir 'gro ba 'chol bar gnas par 'gyur ro/_/dmigs par byed pa so sor nges pa'i phyir de ltar mi 'gyur ro zhes bya ba yang gyi na ste/_dmigs par byed pa yang thams
[\[166a.5\]]cad thams cad kyi tshe yod pa'i phyir so sor nges pa ci yod/_gzhan yang /_med pa'i rgyu las 'bras skye'am/_'on te yod pa las 'byung 'gyur/_/med pa'i rgyu las 'bras skye zhes/_/bya ba legs par gnas pa yin/_/zhig nas med pa dang gtan nas med pa la khyad par ci zhig yod/_gal te
[\[166a.6\]]sngon yod pa myong ba'i dus na rgyu yin no zhe na/_gang gi tshe yod par gyur pa de'i tshe rgyu ma yin la/_gzhan gyi tshe ni rgyu yin no zhes bya ba 'di ni legs par smras pa yin no/_/ci ste 'di ltar yang 'gyur te/_/med pa rgyu nyid yin 'gyur gyi/_/gang zhig yod de rgyu ma yin/_/de dang 'di dag rnams la
[\[166a.7\]]yang /_/byed par srid pa mthong ba med/_/gal te byed pas rgyu yin na/_/byed pa de nyid gang las 'gyur/_/byed can don las yin zhe na/_/der ci byed pa gzhan yod dam/_/gal te de la'ang byed yod dam/_/don te chod par 'gyur ba yin/_/byed pa nyid las 'bras 'byung na/_/shi yang 'bras bu skye bar
[\[166b\]]
[\[166b.1\]]'gyur/_/de ltar de bzhin yun ring du/_/lon yang 'bras bu cis mi skye/_/byed 'phreng 'di ni shin tu ring /_/de srid bar du su zhig 'tsho/_/de ste rang bzhin byed pa yin/_/de tshe 'bras bur 'byung bar 'gyur/_/byed pa'i dus su 'bras yin na/_/dus mtshungs par ni thal bar 'gyur/_/gal te
[\[166b.2\]]rgyu yod dus su ni/_/'bras bu yod pa min zhe na/_/gang zhig zhig ma thag pa dag_/de lta yin na khyad med 'gyur/_/de yi de ma thag byung ba/_/skye ba'i dus su yod ce na/_/skye ba 'bras bu las gzhan min/_/des 'di dus mnyam nyid du 'gyur/_/ci yang yin smra sun phyung bas/_/phyogs gnyis la
[\[166b.3\]]yang bzlog pa yin/_/brjod par bya ba mang 'gyur ram/_/de phyir da ni 'phro bcad do/_/ci ste yang shes pa'i rgyu ni don yin no zhes rjes su dpag pas sngar ma rig pa yin no zhe na/_de yang mi bden te/_mngon sum la ni snang gyur pa/_/rjes su dpag pas sngar rig pa'i/_/phan tshun 'dre ba med pa na/_/
[\[166b.4\]]de yi 'bras bu ji ltar rtogs/_/gal te rjes su dpag pas rtogs pa sngar byung bar rtogs su bcug kyang /_/de mngon sum gyi shes pa'i rgyu yin no zhes gang gis rtogs par byed/_rjes su dpag pa ni mngon sum gyis mthong ba'i dngos po ni mngon sum gyi rgyu yin no zhes rtogs par byed pa ma yin no/_/nyams
[\[166b.5\]]su myong ba nyid la ni rjes su dpag pas 'jug pa yang ma yin te/_de'i yul ni lkog tu gyur pa yin pa'i phyir ro/_/rjes su dpag par bya ba la mngon sum 'jug pa yang ma yin te/_de'i yul ni lkog tu ma gyur pa nyid yin pa'i phyir ro/_/rtogs par gyur pa nyid ni lkog tu gyur pa yang ma yin no/_/
[\[166b.6\]]lkog tu gyur pa nyid du rtogs pa ni lkog tu gyur pa yin no zhe na/_de ni med de/_'di ltar/_rang gi ngo bo rtogs na ni/_/'di la lkog gyur gzhan ci yod/_/rnam pa mi gsal snang yin na/_/mngon sum de ltar snang mi 'dod/_/rang bzhin gnyis ni rig pa'i tshe/_/mngon sum gnyis su 'dod pa
[\[166b.7\]]yin/_/dper na ka sogs tshu rol dang /_/pha rol ngo bo rig tshul gyis/_/gang gi tshe don de gsal ba dang mi gsal ba'i rang bzhin du gyur pa/_de'i tshe de mngon sum dang rjes su dpag pa dag gis rig pa yin na/_ka ba la sogs pa'i tshu rol dang pha rol la sogs pa gzung ba
[\[167a\]]
[\[167a.1\]]bzhin du mngon sum gyi rang bzhin nyid du 'gyur la rag go/_/'on te gsal ba dang mi gsal ba ni khyad par gzhan gyi dbang gis yin gyi don gyi rang bzhin ni sngon po nyid yin no zhe na/_gal te khyad par tha dad pas/_/rang bzhin gzhan du rig 'gyur na/_/rang gi
[\[167a.2\]]rang bzhin rig med phyir/_/kun tshe mngon sum nyid mi 'gyur/_/ci ste sngo sogs rig pa'i phyir/_/mngon sum nyid du brjod na ni/_/rang gi rang bzhin rig pa'i phyir/_/rjes dpag nyid kyang mngon sum 'gyur/_/dbang po dang ni bral bas na/_/rjes dpag mngon sum min zhe na/_/dbang po
[\[167a.3\]]dang ni ldan pas yang /_/rjes su dpag pas cis mi dpog_/dbang po dang bral ba nyid kyis mi 'grub ste/_de'i rjes su dpag pa rang gi ngo bor rtogs pa'i phyir ro/_/'on te dngos po med pa yin pa'i phyir dbang po dang 'du ba med do zhe na/_dngos po'i rang bzhin 'dzin pa'i rjes su dpag pas rtogs pa
[\[167a.4\]]med par ji ltar 'gyur/_med do zhe na yang rjes su dpag pas dngos po'i rang bzhin ji ltar 'dzin/_ci ste dbang po dang 'brel par rjes su dpag pa ma yin pa nyid do zhe na/_'dis ni 'jug par mi byed pas/_/rjes su dpog pa don med yin/_/blta min reg par bya min pa/_/de la
[\[167a.5\]]'jug pa don med nyid/_/mkho ba don du gnyer ba rjes su dpag pa'i don la 'jug pa yin zhe na/_'jug par byed pa yang tshad ma nyid de/_des na 'jug par byed pa ma yin pa ni/_tshad ma ma yin pa nyid du 'gyur ro/_/ci ste phyis dbang po dang 'brel par 'gyur ba rjes su dpog pa yin no/_/des
[\[167a.6\]]ni de'i tshe dbang po dang 'brel pa med pas mngon sum nyid ma yin no zhe na/_de yang mi bden te/_'brel par 'gyur ba dpog na ni/_/snga ma'i rang bzhin ma rtogs pas/_/rgyu nyid du ni mi rtogs pa'i/_/rjes su dpag pa don med yin/_/de nyid tshe na gzhal bya dang /_/'jal byed ngo bor yod
[\[167a.7\]]ma yin/_/de tshe nyid kyi gzhal bya dang /_/'jal byed da ltar byung bar brjod/_/de'i tshe rang gi ngo bor snang ba las gzhan da ltar byung ba nyid ni ma yin gyi/_rang gi ngo bor snang ba nyid da ltar byung ba yin no/_/gal te 'das pa la sogs pa'i ngo bor snang bas da ltar byung ba nyid ma yin no zhe na/_
[\[167b\]]
[\[167b.1\]]rjes su dpag pas 'das pa'i rang bzhin nyid du ji ltar rtogs/_'di ltar mngon sum gyis ma rtogs pa la ni rjes su dpag pa 'jug pa ma yin no/_/mngon sum yang 'das pa'i rang bzhin la 'jug pa ma yin te/_gang gi tshe de mngon sum gyis mthong ba de'i tshe ni 'das pa'i rang bzhin du rtogs
[\[167b.2\]]pa med do/_/gal te da ltar 'das pa'i rang bzhin yin no zhe na/_'o na ni de gzhan nyid skyes pa yin la/_de la yang mngon sum med pa'i phyir ji ltar rjes su dpog gang yang phyis mngon sum du 'gyur ba de ni 'byung ba'i rang bzhin nyid du mngon sum ma yin pa'i phyir de la rjes su dpag pa'i
[\[167b.3\]]skabs med par mtshungs so/_/gal te 'di ci khyed la yang mtshungs pa ma yin nam/_gzhan la yang mngon sum las de ltar rtogs pa ma yin pa'i phyir ji ltar de'i rnam par snang zhe na/_ma yin te/_de ni bag chags kyi stobs kyis de ltar snang ba yin no/_/des na/_don la brten
[\[167b.4\]]nas 'byung ba'i phyir/_/de yi ngo bo rjes byed phyir/_/de ni cha 'ga' zhig gis ni/_/gzhan las kyang ni tha dad 'gyur/_/zhes 'chad par 'gyur ro/_/des na shes pa de ni rgyud nas don las skyes pa yin la/_bag chags dang 'brel pas ni rnam pa gzhan du yang snang ba yin te/_dper na rab
[\[167b.5\]]rib la sogs pas zla ba gnyis la sogs pa snang ba bzhin no/_/des na 'das pa'i dus nyid kyi rang bzhin las 'ongs pa'i phyir 'das pa nyid du zhen pa yin la/_des na 'das pa'i dus nyid du 'dzin pa'i phyir 'das pa nyid yin zhing de yang med pa yin no/_/de ni da ltar ba nyid la ni tshad ma ma yin
[\[167b.6\]]no/_/'o na de ji ltar 'thob/_yod pa nyid kyi phyir ro/_/ji ltar yod pa nyid yin/_mthong ba'i rtags des rnam par 'jog pa'i phyir ro/_/de'i sgo nas shes pa yang der 'jug par byed pa yin pas tha snyad rdzogs pa yin no/_/gal te shes pas don ma rtogs na ji ltar 'jug par byed pa yin zhe
[\[167b.7\]]na/_ma 'khrul ba nyid las so/_/gal te du ba 'ba' zhig kyang rnam par 'jog par byed par 'gyur ro zhe na/_ji ltar rnam par 'jog par byed pa yin par mthong ba de ltar rnam par 'jog par byed pa yin gyi gzhan du ni ma yin pas klan ka med do/_/gzhan yang /_shes pa de ni rang bzhin dang /_/'brel
[\[168a\]]
[\[168a.1\]]phyir 'jug byed gzhan ma yin/_/de la don du zhen pa ni/_/nges par bag chags stobs kyis yin/_/de'i phyir snga ma nyid du rtogs pa de ni da lta yod pa yin no zhes bya bar ni shes pa des mi rtogs so/_/rang bzhin gang zhig da ltar yod pa de mi mthong ba nyid do/_/des na mi mthong ba
[\[168a.2\]]nyid ni lkog tu 'gyur ba yin la de ni lkog tu gyur to zhes/_rtogs pa med pa nyid ni lkog tu gyur pa nyid du rtogs pa yin no/_/lkog gyur don gyi rang bzhin nyid/_/yin na de ni mngon sum nyid/_/de la rjes dpag 'jug min zhing /_/the tshom 'brel pa'ang yod ma yin/_/zhig na rnam pa de lta
[\[168a.3\]]bu'i/_/shes pa de las 'byung mi 'gyur/_/shes don dag kyang gcig nyid min/_/de phyir don de yod ma yin/_/de'i phyir gal te rjes su dpag pa don 'dzin pa'i rang bzhin yin na mig la sogs pa dang 'brel pa yang rjes su dpag par bya ba yin par 'gyur bas mngon sum gyi don nyid rjes
[\[168a.4\]]su dpag par bya bar 'gyur la/_de ltar yang ma yin no/_/des na lkog tu gyur pa'i don gyi yul can gyi shes pa ni don 'dzin pa'i rang bzhin ma yin no/_/de'i phyir rjes su dpag pas rtogs pa ni rgyu'i dngos po ma yin no/_/de'i phyir na rgyu dang 'bras bu'i dngos po ni med do/_/de nyid kyi phyir/_
[\[168a.5\]]gal te thams cad nus med na/_/zhes smos so/_/'di la bshad pa ni/_sa bon sogs ni myug sogs la/_/nus mthong zhes bya ba yin no/_/'di ltar sa bon las ni myu gu skye ba mthong zhes rnam par dbye ba med par 'jig rten pa'i rtogs pa yin/_de nyid phyir na mthong ba yin/_gang la
[\[168a.6\]]'di ni bdag gis mthong ba'o snyam du rtogs pa de nyid rtogs pa yin no/_/rgyu dang 'bras bu'i dngos po 'di bdag gis mthong ngo zhes lhag par mos pa yang yod pa yin te/_des na gnod pa med pa'i lhag par mos pa srid pa'i phyir gzhan du 'gyur bar dogs par byas pa ma yin no/_/'di ltar/_
[\[168a.7\]]dngos 'di bdag gis dran snyam las/_/mos pa'i rnam pa gzhan yod min/_/dran pa dngos dang 'brel par ni/_/rtogs pa yod pa ma yin no/_/re zhig mngon sum gyis rtogs pa ni ma yin te/_dran pa mngon sum ma yin pa'i phyir ro/_/rang rig pas ni dran pa'i rang gi ngo bo nyid tsam mngon
[\[168b\]]
[\[168b.1\]]du byed pa yin gyi/_dngos po dang 'brel par ni ma yin no/_/sngar gyi mngon sum yang dran pa la 'jug pa ma yin te/_des na gang las 'brel par 'gyur/_'di bdag gis dran no snyam pa'i shes pa gzhan du 'gyur ba med pa yang yod pa yin te/_de'i phyir lhag par mos pa nyid
[\[168b.2\]]thams cad du rnam par gzhag pa thams cad kyi sgrub byed yin no/_/'di la brjod pa/_gal te de kun rdzob 'dod na/_bsam pa ni/_/dngos po'i de kho na rnam par 'jog pa'i tshad ma med na/_thog khrum med pa'i tha snyad goms pa las byung ba'i lhag par mos pa tsam gang yin pa de ni kun rdzob
[\[168b.3\]]kho na'o/_/kun rdzob kyi don ni ma brtags na nyams dga' ba'i don yin no/_/dper na lha sbyin la sogs pa 'ga' zhig ma mthong yang mthong bar rlom pa de ni rnam par dpyad pas ldog pa de bzhin du/_de lta yin na/_'di don dam pa ma yin par 'gyur ro/_/'jig rten gyi tha snyad thams
[\[168b.4\]]cad kyang de lta bu nyid yin pa'i phyir/_thams cad kun rdzob tsam yin no/_/tshad ma med par rtogs par zlom pa tsam ni kun rdzob yin pa'i phyir ro/_/'di ltar/_/rgyu dang 'bras bu'i rtogs pa ni/_/rjes 'gro ldog pa dag las yin/_/mngon sum de bzhin rjes dpag gis/_/tshad ma de la
[\[168b.5\]]yod ma yin/_/mngon sum mi dmigs pa dag las/_/rjes 'gro ldog pa rtogs pa gang /_/gal te rjes dpag las yin na/_/phan tshun rten par 'gyur ba yin/_/rjes su 'gro ba dang ldog pa dag mngon sum 'ba' zhig gis mi 'dzin pa'i phyir rgyu dang 'bras bu'i dngos po sgrub par byed pa ni
[\[168b.6\]]mngon sum dang mi dmigs pa yin par brjod do zhe na/_de ni ma 'brel ba ste/_phan tshun rten pa'i nyes par thal ba'i phyir ro/_/rjes su 'gro ba mngon sum gyis 'dzin pa ni ma yin no/_/'di yod na 'di 'byung ngo zhes bya ba de lta bu rnam pa ni mngon sum gyi bya ba ma yin te/_gnyis 'dzin pa tsam gyi bya
[\[168b.7\]]ba can yin pa'i phyir ro/_/'di'i de ma thag tu mthong ba 'di ni 'di las byung ba yin no zhes bya ba 'di ni mngon sum yod pa ma yin no/_/'di ltar 'di nyid las 'byung ba'am 'di las 'byung ba nyid dam/_'di las kyang 'byung ba zhes 'di tsam zhig 'dir rnam par brtag par bya ba yin te/_don
[\[169a\]]
[\[169a.1\]]gzhan mi srid pa'i phyir ro/_/gal te 'di nyid las 'byung ba zhes bya ba yin na ni/_shugs kyis gzhan las mi 'byung ba yin no zhes bya ba'i don 'dir 'gyur ba yin no/_/de la yang rnam par rtog pa gnyis te/_de'i tshe'am 'on te gzhan gyi tshe yin/_gal te
[\[169a.2\]]de'i tshe 'di nyid las yin no zhes 'dod na/_'o na ni gzhan gyi tshe ni gzhan las yin no zhes bya bar 'gyur ro/_/da ltar yang yul gzhan du gzhan las mi 'byung ngo zhes gang las yin/_de lta bu ni rgyu dang 'bras bu'i dngos po ma yin te/_nges pa med pa'i phyir ro/_/'di las 'byung ba
[\[169a.3\]]nyid do zhes nges par 'byung ba yang ma yin te/_dus gzhan du res 'ga' mi 'byung ba'i phyir ro/_/des na mngon sum gyis ni rgyu dang 'bras bu rtogs pa ma yin no/_/'di las kyang 'byung la gzhan las kyang 'byung ba yin no zhes bya ba'i phyogs 'di la ni rang nyid kho nas 'khrul pas khas blangs pa'i phyir
[\[169a.4\]]rgyu dang 'bras bu'i dngos por mi 'gyur ro zhes bstan par 'gyur te/_des na phyogs 'di yang ma yin no/_/ci ste de med na med pa'i phyir ro zhes mi dmigs pa la rtogs so zhe na/_de ltar gyur na yang gcig la gcig brten pa'i nyes pa yod do/_/'di ltar/_gcig mi dmigs pa mngon sum las/_/gzhan nam de
[\[169a.5\]]bzhin gzhan ma yin/_/mngon sum las ni gzhan min na/_/ming tsam sgrub byed yin par 'gyur/_/rjes su dpag pa nyid du ni/_/rtogs pa 'jug pa med 'gyur te/_/gang phyir rjes 'gro ldog pa yis/_/'brel la rjes su dpog phyir ro/_/gal te mi dmigs pa mngon sum nyid yin na ni mngon sum la
[\[169a.6\]]brjod pa'i skyon de nyid do/_/de ste rjes su dpag pa yin na/_de'i 'brel pa ni rjes su 'gro ba dang ldog pa dag las 'jug pa yin te/_de'i phyir rjes su dpag pa med na rjes su 'gro ba dang ldog pa 'dzin pa med la/_de med na yang rjes su dpag pa 'jug pa ma yin no/_/rjes su dpag pa thug pa
[\[169a.7\]]med par yang 'gyur ro/_/'on te dngos po med pa'i tshad mas de med na med par 'dzin pa yin no zhe na/_de yang mi 'thad de/_de las kyang /_yul dang dus nye ba can dag gis dngos po med par rtogs par 'gyur ba'i phyir ro/_/gzhan dag ni rgyu dang 'bras bu'i ngo bo ni dpyod pa'i tshad mas rtogs
[\[169b\]]
[\[169b.1\]]par bya ba yin no zhes smra ste/_'brel pa mthong ba med par lkog tu gyur pa rtogs pa ni dpyod pa'o zhes bya ba ni mtshan nyid yin no/_/'di ltar me dang du ba dag gis nges pa'i mtshan nyid kyis rgyu dang 'bras bu'i ngo bo ni de yod na yod par dmigs pa las yin na/_de yod na yod pa de dang rgyu dang
[\[169b.2\]]'bras bu 'brel par ni dmigs pa med do/_/gang gi phyir de las 'byung ba yin pa de'i phyir 'di ni de'i 'bras bu yin no zhes 'jig rten pas rtogs pa yin no/_/des na de'i 'bras bur rtogs pa ni dpyod pas yin no/_/yang na don gyis go bas de'i 'bras bu nyid du rtogs pa yin no/_/gal
[\[169b.3\]]te 'di de'i 'bras bu ma yin na ni de las 'byung ba nyid du mi 'thad do zhes ma mthong ba'i don rtogs pa ni don gyis go ba yin no zhe na/_de ni mi 'thad de/_gal te rgyu dang 'bras bu yi/_/rtogs pa'ang mthong ba yod na ni/_/dpyod pa'ang don gyis go ba las/_/rtogs so zhes ni mthong bar 'gyur/_/
[\[169b.4\]]de las 'byung ba ma rtogs pa'i/_/rgyu 'bras nyid ni mthong ba med/_/de la'ang skyon ni sngar brjod do/_/nges par 'dzin pa med phyir ro/_/gal te rgyu dang 'bras bu'i dngos por rtogs pa'i yul srid na ni/_dpyod pa'am gzhan las de rtogs par 'gyur ba yin na/_de ni de las yod
[\[169b.5\]]pa las rang bzhin gzhan brtson pa dang ldan pas kyang rtogs pa med do/_/nges par de las 'byung ba yin no zhes bya bar ni gang las kyang rtogs pa med de/_dus de srid tsam zhig de las 'byung bar rtogs pa'i phyir ro/_/de ni rgyu dang 'bras bu'i dngos po yang ma yin no/_/gal te nges pa ni
[\[169b.6\]]dpyod pa'am/_don gyis go ba las rtogs pa yin te/_gang gi phyir de ltar de'i de ma thag par dmigs pa de'i phyir gzhan gyi tshe yang 'di ni de nyid las yin te/_de lta ma yin na de nyid kyi tshe yang mi 'gyur ro zhe na/_de yang mi 'thad de/_gal te ltar de las dmigs su chug kyang
[\[169b.7\]]gzhan gyi tshe yang yin no zhes bya bar ga las yin/_de lta bu kho nar rtogs pa'i phyir ro zhe na/_'o na bum pa yang snam bu'i de ma thag tu dmigs pa de'i phyir de la yang de ltar 'gyur ro/_/de la ni 'khrul ba mthong ba'i phyir ro zhe na/_'o na ni 'di nyid kyis de la yang yid brtan du med par 'gyur ro/_/
[\[170a\]]
[\[170a.1\]]yid mi ches pa'i rtogs pa med pa'i phyir ro zhe na/_ring po mthong ba ma yin pa rnams kyi de ni yang nas yang du mthong ba las yin no/_/'jig rten gyi tha snyad ni de lta bu nyid yin no zhe na/_nus pa kun rdzob tu rtogs zhes/_/bya ba de nyid 'ongs pa yin/_/de nyid don ni ma
[\[170a.2\]]brtags pas/_/rtogs pa kun rdzob yin par 'dod/_/ci ste dus gzhan du de'i 'bras bu de ni 'di nyid yin no zhes ngo shes pa las snga ma nyid 'bras bur rtogs pa yin te/_de lta ma yin na ngo shes pa nyid du mi 'gyur ro zhe na/_de ni mi rigs te/_ngo shes sngar gyi mthong ba dang /_/'brel pa 'di ni
[\[170a.3\]]gang du mthong /_/dpyod pa'am don gyis go ba las/_/zhe na sngar 'di sun phyung zin/_/ci ste dran pa las yin te/_/'di ltar/_kho bos mthong ba de nyid ni/_/dran zhes de ltar rtogs phyir ro/_/dran pa'am nyams su myong ba dang /_/'brel pa 'dod pa ma yin no/_/dran pa ni chad ma ma yin pas
[\[170a.4\]]de grub pa ni kun rdzob tu grub pa yin zhes/_de ltar dogs pa bsu nas/_gal te de kun rdzob/_'dod na ci lta de ltar 'gyur/_/zhes gsungs so/_/'jig rten gyi tha snyad 'khrugs pa med pa ni de kho na ltar yin no/_/don dam pa ni 'jig rten gyi tha snyad la nye bar sbyar ba ma yin te/_'jig rten gyi tha snyad
[\[170a.5\]]la skur bar 'gyur ba'i phyir ro/_/mos pa'i rnam par dbye ba tsam gyis nges pa grub pa yin te/_rmi lam gyi tha snyad nges pa bzhin no/_/'jig rten gyi tha snyad kyi rgyur ni thog ma med pa nges pa'i bag chags 'ba' zhig lus pa yin te/_de lta ma yin na dmigs pa dang bcas pa dang dmigs pa med
[\[170a.6\]]pa'i shes pa la sogs pa'i rnam par byed pa thams cad mi 'grub pa kho na'o/_/yang gang dag kun rdzob ces bya ba 'di ci zhig yin zhing /_kun rdzob kyi bden pa yang gang yin/_bden na kun rdzob de ji ltar/_/log pa yin na bden gang lags/_/brdzun don dam pa'i don dag la/_/bden
[\[170a.7\]]nyid thun mong yod ma yin/_/kun rdzob kyang yin la bden pa yang yin no zhes bya ba 'di ni 'gal lo zhes zer ro/_/de la brjod pa/_kun rdzob ces bya ba ni thog ma med pa'i bag chags las byung ba'i rnam par rtog pa'i shes pas mos pa tsam yin no/_/des na don ni thog ma med pa'i bag chags
[\[170b\]]
[\[170b.1\]]kyi stobs las byung ba 'ba' zhig snang ba yin no zhes bya ba 'di yin no/_/sngon po la sogs pa ni rmi lam snang ba bzhin du bden pa ma yin la/_rnam par shes pa yang de las tha dad pa ma yin te/_des na de kho na nyid ma yin no/_/'jig rten gyi tha snyad chad pa yang ma yin te/_des na nye bar
[\[170b.2\]]mkho bas na bden pa yin no/_/de ltar na kun rdzob kyi bden pa zhes bya bar mi 'gal lo/_/des na don dam par na bdag nyid thams cad dben pa yin no/_/phyi rol gyi don dang ni shes pa lhan cig rjes su 'gro ba dang ldog pa rtogs pa med kyi/_'on kyang bag chags nyid kyi rgyu yin par
[\[170b.3\]]rmi lam gyi snang ba rtogs pa yin pas gzhan yang de bzhin du 'gyur te/_de'i rigs can yin pa'i phyir ro/_/yang na skye ba la sogs pa'i rang bzhin nyid kun rdzob yin te/_tshad mas yongs su bcad pa ma yin pa'i phyir ro/_/de'i tshe kun rdzob tu skye ba zhes bya ba ni skye ba la sogs pa ni tshad
[\[170b.4\]]mas yongs su ma bcad pa yin no zhes bya ba'i don to/_/ci ste kun rdzob ces bya ba ni bdag nyid thams cad dben pa yin pa'i phyir nus pa med pa yin la/_skye ba zhes bya ba ni nus pa yin pas 'di ni 'gal ba yin no zhes bya ba de yang mi bden te/_kun rdzob ces bya ba ni don dam par nus
[\[170b.5\]]pa med pa yin na/_de ltar ni skye ba yod pa ma yin no/_/skye ba zhes bya ba ni tshad ma dang bral ba'i phyir grags pa tsam du nus pa yin te/_de ltar ni skye ba yin pa kho na'o/_/skye ba skye'o zhes bya ba'i skyon du yang mi 'gyur te/_rang bzhin gang gis skyes pa de kho nas nus pa yin no/_/gang
[\[170b.6\]]gi rang bzhin du skyes she na/_kun rdzob tu yin gyi don dam par ni ma yin no zhes bya ba'i don to/_/de bzhin du kun rdzob ming tsam byed pa yang ma yin te/_tshad mas rtogs pa la de skad du brjod pa'i phyir ro/_/gang yang rgyu dang 'bras bu dag dus mtshungs pa yin zhes bya ba de la/_rgyu las
[\[170b.7\]]ni 'bras bu skad cig gnyis pa las skye ba yin no zhes bya ba 'byin pa de yang mi bden te/_'das pa nyid du ni 'das nas yun ring du lon pa dang /_khyad par med pa'i phyir ro/_/'das nas yun ring du lon pa ni skye ba'i dus na med pa'i phyir la/_'das ma thag pa ni bzlog pa yin pa'i phyir ro
[\[171a\]]
[\[171a.1\]]zhe na/_skye ba'i dus te gang yin/_gal te 'byung ba'i dus yin na ni de'i tshe 'byung ba 'byung ba po las tha mi dad pas rgyu dang 'bras bu dus mtshungs pa de nyid yin no/_/'on te 'byin pa'i dus na yod pa yin na/_'byin pa de ni 'byin par byed pa po'i byed pa yin te/_des na
[\[171a.2\]]'byin par byed pa'i dus zhes byas pa de'i tshe rgyu'i dus na yod pa zhes bya bar 'gyur ro/_/de'i phyir chod pa yang rgyur 'gyur te/_de yang rang gi dus na yod pa'i phyir ro/_/skad cig gis dngos po thams cad kyang de'i tshe yod pas rgyur thal bas na ha cang thal bar 'gyur ro/_/rgyud tha dad pa'i phyir mi
[\[171a.3\]]'gyur ro zhe na/_'di ni phan tshun rten pa'i nyes par 'gyur te/_rgyu ma yin pa nyid yin na rgyud tha dad pa yin yang /_rgyud tha dad pa nyid yin na yang rgyu ma yin pa yin no/_/rgyu yang yin la rgyud tha dad pa yang yin no zhes bya ba ni 'gal lo/_/ma brtags pa'i don ni kun rdzob kyi don yin no zhes
[\[171a.4\]]gang bshad pa yang /_brtags pa ni tshad ma la brjod kyi rnam par rtog pa'i shes pa ni ma yin no/_/des na tshad ma grags pa'i don yin zhes bya ba'i tha tshig go/_/sgyu ma'i don yang 'di nyid yin no/_/'jig rten la grags pa'i don zhes bya ba la/_'jig rten gyi grags pa ni ma brtags na
[\[171a.5\]]nyams dga' ba yin te des na skyon med do/_/bstan bcos byed pa'i grags pa ni tha snyad du byed pa ma yin pas de ni 'dir mi gzung ngo /_/'di skad du yang kun rdzob kyi bden pa gang zhe na/_'jig rten gyi tha snyad ji snyed pa ste zhes gsungs pa yin no/_/tshad ma dang tshad ma ma yin pa'i rnam par
[\[171a.6\]]dbye ba yang kun rdzob kho na ste/_'di ltar tshad ma ni slu ba med pa can yin la/_mi slu ba yang nye bar bstan pa'i don thob pa yin no/_/thob pa yang nyams su myong ba nyid do/_/gal te don nyams su myong ba yin na/_phyis kyang de nyid yin pas ci'i phyir thob pa don du gnyer bar 'gyur ro/_/
[\[171a.7\]]des na blo thams cad tshad ma ma yin par 'gyur ro/_/'on te phyis rtogs pa de ni gzhan yin te/_des bstan pa ni ma yin pas na/_de thob pa ni tshad mar 'gyur ro zhe na/_de ltar na thams cad tshad mar 'gyur ro/_/ci ste nye bar bstan pa la cung zad nye bar ma bstan pa yod de des na de thob pas tshad
[\[171b\]]
[\[171b.1\]]ma nyid do zhe na de yang mi bden te/_ma bstan pa la tshad ma ma yin pa'i phyir ro/_/des na 'di ni gyi na'o/_/de'i phyir don dam par cung zad kyang yod pa ma yin pas kun rdzob tu ji lta ba de ltar yin du zad do/_/'di tsam gyis kyang tshad ma dang tshad ma ma yin pa'i rnam par gzhag pa yin pas
[\[171b.2\]]kho bo cag la chad pa cung zad kyang med do/_/khyod kyi phyogs na kho bo cag gi 'dod pa nyid de/_des na dngos po'i de kho na nyid las 'da' bar mi nus so/_/gal te don byed nus pa kun rdzob tu yin na/_spyi la yang yod pa ma yin nam/_des na mtshan nyid ha cang khyab ches pa'i skyon yin no
[\[171b.3\]]zhe na/_bshad pa/_gal te kun la de yod na/_/spyi yi mtshan nyid rjes 'gro ldog_/blo la ma mthong phyir min te/_/mig dang gzugs sogs blo bzhin no/_/dper na mig dang gzugs la sogs pa'i blo rnams dmigs pa dang /_bdag po'i rkyen gyi yul la rjes su 'gro ba dang ldog
[\[171b.4\]]pa'i rjes su byed pa de bzhin du/_spyi'i blo dag ni ma yin te/_spyi'i blo ni sngon mthong ba'i 'bad rtsol tsam las 'byung ba'i phyir ro/_/de ltar gzugs la sogs pa'i blo ni mig la sogs pa med par nang gi byed pa tsam las 'byung ba ma yin no/_/'di ltar/_gal te dngos po de nyid du/_/
[\[171b.5\]]sngar yod mthong ba ma yin yang /_/'on kyang ldog pa mthong ba las/_/yod do zhes ni nges par 'gyur/_/gal te bden pa'i ka ba'i tshogs su snang ba yul la mi ltos par mig tsam las 'byung ba yin na ni/_gang dang gang du mig bltas pa de dang der 'byung bar 'gyur te rab rib can gyis skra
[\[171b.6\]]shad la sogs pa snang ba bzhin no/_/de dang bral ba'i phyogs su 'byung ba yang ma yin te/_des na ka ba la sogs pa sngar yod pa yin no/_/des na rjes su 'gro ba dang ldog pa dang 'brel pa'i phyir na de la snam bu la sogs pa'i blo skye ba na snam bu la sogs pa'i nus pa khong du chud par byed pa
[\[171b.7\]]yin no/_/spyi'i blo ni de lta ma yin te nang gi byed pa tsam las 'gyur ba'i phyir ro/_/'bras bu gang zhig gang tshogs pa tsam las 'byung ba de ni de las tha dad pa'i dngos po'i bdag nyid kyi nus pa rtogs par byed pa ma yin te/_mig la sogs pa tsam gyi tshogs pa las byung ba'i mig gi sems
[\[172a\]]
[\[172a.1\]]kyi rna ba bzhin no/_/ba lang nyid kyi blo rta la mi skye ba ma yin nam/_des na ldog pa ci ltar med ce na/_de ni mi bden te/_rta la ba lang nyid med phyir/_/ba lang blo mi skye ba min/_/bag chags sad byed de min phyir/_/de la ba lang blor mi 'gyur/_/rta de ni ba lang nyid
[\[172a.2\]]kyi bag chags sad par byed pa ma yin pa'i phyir/_de la ba lang gi blo med pa yin te/_ba lang zhes bya ba'i brda ni de nyid la grub pa'i phyir ro/_/ba lang nyid med pa las ni ma yin gyi 'on kyang de 'dra ba'i 'dus byas pa med pa'i phyir ro/_/gang gis de yod dam 'on te ma yin zhes rnam par gzhag
[\[172a.3\]]par bya ba spyi'i rnam pa gsal ba las tha dad pa ni de la rtogs pa med do/_/de'i phyir spyi ni ma brtags na nyams dga' bar grags pa tsam yin gyi don dam pa ni ma yin no/_/gal te don dam pa ma yin na ba lang nyid dang /_rta nyid phan tshun ldog par ji ltar 'gyur zhe na/_phan tshun ldog pa ni
[\[172a.4\]]rtogs pa nyid dam gsal ba nyid yin no/_/gal te gsal ba med kyang brdar rtsol ba tsam las thams cad la spyi'i blo 'byung ba ma yin na ni de'i tshe ldog pa las spyi nus pa med par mi 'gyur ba yin no/_/spyi ni khyab pa yin te des na thams cad du spyi'i blo skye ba yin no zhe na/_rab rib can gyis nye
[\[172a.5\]]bar dmigs pa'i skra shad la sogs pa yang de lta bu kho nar thal bar 'gyur ro/_/gzhan gyis ma mthong ba'i phyir ma yin no zhe na/_spyi yang de'i rtsol ba la sogs pa dang bral bas mi rtogs pa/_de la yang skyon du 'gyur ro/_/de yod na dmigs pa'i phyir ro zhes bya ba yang rigs pa ma yin
[\[172a.6\]]te/_skra shad la sogs pa yang rab rib yod na gzhan gyis ci ltar mi dmigs/_rab rib kyis nyams pa'i phyir de kho na ma yin pa dmigs par byed pa yin no zhe na/_de kho na ma yin pa zhes bya ba ni ci zhig_/dbang po nyams pas dmigs par bya ba nyid do zhe na/_ci ltar nyams pa
[\[172a.7\]]yin/_de kho na nyid ma yin pa la dmigs par byed pa nyid do zhe na/_'di ni phan tshun bsten pa'i nyes par 'gyur ro/_/gzhan yang spyi yang phyin ci log gi bag chags sad pas nyams par byas pa'i nang gi byed pas dmigs pa yin pa'i phyir 'di ni mtshungs so/_/gal te khyab byed yin pa'i
[\[172b\]]
[\[172b.1\]]phyir/_/spyi mi ldog pa nyid ce na/_/rab rib can gyi rnam shes kyi/_/rtogs bya'am khyab byed nyid du 'gyur/_/gal te dbang po nyams pa yis/_/'dzin phyir sbrang bu mi bden na/_/mi bden pa nyid ma grub par/_/nyams pa rab tu 'grub mi 'gyur/_/nyams pa bden pa ma yin pas/_
[\[172b.2\]]don byed grub pa min zhe na/_/de yi 'dzin byed nyams pa 'di/_/spyi la'ang mtshungs par 'gyur ba yin/_/des na spyi ni don byed nus pa ma yin te/_shes pa tsam la'ang nus pa med pa'i phyir ro/_/de brda rtsol ba la sogs pa/_/nang gi yan lag rjes 'jug phyir/_/bum pa la
[\[172b.3\]]'degs spyi dang ni/_/grangs sogs blos ni bshad pa yin/_/gzugs dang ro dang dri dang reg pa'i rten bum pa'i yan lag can gyi rdzas so/_/'degs pa ni bya ba'o/_/grangs ni yon tan no/_/'di la'o snyam pa'i blo ni 'du ba'i yul can yin te/_de'i gzung ba ni 'du ba'o/_/de dag
[\[172b.4\]]gi blo gang yin pa de yang brda rtsol ba la sogs pa nang gi rgyu tsam la rag las pa yin gyi/_yul ni rjes su 'gro ba dang ldog pa'i rjes su byed pa ni ma yin no/_/'di ltar/_gzugs sogs las ni tha dad par/_/rdzas zhes bya ba yod min te/_/bum pa'i bdag la bum pa'i blo/_/rjes 'gro
[\[172b.5\]]ldog pa yod ma yin/_/mig la sogs pa'i blos ni gzugs la sogs pa 'ba' zhig dmigs te/_des na de ma dmigs pas sad par byas pa thog ma med pa'i bag chags kyi mtshan nyid rang gi rgyu kho na las 'di bum pa'o snyam du gcig nyid du mngon par zhen pa'i blo skye bar skye bos nyams su
[\[172b.6\]]myong ba yin gyi/_bum pa la sogs pa rdzas kyi ngo bo nyid gzhan ni yongs su brtags na rnam pa thams cad du yod pa ma yin no/_/gal te rdzas ni mthong ba'am reg pas yongs su gcod pa ma yin nam/_rdzas ni rnam pa gnyis te blta bar bya ba dang reg par bya ba'o zhe na/_de yang mi rigs
[\[172b.7\]]te/_'di ltar/_rdzas de gzugs las gzhan min pa'am/_/'on te bzlog par 'dzin pa yin/_/gzhan ma yin pas 'dzin na ni/_/gzugs nyid gzugs ldan yod ma yin/_/gzhan du rig pa yin na blo/_/rnam pa gnyis su myong 'gyur na/_/rnam pa gnyis su snang bar ni/_/mig
[\[173a\]]
[\[173a.1\]]shes tsam las 'gyur ba min/_/ci ste bum pa'o snyam pa'i blo ni/_gzugs so snyam pa ma yin na/_des na rig pa tha dad pa ci ltar med/_'di ltar/_bum pa'am snam bu dmar snyam pa'i/_/blo ni 'khrul pa med pa yin/_/don 'jig byed pa'i rgyu mtshan
[\[173a.2\]]yang /_/rig pa las gzhan yod ma yin/_/gal te gzugs tsam rig pa yin na ni/_dmar po'i snyam pa kho nar 'gyur gyi bum pa'o snyam pa ni ma yin no zhe na/_de yang mi bden te/_dmar po dang ni mi dmar ba'i/_/don la bum par tha snyad byed/_/bum pa dang ni bum min pa'i/_/don
[\[173a.3\]]yang dmar po'i sgra yis brjod/_/des na rjes 'gro ldog pa las/_/tha dad yongs su brtags nas ni/_/tha dad don du ston byed kyi/_/dngos po de bzhin gnas ma yin/_/zhes bya ba 'di ni gzhan du dpyad zin to/_/ci ste gal te yan lag can med par gzugs la sogs pa 'ba'
[\[173a.4\]]zhig yin la/_gang la gzugs yod pa de nyid la reg pa yod do zhes bya ba'i blor ji ltar 'gyur zhe na/_de yang gyi na ste/_tshogs pa gcig la rag las dang /_/'bras bu gcig la mkho ba'i phyir/_/tshogs pa gcig tu rab brtags pas/_/gang la de la zhes byar rtog_/dmag
[\[173a.5\]]gang la glang po che la sogs pa yod pa de la skyes bu yod pa yin no zhes bya ba dang /_de bzhin du gang na pa la sha la sogs pa yod pa'i nags de nyid la seng ldeng la sogs pa yin no zhes bya ba'i tha snyad med dam ci/_skyes bu la sogs pa las tha dad pa'i dmag gam/_pa la sha la sogs
[\[173a.6\]]pa las tha dad pa'i nags ni yod pa ma yin no/_/de'i phyir tshogs pa gcig la rag las pa nyid dam 'bras bu gcig pa nyid kyi phan tshun ma bral ba la brten pa na skye bos de ltar tha snyad byed pa yin no/_/gal te de lta na ni phan tshun tha dad pa med pa'i lus su gyur pa'i gzugs la sogs pa
[\[173a.7\]]nyid yan lag can yin te/_gzugs la sogs pa'i bum pa dang ka ba la sogs pa bzhin du phan tshun tha dad pa ma yin no/_/yan lag can ni nags tshal la sogs pa ltar tha snyad tsam ni ma yin no/_/de'i yan lag ni rjes su 'gro ba dang ldog pa dag las brtags pas de ltar
[\[173b\]]
[\[173b.1\]]bzhag pa yin no/_/'di ltar mthong ba gang yin pa de nyid la reg go zhes bya ba la sogs pa dang /_yul tha mi dad par yang rtogs pa yin no/_/gzugs kyi yul spangs nas reg pa'am myangs par rtogs pa'i blo ni med do zhe na/_de yang mi bden te/_gal te gzugs sogs
[\[173b.2\]]phan tshun du/_/rang bzhin tha dad med gyur na/_/gzugs sogs dbye ba gang las yin/_/de nyid gzhan du ci ltar 'gyur/_/de nyid ni gzhan ma yin te/_snang ba tha mi dad par thal ba'i phyir ro/_/'on te gcig po de nyid dbang po tha dad pas gzung ba'i phyir tha dad pa lta bur rtogs
[\[173b.3\]]pa yin te mig gi dbang pos rtogs na ni gzugs nyid yin la/_lus kyis rtogs na ni reg bya nyid dang lces rtogs pa na ni ro nyid yin no zhe na/_/de ni mi bden te/_'dzin pa'i dbye bas gcig pa yi/_/dngos nyid gzhan du rtogs sam ci/_/'on te tha dad rtogs pa'i lam du
[\[173b.4\]]gnas pa tha dad nyid/_re zhig gcig nyid do zhes bya ba la ni tshad ma med do/_/gcig nyid ni 'dzin pa'i bye brag gis tha dad par rtogs pa ma yin te 'khrul pa nyid du thal bar 'gyur ba'i phyir ro/_/ci ste gzhan du 'dzin pa med pas rten med pa de nyid ma 'khrul bar brjod do zhe na/_de ni de ltar don
[\[173b.5\]]dam nyid/_/yin par ci yi phyir mi rtog_/tha mi dad par rtogs pa ni/_/med pa'i phyir na rtogs ma yin/_/ci ste yang tha dad pa yul gcig pa dang /_mi 'brel ba ji ltar 'gyur snyam na/_de ni rtogs par sla ste 'di ltar/_de las gzhan du snang med phyir/_/yul ni yul can las gzhan
[\[173b.6\]]min/_/yul can snang bar tha dad phyir/_/gang las tha dad med pa yin/_/yul zhes bya ba ni gzugs la sogs pa dag las gzhan ma yin no/_/de de dag la tha dad pa yang /_tha dad par snang ba nyid las yin gyi/_yul tha dad pas ni ma yin te thug pa med par thal bar 'gyur ba'i
[\[173b.7\]]phyir mi rtogs pa nyid du 'gyur ro/_/rang gi ngo bos tha dad na ni gzugs la sogs pa yang tha dad pa nyid do/_/snang ba'i rang bzhin las rang bzhin gzhan ni yod pa ma yin no/_/snang ba yang tha dad pa kho na'o/_/gzugs snang ba nyid ni de snang ba ma yin te/_dbang po gzhan don med par
[\[174a\]]
[\[174a.1\]]thal bar 'gyur ba dang snang ba tha mi dad par thal bar 'gyur ba'i phyir ro/_/dbang po tha dad pa'i phyir tha dad do zhe na/_de ni mi bden te/_dbang po tha dad kyang tha mi dad pa tha dad par snang ba ni ma yin te/_de ltar yin na ni tha mi dad pa lkog tu gyur pa kho nar 'gyur ba'i
[\[174a.2\]]phyir/_yan lag can ni gzugs la sogs pa tsam du thal bar 'gyur ro/_/gal te dbang po'i mthu las gzhan du gyur pa'i don yang rnam pa gzhan du rtogs pa yin na ni mig ser can la dung ser por snang ba bzhin du 'khrul pa nyid du 'gyur ro/_/ci ste mi slu ba'i phyir ma 'khrul ba nyid do
[\[174a.3\]]snyam na/_de yang rigs pa ma yin te/_mi slu ba yang snang ba nyid yin pas de yang dbang po'i khyad par nyid las snang ba'i rnam pa de ltar 'gyur ba de'i phyir na de yang 'khrul pa kho na yin pas ji ltar ma grub pa 'grub par 'gyur/_mi slu ba'am gzhan gyi snang ba ni dbang pos byas pa yin pa
[\[174a.4\]]na don gyi rjes su 'gro ba dang ldog pa'i rjes su byed pa rtogs pa med pa'i phyir don zhes bya ba med pas yan lag can gyi sgrub par byed pa ni legs pa kho na zhig go/_/don med par sgrub par byed pa ni yan lag can gyi sgrub byed ma yin te/_de ni don gyi khyad par nyid du 'dod pa'i phyir ro/_/
[\[174a.5\]]de'i phyir dbang po'i byed pa las ni gcig du mar snang ba ma yin te/_'on kyang gzugs la sogs pa ni du ma nyid do/_/de'i phyir gcig tu rtogs pa ni nang gi byed pa la rag las pa nyid do/_/'degs pa'i rtogs pa yang lag pa la sogs pa'i skad cig yul gzhan dang gzhan du skye ba
[\[174a.6\]]yin no/_/'degs so snyam pa ni nang gi byed pa nyid las de'i tshogs pa 'ba' zhig la rtogs pas sgro 'dogs pa yin gyi/_yul gyi stobs kyis 'byung ba ni ma yin no/_/de lta na ni 'o na ni snga ma dang phyi ma'i skad cig rnams kyis gsal bar bya ba'i las nyid 'degs pa'i shes pa'i yul
[\[174a.7\]]yin no zhe na/_ma yin te/_spyi ni gsal bas gsal bar bya ba yin pa'i phyir ro/_/las nyid kyi spyi ni las kyi gsal ba rnams kyis gsal bar bya ba yin gyi don gyi skad cig rnams kyis ni ma yin no/_/lag pa la sogs pa'i skad cig ma'i gsal ba la brten pa'i las kyi gsal
[\[174b\]]
[\[174b.1\]]ba gzhan ni yod pa'am dmigs pa ma yin la/_gsal ba gzhan gyis kyang spyi gsal bar bya ba ma yin no/_/'on te las nyid kyi rigs lag pa la sogs pa'i skad cig gis gsal bar bya ba yin no zhe na/_de yang mi bden te/_skad cig re res gsal bar bya ba ma yin pa'i phyir
[\[174b.2\]]ro/_/'degs pa nyid la sogs pa'i skad cig gcig gis gsal bar bya ba ma yin te/_skad cig dang po kho nar rtogs par thal ba'i phyir ro/_/'on te las nyid kyi rigs ni dus cig car du gsal bar bya ba ma yin no/_/brda sprod pa bas ni gdon mi za bar gzhan gyi grub pa'i mtha'i rjes su
[\[174b.3\]]'jug par bya ba ni ma yin te/_kho bo cag gi lta ba rnam par gnas pa ni 'di kho na'o snyam na de ni mi bden te/_gal te rigs re res gsal ba ma yin na 'o na ni spyis gsal bar bya bar 'gyur te/_rnam pa gzhan med pa'i phyir ro/_/goms pa las gcig gis gsal bar 'gyur ro zhe
[\[174b.4\]]na/_'o na ni goms pa nyid nang gi rgyu yin pa'i phyir shes pa de yul gyi stobs kyis byung ba ma yin no/_/de bzhin du ldan pa'i rnam par dbye ba'i shes pa la yang brjod par bya'o/_/de skad du yang /_grangs ldan pa la sogs pa dang /_/de ldan rang gi ngo bo dang /_/brjod pa las ni tha dad pa'i/_/
[\[174b.5\]]ngo bo blo la snang ba med/_/ces bshad pa yin no/_/gal te don byed par mi nus pa zhes bya ba spyi'i mtshan nyid ma yin nam des na skra shad la sogs pa yang don byed mi nus pa'i phyir spyir thal lo zhe na/_de yang mi bden te/_'di ltar/_skra shad sogs ni spyi min te/_/don du zhen pa med phyir
[\[174b.6\]]ro/_/shes byar 'dzin phyir med pa la/_/nyes pa dag tu thal mi 'gyur/_/rang gi mtshan nyid kyis bdag nyid kyi don nyid spyi'i rang bzhin du rtogs pa na spyi yin no/_/gal te 'di rang gi mtshan nyid yin na don bya ba byed pa'i phyir ji ltar spyi yin te/_spyi ni don bya ba byed pa med pa yin pa'i phyir ro/_/
[\[174b.7\]]don byed pa med pa ni don du yang ji ltar 'gyur te/_don byed pa nyid kyis don yin pa'i phyir ro/_/don bya ba byed pa dang /_cig shos gnyi ga ni gcig la yod par mi 'gyur ro zhe na/_'di ni 'thad par dka' ba ma yin pa'i phyir te/_dngos su don byed mi nus dang /_/brgyud pa yis ni nus
[\[175a\]]
[\[175a.1\]]pa'i phyir/_/de ni spyi dang don nyid dang /_/nus pa dang ni nus med nyid/_/spyi ni don du zhen pa'i phyir/_/don yin te/_don dam par ni don med pa nyid do/_/'di'i don nyid ni nye bar btags pa yin te/_brgyud nas don gyi 'bras bu yin pa'i phyir ro/_/'o na ji ltar
[\[175a.2\]]sgra'i yul spyi yin te/_chu klung gi 'gram na kha ra'i phung po yod do zhes bya ba ni brgyud nas kyang don byed pa ma yin no zhe na/_de ni med de/_de spyi min mod nged la ni/_/chad pa ci yod sgra rnams ni/_/tshad ma min par sgrub pa'i phyir/_/mchog tu legs par 'gyur ba nyid/_/'di ltar spyi ni
[\[175a.3\]]kho bo cag tshad ma'i yul du 'dod pa yin no/_/gal te de yang tshad ma'i yul yin na ni/_sgra tshad mar 'gyur ro/_/'o na ji ltar sgra'i yul spyi yin par brjod ce na/_spyi kho na sgra'i yul yin no zhes pa ni ma yin no/_/'o na ci zhe na spyi ni sgra'i yul kho na yin gyi/_yul ma yin pa ni med do zhes
[\[175a.4\]]bya ba yin no/_/sgra'i yul nyid kyis ni rjes su 'gro ba'i rnam pa nyid mtshon pa yin no/_/de bzhin du yul ma yin pa rang gi mtshan nyid zhes te/_skra shad la sogs pa rang gi mtshan nyid du 'gyur ba ni ma yin te/_sgra 'ga'i'ang yul ma yin pa ni rang gi mtshan nyid yin pa'i phyir ro/_/'dir yang
[\[175a.5\]]rang gi mtshan nyid kho na yul ma yin pa ni ma yin gyi 'on kyang rang gi mtshan nyid ni yul ma yin pa kho na'o/_/sgra'i yul ma yin pa/_sgra la sogs pa'i yul can gyi shes pa ni tshad ma ma yin pa nyid do/_/'di ltar/_tshad ma slu ba med can gyi/_/shes pa spyi yi mtshan nyid ni/_/
[\[175a.6\]]bya ste yul gyi dbye ba yis/_/de la tha dad sgrub pa yin/_/de yi yul nyid tha dad pa/_/bsgrub bya nyid du 'dod pa yin/_/des na tshad ma'i yul min pa/_/yul nyid du ni ji ltar 'gyur/_/gal te don nyid spyi yin na dngos po med pa ni spyi nyid du mi 'gyur te don gyis stong pa'i phyir ro/_/
[\[175a.7\]]de ni yul ma yin pa yang ma yin te/_mi dmigs pa'i yul yin pa'i phyir ro/_/spyi'i ngo bo yang yin te/_snga na med pa dang zhig nas med pa zhes bya ba la sogs pa'i bye brag khyab par byed pa yin pa'i phyir te/_de ni dang po med pa dang /_de ltar med pa zhes gsal bas khyab par byed pa
[\[175b\]]
[\[175b.1\]]yin pa'i phyir ro zhe na/_de la yang lan du/_shes byar 'dzin phyir zhes bya ba yin te/_dngos po med pa yang rnam pa 'ga' zhig gis shes bya nyid yin no/_/gzhan gyi dngos po nyid dngos po med pa yin no zhes bya ba ni grub pa'i mtha' yin la de yang don bya ba byed pa kho na'o/_/yang na de yang
[\[175b.2\]]tshad mas yongs su gcad par bya ba nyid do/_/dgos pa yod pa'i phyir nus pa yang yin no/_/dngos po med pas kyang dgos par 'gyur ba nyid de dogs pa med par 'gro ba'i don yin pa'i phyir ro/_/des na de la don du mos pa yod pa'i phyir dngos po med pa ni rang gi ngo bos don kho na'o/_/skra shad
[\[175b.3\]]la sogs pa ni ma yin te/_'khrul pa'i shes bya nyid du yongs su dpyod pa'i phyir ro/_/gal te skra la sogs pa yang gang gi tshe 'di lta bur gyur pa'i skra la sogs pa 'di ni mi bden no zhe'am/_bden pa'i skra dang 'dra ba'o zhes shes pa de'i tshe de la yang rang dang rjes su mthun pa'i dgos pa mi
[\[175b.4\]]bden pa'i rgyu mtshan can gegs med par 'gro ba la sogs pa yod pa kho na ma yin nam/_de'i phyir de dag kyang tshad ma'i yul nyid du 'gyur ro/_/ci ste de ltar yongs su bcad pa ni spyi'i rang bzhin kho na'o snyam na/_de lta na ni gsal bar snang ba nyid du mi 'gyur ro/_/gsal bar snang ba nyid kyis don
[\[175b.5\]]yin na ni rang gi mtshan nyid yin pas/_de'i shes pa don med pa can du ma'i 'gyur ba'i phyir ma 'khrul bar 'gyur ro zhe na/_bshad pa/_de dag gi yang de lta'i dngos/_/bkag med gsal bar snang ba nyid/_/shes pa'i ngo bo'i don nyid phyir/_/skra sogs zhes bya'i blo dag ni/_/spyi yi spyod
[\[175b.6\]]yul can yin la/_/skra snang don med can yin no/_/gal te rab rib can gyis dmigs pa'i skra la sogs pa yang mi bden par yongs su gcod pa de'i tshe/_mi bden pa zhes bya ba'i don ci yin zhe na/_don byed pa'i shes pa'am skyes bu gzhan gyis ma dmigs pa'i phyir/_des dmigs par
[\[175b.7\]]rung ba nyid med par yongs su bcad pas na dngos po med par gzhal bya nyid yin no/_/des na dngos po med pa nyid du gzhal bar bya ba ni spyi'i mtshan nyid du bkag pa med pa kho na'o/_/yang gang gi tshe 'di ni skra la sogs pa gzhan dang 'dra ba yin no snyam pa de'i tshe shes pa'i rang bzhin la 'dra bar tha snyad
[\[176a\]]
[\[176a.1\]]byed pa'i phyir ro/_/rang bzhin gyi gtan tshigs kyi yul nyid yin pas skra la sogs pa gzhal bya nyid yin no/_/'o na ji ltar spyi gsal bar snang ba yin zhe na/_shes pa'i rang bzhin gyis don yin pa'i phyir na ni rang gi mtshan nyid kho na'o/_/de ltar na mngon sum
[\[176a.2\]]du 'gyur ro zhe na/_'gyur ba kho na ste rang rig pa'i mngon sum gyi yul yin pa'i phyir ro/_/ci ltar spyi'i rang nyid yin no zhe na/_rnam par rtog pa'i shes pa gzhan gyis sngar gyi sgra la sogs pa dang 'dra bar yul du byas pa'i phyir ro/_/'di ltar/_rab rib can shes rtogs bya ba/_/skra
[\[176a.3\]]sogs bden min sngon chad ni/_/de bzhin nyid du dmigs pa'i phyir/_/yang na tshul mthun phyir 'dra yin/_/bden pa las bzlog pa'am/_'dra ba nyid ni sngon rang bzhin gyis rjes su 'brang ba med na mi 'gyur ba yin te/_des na 'dra ba dang mi bden pa dag ni rnam par rtog pas gcad par
[\[176a.4\]]bya ba yin no/_/snga ma dang phyi ma'i rang bzhin la 'jug pa ni rnam par rtog pa med pa ma yin no zhes ston par 'gyur ro/_/des na lkog tu gyur pa nyid kyis spyi yin no/_/'o na don med pa'i shes pa gang yin zhe na/_skrar snang ba'i dbang po'i rnam par shes pa ni don med pa yin no/_/bsam
[\[176a.5\]]pa ni rang rig pa la ni mngon sum yin la/_skra la sogs pa'i rang bzhin la rnam par rtog pa'i rnam par shes pa ni rjes su dpag pa dang /_dbang po'i shes pa ni don med pa'o zhes rnam par dbye ba yin no/_/de nyid dbang po'i shes pa yin la de nyid rang rig pa ma yin nam/_rang rig pa'i
[\[176a.6\]]rnam par shes pa las gzhan dbang po'i shes pa ni med do/_/rang rig pa de nyid dbang po la brtan nas skyes pa yin pa'i phyir ro zhe na/_don la de ni dbang shes yin/_/don med na ni 'khrul par 'dod/_/rang rig dbang po las min te/_/de med par yang 'jug phyir ro/_/gang zhig med
[\[176a.7\]]kyang gang 'byung ba de ni de'i rgyu ni de ma yin no/_/dbang po med na rang rig pa yongs su gsal bar mi 'gyur ba ma yin nam zhe na/_de yang mi bden te/_rang rig pa thams cad ni rang gi ngo bos gsal ba yin no/_/gang zhig gang la rang gi ngo bo dngos su byed pa'i rnam par snang ba de gsal ba
[\[176b\]]
[\[176b.1\]]yin no/_rnam par shes pa thams cad kyi rang gi rang bzhin yang dngos su snang ba yin no/_/rang gi ngo bo nyid ni lkog tu gyur pa ma yin te rang gi ngo bo med par thal ba'i phyir ro/_/de'i phyir mi gsal ba thams cad ni lkog tu gyur pa yin no/_/rmi lam gyi shes pa dbang po med kyang
[\[176b.2\]]gsal ba'i rang bzhin yin no/_/des na dbang po ni don nyid la 'jug par byed pa yin la/_de med na ni don med pa can nyid do/_/des na skra'i shes pa ni don med pa can yin te/_de la skra thob pa ni med do/_/de'i phyir don la ltos nas don med pa can yin no zhes bya bar gdeng ba
[\[176b.3\]]yin no/_/gal te shes pa'i rang bzhin gyi don yin na spyi yang rang gi mtshan nyid dang /_gsal bar snang bar thal ba'i phyir 'gal lo zhe na/_mi 'gal te/_'di ltar/_gal te spyi ni shes ngo bos/_/don nyid yin na thal bar 'gyur/_/de ltar 'dod phyir skyon yod min/_/don gyi
[\[176b.4\]]ngo bo nyid kyis spyi/_/shes pa'i rang bzhin nyid kyis na rang gi mtshan nyid dang gsal bar snang ba ni spyi la yod pa nyid do/_/de'i gsal bar snang ba nyid ni de lta bur gyur pa kho na yin no/_/don ni mi gsal ba nyid du 'gyur ba yin te/_gzhan la ltos nas gzhan mi gsal bar snang ba nyid
[\[176b.5\]]du snang ba'i phyir ro/_/shes pa'i rnam pa ni de nyid yin te/_gang la ltos nas de mi gsal ba nyid du brjod par 'byung /_de'i phyir rang gi ngo bo gsal bar snang ba'i phyir mi gsal ba nyid du ga la 'gyur/_rnam pa thams cad snang ba gang yin pa 'di nyid gsal ba nyid yin no/_/don
[\[176b.6\]]gyi rang bzhin ni gzhan yin pa'i phyir/_de mi snang na mi gsal ba nyid du snang ba yin no/_/'o na de ji ltar de spyi nyid dang /_mi gsal bar snang ba yin zhe na/_bshad pa phyi rol gyi don gyi ngo bo nyid kyis spyi nyid do/_/dpyad pas na ngo bo ste nges par brtags pa zhes bya ba'o/_/don du
[\[176b.7\]]nges par brtags pas spyi nyid dang /_don mi gsal bar snang ba nyid do/_/de mi gsal ba nyid dang spyi'i rnam pa ni lkog tu gyur pa nyid kyis yin no/_/'di ltar/_kun la ngo bo mtshungs phyir dang /_/de ldog pa la brten phyir ro/_/rno ba dang zhan pa dang drag pa dang /_tsan dan gyi la sogs
[\[177a\]]
[\[177a.1\]]pa thams cad la ngo bo mtshungs pa nyid de/_snang ba dang brtags pa'i don gcig tu byas pa'i phyir gcig nyid du lhag par zhen pas de thun mong nyid du rtogs pa'i phyir ro/_/'di ltar mtshungs pa rnams kyi ngo bo yin pas ni de spyi nyid du nye bar rtogs pa yin no/_/
[\[177a.2\]]shes pa'i rnam pa yang gsal ba de'i rang bzhin du zhen pa yin no/_/khra bo la sogs pa gsal ba mtha' dag la gnas pa nyid kyis spyi'i rnam par gyur pa'i shes pa'i rnam pa khyad par du gyur pa ni kun rdzob tu spyi'i ngo bo nyid yin te/_de ltar lhag par zhen pa'i phyir ro/_/de la de las
[\[177a.3\]]skyes pa'i lhag par zhen pa'i rgyu ni bag chags kyi khyad par yang yin no zhes bya ba ni kha na ma tho ba med pa yin no/_/de ni ldog pa'i khyad par de la brten nas byung ba'i phyir ro/_/de ni brgyud nas ldog pa'i don la brten nas skyes pa'i phyir dang /_ldog pa'i don rnams la 'jug par byed pa
[\[177a.4\]]yin pa'i phyir ro/_/ldog pa de nyid ni spyi yin te/_ldog pa nyid ni thams cad la khyad par med pa'i phyir dang /_ldog pa dang 'brel pas don gyi rnam pa yang ldog pa'i rang bzhin yin pa'i phyir ro/_/ci ltar rnam pa spyi yin/_gzugs la sogs pa nyid khyad par med pas rjes su dpag
[\[177a.5\]]pa'i spyod yul gyi spyi ma yin nam/_gsal ba gzhan ma spangs pa'i gsal ba nyid spyir brjod pa yin te/_gsal ba mtha' dag spangs nas ni rjes su dpag pa tshad ma ma yin par thal bar 'gyur ro/_/de'i phyir rjes su dpag pa tshad mar khas len pas ni gdon mi za bar mtshon zin pas
[\[177a.6\]]mtshon pa nyid kyis gsal ba yul nyid du khas blang bar bya dgos kyi/_rnam pa tsam gyi mthar thug pa ni ma yin te/_'jug par byed pa nyid ma yin par thal bar 'gyur ba'i phyir ro/_/spyi 'ba' zhig 'dzin pa la yang skyon 'di nyid yin no/_/de'i phyir shes pa'i rang bzhin gyi don spyir smra ba
[\[177a.7\]]rnams kyi/_shes pa'i rnam pa de las gsal ba rjes su dpag pa'i phyir spyi'i rjes su dpag pas gsal ba'i yul can du 'gyur ro/_/de la spyis kyang gsal ba dpog pa ni ma yin te/_de la yang spyi snang bar 'gyur ba'i phyir 'jug par byed pa ma yin pa'i phyir rjes su dpag pa'i don med
[\[177b\]]
[\[177b.1\]]pa nyid do/_/spyi brgyud pa de tsam du zad pa ni ma yin te/_spyi las spyi rjes su dpog cing de las kyang spyi gzhan dpog pa'i phyir thug pa med par 'gyur ro/_/de'i phyir mthar yang gsal ba rtogs par bya ba yin pa'i phyir gsal ba nyid spyi yin no zhe na/_de yang mi bden te/_'di ltar/_
[\[177b.2\]]brjod pa nyid phyir te dngos min/_/dbang sogs 'bras bcas nyid phyir ro/_/ming sogs brjod na 'chad pa po/_/nyan po brjod bya rjes 'brel phyir/_/ming sogs 'brel pa med pa can/_/don la 'jug par mi 'gyur ro/_/spyi'i gzugs la sogs pa nyid ni spyi'i shes pas rtogs pa'i
[\[177b.3\]]spyi ma yin no/_/gzugs la sogs pa re re'am mtha' dag spyi'i shes pas rtogs grang /_gal te mtha' dag rtogs na ni de'i tshe dbang po'i tshogs 'bras bu med par 'gyur te/_sgra las skyes pa'i spyi'i shes pa gang yin pa des gsal ba'i rang bzhin thams cad rtogs pa'i phyir
[\[177b.4\]]ro/_/mig la sogs pa dbang po'i tshogs ni gsal ba rtogs pa'i don du 'dod pa yin na/_gsal ba de ni mig la sogs pa dang bral yang rtogs pa'i phyir dbang pos ci zhig bya/_dbang po ni bde ba'i don du 'dod pa yin te/_'di ltar dbang po la brten nas 'gyur ba'i bde ba de ni
[\[177b.5\]]gzhan du ma yin no zhe na/_de yang mi bden te/_de yang sgra nyid las rtogs pa'i phyir ro/_/dbang po med par sgra las ni/_/bde skye ma yin bde skye bar/_/rtogs tsam yin na sgra las kyang /_/bde ba de nyid skye ba yin/_/gal te de yang rtogs sam las/_/bde ba skye ba med ce na/_/
[\[177b.6\]]bde ba skye ba'i ngo bor ni/_/rtogs pa ci ltar de ma yin/_/gal te bde ba skye ba'i rang bzhin du rtogs kyang de ltar ma yin na/_de ltar gyur na ni rtogs pa gzhan la yang ci zhig yid brten du yod/_rtogs par gyur pa kho na yod pa yin no/_/'on te dbang po'i tshogs don med pa yin yang
[\[177b.7\]]las kyi dbang gis skyes pa yin no zhe na/_skyes su chug mod mig zhar yang gzugs mthong bas de 'bras bu med pa nyid du rtogs par 'gyur dgos na/_de lta na ni ma yin no/_/de'i phyir gsal ba nyid sgra las rtogs pa ni ma yin no/_/des na gzugs la sogs pa'i rang bzhin ni spyi ma
[\[178a\]]
[\[178a.1\]]yin no/_/de lta na ni 'o na ming la sogs pa'i rang bzhin du 'gyur ba yin pas dbang po'i tshogs 'bras bu med pa ma yin no zhe na/_de yang mi 'thad de/_mi ldan 'du byed 'chad po dang /_/nyan po'am don dang 'brel pa'am/_/'brel med 'chad po la sogs
[\[178a.2\]]dang /_/'brel na don la 'jug mi 'gyur/_/'chad pa po dang nyan pa po dang 'brel pa'i ming dang mtshan ma rtogs na don rtogs pa ni ma yin na/_ma rtogs pa'i don la ji ltar 'jug par 'gyur/_ma rtogs pa la yang 'jug na ni thams cad la 'jug par thal ba'i phyir dang rtogs pa don med par thal
[\[178a.3\]]ba'i phyir de ni rigs pa ma yin no/_/'on te 'di snyam du mtshan ma gang yin pa don gang yin pa de gnyis ni tshul 'dra ba'i phyir gcig rtogs pas kyang gzhan la 'jug pa yin/_dper na tsi ta tra a ga da dang /_sna tshogs brtson 'grus zhes bya ba'i mtshe ma gnyis las gcig brjod pas der gzhan la
[\[178a.4\]]'jug par mi 'gyur ba ni ma yin pa bzhin no zhe na/_de yang mi 'thad de/_der 'khrul 'dir ni ma 'khrul yin/_/'khrul na dngos po rig mi 'gyur/_/'khrul kyang dngos po rig ces pa/_/'di ni phan tshun 'gal ba yin/_/gal te ming dang mtshan ma snang ba yin na blo de ji ltar 'khrul
[\[178a.5\]]pa yin/_'khrul pa yin no zhe na ni/_dmigs pa med pa nyid de/_de ltar gyur na ni ming dang /_mtshan ma rtogs par mi 'gyur te/_ming dang mtshan ma'i rang bzhin snang ba med pa'i phyir ro/_/de la yang ming dang mtshan ma gzhan rtogs na ni thug pa med par 'gyur ro/_/de'i phyir mtshe ma
[\[178a.6\]]dag las 'khrul par shes pa la yang ming dang mtshan ma snang ba nyid yin pas dpe ma grub bo/_/der yang de rtogs pa nyid kyis 'jug pa'i phyir ji ltar don la 'jug par 'gyur zhes bya ba'i rtsod pa ni de la yang yod pa'i phyir dpe ni bsgrub bya'i phyogs su bzhag pa nyid do/_/khas blangs nas kyang
[\[178a.7\]]brjod pa ni/_/gal te don la tshul 'dra las/_/'khrul 'jug 'gyur na dus kun dang /_/yul la 'khrul min shes pa la/_/mtshungs min rnam pa de 'dra'i blo/_/skye phyir gzhan la de med de/_/blo ni khas len med phyir ro/_/phyi rol don du snang ba can/_/khas len na yang rnam shes
[\[178b\]]
[\[178b.1\]]las/_/tha dad pa ni tshad can min/_/ldog pa grub pa med phyir ro/_/gal te gzhan rtogs kyang phyi rol la 'jug pa 'di tshul 'dra bas bskyed pa'i 'khrul pa'i rgyu can yin na de'i tshe dus thams cad du mi 'gyur ro/_/mtshe ma dag gcig rtogs pa na dus thams cad du gzhan kho na
[\[178b.2\]]la 'jug pa ni ma yin te/_de la yang 'jug pa mthong ba'i phyir ro/_/lus can dang lus can ma yin pa'i tshul 'dra ba yang med de mthun pa med pa'i phyir ro/_/de yod na yang mi ldan pa'i 'du byed du mi 'gyur te/_gzugs la sogs pa'i rang bzhin yin pa nyid kyis gzugs kyi phung
[\[178b.3\]]po'i nang du 'dus pa'i phyir ro/_/gzhan yang yul 'di nyid du rtogs so zhes yul la 'khrul par yang mi 'gyur ro/_/de dang gzhan gyi yul dag gi tshul 'dra ba ma yin no/_/'on te yul yang rang gi ngo bos rtogs pa ni ma yin no/_/'o na ci zhe na/_de yang ming dang mtshan ma 'khrul
[\[178b.4\]]pas rtogs pa yin no zhe na/_de lta na ni 'o na yul zhes bya ba rtogs pa med pa'i phyir yul gyi khyad par la 'jug par mi 'gyur ro/_/yul med pa'i sems dang sems las byung ba rtogs pas ni yul gyi khyad par dang 'brel pa'i gzugs la sogs pa 'ga' zhig la 'jug pa ni ma yin no/_/
[\[178b.5\]]gcig tu zhen pa'i phyir 'jug pa yin no zhe na/_gcig tu zhen pa zhes bya ba 'di ci zhig_/ming dang mtshan ma la 'jug pa'i yul gyi don du yin par rtogs pa'o zhe na/_ji ltar gzhan la gzhan du rtogs te/_bum pa ni snam bu'i rang bzhin du rtogs pa med do/_/de'i rang bzhin der lhag
[\[178b.6\]]par zhen par byas pa'i phyir ro zhe na/_'o na ni lhag par zhen par byas pa gang yin pa de nyid rtogs par 'gyur gyi ming dang mtshan ma ni dri tsam yang ma yin no/_/gang lhag par zhen par byas pa de nyid la 'jug par 'gyur gyi phyi rol gyi don la ni ma yin no/_/ci ste de la ming dang mtshan mar
[\[178b.7\]]lhag par zhen pa yin no zhe na/_de lta yin na ming dang mtshan ma nyid rtogs pa yin pas ci ltar phyi rol la 'jug_/nya phyis la dngul du zhen pa ni ji ltar nya phyis la 'jug ce na/_nya phyis kyang de na yod pa'i phyir dang /_yul de yang mngon sum gyis gzung ba'i phyir ro/_/ming dang mtshan ma'i
[\[179a\]]
[\[179a.1\]]yul ni yongs su 'dzin pa ma yin te/_yul yongs su 'dzin pa ni yul na gzhan par 'gyur ro/_/de ni gzhi'i don gyi yul yin no zhe na ma yin te/_rnam par dbye ba med pa'i phyir ro/_/nya phyis kyi yul yin gyi dngul gyi ma yin pa de bzhin du 'dir yang
[\[179a.2\]]yin no zhe na/_ma yin te dngul ni med pa'i phyir yul med pa yin gyi/_ming dang mtshan ma ni yul med pa ma yin no/_/dngul ni mthong bas sgro 'dogs pa yin no/_/ming dang mtshan ma ni mthong ba med de/_de ni sgro 'dogs pa'i dus nyid kyi tshe mthong ba yin pa'i phyir ro/_/de'i phyir
[\[179a.3\]]'di ni sgro btags pas 'jug pa ma yin no/_/bram ze'i khye'u la mer rtogs pa bzhin du blo 'khrul pas gzung ba nyid kyang ma yin no/_/shin tu goms pa'i phyir ma yin no zhe na/_shin tu goms so zhes bya ba 'di ga la rtogs te tshad ma med pa'i phyir ro/_/tshad mas rtogs na de ltar tha snyad
[\[179a.4\]]bya ba yin gyi gzhan du na ma yin no/_/gzhan du ni tha snyad 'thad pa ma yin no/_/de nyid kyis brtag par bya ba yin pa de ni tshad ma med pa ma yin no zhe na/_ma yin te/_de lta ma yin yang tha snyad 'dogs pa'i phyir ro zhes 'chad par 'gyur ro/_/gang gi sgra las don la reg pa med pa can
[\[179a.5\]]rang gi rnam pa nyid kyis shes pa skye ba de'i ltar na don la 'jug ce na/_shes pa ste shes pa'i rnam par brjod par bya ba yin pa la ni mtshungs pa ma yin te/_'khrul pa'i blo skye ba'i phyir ro/_/bag chags kyi stobs kyis de ltar skye ba na rang gi ngo bo nyid la khyad par can gyi yul na gnas pa'i don
[\[179a.6\]]du rlom pas tha snyad 'dogs pa po 'jug par byed pa'i phyir 'di la 'gal ba cung zad kyang med do/_/'di ltar ci srid rang gi ngo bo la don du sgro btags pas 'jug pa byed pa de tsam gyis 'di yi tha snyad yongs su rdzogs pa'i phyir gzhan gyis ci bya/_ming dang mtshan ma don du rlom pa la rnam par rtog
[\[179a.7\]]pa gnyis te/_rtogs nas don gyi rnam pa nyid du lhag par zhen par byed dam/_'on te ma rtogs par gal te sgra'i rnam par shes pas ming dang mtshan ma rang gi ngo bor rtogs pa yin na/_ji ltar de don du rtogs par 'gyur/_rang gi ngo bo la rtogs pa ni gzhan gyi rnam par lhag par zhen
[\[179b\]]
[\[179b.1\]]par brjod pa ma yin no/_/rnam pa gzhan ni de ma yin te/_rnam pa tha dad pa kho na tha dad pa yin pa'i phyir ro/_/de'i phyir ming dang mtshan ma ni don gyi rnam par rtog pa ma yin no/_/rnam pa 'di ni don gyi ma yin te/_de la don med pa'i phyir ro/_/ming dang mtshan ma yang ma yin
[\[179b.2\]]te/_de mi 'thad pa'i phyir ro/_/rnam pa de ni shes pa nyid kyi yin pa de mchog yin no/_/shes pa'i rnam pa de nyid don nyid du rtogs pa yin gyi bar gyi sha lhag pa'i ming dang mtshan mas ci zhig bya/_shes pa ni brgyud nas de las skyes pa'i phyir don gyi rnam pa dang ldan pa zhes bya bar rigs
[\[179b.3\]]na/_ming dang mtshan ma'i don gyi rnam pa can yin no zhes bya ba 'di ga las yin don gyi rnam pa dang ldan pa nyid la ni tshad ma cung zad kyang yod pa ma yin no/_/ci ste don gyi rnam pa ni ming dang mtshan ma las tha dad pa ma yin no zhe na/_'o na ni de nyid don yin pas dbang po'i tshogs pa don
[\[179b.4\]]med pa ma yin par mi 'gyur ro/_/ci ste yang de ni don bya ba byed pa ma yin pas na/_dbang po'i tshogs ni don bya ba byed pa 'dzin pa'am 'bras bu dang bcas pa yin no zhe na/_de yang mi rigs te/_don bya ba byed pa ma bzung ba'i phyir 'jug par byed pa ma yin pa nyid du 'gyur ro/_/lhag par
[\[179b.5\]]sgro btags pa las 'jug pa yin no zhe na/_lhag par sgro btags pa de ni shes pa'i rnam pa nyid do zhes bshad zin to/_/de lta ma yin na ni der yang ming dang mtshan ma gzhan yin la/_de la yang gzhan yin pa'i phyir thug pa med par 'gyur bas lan du mi rung ngo /_/de la yang 'khrul ba nyid du
[\[179b.6\]]'dod na ni ming dang mtshan ma la tshad ma med par 'gyur ba'i phyir ro/_/'khrul pa'i shes pas ni don rnam par 'jog pa ma yin no/_/rnam pa yang de nyid don rnam par 'jog par byed pa yin no zhe na/_ma yin te ldog pa med pa'i phyir ro/_/mdo sde pa bzhin du ming dang mtshan mar sgrub pa
[\[179b.7\]]la ni ldog par grub pa med de/_ming dang mtshan ma'i yul can du 'dod pa'i blo ni yid la byed pa la sogs pa tsam las 'byung ba'i phyir ro/_/shes pa don gyi rnam pa can du khas len na ni de don gyi rnam pa nyid yin par rigs so/_/ci'i phyir rnam pa mi gsal zhe na/_ma yin
[\[180a\]]
[\[180a.1\]]te/_tshogs pa'i bye brag gi rnam pa cha 'ga' zhig skyed pa'i phyir ro/_/gang las rnam pa gang 'gyur ba de bdag nyid thams cad kyis 'gyur ba ni ma yin te/_cha 'ga' zhig gis 'dra ba'i bu bzhin no/_/gal te shes pa thams cad don gyi rnam pa can nyid ma
[\[180a.2\]]yin te/_de la sngon po la sogs pa'i rnam pa snang ba gang yin pa de ni don nyid yin no/_/de la sngon po la sogs pa'i rnam pa thams cad ni don yin gyi shes pa ni ma yin te/_des na shes pa thams cad don dang ldan pa yin gyi rang gi rnam pa ni 'ga' yang med pa'i phyir gang las 'khrul pa yin/_
[\[180a.3\]]rnam pa 'di ni shes pa ma yin te phyi rol gyi ngo bor snang ba'i phyir ro zhe na/_de ni ma yin te/_shes kun don ldan phyir zhe na/_/'thad min rmi sogs rnam gzhan du/_/mthong phyir 'du byed las kyang min/_/sngo la sogs pa snang phyir ro/_/thog med phyir na sngo sogs min/_/rung
[\[180a.4\]]yul gnas pas mi shes pa/_/rang nyid shes phyir de shes yin/_/des ni ming sogs brjod pa yin/_/shes pa thams cad don dang ldan pa yin no zhes bya ba'i khyab pa ga las yin/_mdun na gnas pa'i rnam par nyams su myong ba tsam gyis ni don dang ldan pa ma yin no/_/de lta
[\[180a.5\]]yin no zhe na ni 'khrul pa dang ma 'khrul pa'i rnam par dbye bar mi 'gyur te/_mtha' dag dmigs pa dang bcas pa'i phyir ro/_/dmigs pa dang bcas pa yin yang don bya ba mi 'thob pa'i phyir 'khrul pa nyid du tha snyad byed do zhe na/_de ltan 'o na dmigs pa med pa nyid yin yang don bya ba
[\[180a.6\]]thob pas tshad mar tha snyad bya bar ci ste mi 'dod/_'di la de kho na nyid ci yin zhe na/_dmigs pa med pa nyid do/_/'di ltar rmi lam la sogs pa dag na dmigs pa med pa nyid yin yang mdun na gnas pa 'dzin pa mthong ba'i phyir na gzhan du yang de mthong ba las dmigs pa dang bcas par
[\[180a.7\]]ni mi 'thad do/_/bzlog par ci ltar mi 'gyur zhes bya ba yang lan ma yin te/_dmigs pa dang bcas pa nyid ni grub pa med pa'i phyir ro/_/dmigs pa dang bcas pa nyid ni 'gar yang grub pa ma yin no/_/sad pa'i gnas skabs yin no zhe na/_'o na ni gnas skabs de bzhin du med
[\[180b\]]
[\[180b.1\]]pa'i phyir der shes pa dmigs pa med par 'gyur ro/_/de'i phyir ma nges pa yin te/_rmi lam la sogs pa na rnam pa gzhan du myong ba'i phyir ro/_/ci ste rmi lam gyi shes pa yang ming dang mtshan ma la dmigs pa yin te/_des na rmi lam gyi shes pa dmigs pa med pa zhes bya bar ma grub bo
[\[180b.2\]]zhe na/_'di la smras pa/_rmi lam gyi shes pa ni ming dang mtshan ma la dmigs pa ma yin te/_sngon po'i rnam par dmigs pa'i phyir dang /_ming dang mtshan ma ni rnam pa de med pa'i phyir ro/_/der sngon po la sogs pa nyid dmigs pa yin no zhes bya bar mi 'thad de/_rnam pa de ni sngon po
[\[180b.3\]]la sogs pa dang mi mthun pa'i phyir ro/_/bden pa'i sngon po la sogs pa de la ni thogs pa med pa nyid yod pa ma yin la/_rmi lam gyi sngon po ni de las bzlog pa yin pa'i phyir ro/_/de ltar yang sa phyogs shin tu dog par yang glang po che'i khyu mchog mthong ba'i phyir dang /_gang gi nang na
[\[180b.4\]]gnas pas mthong ba der ni glang po che'i khyu'i go skabs med pa'i phyir dang /_bcad pa'i nang nas phyir 'gro ba'i yang nus pa med pa'i phyir dang glang po che'i khyu'i 'bras bu kha bad bshig pa la sogs pa ma mthong ba'i phyir ro/_/me'i 'bras bu tshig pa la sog pa yang ma mthong ba'i phyir ro/_/
[\[180b.5\]]gal te gzugs la sogs pa thogs pa med par de lta bur gyur pa kho na skyes pa yin no zhe na/_de lta yin na ni der sad pa thams cad kyis ci'i phyir ma mthong ba de la de 'dra ba'i tshogs pa med pa'i phyir te/_rmi lam gyi gzugs la sogs pa mthong ba'i rgyu ni gnyid tshogs pa can yin no zhe na/_
[\[180b.6\]]gal te gnyid tshogs pa dang ldan pa yin na thams cad kyis mthong bar 'gyur na/_de lta ni ma yin te/_yul de nyid du gnyid log pa rnams kyis rmi lam gzhan mthong ba'i phyir ro/_/rnam pa gzhan du mthong ba ni 'du byed kyi khyad par gyis yin te/_'di ltar sad pa'i gnas
[\[180b.7\]]skabs na gang gis 'du byed pa yod pa de lta bu nyid mthong bar 'gyur ba'i phyir thams cad kyis thams cad mthong ba ma yin no zhe na/_'du byed ni 'dus byas pa'i rnam par shes pa'i rgyun las tha dad pa gzhan med pa ma yin nam/_des na de las skyes pa'i rnam par shes pas yul nye bar
[\[181a\]]
[\[181a.1\]]'dzin pa'i phyir nye ba thams cad 'dzin par thal bar 'gyur te/_mig la sogs pa'i rnam par shes pa skyes pa na nye ba rnams las kyang 'ga' zhig 'dzin par ni 'thad pa ma yin no/_/de'i phyir rmi lam du ni 'ga' yang skyes pa med de rnam pa tha dad par 'dzin pa'i
[\[181a.2\]]phyir ro/_/sngon gyi rang bzhin ma mthong ba la ni rnam pa tha dad par 'thad pa yin te/_sngon mthong ba gang gis 'du byed yod pa de nyid des mthong ba yin gyi gzhan gyis ni sngon med pa'i phyir/_mthong ba ma yin no/_/'o na ni phyin ci log tu snang ba yin te/_sngon gyi dus de nyid de'i dus
[\[181a.3\]]su mthong ba yin no zhe na ma yin te/_de'i dus nyid med pa'i phyir ro/_/de nyid kyi phyir phyin ci log tu snang ba yin no zhe na 'di la brjod pa/_cig snang ba log pa'am/_/yang na log pa snang ba 'dod/_/gal te phyin ci log snang na/_/de la phyin ci log yod min/_/gal te phyin ci log snang ba yin na de la ni phyin ci log
[\[181a.4\]]nyid yod pa ma yin no/_/phyin ci log yin no zhe na/_thams cad kyis de ltar 'dzin par thal/_de dag kyang phyin ci log snang ba yin no zhe na/_'di ni mtshar po ma yin te/_gal te thams cad log pa ni/_/snang na log pa gang la ltos/_/'khrul pa nyid du ltos nas ni/_/'khrul pa
[\[181a.5\]]nyid du 'gyur ba min/_/'khrul pa nyid la ltos nas ni/_/de lta bur gyur pa de las gzhan pa dag kyang 'khrul pa nyid du brjod pa ni ma yin no/_/gzhan yang /_gzhan la mngon par 'dod pa yi/_/log snang de ni gzhan la 'ongs/_/'dam du ltung bar mi bya'o/_/mnyam pa de ni 'dam
[\[181a.6\]]du ltung /_/rmi lam gyi mthong ba phyin ci log snang ba yin par bsgrub par bya'o snyam pas sad pa phyin ci log pa snang bas bsgrubs so/_/ci ste snang ba phyin ci log yin no zhe na/_'o na ni yang phyin ci log nyid 'di ni snang ba kho na yin gyi/_don ni ma yin pas don de nyid kyi ngo bor snang ba'i phyir phyin
[\[181a.7\]]ci log par snang ba ci yod/_/phyin ci log ces bya ba gang yin pa de'i rang bzhin ni snang ba yin no/_/gang gis gzhan yang de ltar rtogs par 'gyur ba snang ba'i rang bzhin gzhan ni gzhan gyis ma yin te/_shes pa rnams ni tha dad pa'i phyir ro zhe na/_de lta na ni 'o na shes pa nyid de ltar rtogs pa
[\[181b\]]
[\[181b.1\]]yin pa'i phyir rmi lam gyi mthong ba dmigs pa dang bcas pa nyid ma yin no/_/'di ltar/_dus der don de yod min par/_/'du byed las ni de ltar skyes/_/yod min mthong ba ma yin te/_/shes pa kho nas rang nyid rig_/yul gzhan na gnas pa yul gzhan du mthong ba zhes bya ba nyid
[\[181b.2\]]rigs pa yin yang /_de'i tshe yod pa ma yin pa dus gzhan dang 'brel pa go ci ltar mthong bar 'gyur ba yin/_de'i phyir sngon mthong ba las de ltar skyes pa'i shes pa kho na rig pa yin gyi don ni ma yin te/_de ni med pa'i phyir ro/_/gal te dus gzhan yang dus de yin par mthong na ni/_sad
[\[181b.3\]]pa'i gnas skabs kyi ka ba la sogs pa mthong ba thams cad du phyin ci log tu snang ba yin par 'gyur ro/_/ma yin te de la gnod par byed pa med pa'i phyir ro zhe na/_gnod par byed pa med pa nyid kyang phyin ci log tu snang ba kho na ma yin nam/_don thob pa'i phyir phyin ci log tu snang ba ma
[\[181b.4\]]yin no zhe na/_don thob pa yang phyin ci log tu snang ba kho na ma yin nam/_don yod pa la phyin ci log tu snang bar ci ltar 'gyur zhe na/_don mthong ba nyid la ji ltar thob par byed/_de'i tshe med pa'i phyir ro zhe na/_med na ci ltar rig_/gzhan gyi tshe na yod pa'i phyir ro zhe na/_'o na ji
[\[181b.5\]]ltar ma thob/_gzhan gyi tshe nyid yod pa'i phyir te de ltar ni med pa'i phyir ro zhe na/_'o na ji ltar mthong /_de'i dus kyi rang bzhin gyis thob pa yang de'i dus su ci ste med/_mi nus pa'i phyir ro zhe na/_mthong bar ci ltar nus/_mthong ba nyid kyi phyir ro zhe na/_ci zhig mthong ba de nyid
[\[181b.6\]]mi shes pa ma yin nam/_ngo shes pa'i phyir mthong ba 'di ni sngon gyi yin no zhes nges so zhe na/_ma yin te/_rmi lam dang skye ba gzhan mthong ba la ngo shes pa med pa'i phyir ro/_/ngo shes par gyur pa gzhan dang chos mthun pa las der yang rjes su dpag pa yin no zhe na/_dri za'i grong khyer
[\[181b.7\]]la sogs pa la med pa'i phyir ro/_/de la ni ngo shes pa yod pa ma yin no/_/de lta yin na ni/_thams cad sngon ma mthong ba nyid ngo shes par bya ba yin par 'gyur gyi/_da ltar ba mthong ba ni ma yin par 'gyur 'dis ni dran pa nyams pa yang bshad pa yin no/_/'jig rten pa ma yin pa yang
[\[182a\]]
[\[182a.1\]]'di nyid kyis bshad pa yin te/_'di ltar 'jig rten pa ma yin pa gang yin/_thun mong ma yin pa gzhan gyis blta bar bya ba ma yin pa'o zhe na/_'dir brjod pa/_de ni shes pa nyid yin te/_rung ba'i yul na 'dug pa gzhan gyis mi shes pa'i phyir 'dzin pa'i rnam
[\[182a.2\]]pa bzhin no/_/gzung bar bya ba nyid du 'dzin pa'i phyir don nyid yin gyi shes pa ni ma yin no zhe na/_de la gzung bar bya ba nyid du 'dzin pa ni med de/_rang gi ngo bor 'dzin pa'i phyir ro/_/don de ni rang gi ngo bor yin gyi gzung bar bya ba nyid du ni ma yin no/_/gzung bar bya ba nyid yin na ni/_
[\[182a.3\]]gzung bar bya ba'i don du snang ba las gzhan med pa/_yod pa ni de nyid yin pa'i phyir don zhes bya ba med do/_/gzung ba'i rnam pa ni don nye bar mtshon pa yin gyi de nyid ni ma yin na/_ci ltar gzhan gyis gzhan mtshon de'i phyir 'di ni gyi na'o/_/don snyam pa'i shes pa skye ba'i phyir ro zhe na/_ma
[\[182a.4\]]yin te/_'di ni skra shad la sogs don min te/_/don du mos pa med phyir ro/_/zhes bshad zin to/_/'dis ni ming la sogs pa bshad pa yin no/_/gzhan yang shes pa thams cad mdun na gnas par snang ba yin pas/_'di la ni phyin ci log par snang ba yin la 'di la ni ma yin no/_/
[\[182a.5\]]'di la ni 'jig rten pa ma yin pa snang la de la ni ma yin no zhes gang las 'gyur ba yin no zhes bshad pa ni/_mig la sogs pa'i blo 'dod pa/_/de nyid don ldan gang gis 'dod/_/gal te don nus mthong phyir na/_/gzhan pa don med can thob 'gyur/_/gzhan yang mig la sogs pa'i blo phyin
[\[182a.6\]]ci ma log par snang ba gang yin pa de nyid don dang ldan pa don nye bas bskyed par gang gis 'dod de 'di la rgyu ci zhig yod/_snang ba nyid du ni khyad par med pa yin no/_/rjes su 'gro ba dang ldog pa dag las don gyi nus pa mthong ba'i phyir ro/_/'di ltar don de sngar gzhan gyis mthong ba'am rang
[\[182a.7\]]nyid kyi rjes su dpag pas shes pa yin la/_phyis kyang thob pa yin te/_des na don gyi nus pa mthong ba yin no zhe na/_gal te de lta na ni/_gzhan gang la de lta bu'i tshogs pa med pa'i shes pa de ni don med pa can 'thob par 'gyur ro/_/'di ltar 'di la ni don med pa 'di la ni yod do zhes bya
[\[182b\]]
[\[182b.1\]]ba'i blo ni tha snyad pa yin no/_/blo 'di ni mi slu ba yang yin te/_'di ltar bdag la ni shes pa tsam zhig skyes kyi 'di la don yod pa ni ma yin te/_'dir bdag la 'di ltar snang ba ni sngon goms pa'i mthu las yin no snyam gyi/_de bdag gis mthong ba'am bdag gis dran no zhe'am don 'di ni
[\[182b.2\]]'jig rten pa ma yin no zhes bya bar ni ma yin no/_/gnod par byed pa gang gis 'jig rten pa ma yin par rtogs pa de nyid kyis don med pa can nyid du 'gyur ro/_/'jig rten pa nyid du rtogs pa ni 'jig rten pa ma yin par mi 'gyur te/_de la phyin ci log tu snang bar thal ba'i phyir ro/_/de
[\[182b.3\]]yang 'jig rten pa ma yin pa nyid do zhe na/_ma yin te/_thug pa med par thal ba'i phyir ro/_/ci ste thun mong ma yin pa nyid du rtog pa yin te/_'di gzhan gyis rtogs so snyam pa'i rtog pa ni med do/_/don gyi yul can mi shes pa la ni rjes su dpag pa'i rtog pa yin pa nyid du rtogs
[\[182b.4\]]pa yin no zhe na/_de lta na ni 'o na 'dir don gzhan med pa de nyid la rtogs pa 'di 'gyur ba yin te/_'di ni rtogs pa tsam yin no snyam gyi don yin no snyam du rtog pa ni ma yin no/_/de'i phyir 'chad pa po dang nyan pa po dag dang 'brel bar 'gyur ba'i ming la sogs pa snang bas dmigs pa
[\[182b.5\]]dang bcas par ni rigs pa ma yin no/_/'brel med na yang 'jug mi 'gyur/_/gal te don dang 'brel ldan yin/_/'das dang ma 'ongs brjod bya min/_/don dang de ni zad phyir ro/_/gal te ming dang mtshan ma don dang 'brel par khas len na/_de'i tshe mi 'jug pa kho na ste/_gang gi
[\[182b.6\]]phyir de ni don dang lhan cig tu zad pa'i phyir ro/_/'brel pa med pa la ni shin tu yang 'jug pa med pa yin no/_/gang la don dang 'brel kyang 'ba' zhig rtogs pa'i phyir mi 'jug par thal ba de la 'brel pa med na ni shin tu yang mi 'jug pa kho na'o/_/'das pa dang ma 'ongs pa'i don kyang med
[\[182b.7\]]pa'i phyir ro/_/gal te ming dang mtshan ma yod pa de lta na yang /_don la ni mi 'jug pa nyid de/_don gyi rnam pa med pa'i phyir ro/_/gzhan rtogs pas gzhan du 'jug pa ni ma yin no/_/lhag pa ni bshad pa yin no/_/sgra yi spyi ni brjod pa'i phyir/_/gal te thal bar mi 'dod na/_/de min spyi
[\[183a\]]
[\[183a.1\]]ni yan 'gar ba/_/brjod med phyir ro brjod na yang /_/de mtshungs min dang gsal ba min/_/des na rtag tu dmigs 'gyur te/_/rtag nyid phyir ro gal te yang /_/gsal las mngon sum la gsal yin/_/bdag la shes pa bskyed pa la/_/nus pa gang de
[\[183a.2\]]nus nyid yin/_/gal te 'ga' tshe nus med na/_/de ni kun tshe nus med 'gyur/_/gal te spyi sgra'i shes pa'i spyod yul yin na/_spyi de'i yan 'gar ba'am gzhan du 'dzin par 'gyur/_gal te 'ba' zhig 'dzin na ni gsal ba med par yang shes par ni 'gyur na/_'on kyang 'das
[\[183a.3\]]pa la sogs pa ni rtogs par mi 'gyur ro/_/spyi ni 'das pa la sogs pa'i rang bzhin yin no/_/gal te spyi 'das pa la sogs pa'i gsal ba dang ldan pa yin pa'i phyir 'das pa la sogs par tha dad du byed cing lhag par zhen par byed pa yang yin no zhe na/_de lta yin na gsal ba'i rang
[\[183a.4\]]bzhin dang lhan cig pa nyid du 'dzin par 'gyur na/_gsal ba 'das pa la sogs pa la ni rang bzhin yod pa ma yin pas ji ltar 'das pa la sogs pa'i gsal ba'i rang bzhin gyi sgo nas 'das pa la sogs pa'i rang bzhin du rtogs par 'gyur/_de'i rang bzhin yul du ma byas par ni
[\[183a.5\]]gzhan de'i rang bzhin du 'dzin nus pa ma yin no/_/ci ste spyi 'ba' zhig gzung ba la yang tha snyad du 'gyur ba yin pa de'i tshe yang skyon gzhan yin te de de'i spyir mi 'gyur ba dang /_des gsal bar bya bar mi 'gyur ro/_/de med par rang dbang du gzung ba de ni 'di yin no zhe na/_bsnyad pa'am
[\[183a.6\]]des gsal bar bya ba yin par 'ongs pa ma yin no/_/sgron ma la sogs pa'i snang ba ni rang shes pa'i sgo nas rtogs pa'i rgyu yin pas gsal bar byed pa ma yin no/_/gal te gsal ba rtogs pa med par spyi yan 'gar ba rtog pa med na ni gsal bas gsal bar bya bar mi 'gyur ro/_/des na
[\[183a.7\]]'di rtag tu dmigs par 'gyur te/_gsal bas stong pa'i sa phyogs su yang spyi dmigs par 'gyur te/_dper na sgra las gsal ba de med pa'i yul der yang dmigs pa bzhin no/_/'on te gsal bar byed pa'i gsal ba med na dbang pos 'dzin pa ma yin no/_/spyi dbang pos gzung ba ni gsal
[\[183b\]]
[\[183b.1\]]bas gsal bar bya ba yin te/_dper na sgra las bum pa la sogs pa rtogs pa ni sgron ma la sogs pa la mi ltos la/_dbang pos rtogs par bya ba ni ltos pa yin pa'i phyir skyon med do zhe na/_de ni mi rigs te sgra las ni bum pa la sogs pa'i spyi nyid rtogs pa yin pa des na ji ltar de nyid dpe
[\[183b.2\]]yin par 'gyur te spyi ni phyogs su byas pa yin pa'i phyir ro/_/phyogs nyid ni dpe'i skyon med par thal ba'i phyir ro/_/des na gal te sgra las spyi rang gi ngo bos rtogs na de la mngon sum gyi rtog pas ci bya/_gal te mngon sum gyi gzung ba med na ji ltar sgra las rtogs te 'brel pa 'dzin pa
[\[183b.3\]]med pa'i phyir ro zhe na ci sgra las spyi'i rnam pa gang yin pa de nyid spyi yin nam/_de ste rang bzhin gzhan yin/_gal te de nyid kyi rang bzhin yin no zhe na/_'o na ni gsal bas gsal bar byas pa de nyid mngon sum gyis rtogs pa yin te/_rang bzhin de nyid kyis shes pa skyed par 'gyur ro/_/_
[\[183b.4\]]'on te gang zhig mngon sum gyis rtogs pa de spyi'i rang bzhin yin no zhe na/_de ltar yin na de la brdar btags pas/_ci ltar gzhan du rtogs pa yin/_sgra'i shes pa la yang mngon sum gyis rtogs pa'i rang bzhin kho nar snang bar 'gyur te/_de'i rang bzhin ni shes pa gzhan la yang gzhan
[\[183b.5\]]gyi rang bzhin du snang bar mi 'gyur ro/_/spyi ni rtag tu de'i rang bzhin nyid yin pas thams cad kyi tshe snang bar 'gyur te/_'di ltar/_de'i nus pa'am nus med pa/_/ngo bo nyid kyis gang gnas pa/_/rtag phyir bcos su yod min na/_/de zad bya phyir nus pa gang /_/spyi yi rnam par shes de
[\[183b.6\]]la'ang /_/rjes 'brel sngon po la sogs pa'i/_/rnam pa'i cha ni rnam nges gang /_/de ni de la gang gis sprul/_/gal te sgra las spyi 'ba' zhig rtogs na spyi'i rnam pa 'ba' zhig tu snang bar 'gyur gyi/_sngon po la sogs pa'i rnam pa'i cha'i skabs yod par ga la 'gyur/_gsal ba
[\[183b.7\]]las so zhe na/_gsal ba mi snang na ga las gsal bas bskyed pa'i phyir zhes ni mi 'thad de/_spyi med par thal ba'i phyir te/_de las tha dad par mi snang ba'i phyir ro/_/rjes su song ba'i rnam pa nyid kyang sngon po la sogs pa'i rnam pa las gzhan ma yin no zhes bshad zin to/_/de spyi'i rnam pa
[\[184a\]]
[\[184a.1\]]yin yang don rnams kyi spyi zhes bya bar ni mi 'gyur ro/_/gnyi ga yang snang ngo zhe na/_ma yin te dbang pos gzung ba nyid du 'gyur ro/_/dbang pos rtogs par 'gyur ba'i gsal ba dbang po'i gzung ba yin pa'i phyir mi rigs so/_/dbang pos gzung bar bya ba nyid
[\[184a.2\]]du mi 'gyur ro/_/dbang pos rtogs par 'gyur ba'i gsal ba dbang po'i gzung ba yin no zhes ni mi rigs par 'gyur ro/_/sgra las rtogs pa spyir mi 'gyur te/_de lta bur gyur ba'i spyi yod do zhes rtogs pa ni med do/_/yid ches pa med pa'i phyir dang snang ba tha dad pa'i phyir ro/_/de'i phyir gsal ba las tha dad pa sgras
[\[184a.3\]]rtogs par bya ba ni med do/_/des na gsal ba nyid sgras rtogs na dbang po'i tshogs 'bras bu dang bcas par mi 'gyur te/_don med par 'gyur ro/_/gal te mngon sum shes don nyid/_/phyir na dbang po don med min/_/de dngos gcig phyir sgra sogs las/_/tha dad snang blo ga
[\[184a.4\]]las yin/_/mngon sum nyid ni don gyi rang gi ngo bo rtogs pa kho na yin te/_de yod na dbang po rnams don med pa nyid do/_/mngon na gnas pa nyid du rtogs pa mngon sum yin gyi/_mngon du byed pa ni ma yin no zhe na/_ma yin te/_sgra ni rnam pa gzhan du yang rtogs pa'i phyir ro/_/sgra ni
[\[184a.5\]]mdun na gnas par rtogs pa ma yin pa des ni mngon sum nyid du mi 'gyur ro/_/bdag nyid thams cad rtogs pa yin no zhe na/_sgra las kyang de nyid rtogs pa yin te/_de nyid la brda gzung ba'i phyir ro/_/yongs su tshim pa'i don gyi phyir ro zhe na/_ma yin te/_khyod kyis yongs su tshim pa ni
[\[184a.6\]]'di 'dra ba yin no zhes bya ba'i sgra thos pa las yongs su tshim pa yang yod pa'i phyir ro/_/byung bar gyur to zhes rab tu sbyar ba'i phyir ma yin no zhe na/_ma yin te/_'das pa las byung nas gnas pa zhes bya ba'i sbyor ba srid pa'i phyir ro/_/de lta na yang 'das pa dang ma 'ongs pa dag dang /_da ltar
[\[184a.7\]]ba chod pa kho na la sgra sbyor bar 'gyur gyi/_ma chod par snang ba nyid la ni ma yin te/_de la sbyor ba 'bras bu med pa'i phyir ro/_/gzugs la sogs pa 'das pa dang /_chod pa ltar mi rung ba ni yongs su tshim pa'i rgyu ma yin pa des na dbang po rnams 'bras bu dang bcas pa yin no zhe na/_de ni mi bden
[\[184b\]]
[\[184b.1\]]te/_rang gi ngo bos mthong ba gang /_/de ni 'das sogs ci ltar yin/_/snang ba med las 'das sogs kyis/_/ngo bo gzhan ni rtogs pa med/_/mig la sogs pas mthong ba yang /_/rang gi ngo bos mthong ba kho nas ma chod pa dang yongs su tshim pa'i rgyu yin no/_/rang gi ngo bos
[\[184b.2\]]gzung ba'i glu sgra ni chod kyang yongs su tshim pa sgrub par mi byed pa ni ma yin no/_/chu rlabs kyi tshul du 'ongs pa'i phyir ma chod pa yin no zhe na/_de la yang snying po yod pa ma yin te/_nye bar len pa rgyang ring zhing /_/de ni rgyang ring yul nyid du/_/rtogs phyir 'ongs pa ga la yin/_/ha
[\[184b.3\]]cang thal ba 'jug par 'gyur/_/gal te yul rgyang ring por rtogs kyang /_lus la gnas pa dang phrad pa yin na gzugs la sogs pa yang de bzhin du 'gyur ro/_/des na sgra dang rjes su dpag pa las sam/_rnam par rtog pa gzhan gyi don rtogs pa la yang rung ste/_rigs ngan la
[\[184b.4\]]reg pa dang /_/bgrod par mi bya ba la bgrod pa la sogs par 'gyur ro/_/des na gal te sgra las don rang gi ngo bo nyid kyis rtogs na/_'das pa la sogs par mi 'gyur ro/_/snang bzhin pa yang rang gi ngo bos rtogs pa kho na las 'das pa la sogs pa ma yin pa yin no/_/mi slu ba
[\[184b.5\]]yang mi slu ba la sogs pa'i sgra las yod pa nyid do/_/ci ste dbang pos rtogs pa nyid yod pa yin gyi/_rtog pa tsam ni ma yin te/_sgra'i rnam par rtog pa la sogs pa ni yod pa nyid ma yin pa la 'jug pa mthong ba'i phyir zhe na/_gal te dbang pos rtogs pa ni/_/yod nyid ce na sbrang
[\[184b.6\]]bu sogs/_/ci phyir yod min nyams phyir na/_/ji lta bur na nyams par 'dod/_/gal te de lta ma yin par/_/rtogs phyir sbrang sogs med ce na/_/de ltar 'o na ngo bo yis/_/rtogs phyir yod par 'dod pa yin/_/de'i phyir rang gi ngo bos rtogs pa kho na yod pa nyid dang mngon
[\[184b.7\]]sum nyid dang ma chod pa nyid yin pa'i phyir/_sgra dang dbang po'i rtogs pa gnyis khyad med pas dbang po rnams mngon sum du rtogs pa nyid kyi dgos pa dang ldan pa ma yin te des na 'bras bu med pa nyid do/_/'di'i phyir yang spyi dngos po ma yin te/_'di ltar/_rigs ldan rigs
[\[185a\]]
[\[185a.1\]]min gang gi phyir/_/gsal ba'i ngo bo gzhan rten med/_/gal te tha dad grub ce na/_/ltos phyir 'bras bu nyid du brjod/_/rang gi rgyu las grub pa'i phyir/_/'bras bu rag las med pa yang /_/rtog pa yis ni 'brel par byed/_/'bras min ci ltar yang ci
[\[185a.2\]]zhig_/gzhan nyid yin na de 'brel med/_/de phyir rang bzhin med par grub/_/rigs dang ldan pa'i dngos po nyid/_/rigs su brjod dam/_gzhan yin/_de la re zhig gsal ba'i rang bzhin nyid ni spyi'i dngos po'i ma yin te/_gang gi phyir gsal ba rnams gzhan la brten pa med
[\[185a.3\]]pa ste ma 'dres par mngon sum du rtogs pa yin no/_/ma 'khrul pa'i shes pas gzhan du rtogs pa ni gzhan du 'gyur ba ma yin no/_/de bzhin du khra bo la sogs pa ni gzhan la ltos pa med par so sor rtog pa yin no/_/'on te gsal ba gnyis pa la sogs pa ni phyis snga ma snga ma la ltos
[\[185a.4\]]nas/_'di ni de dang mtshungs so zhe'am/_de ni 'di nyid do zhes rtog pa yin no zhe na/_de yang mi bden te/_myu gu la sogs pa'i 'bras bu ji snyed pa yang rtogs pas rang gi rgyu dang 'brel pa yin te/_grub zin pas gzhan la rag las pa med pa'i phyir ro/_/de ltar ci srid ma grub pa de
[\[185a.5\]]srid du ni 'dir rtogs pa 'ba' zhig yin no/_/grub pa'i dus na yang de dang lhan cig tu yod pas gzhan la rag mi las pa'am/_rgyu zhig pa'i phyir 'bras bu rnams kyang rtog pa kho nas rgyu dang 'brel par byed pa yin na/_shes ldan ci bzlog pa la ma yin nam/_de'i phyir gsal ba
[\[185a.6\]]las gsal ba gzhan nam/_spyi tha dad pa yin na de 'brel pa med pa nyid yin te/_de'i phyir spyi ni ngo bo nyid med pa yin no/_/'brel pa med par rtogs pa la ni spyi yod pa ma yin no/_/'o na ni 'brel pa med par rtogs pa'i dngos po med pa yang spyi thal bar 'gyur te/_ngo bo nyid med
[\[185a.7\]]par mtshungs pa'i phyir ro zhe na/_med pa rigs su thal mi 'gyur/_/de la ltos pa med pa'i phyir/_/ri bong gi rwa ri bong gi rwa zhes bya ba ni rang gi gsal ba la ltos nas spyir 'gyur ba kho na'o/_/gzhan gyi gsal ba ma yin pa/_/ci'i phyir zhe na/_spyi dngos por smra ba la yang ba lang nyid
[\[185b\]]
[\[185b.1\]]rta dang ba lang la sogs pa'i ma yin pa/_ci'i phyir ltos pa med pa'i phyir te/_de ni rta dang ba lang la sogs pa'i gsal bas gsal bar bya ba ma yin no zhe na/_de lta na ni 'o na bong bu'i rwa la sogs pa la yang khra bo la sogs pa la mi ltos pa'i phyir de'i spyi'i ngo bo nyid ma yin no/_/ba lang nyid ni de la brten nas
[\[185b.2\]]'gyur ba yin pa'i phyir dang /_de la 'jug par byed pa yin pa'i phyir ltos pa'i mtshan nyid kyi 'brel par 'gyur ba yin no zhes bya ba ni skyon med do/_/de'i rang bzhin ni de rnams la yod pa ma yin la de'i bdag nyid kyi 'brel pa yang med mod kyi/_'on kyang thog ma med pa'i bag chags kyi
[\[185b.3\]]mthu las de ltar 'gyur ba yin no/_/de'i phyir ngo bo la brten nas/_/ngo bo med pa'i rigs brtags pa/_/khyad par de la 'jug don can/_/sgra rnams kyis ni rab tu bstan/_/rigs ni rang bzhin yod pa ma yin gyi/_'on kyang brgyud nas skye ba'i mtshan nyid kyi rang bzhin rnams la brten
[\[185b.4\]]pa tsam zhig yin pa'i phyir rang bzhin dang ldan par rtogs pa yin no/_/de las skyes pa de nyid kyi phyir dang /_der lhag par zhen pa yin pa'i phyir na rigs de rtogs pa na khyad par la 'jug pa yin no/_/des na khyad par de la 'jug par bya ba'i don can gyi sgra rnams kyis de nyid bstan par
[\[185b.5\]]bya ba yin gyi/_gzhan dang tha dad med pa ni ma yin no zhes mjug bsdu ba'o/_/rigs rang gi ngo bo'i rnam pa dang ldan pa yin du zin kyang gsal ba dang /_gcig tu lhag par zhen pa ga las yin/_ngo bo nyid ni mthong ba yin gyi ma mthong bar gcig tu lhag par zhen pa/_ci ltar yin
[\[185b.6\]]zhe na/_'di la brjod pa/_de la ngo bor snang ba'am/_/don la de nyid du 'dzin pa/_/gang de 'khrul pa thog med pa'i/_/dus can mthong goms kyis sprul yin/_/de kho na mthong ba nyid kyis de'i ngo bor sgro 'dogs par ni ma zad kyi/_'khrul pa gcig nas gcig tu brgyud pa yang yod pa
[\[185b.7\]]yin te/_dbang phyug la sogs par rtogs pa bzhin no/_/mi gsal bar snang ba yang gsal bar snang ba las ci ltar zhes bya ba 'di la yang 'khrul pa brgyud pa nyid skyabs yin no/_/de'i phyir 'khrul pa ni 'khrul pa'i mthong ba gzhan la rag las pa yin la/_de yang
[\[186a\]]
[\[186a.1\]]gzhan las yin pa'i phyir/_'khrul pa thog ma med pa nyid legs pa yin no/_/de'i phyir de'i rang bzhin ni mthong ba ni dgos pa med do/_/yang na/_don rnams kyi ni spyi gang yin/_/gzhan las ldog pa'i mtshan nyid can/_/sgra 'di dag gis gang brjod
[\[186a.2\]]pa/_/de la ngo bo cung zad med/_/gzhan las ldog pa'i mtshan nyid kyi spyi las ni rang bzhin yod pa ma yin no/_/sgras ni mngon par 'dod pa ma yin pa'i rigs mi mthun pa de las ldog pa tsam nyid med pa nyid byed pa yin la ldog pa yang sgra de las 'jug pa med pa kho na'o/_/gal te
[\[186a.3\]]'jug par yang byed pa kho na ma yin nam/_ldog pa tsam gyis ni su yang don du gnyer ba med do/_/bum pa khyer shog ces bya ba snam bu la sogs pa khyer nas mi 'ong ba nyid don du gnyer ba ni ma yin no zhe na de ni med do/_/khyer shog bya ba 'di khyer nas mi 'ong ba 'gog pa yin la
[\[186a.4\]]de las ni rang nyid khyer nas 'ong par 'gyur ro/_/de yang bum pa ma yin pa la yang thal bar 'gyur bas de 'gog pa yin te/_dgag pa la ngo bo nyid ni yod pa ma yin no/_/gal te sgra dang po'i sgra'i don sgrub pa yin par 'gyur ba ma yin nam/_de la ni dgag pa srid pa ma yin te/_
[\[186a.5\]]thal ba med pa'i phyir ro zhe na/_de yang ma yin te/_btang snyoms las ni gzhan min pa'i/_/len pa mi byed pa nyid 'dir/_/thal yin 'di ni 'gog byed de/_/de la thal ba gzhan ci yod/_/'dir ni sbyor ba med pa nyid/_/mi len pa yin pas thal ba de nyid sgro 'dogs pa 'gog
[\[186a.6\]]pa yin no/_/gal te de dgag pa ni gzhan sgrub pa kho na ma yin nam/_de ci ltar na de la ngo bo nyid med pa yin zhe na/_'dir 'di skad brjod de/_de yi ngo bo bkag pa na/_/gzhan ni rang nyid rtogs pa yin/_/sgra yi byed pa de la med/_/don gnyer yin phyir rang gis rtogs/_/gzhan
[\[186a.7\]]yod pa nyid gzhan med pa/_/yin par ci ltar 'gyur zhe na/_/gzhan rtogs na der rtogs pa skye ba'i phyir te/_de skad bshad pa ni rtogs pa'i rang bzhin gyis gzhan sel ba'i phyogs yin pa'i phyir skyon med do/_/rang gi blo nyid des dben par nyams su myong ba dag med do zhes rtogs pa'i phyir
[\[186b\]]
[\[186b.1\]]ro/_/gal te re zhig spyi'i blo ni yod pa yin no/_/de la don gyi rnam pa yod pa gang yin pa de ni spyi yod pa nyid yin no/_/gal te rnam pa gzhan du snang ba'i phyir de la don gyi ngo bo nyid med du chug mod/_de spyi tha dad pa ma yin no zhes bya bar ni mi 'thad do zhe na/_'di la brjod pa ni/_ngo
[\[186b.2\]]bo med can spyi blo la/_/spyi nyid du ni mthong phyir dang /_/don la 'khrul pa'ang med na ni/_/spyir 'dod de yang slar phyir dang /_/de nyid du na don dngos su/_/med phyir ngo bo can ma yin/_/spyi'i blo la snang ba ni spyir 'dod pa yin no/_/gal te ngo bo med pa can te/_rnam pa med pa nyid du
[\[186b.3\]]grub na de'i tshe nges par de blo las gzhan du 'gyur dgos pa'i phyir spyir 'gyur ba yin te/_de spyi'i ngo bo mthong ba'i phyir ro/_/'on kyang de ni don la 'khrul pa yang yin te/_de ni ci ltar spyir mthong ba de bzhin du 'khrul pa yin no zhes kyang rtogs pa kho na'o/_/de yang rang gi rnam pa ni spyi ma
[\[186b.4\]]yin te/_rang gi rnam pa'i mthar thug pa nyid kyi rang gi mtshan nyid yin pa'i phyir ro/_/'on kyang de tha dad pa'i phyir te/_don la bslad pa yin pa'i phyir ro/_/de kho na nyid du don gyi rang bzhin du med do zhes kyang rtogs pa'i phyir ro/_/spyi 'di ni ci ltar de'i mthar thug par rtogs pa zhes zer/_de la brten par
[\[186b.5\]]rtogs pa bzhin du don la yod pa ma yin no/_/des na rang bzhin des dmigs pa dang bcas pa nyid kyis ni ngo bo dang ldan pa ma yin te/_rang bzhin dang bcas pa ma yin te/_de ltar brtag mi bzod pa'i phyir ro/_/de lta ma yin na ser po la sogs pa yang /_dung dkar po la sogs pa la yod par 'gyur
[\[186b.6\]]ba kho na'o/_/de'i phyir spyi ni dngos po ma yin no/_/brjod par bya ba ma yin pa'i phyir yang spyi ni dngos po ma yin no/_/spyi de dang gzhan dag tu brjod par bya ba nyid ma yin/_yang dngos por 'gyur ba ni ma yin no/_/ci'i phyir zhe na/_ngo bo med pas brjod bya min/_/gal te brjod pa 'ga'
[\[186b.7\]]zhig las/_/dngos 'dod dngos rnams ci ltar 'dod/_/brjod bya min pa nyid ma yin/_/gang zhig de nyid dang gzhan dag tu brjod par bya ba ma yin pa de ni rang gi ngo bo med pa yin te/_dngos po nyid du gyur pa ni gdon mi za bar de nyid dam gzhan du brjod par bya ba yin par 'gyur ro/_/ci
[\[187a\]]
[\[187a.1\]]ste spyi gzhan las gzhan du brjod par bya ba yin pa'i phyir tha dad pa nyid du nges par gyur pa ni spyi dngos por 'gyur ba yin no zhe na/_gal te dngos po yin no gsal ba las kyang de nyid dang gzhan dag tu brjod par bya bar 'gyur ro/_/de nyid las brjod du med pa'i phyir
[\[187a.2\]]dngos po ma yin no/_/de dang 'brel pa nyid kyi phyir de las brjod par bya ba ma yin no zhe na/_rgyu dang 'bras bu'i dngos po ni tha dad pa nyid kyi 'brel pa yin te/_des na 'bras bu thams cad rgyu la ltos nas rjod par byed pa ma yin pa nyid du 'gyur ro/_/du ba ni me las de nyid dang gzhan nyid du
[\[187a.3\]]brjod par mi bya ba yang ma yin no/_/yul tha mi dad pa'i phyir spyi gsal ba las brjod par bya ba ma yin no zhe na/_yul zhes bya ba ni don dam par dngos po las gzhan yod pa ma yin no/_/tha mi dad par snang na ji ltar tha dad pa med pa ma yin par 'gyur ro/_/tha dad snang na gang gis na
[\[187a.4\]]tha mi dad pa yin/_des na de nyid dang gzhan dag las gzhan gyi dngos po ni med do/_/gang las kyang brjod du med pa'i phyir dngos po med pa yin no/_/de ni spyi gzhan las kyang gzhan du brjod par bya ba ma yin te/_spyi gzhan yang dngos por ma grub pa'i phyir ro/_/ci ste kun brtags pa
[\[187a.5\]]las tha dad par brjod par bya bas dngos po yin no zhe na/_ri bong gi rwa la sogs pa yang phan tshun tha dad pa'i phyir dngos po nyid du thal bar 'gyur ro/_/gal te de dag gis nye bar len pa tha dad pa las tha dad pa yin gyi/_don dam par ni ma yin no/_/ri bong gi mgo la sogs pa tha dad pa'i nye bar len
[\[187a.6\]]pa can gyi blo nyid de ltar tha dad pa yin gyi ri bong gi rwa la sogs pa nyid ni ma yin no zhe na/_'di la yang de ltar brjod na ci 'gal/_'dir yang nye bar len pa gsal ba tha dad pas blo tha dad pa nyid du zad kyi dngos por ni tha dad pa yod pa ma yin na ni/_de bshad pa ni/_nyer len tha dad
[\[187a.7\]]phyir gzhan du/_/brjod par bya min nyer btags phyir/_/gal te spyi'am gsal ba sgra rnams kyi brjod par bya ba yin na/_'das pa dang ma 'ongs pa brjod par bya bar mi 'gyur na/_de lta yang ma yin no/_/gang gi phyir/_'das pa dang ni ma 'ongs pa'i/_/don la'ang spyi yi rgyu can gyi/_/mnyan pa
[\[187b\]]
[\[187b.1\]]dag ni 'jug 'gyur na/_/yod pa med chos ci ltar 'gyur/_/gal te dngos po 'das pa'am ma 'ongs pa brjod pa la yang spyi rtogs pa yin no zhe na/_'o na ni spyi yod pa de/_'das pa dang ma 'ongs pa'i dngos po med pa'i chos su ci ltar 'gyur/_yod pa ni med pa'i chos su 'gyur ba ma yin
[\[187b.2\]]no/_/gsal ba gzhan yod pa nyid kyi chos yin no zhe na/_de yi chos su ma rtogs na/_/'das pa nyid du ji ltar 'gyur/_/spyi ni gsal ba 'das pa'i dbang gis 'das pa nyid du 'gyur ba yin gyi rang gi ngo bos ni ma yin no/_/des na spyi ni 'das pa dang 'brel pa nyid kyis 'das pa yin pa'i
[\[187b.3\]]phyir/_yang gdon mi za bar spyi med pa'i chos su 'gyur dgos so/_/med pa'i chos gang yin pa de ni yod par mi 'gyur te/_dper na ri bong gi rwa nyid dam/_dngos po med pa nyid bzhin no/_/yod pa yin na yang med pa'i chos su 'gyur ba ma yin te/_dper na myu gu la sogs pa'i
[\[187b.4\]]'bras bu skyed pa'i nus pa bzhin no/_/ci 'gal zhe na 'brel pa med pa nyid do/_/med pa dang ni 'brel par nus pa ma yin te/_de ltar yin no zhe na/_spyi yang med pa nyid du rtogs par 'gyur te/_khyad par med pa'i phyir/_dper na gsal ba bzhin no/_/'o na gsal ba yang yod
[\[187b.5\]]pa nyid du rtogs te 'das pa dang ma 'ongs pa yod pa'i phyir ro zhe na/_gal te yod na 'das par ji ltar 'gyur/_shes pa 'das pa'i phyir ro zhe na/_shes pa de yang rtogs pa nyid do/_/mngon sum nyid du ma dmigs pa'i phyir ro zhe na/_rang gi ngo bos rtogs pa la mngon sum ma yin pa nyid
[\[187b.6\]]med pa'i phyir zhes bshad zin to/_/de'i phyir spyi de ni 'das pa la sogs pa'i med pa'i chos ma yin no/_/gal te nyer btags las 'di 'dod/_/gang zhig snam sogs la med pa/_/da ltar ba yi bum pa yi/_/dngos med dang ni nye ba gang /_/med pa'i chos zhes bya ba'i gtan
[\[187b.7\]]tshigs ni ma grub ste/_med pa'i chos nyid ni nye bar btags pa las 'dod pa yin gyi don dam par ni ma yin pa'i phyir na med pa'i chos kyi gtan tshigs ni ma grub bo/_/gang zhig nye bar btags pa de ni/_de la don dam par ni med pa'i phyir 'das pa dang ma 'ongs pa de la spyi don dam par
[\[188a\]]
[\[188a.1\]]yod pa nyid ma yin pas gtan tshigs yod pa nyid ma grub pa yin no snyam du bsam pa yin no/_/'dir len ni 'das pa la sogs pa de la spyi nye bar btags sam/_sgra'am 'on te gsal ba zhes bya ba'i phyogs gsum mo/_/gal te spyi'i chos nye bar 'dogs
[\[188a.2\]]so zhe na/_de ni mi 'thad de/_da ltar ba'i bum pa la/_yod pa'i spyi de/_'das pa la 'dra ba'am/_'brel pas nye bar 'dogs grang /_de lta ma yin na nye ba med par 'dod pas na ha cang thal bar 'gyur ro/_/med pa dang ni 'dra ba'am 'brel par 'gyur ba ma yin te/_yod par thal
[\[188a.3\]]ba'i phyir ro/_/'das pa la sogs pa yang dngos po yin no/_/blo zhes bya ba ni bkag zin to/_/'on te sgra nye bar 'dogs na/_de yang mi 'thad de/_don med par sgra mi 'jug pa'i phyir ro/_/'jug na ni med pa la yang 'jug go zhes bya bar 'gyur la/_de yang spyi yin pa des na dngos
[\[188a.4\]]po med par 'gyur ro/_/'on te gsal ba nye bar 'dogs so zhe na/_de la yang nye bar yod dgos te/_nye bar med par 'dogs pa mi 'thad pa'i phyir ro/_/sgra nye bar 'dogs pa la yang 'di nyid brjod par bya'o/_/'on te 'das pa dang ma 'ongs pa dang da ltar du gcig yin pa'i phyir rang
[\[188a.5\]]bzhin 'dra bas nye bar 'dogs pa yin no/_/'das pa ni de nyid yin te 'on kyang don byed pa med par zad do/_/des na don byed par nye bar 'dogs pas de la spyi lta bur rtogs pa yin te/_gzhan du ni ma yin no zhe na/_'o na ni de thams cad yod pa yin pas/_ji ltar 'das pa nyid
[\[188a.6\]]du 'gyur/_des don byed pa med pa'i phyir ro zhe na/_gal te de med na de nyid 'das par 'gyur mod/_ji ltar dngos po yin te/_de dang ldan pa'i dngos po yang 'das pa nyid do zhe na/_de dang ldan par cis shes she na ni dngos po med la yang shes par 'gyur ro/_/gzhan yang /_thams
[\[188a.7\]]cad yod ces lta ba la/_/de yi don byed pa yang yod/_/de yod pa na dngos po yi/_/med pa ci ltar bden par 'gyur/_/'on te 'das pa la sogs pa ni kun rdzob yin te/_don dam par ni thams cad yod pa nyid do zhe na/_kun rdzob 'di ci gal te don dmigs pa nyid ni yin zhe na/_
[\[188b\]]
[\[188b.1\]]don dam nyid gyur mtha' dag ni/_/kun rdzob bden par ci ltar 'gyur/_/med pa'i rang bzhin gyi don dmigs pa ni kun rdzob yin te/_de kho na sgrib par byed pa'i phyir ro/_/de kho na snang ba ni kun rdzob ces bya ba ma yin no/_/gal te 'das pa la sogs pa yang kun rdzob yin na ni don
[\[188b.2\]]dam pa med par 'gyur te/_'das pa la sogs pa'i rang bzhin las gzhan pa'i dngos po med pa'i phyir de kho na 'ga' yang med par 'gyur ro/_/'das pa la sogs pa ni kun rdzob yin gyi don dam par ma yin la/_da ltar bar ni don dam par yin no zhe na/_spyi dngos po med par
[\[188b.3\]]grub bo/_/da ltar tsam gyi dngos po la spyi med pas thams cad legs par gnas pa yin no/_/de'i phyir dngos po brjod par bya ba yin na nye bar btags pa zhes bya ba med do/_/'on te med pa rtogs pa gang yin pa 'di nyid nye bar btags pa yin la 'das pa'i dngos po brjod pa'i
[\[188b.4\]]sgra rnams kyi don du gyur ba'i spyi rang gsal ba yang med pa yin no/_/'di ltar gang zhig mthong ba de ni gdags par bya ba yin no zhe na/_de yang mi bden te/_ngo bo gang du de mthong ba/_/de nyid kyis ni sgro gdags min/_/gang gi de dngos mthong min pa/_/des kyang sgro
[\[188b.5\]]gdags bya ba min/_/'on te shes pa 'das pa la sogs pa 'jug pa na/_de'i yul dang dus la sogs pa dang 'brel par rtogs te/_des na da ltar 'das kyang sngon gyi rang bzhin de nyid sgro 'dogs pa yin te/_dper na khur bu ba la sngon mthong ba'i ba lang sgro 'dogs pa bzhin
[\[188b.6\]]no zhe na/_de lta na ni 'o na/_de 'das kyang sngon gyi rang bzhin du sgro btags pa yin te/_de lta ma yin na ni rjes su dpag pas kyang rtogs par mi nus so/_/de'i phyir thams cad du nye bar btags pa kho nar 'gyur gyi/_don dam par ni spyi med par 'gyur te/_thams cad du btags
[\[188b.7\]]pa'i mtshan nyid yin pa'i phyir ro/_/'on te mngon sum gyi spyi yod pa nyid 'dzin pa yin te des na don dam par 'gyur ro zhe na/_'o na ni de rjes su dpag pa la sogs pas rtogs pa ma yin pa'i phyir spyi de dngos po med par 'gyur ro/_/'on te mngon sum gyis kyang snga ma dang thun mong ba mi
[\[189a\]]
[\[189a.1\]]gsal bar snang ba'i rang bzhin gang yin pa rtogs la de ni sgra'am rjes su dpag pas kyang de kho na ltar rtogs pa yin no/_/gsal ba nyid de ni mngon sum kho nas rtogs pa yin te/_des na gal te khyad par gyi cha la 'jug pa ma yin du zin kyang /_spyi'i cha la ni
[\[189a.2\]]sgra'am rjes su dpag pa 'jug pa kho na'o zhe na/_de yang mi bden te/_spyi de la ni mngon sum nyid/_/yod min dbang po med phyir dang /_/mngon du byas pa med pa'i phyir/_/'di ni phyi nas brjod par bya/_/snga ma dang thun mong ba nyid la ni mngon sum yod pa ma yin no zhes ston par
[\[189a.3\]]'gyur ro/_/khyad par sngar zhig kyang de dang thun mong du rtogs pa ni ji ltar dngos po yin te/_yod pa med chos ji ltar 'gyur/_/zhes bshad zin to/_/'on te gnyi ga'i thun mong yin na ji ltar dngos po med pa nyid yin te/_dngos por yang 'gyur ro zhe na/_de yang mi 'thad de/_da ltar
[\[189a.4\]]bar snang ba ni 'das par snang ba dang lhan cig gcig tu rtogs pa ma yin no/_/du ma nyid du snang na yang thun mong ba zhes bya ba gzhan ci yod/_de'i phyir 'das pa la sogs pa'i dngos po snang ba'i phyir sgra'i yul ni med pa kho na yin no/_/'dir nye bar btags pa yang ma yin te/_ma 'khrul ba'i
[\[189a.5\]]shes pa'i yul yin pa'i phyir ro/_/'di ltar/_blo ni 'khrul pa med 'jug pa/_/rtag tu dngos dang sgro 'dogs la/_/seng ge bram ze'i khye'u la/_/de ltar brjod pa'ang 'jig rten yod/_/blo 'khrul pa med par 'jug pa dang /_cig shos ni dngos dang btags pa'i rgyu mtshan yin
[\[189a.6\]]no/_/bram ze'i khye'u la shes pa 'khrul pa yin te/_des na seng ge nyid nye bar btags pa yin no/_/gzhan du ni seng ge nyid la de ltar 'gyur ba'i phyir dngos po yin no/_/'dir ni gnyi ga yang blo 'khrul pa med pa'i yul yin te/_des na nye bar btags pa ma yin no/_/med pa'i
[\[189a.7\]]don nye bar btags pa yin no zhe na/_gal te med pa'i don can gyi shes pa'i yul yin pa de ltar na spyi de kho na nyid du med par 'grub pa yin no/_/gzhan yang /_don med na yang 'gro ba yis/_/gang la grags pas sgra bkod pa/_/de la de dngos de mtshungs phyir/_/'khrul rtog gzhan
[\[189b\]]
[\[189b.1\]]la phal pa yin/_/med pa'i sgra ni med pa la dngos yin te 'khrul par rtog pa med pa'i phyir la/_dgos pa med pa'i phyir gzhan du la sogs pa'i dngos po nyid la ni med pa'i sgra phal pa yin no zhes 'jig rten pa la rab tu grags pa yin no/_/des na dngos dang dngos po med pa la mtshungs pa'i
[\[189b.2\]]phyir 'das pa la sogs pa la ni spyi dngos por yod pa ma yin te/_dngos po med pa 'dzin pa'i shes pa dang rnam pa mtshungs pa can gyis 'dzin pa'i phyir ro/_/ci ste dngos po med pa la 'jug pa gang yin pa 'di nyid nye bar btags pa yin no zhe na/_spyi'i rnam pa la med pa la 'jug pa zhes bya ba 'di
[\[189b.3\]]gang las yin/_rtog pa nyid las de ltar 'gyur ba'i phyir ro zhe na/_zhig par ma shes pa la rtog pa tha dad pa yang med pa nyid yin la/_gang la 'di zhig go zhes bya bar rtogs pa de yang ma zhig par 'gyur ba ma yin nam/_the tshom za bar 'gyur ro zhe na/_gal te dngos po snang ba yin
[\[189b.4\]]na the tshom du yang mi 'gyur ba nyid do/_/snang yang 'dra ba las the tshom du 'gyur ro zhe na/_gal te tha dad par rtogs pa dag ni 'dra'o zhes brjod par nus kyi/_tha dad par ma rtogs pa ni de nyid du 'gyur gyi 'dra ba ni ma yin no/_/ci ste dus tha dad pa'i phyir tha dad do zhe na/_de yang bzang po ma yin te/_
[\[189b.5\]]'di ltar/_dus tha dad pas tha dad gang /_/de dang de las gzhan ga las/_/yod don nyid la'ang dus tha dad/_/shes pa yod pa min nam ci/_/ci ltar khyod kyis yod pa'i don nyid la yang /_snga ma dang ni phyi ma'i shes pa dus tha dad pa dag yin pa de bzhin du med pa'i don la yang yin
[\[189b.6\]]pa'i phyir dus tha dad pa'i phyir don yod pa dang cig shos kyi rnam par dbye bar ga la 'gyur/_'on te rjes su dpag pa la don yod pa nyid yin no zhe na ma yin te/_rjes su dpag pa yang 'das pa dang ma 'ongs pa dag la yod pa nyid do/_/rtags kyi khyad par gyis 'das pa la sogs pa'i rnam
[\[189b.7\]]par dbye bar 'gyur ba ste/_'di ltar rtags 'ga' zhig ni 'das pa nyid kyis yin la/_kha cig ni da ltar ba nyid kyis yin zhing /_gzhan ni ma 'ongs pa nyid kyis yin pa'i phyir blo mtshungs pa nyid med do zhe na/_de yang ma yin te/_gal te rtags las skyes na yang /_/de ni dngos la 'jug
[\[190a\]]
[\[190a.1\]]'gyur na/_/rnam gzhan the tshom med 'gyur te/_/rnam pa thams cad gzung phyir ro/_/de'i phyir de la yang rnam pa de dngos po med par yin par rigs te the tshom gyi yul yin pa'i phyir sgra'i rnam pa bzhin no/_/rtogs pa nyid la ni the tshom za ba ma yin no/_/rnam pa
[\[190a.2\]]gzhan la the tshom za'o zhe na/_'di la brjod pa/_de la rnam pa gzhan de ni rtogs sam 'on te de lta min/_gal te rtogs na the tshom med/_/gzhan du'ang the tshom ga las yin/_/gal te de rtogs pa nyid the tshom med do/_/ma rtogs na yang mi snang ba nyid yin pas de la the tshom ci yod/_
[\[190a.3\]]gal te ma rtogs pa nyid la the tshom za na mi snang ba thams cad la the tshom za bar 'gyur ro/_/gal te rtogs pa nyid la the tshom za ba yin te/_g.yo ba dang mi g.yo ba'i rnam par rtog pa gzhan 'byung ba'i phyir ro zhe na/_gal te rtogs na rnam par rtog pa g.yo ba ci ltar 'gyur/_gzhan yang ci rang
[\[190a.4\]]gi ngo bo nyid g.yo ba yin nam/_'on te rtogs pa'i gzhal bya g.yo ba yin/_rnam par rtog pa'i rang gi ngo bo g.yo bas ni gzhal bya la the tshom za bar mi 'gyur ro/_/'on te gzhal bya g.yo ba yin no zhe na/_ma yin te rtogs pa la ni g.yo ba med pa'i phyir ro/_/'on te 'di la the tshom za ba yin
[\[190a.5\]]te/_ci 'di mthong bar 'gyur ram ma yin zhes mthong bar 'gyur ba nyid du the tshom za ba yin no zhe na/_de yang snang ngam 'on te ma yin par 'gyur na/_gal te mthong bar 'gyur ba nyid du mthong na the tshom ci yod/_ma mthong ngo zhe na/_yang the tshom ci yod ces/_phyogs gnyis pa de nyid ma god par
[\[190a.6\]]'jug par 'gyur ro/_/'on te spyi mngon sum yin pa'i phyir dang /_khyad par mngon sum ma yin pa'i phyir dang /_khyad par dran pa las the tshom du 'gyur ro zhe na/_de yang ma yin te/_'di ltar/_khyad par mngon sum min gang de'i/_/mngon sum min pa nyid gang yin/_/med dang ma yin
[\[190a.7\]]pa dag las/_/dgag pa gzhan ni yod ma yin/_/gal te ma yin pa yin na/_mngon sum las gzhan rig pa mngon sum ma yin par 'gyur ba'i phyir ro/_/de'i tshe rig pa gzhan yang dmigs pa dang bcas pa yin pa'i phyir ji ltar the tshom du 'gyur/_'on te ci dmigs pa dang bcas pa
[\[190b\]]
[\[190b.1\]]yin nam/_'on te ma yin zhes mi shes pa de'i phyir na the tshom du 'gyur ro zhe na/_de la yang dmigs pa dang bcas pa nyid snang ngam ma yin zhes de nyid du 'jug par 'gyur ro/_/ci ste de ni dmigs pa med pa yang srid la bzlog pa yang yin pa'i phyir the tshom za'o zhe na/_'o na ni snang ba tsam
[\[190b.2\]]kho nar zad kyi don snang ba ni ma yin pa'i phyir rjes su dpag pa dngos po'i yul can du 'gyur spyi mngon sum yin pa'i phyir ro zhes bya ba'i khyad par yang don med de/_rjes su dpag pas rtogs pa la yang the tshom za ba'i phyir ro/_/khyad par gang la mngon sum med pa de ci de nyid yin nam gzhan yin zhes rnam
[\[190b.3\]]par rtog pa gnyis so/_/de nyid kyi rang bzhin yin no zhe na/_ci ltar mngon sum nyid ma yin/_gzhan yin no zhe na/_de mthong bas de la the tshom du 'gyur/_de de la yang mthong ba'i phyir ro zhe na/_gal te mthong du chug pa de lta na yang mthong ngo snyam du dran par 'gyur mod ci ltar the tshom du 'gyur/_
[\[190b.4\]]res 'ga' ma mthong ba'i yang phyir ro zhe na/_gzhan gyi tshe ma mthong ngo /_/de ltar yang dran par 'gyur gyi the tshom ci yod/_gnyi gar ni mi 'thad pa'i phyir the tshom nyid do zhe na/_ji ltar gnyi ga ltar mthong /_dus tha dad par ro zhe na/_dran pa yang de kho na ltar 'gyur gyi ci ltar the tshom yin/_
[\[190b.5\]]'dir da ltar ma mthong ba'i phyir the tshom za ba nyid do zhe na/_'o na ma mthong bas the tshom za ba'i phyir spyi mthong ba'i phyir zhes bya ba la sogs pa ni mi 'thad do/_/de'i phyir dmigs pa med pa'i shes pa srid pa'i phyir the tshom spyi yin no/_/ci ste the tshom zhes bya ba'i don de lta bur gyur pa zhig snang ba
[\[190b.6\]]yin no zhe na/_ma yin te don du mos pa med pa'i phyir te/_de la 'di ni rtogs pa tsam yin no zhes mos pa yin no/_/'jig rten pa ma yin pa dang rang rig pa ni khyad par yod pa ma yin no zhes bshad zin to/_/de'i phyir snang ba med pas the tshom za ba yin gyi gzhan du ma yin no/_/des na gal te
[\[190b.7\]]rjes su dpag pa'i yul dngos por yod na the tshom za bar mi 'gyur ro/_/yod pa yang yin te/_des na dngos po ma yin no/_/'on te re zhig de la dngos po ni yod pa nyid do/_/de yang rjes su dpag pas nges par byas pa yin te/_de'i phyir rjes su dpag pa'i yul dngos po ma yin par ji ltar
[\[191a\]]
[\[191a.1\]]'gyur zhe na/_'di la brjod pa/_gal te der ni dngos po dang /_/reg na g.yo bar ci ltar 'gyur/_/rtag ltar snang bar rtogs pa ni/_/rtogs pa de ni g.yo ba nyid/_/bden pa'i du ba las me rtogs na yang gang gi tshe sbrang ma'i tshogs yin no snyam du 'khrul pa
[\[191a.2\]]skyes pa de'i tshe me rtogs pa g.yo bar 'gyur zhing gzhan skye ba yin no/_/mngon sum gyi rtogs pas ni de ltar g.yo ba ma yin no/_/rab rib kyis nyams par dogs pa ni de la yang mtshungs so zhe na/_ma yin te rang gi ngo bo snang ba la de med pa'i phyir ro/_/mig btsums nas g.yo ba
[\[191a.3\]]yin no zhe na ma yin te/_rgyu med pa'i phyir ma skyes par zad do/_/rjes su dpag pas yang rgyu rtags med pa'i phyir ma skyes par zad do zhe na ma yin te/_de na du ba yod kyang gzhan du dogs pas rnam par g.yo bar mthong ba'i phyir ro/_/'on te gzhan du dogs pa med pa nyid rgyu yin
[\[191a.4\]]pa'i phyir rgyu yod par ga la 'gyur zhe na/_de ni mi 'thad de de mthong na gzhan du dogs pa nyid med par 'gyur ro/_/des na rjes su dpag pa ni g.yo ba yin pas dngos po 'dzin pa ma yin no/_/de'i phyir/_mthong ba nyid ni bstan pa yis/_/g.yo zhes bya ba bab col yin/_/mngon sum
[\[191a.5\]]la ni g.yo ba med/_/g.yo ba yin na mthong ba min/_/mthong ba'i don gang yin pa de ni g.yo ba ma yin no/_/gzhan du rnam par brtags pas ni dngos po gzhan du 'gyur ba ma yin pa'i phyir ro/_/ci ste mthong ba la 'di ni me ma yin no zhes bya bas g.yo ba nyid do zhe na ma yin te/_me ni mngon
[\[191a.6\]]sum yul ma yin/_/mig gi rig bya rig ma yin/_/'byung 'gyur rang bzhin dbang po yis/_/rig pa gang na'ang yod ma yin/_/ci 'di me ma yin no zhes bya ba 'di nyid kyis rang bzhin ma yin no zhes bya ba'am/_'on te 'di dro ba'i reg pa dang lhan cig spyod pa ma yin pa'am/_'byung
[\[191a.7\]]bar 'gyur ba dang lhan cig rig pa'i yul ma yin pa zhes rnam par rtog pa gsum mo/_/gal te 'di nyid ma yin no zhe na/_de ltar ni mi nus te mthong ba'i phyir ro/_/mthong yang ma yin na ni thams cad ma yin par 'gyur ro/_/'on te gzugs dang reg pa 'dus pa me yin pa des na/_gzugs
[\[191b\]]
[\[191b.1\]]'di ni reg pa dang lhan cig spyod pa ma yin no zhes rnam par brtags pa yin na/_'o na ni de mig gis 'dzin pa ma yin te/_des na ma mthong ba kho na'o/_/de'i phyir ma mthong ba kho na g.yo ba yin no/_/'dis ni 'byung bar 'gyur ba'i rang bzhin g.yo ba yang bshad pa yin no/_/de'i phyir
[\[191b.2\]]mthong ba ni dngos po la reg pa ma yin pa'i phyir na rnam par rtog par rigs pa ma yin no/_/des na rjes su dpag pa'i shes pa ni dngos po la reg pa ma yin no/_/gal te mthong yang rnam gzhan gyis/_/the tshom la lar yod ce na/_/the tshom de ni dpag bya la/_/'byung 'gyur mthong nyid
[\[191b.3\]]dpag bya min/_/snang ba la ni slu med dang /_/mngon sum nyid du mngon sum dang /_/cig shos dag mtshungs phyi rol gyi/_/dngos la ltos nas tha dad nyid/_/des na snang ba 'ga' zhig gam/_/rjes su dpag pa nyid kyis ni/_/mngon sum ltar snang nyid ces pa'i/_/dbye ba'ang phyi rol
[\[191b.4\]]dngos la yin/_/yang na gal te 'byung bar 'gyur ba'i dngos po rjes su dpag pa la yang mi snang na/_de bden pa nyid du ji ltar 'gyur/_'gyur te/_de ni skyes bu gzhan gyis rtogs pa'i phyir ro zhe na/_gal te des kyang 'byung bar 'gyur ba'i rang bzhin du rtogs na ji ltar de bden par 'gyur te/_
[\[191b.5\]]rab rib can gyi snang ba bzhin du mi bden pa kho nar 'gyur ro/_/skyes bu gzhan gyis rtogs pa la yang rjes su dpag pa nyid yin pas ji ltar de nyid kyis de bden par rtogs te/_ma grub pas ni ma grub par bsgrub pa ma yin no/_/'byung bar 'gyur ba'i rang bzhin srid na yang rjes su dpag
[\[191b.6\]]pa ni yul de la lhag par zhen pa nyid yin te/_de ni de'i tshe yod pa ma yin pa'i phyir ji ltar rjes su dpag pa dngos po'i yul can du 'gyur/_mngon sum yang de nyid la tshad ma yin te/_'di ltar de la yang 'byung bar 'gyur ba'i rang bzhin rtogs pa nyid bden pa yin gyi de ltar ma yin
[\[191b.7\]]na ni mi bden pa nyid do zhe na/_de ni de kho na ltar yin te/_de ltar yang bstan par bya'o/_/des ni rjes su dpog pa'i blo ni med pa la yang mtshungs pa yin la/_mngon sum gyi blo ni dngos po med par mi 'gyur ba'i phyir te/_des na rjes su dpag pa ni dngos po'i yul can ma yin no/_/'on te
[\[192a\]]
[\[192a.1\]]dngos po ni med pa'i yul can nyid kyis dngos po ma yin pa nyid do zhe na/_de yang bzang po ma yin te/_rjes su dpag pa thams cad dngos po med pa'i yul can nyid do zhes 'grub pa'i phyir ro/_/'di ni dngos po ma yin pa'i mtshan nyid ma yin te/_phyin ci log tu
[\[192a.2\]]mthong ba'i phyir ro/_/'di ltar/_ji ltar dngos po nus med la/_/med ce'am rtogs pa ci bzhin du/_/nus la'ang gtso bo la sogs pa'i/_/mnyan po skye bos byas pa yin/_/dngos po la yang rung ba nyid dam rung ba ma yin pa nyid kyis 'jig rten gtso bo la sogs pa'i
[\[192a.3\]]sgra 'jug par byed pa de ni phal pa yin no/_/khyod kyi 'dod pa ni dngos po'i yul can yin pa'i phyir dngos su 'gyur ro/_/gtso bo dang skyes bu la sogs pa ni khyod kyi 'dod pas grangs can gyi skyes bu la sogs pa'i sgra gang yin pa de dag gi tha snyad dang rnam par rtog pa dag dngos po'i
[\[192a.4\]]yul can yin pa'i phyir/_dngos po ma yin par 'gyur na de ltar ma yin no/_/ci ste gzhan sgro btags pa'i phyir bu la sogs pa la gtso bo la sogs pa'i sgra dngos ma yin no zhe na/_'o na dngos po dang cig shos kyi yul can nyid sgra dngos po dang cig shos kyi mtshan nyid du mi 'gyur ro/_/de la
[\[192a.5\]]sgro btags pas na de nyid kyi rang bzhin du med pa nyid de des na mtshan nyid de nyid yin no zhe na/_'o na ni rjes su dpag pa yang dpe la mthong ba'i rang bzhin nyid sgro 'dogs pa yin pa'i phyir rjes su dpag pa dngos po'i yul can ma yin pa nyid du grub bo/_/de'i phyir/_zhig pa sgra las blo ci
[\[192a.6\]]'dra/_/snang ba de 'dra ba zhig la'ang /_/rna ba la sogs rnam par shes/_/don yod can la de dag med/_/spyi tsam 'dzin par byed pa'i phyir/_/sems gnyis dag ni mtshungs pa yin/_/de 'ba' zhig ni 'dzin byed pa/_/sngar ni rnam par bzlog zin to/_/spyi tsam zhig
[\[192a.7\]]'dzin na 'das pa la sogs pa'i rnam par dbye bar mi 'gyur ro/_/'ba' zhig gzung bar bya ba ni ma yin no zhes bstan zin pa yang yin no/_/'on te gsal ba de dag nyid khyad par med par gzung ba ni spyi yin te/_des na rjes su dpag pa dngos po'i yul can du 'gyur ro zhe na/_'di
[\[192b\]]
[\[192b.1\]]la brjod pa/_khyad par med par 'dzin pa de gal te shes pa'i rang bzhin nyid yin na ni rjes su dpag pa dngos po'i yul can du mi 'gyur ro/_/'on te rang bzhin de dngos po nyid yin no zhe na/_de yang ma yin te/_'di ltar/_phan tshun khyad par can rnams ni/_/khyad med ngo bo ci ltar
[\[192b.2\]]'gyur/_/ngo bo nyid gnyis yod na yang /_/de dngos gcig tu ji ltar 'gyur/_/khyad par can gyi ngo bo rnams ngo bo khyad par med par 'gyur ba ni ma yin te/_phan tshun 'gal ba dag ni gcig nyid du mi 'thad pa'i phyir ro/_/ba lang ba lang zhes gcig nyid ldog pa dang rjes su song bar mngon
[\[192b.3\]]sum du dmigs pa yin no zhe na/_rjes su song ba zhes bya ba 'di ci zhig_/ba lang ba lang zhes rjes su zhugs pa nyid du rtogs pa gang yin pa'o zhe na/_ci rjes su song ba la yang rjes su song ba yod dam/_de lta'o zhe na thug pa med par 'gyur ro/_/de ni de'i rang gi ngo bo nyid do zhe na/_ci
[\[192b.4\]]ste 'dir rang gi ngo bo nyid kyis dmigs sam gal te dmigs na ni rnam pa gnyis rtogs par 'gyur ro/_/de'i rang bzhin ni don gyi ngo bo nyid yin no zhe na/_rang bzhin rjes su song ba ni rang bzhin gcig nyid yin pa des na gsal ba tha dad pa med par 'gyur te/_de ltar na yang spyi med do/_/
[\[192b.5\]]'on te de dag rang bzhin gcig ma yin pa de lta na'ang spyi med do/_/'on te gsal ba la ba lang ba lang zhes rjes su song ba'i rnam pa can gyi shes pa ni dmigs pa kho na yin no/_/gzhan du na 'di ji ltar rung bar 'gyur ro zhe na/_'dir 'di skad brjod de/_rjes su song ba'i rnam pa ci/_/
[\[192b.6\]]shes pa'am don cis brjod par bya/_/shes pa'o zhe na de yi don/_/'ga' yang rjes song mthong ma yin/_/gal te rjes su song ba'i rnam pa shes pa yin na don dang cir 'ong /_don rjes su song ba nyid kyis de rjes su song ba yin no zhe na/_de nyid de ltar bsnyad par bya'i/_/gzhan la
[\[192b.7\]]bsnyad pas ci zhig bya/_/sngon po la sogs pa dag shes pa la tha snyad byas pa'i sgo nas de ltar tha snyad du nges pa ni ma yin no/_/sngon po la sogs pa la yang de ltar tha snyad byed pa yin te/_'di ltar sngon po'i rnam pa nyams su myong bas na sngon po yin gyi gzhan du ni ma yin no zhe na/_de ni ma yin te/_
[\[193a\]]
[\[193a.1\]]'jig rten na de ltar tha snyad byed pa ni ma yin te/_'on kyang sngon po mthong ngo zhes sngon po dang ser po dag tha dad pa kho nar rtogs pa yin no/_/bde ba dang sdug bsngal dag kyang ste/_'dir gang tha dad par rig pa na 'di ni 'dir rjes su song ba yin la/_'di ni gzhan
[\[193a.2\]]du yin no zhes tha snyad du bya ba yin no/_/de ni tha snyad du bya ba ma yin pa nyid do zhe na/_'o na da ji ltar yod pa'i rang bzhin bstan par bya ba ma yin/_bstan par mi nus pa'i phyir te/_/gang phyir de la rtogs pa 'di/_/spyir zhes bya bar rjes 'gyur ba/_/gang zhig rang gi ngo bo yis/_/
[\[193a.3\]]bstan par nus pa yod ma yin/_/gal te bstan par mi nus na ci ltar gzhan la bsgrub par bya ba yin/_ma grub na yang ji ltar gzhan khas len par byed par 'gyur/_/bde ba la sogs pa yang ji ltar bstan pa yin/_de dag kyang rang gi ngo bos ni bstan par 'os pa ma yin te/_rang
[\[193a.4\]]rig pa'i mngon sum yin pa'i phyir ro zhe na/_ma bstan kyang skyon med de/_khyod la bde ba yod do zhes bstan pa 'dis ci zhig bya/_khyod mthong bas nga bde'o zhes bstan pas ni dgos pa yin no zhe na/_ma yin te 'di ni tha snyad tsam du zad de/_tshogs can ma la sogs pa dag la mthong
[\[193a.5\]]ba'i phyir ro/_/'on te ba spu ldang ba la sogs pa mthong ba la rtogs na/_de lta na yang gzhan gyis bstan pas ci bya ste des na 'di ni gyi na'o/_/gang gi phyir 'di spu ldang ba la sogs pa rnam pa du mar 'gyur ba de ni bde ba la sogs pa yin no zhes rtogs pa tsam gyis chog pa'i phyir ro/_/
[\[193a.6\]]'dir yang gang las snam bu zhes bya ba'i rnam par 'gyur ba ni spyi yin no zhe na/_de ltar tha dad pa'am cig shos rjes su song ba'i rnam pa can gyi spyi grub pa ni ma yin te/_'on kyang 'di ni thog ma med pa'i tha snyad kyi bag chags kyi rgyu mtshan can yin te gtso bo la sogs pa'i tha snyad
[\[193a.7\]]bzhin no/_/tha dad pa dang tha mi dad pa yang nyams su myong ba med de/_spyi gzhan nyid ni yod ma yin/_/gzhan du rtogs pa med phyir ro/_/gzhan dang gzhan min phyogs dag kyang /_/rnam gzhan med par ji ltar 'gyur/_/'di ltar rnam 'gas de nyid dang /_/gzhan gyis
[\[193b\]]
[\[193b.1\]]bzlog par 'gyur ba yin/_/de nyid gang de bzlog pa dang /_/gzhan du rab tu tshor ba med/_/lag gdub nyid la tha dad kyang /_/rna rgyan ci ltar gser ma yin/_/lag gdub sogs las ma gtogs par/_/gser gzhan dag ni ga las yin/_/gal te rjes zhugs gser
[\[193b.2\]]yin na/_/rjes zhugs gzhan yod ga las yin/_/rjes 'gro'i rtogs pa las she na/_/'dir ni sngar bstan zin pa nyid/_/'di ni re zhig bzhag go/_/ci ste spyi dang tha dad pa yin na de lta na yang de'i 'brel pa yod pa ma yin te/_gal te de dag mtshungs pa yi/_/dngos de de
[\[193b.3\]]dag las gzhan nyid/_/de dag gis zhes 'brel med 'gyur/_/ldog pa la ni sun dbyung med/_/gal te de de dag las gzhan 'brel pa nyid yin na de'i tshe spyir mi 'gyur te/_don gzhan yin pa'i phyir ro/_/bum pa ni snam bu'i spyi ma yin no/_/spyi'i bdag nyid ma yin pa'i phyir
[\[193b.4\]]spyir mi 'gyur ro zhe na/_de ni ma yin te/_spyi yi bdag nyid yin pas de/_/spyi nyid du ni 'gyur la rag_/de'i zhes bya ba'i 'brel pa ni gang zhig las ni 'gyur ba yin/_de dang 'brel pa rang bzhin yin pa'i phyir ro zhe na/_de ni 'di 'byung ba yin te/_ci'i phyir sgra ni mi rtag yin/_/mi rtag
[\[193b.5\]]phyir na mi rtag 'gyur/_/de ltar dngos po 'ga' yang ni/_/'grub par mi 'gyur yod ma yin/_/'di la 'brel pa nyid ma grub pa'i phyir de nyid gtan tshigs su ga la 'gyur ba ma yin nam/_de lta ma yin na thams cad la thams cad 'grub par 'gyur ro/_/spyir mngon par 'dod pa la
[\[193b.6\]]yang spyi'i rang bzhin zhes bya ba ni grub pa med do/_/'on te 'brel pa grub bo zhe na/_de lta na yang gsal ba mtha' dag 'dzin par 'gyur te/_mtha' dag dang 'brel pa'i ngo bo yin pa'i phyir ro/_/'brel pa'i ngo bo nyid ma rtogs par spyi gzhan yod pa ni ma yin no/_/rnam pa mtshungs
[\[193b.7\]]pa nyid do zhe na/_rnam pa mtshungs nyid ces 'brel pa nyid la de ltar tha snyad byas pa yin no/_/rnam pa mtshungs pa nyid ni gsal ba la ltos nas yin gyi/_rang gi ngo bo la ltos pa ni ma yin te/_rang gi ngo bo ni thams cad du rang gi bdag nyid la rnam par gnas pa'i phyir ro/_/gsal
[\[194a\]]
[\[194a.1\]]ba la ltos nas mtshungs pa nyid yin na ni/_gsal ba ma bzung bar mi 'dzin pa'i phyir ro/_/gzhan las ldog pa'i spyi la yang nyes pa 'di nyid do zhe na/_ma yin te ldog pa la skyon du 'gyur ba med pa'i phyir ro/_/phan tshun khyad par can du gyur pa dag
[\[194a.2\]]kyang gzhan du mngon par 'dod pa la ldog pa mi 'gal lo/_/de don bya ba gcig byed pa'i phyir spyi'i tha snyad kyang mi 'gal ba nyid do/_/du ma nyid ma 'phrogs pa'i rnam pa mtshungs pa nyid gang gis zlog_/mi mtshungs pa dag la ji ltar blo'i blor 'gyur zhe na ma yin te/_de nyid kyis
[\[194a.3\]]mtshungs pa'i phyir ro/_/mtshungs pa'i rnam pa can gyi blo'i yul nyid ma rtogs pa mtshungs pa nyid gzhan ni 'ga' yang yod pa ma yin no/_/de la mi mtshungs pa dag la ji ltar spyi'i blor 'gyur zhes brgal zhing brtags pa'i don ni 'di yin te/_mtshungs pa'i blo'i yul ma yin pa
[\[194a.4\]]dag la ji ltar mtshungs pa'i blor 'gyur zhes bya ba yin na blo'i yul ma yin pa nyid ni ma grub bo/_/de la mtshungs pa'i blo la yul du byed par ni spyi smra ba la yang ma grub pa ma yin no/_/de phyir mtshungs nyid spyi 'di la/_/dngos po med pa'i mtshan nyid yin/_/de 'bras she na du ma dang /_/'jig
[\[194a.5\]]'gyur de yang 'dod ma yin/_/'jig pa dngos po tsam dang ni/_/rjes 'brel phyir na rtag nyid min/_/rigs rnams 'bras bu min phyir na/_/ma 'brel pa dang dngos med 'gyur/_/rtogs pa 'khrul pa'i rnam pa las ma rtogs pa mtshungs pa'i rnam pa nyid gzhan ni bsgrub par nus pa ma yin no/_/
[\[194a.6\]]'on te mtshungs pa'i rnam pa nyid ni ji ltar srid pa yin te/_gang na gnyis yod pa der ni gnyis kyi rnam pa yin la gang na lhag pa yod pa der ni de ltar yin no zhe na/_de lta na ni 'o na gsal ba gzhan dang gzhan skyes pa ni spyi'i rnam pa 'phel bar 'gyur bas gsal ba'i rjes su 'gro ldog gi rjes
[\[194a.7\]]su byed pa'i phyir gsal ba rnams kyi 'bras bu nyid do/_/de ltar gyur dang gsal ba bzhin du du ma nyid du thal bar 'gyur ro/_/ngo shes pa yin pa'i phyir gcig nyid do zhe na/_spyi la yang rnam par mtshungs pa nyid yod pas thug pa med par 'gyur ro/_/'on te spyi la ni spyi ma rtogs pa med
[\[194b\]]
[\[194b.1\]]pa nyid do zhe na/_gsal ba la yang ma yin pa'i phyir brgal zhing brtags pa mtshungs so/_/ngo shes pa ni spyi ma nges te spyi dag la yang ngo pa mthong ba'i phyir ro/_/spyi zhig pas mi 'dod pa thob par yang 'gyur te/_gsal ba zhig na 'jig pa'i phyir ro/_/dngos po nyid yin
[\[194b.2\]]pa'i phyir yang 'jig par 'gyur te/_'jig pa ni dngos po tsam dang rjes su 'brel pa yin no zhes 'grub par 'gyur ro/_/spyi bskyed par bya ba ma yin na yang ma 'brel pa dang /_ngo bo med pa nyid du 'gyur ro/_/dngos po nyid ni so sor nges pa'i rnam pa 'dzin pa nyid yin la/_spyi khyab
[\[194b.3\]]pa la ni de yod pa ma yin no/_/dus kyi cha'i tshogs thams cad na gnas pa'i spyi ni rtogs par nus pa ma yin no/_/dmigs pa nyid yod pa yin te de med na yod par ga la 'gyur/_yod pa nyid dang 'brel pas yod pa yin no zhe na/_yod pa nyid kyang yod pa dang 'brel dgos pas thug pa med do/_/
[\[194b.4\]]spyi ni yod pa nyid gzhan dang 'brel pas yod pa ni ma yin te/_rang gi ngo bor yod pa'i phyir ro/_/de ni dmigs pa med par dmigs par bya ba ma yin te/_des ni spyi ni yod pa ma yin no/_/bong bu'i rwa yang rang gi ngo bo yod par ci'i phyir ma gyur/_khyed la yang ci'i phyir ma gyur zhe na/_rgyu med pa'i phyir ro/_/de bzhin no
[\[194b.5\]]zhe na spyi yang med par 'gyur te/_de la yang rgyu med pa'i phyir ro/_/spyi ni rtogs pa yin no zhe na/_ri bong gi rwa la sogs pa yang rang gi blos rtogs so zhes/_'di la bshad zin to/_/des na de dag kyang yod par 'gyur ro/_/nges par brtags na ma yin no zhe na/_thams cad mtshungs so/_/gzhan yang
[\[194b.6\]]spyi 'di ni brda'i stobs kyis sgra'i blo la snang ba yin pa de ltar na yang dngos por ni mi 'gyur te/_'di ltar/_dngos po'i stobs kyis skyes pa yi/_/shes pa gang de brda dag la/_/ltos pa ma yin spyi yin/_/blo la de ltar snang ba med/_brda byed pa ni nye ba tsam la dmigs nas byed pa ma yin te/_de la
[\[194b.7\]]ltos pa'i shes pa yang sgro 'dogs pa nyid do/_/'di ltar/_snga ma phyi mar sgro 'dogs ni/_/med par gal te brda byed na/_/khyab pa med la tha snyad ni/_/rjes su 'jug par 'gyur ma yin/_/sgra'i mthu nyid kyis tha snyad kyi dus su rtogs so zhe na/_gal te snga ma dang phyi ma'i sgro 'dogs pa med na
[\[195a\]]
[\[195a.1\]]rtogs par mi 'gyur ro/_/brda med par ni sgra las spyi'i blo ma mthong ngo /_/sgra med par yang gsal ba gzhan mthong ba las ni 'gyur ba nyid do zhe na/_der yang de'i ngo bor tha snyad kyi dngos po la de nyid rtags yin no/_/brda smos pa ni nye bar mtshon pa ste/_/rtags la yang
[\[195a.2\]]ltos pa ma yin no/_/rtags kyang sngon mthong ba nyid sbyor bar byed kyi lhag pa ni ma yin no/_/de bzhin du dbyangs la sogs pa'i rigs dang /_bram ze la sogs pa'i rigs kyang brda tsam la brten pa yin gyi dngos po la ltos pa ni ma yin no/_/bram ze la sogs pa'i rigs la brda dang lhan cig pa'i mngon
[\[195a.3\]]sum tshad ma yin no zhe na/_ma yin te dngos po'i stobs las gang skyes pa de ni brda la ltos pa ma yin te/_brda tsam la ltos pa ni dmus long brgyud pa nyid du 'gyur ro/_/lhan cig byed pa'i mngon sum yang yod do zhe na/_'di la bshad pa/_mngon sum gyis ni bzung zhe na/_/nye bar bstan pa don
[\[195a.4\]]med yin/_/mngon sum gyis ni ma bzung na'ang /_/nye bar bstan pa don med yin/_/gal te mngon sum gyis bzung na/_/bstan pas ci bya ste/_de nyid kyis bzung ba'i phyir ro/_/'on te mngon sum gyis 'dzin par mi nus pa de lta na yang de bstan pa stong phrag gis kyang gzung bar nus par ci ltar 'gyur/_
[\[195a.5\]]mthong ba bdag gis 'di mthong ngo zhes skyes bu nye bar bstan par byed par 'gyur gyi/_dbang po las 'das pa bram ze nyid la sogs pa la nye bar bstan nus pa ma yin no/_/de skad du yang skyes bu'i blo bskyed pa de tsam ni tshad ma can ma yin no zhes bshad do/_/dngos gnyis mthong la blo 'ga' zhig_/
[\[195a.6\]]brda med na yang tha dad med/_/rjes su 'jug pa gang yin te/_/don nye ba dang 'brel pa yin/_/ci ste yang dngos po gnyis mthong ba na/_brda med par rjes su 'gro ba'i rnam pa can gyi blor 'gyur ba yin te/_dper na ba lang gi blo khra bo la sogs pa mthong ba tsam las 'gyur gyi der brda la ltos pa ni
[\[195a.7\]]med pa bzhin no zhe na/_de lta na 'o na ni/_de ni de ltar ma rtogs phyir/_/bram ze nyid ni rigs min 'gyur/_/ba lang nyid bzhin bram ze ni/_/gsal bas gsal byed mthong ba yin/_/ba lang nyid la ngag gzhan gyi/_/'dir 'ga' the tshom 'gyur ram ci/_/bram ze 'di min zhes brjod pa'am/_/bram
[\[195b\]]
[\[195b.1\]]ze nyid la the tshom 'gyur/_/gzhan gyis skyed par thos pa'i phyir/_/bya las der ni nges pa med/_/bstan pa med par gsal byed la/_/sogs pa'i rigs ni gsal ma yin/_/gal te de la de med pa/_/ba lang sogs la ci ste 'dod/_/ci ltar dbyangs la sogs pa la/_/sgra gcig brjod bya
[\[195b.2\]]rigs su rtogs/_/de bzhin ngang pa la sogs la/_/sgra gcig brjod bya cis mi 'dod/_/ba lang nyid med mtha' yas pa'i/_/gsal ba der ni ci ltar brjod/_/der yang gsal ba'i dbye ba yis/_/mtha' yas pa nyid ci ste med/_/gong du spor sogs dbye ba ni/_/mtha' yas sgrub par byed min
[\[195b.3\]]min/_/ngo shes pa las gcig nyid ni/_/gnyi ga la yang yod pa yin/_/gong du spor ba dang nga ro rtsub pa la sogs pa de mtha' yas pa'i rgyu mtshan ni yi ge ha la sogs pa la yang yod pa nyid do/_/nga ro rtsub pa la sogs pas tha dad kyang ngo shes pa las gcig nyid do zhes bya ba ni ngang pa la sogs pa
[\[195b.4\]]la yang mtshungs pa nyid do/_/de'i phyir ba lang nyid la sogs pa yang ba lang gi sgras brjod par bya ba nyid las gzhan pa'i ba lang med pas na sgra gcig gis brjod bya nyid dam gcig tu 'dzin pa skyed pas don nye ba nyid yin gyi/_'gar yang rigs zhes bya ba ni yod pa ma yin no/_/ci ste yang spyi med na sgra
[\[195b.5\]]gcig ni brjod par bya ba dang /_'dzin pa gcig skyed pa de nyid du mi 'gyur ro zhe na/_de ni ma yin te/_ji ltar rigs med shes pa yi/_/'bras can mig sogs de 'dod bzhin/_/gang gis rnam par phye ba yi/_/rigs kyang rjes su 'gro ba yin/_/mig dang snang ba dang yid la byed pa rnams la
[\[195b.6\]]rigs med par 'bras bu gcig byed pa'i mtshan nyid kyi nye ba mi srid pa ni ma yin no/_/lhan cig byed pa rnams la srid pa nyid do zhe na dngos po gnyis mthong ba la yang lhan cig byed pa nyid kyis blo gcig tu 'gyur ro/_/mtshungs pa'i rnam pa nyid med do zhe na/_ma yin te gzhal bya mtshungs pa'i rnam pa
[\[195b.7\]]nyid ni dngos po gnyis las tha dad par ma mthong ba'i phyir ro zhes bstan pa'i phyir blo bskyed pa nyid nus pa yin no/_/de ni mig la sogs pa la yang mtshungs so/_/de dag la yang rtogs pa de gcig skyed pa nyid kho na'o zhe na/_khra bo la sogs pa la yang 'dzin pa gcig bskyed pa las gzhan med pa'i phyir
[\[196a\]]
[\[196a.1\]]mtshungs par thal lo/_/gal te de nyid dngos por gyur pa yin te/_de lta ma yin na de dag nyid rtogs pa de skyed kyi gzhan ni ma yin no zhes bya ba'i rnam par dbye ba 'di ga las yin zhe na/_'o na rigs kyang khra bo la sogs pa las yin gyi gzhan las ma yin zhes bya ba'i rnam par
[\[196a.2\]]dbye ba 'di ga las yin/_de la rnam par 'byed pa'i spyi gzhan dgos la de la yang rnam par phye nas 'jug pa'i rgyu mtshan gzhan yod dgos pas na thug par med par 'gyur ro/_/'on te khra bo la sogs pa de dag nyid ba lang nyid kyi gsal byed dam de'i rten du 'gyur ro zhes bya bar 'dod pa de dag gi rgyu nyid de
[\[196a.3\]]'dra bar gyur pa yin no zhe na/_de ltar na 'o na rigs med par rang gi rgyu'i ngo bo nyid las der 'dzin pa bskyed pa yin pas rigs med na khar chad pa ci yod de/_des na rigs su 'dzin pa 'or cig_/mig la sogs pa la yang spyi yod pa ni ma yin te/_rnam pa 'gas kyang rnam shes la/_/de dngos snang ba
[\[196a.4\]]med phyir ro/_/gzugs can yin phyir dbang rnams la/_/gal te lta ba po yod na/_/de lus snang 'gyur rigs rnams ni/_/ma yin yan 'gar mthong min phyir/_/gsal 'dzin tshe yang de sgra dang /_/ngo bo las gzhan snang ba med/_/mig la sogs pa la ni spyi ci ltar yang snang ba med de 'bras
[\[196a.5\]]bu'i sgo nas rtogs par byed pa yin no/_/'bras bu'i sgo nas rtogs par byed pa na yang 'bras bu de gcig byed pa nyid rtogs par 'gyur ro/_/de lta yin na de dag 'bras bu gcig gis 'brel te zhes bya bar 'gyur gyi spyi ni ma yin no/_/'brel pa yang thams cad du spyi gcig pa nyid yin no zhe na ma yin te/_
[\[196a.6\]]'brel pa yang ji lta bur yang mi snang ba'i phyir de'i de ma thag tu 'bras bu dmigs pa nyid de dang 'brel pa yin gyi gzhan ni dmigs pa med de/_'bras bu rag las med pa yang /_/rtogs pa yis ni 'brel par byed/_/ces bshad zin to/_/'on te thams cad la nus pa gcig nyid do zhe na ni ma yin te/_nus
[\[196a.7\]]pa ni nus pa can las gzhan ma yin pa'i phyir ro zhes bstan zin to/_/nus pa yang snang ba med do/_/mi snang yang nus pa dbang po la sogs pa ltar ci ste mi rtag ce na de mi rung ste/_/de la ni dbang po las 'das par khas blangs pa'i phyir bdag cag lta bus mi dmigs te/_zi ra'i me tog lta bu'o zhes bya ba la
[\[196b\]]
[\[196b.1\]]sogs pa bshad pa'i phyir ro/_/spyi ni lung gcig pus rtogs par bya ba ma yin no/_/'bras bu ldog pas ni gzugs la sogs pa snang ba'i rgyu ci zhig cig yod do zhes bya bar 'gyur gyi/_de ci mig 'bras kyi rang bzhin las tha dad pa'am/_'on te de lta ma yin zhes 'dir rnam par 'byed pa ni ma yin
[\[196b.2\]]no/_/'di ltar/_ldog las khyad par can 'ga' yod/_/mig 'bras de bzhin yang na ni/_/bag chags khyad par lugs kyi ni/_/dbye bas rnam pa so sor 'gyur/_/gang zhig 'bras bu ldog pas phyi'i don mi 'grub par de'i ltar na 'bras bu ldog pa las mig la sogs pa rnams la ldog pa'i rjes su
[\[196b.3\]]dpag pa bzod par 'gyur ram ci/_de'i phyir 'di ni rnam pa ci zhig ltar gnas pa med par rjes su dpog pa'i gzhal bya yin pa des na de'i sgo nas ni glags thod pa ma yin no/_/gzugs dang ldan pa nyid ni lung yin te/_de ltar yin na/_gal te de dag lta ba po/_/yod na mig sogs mthong bar
[\[196b.4\]]'gyur/_/dbang po las 'das khas blangs la/_/de las gzhan pa'i rten yod min/_/gzugs ldan nyid du khas blangs pas/_/'di nyid dbang po 'das pa'i rten/_/spyi ni de lta ma yin te/_/'ba' zhig pa mi mthong bar khas blangs pa'i phyir ro/_/gal te rnal 'byor pas spyi yan 'gar mthong na ni
[\[196b.5\]]spyir mi 'gyur ro/_/'on te spyi'i rnam pa can gyi blo skye ba de'i rgyu mtshan ni 'di yin no zhes bya bar rnal 'byor bas mthong na de ltar na spyi tshad mas grub pa ma yin no/_/bdag cag gis ni spyi tha dad par ma mthong ba kho na'o/_/gal te spyi ni gsal bas gsal bar bya ba yin pa'i phyir 'ba' zhig 'dzin pa ma yin te/_
[\[196b.6\]]snang ba ma bzung bar gzugs mi 'dzin pa bzhin no zhe na/_de yang mi rung ste/_gzugs ni reg pa dang 'khrul pa med pa yin pa'i phyir/_snang ba med kyang rjes su dpag pas 'dzin to/_/gal te mi 'dzin pa ni snang ba las tha dad pa nyid du mi 'gyur ba kho na'o/_/ldog par rab tu ma grub pa ni ldog pa dang ldan
[\[196b.7\]]pa yin no zhes bya bar mi 'os so/_/spyi ni 'ba' zhig nas yang dmigs pa'i yul du mi 'gyur ro/_/gsal ba'i rang bzhin la rjes su zhugs na ni med pa nyid de/_ba lang ba lang zhes bya ba'i ming tsam zhig tu zad par 'gyur ro/_/'on te yul mtshungs pa'i phyir tha dad par mi dmigs na/_gzugs dang ro
[\[197a\]]
[\[197a.1\]]la sogs pa ji ltar de rnams ni dbang po tha dad pa'i gzung ba yin pa'i phyir tha dad par rtogs na/_'dir ni shin tu 'dres pas na rnam par dbye ba med par rtogs so zhe na/_shin tu 'dres pa 'di ci zhig_/ci ga rang bzhin 'dres gyur tam/_/de yi rang bzhin gang yin pa/_/
[\[197a.2\]]'di nyid yin pas dbyer med 'gyur/_/rang bzhin gzhan phyir yul gcig kyang /_/tha dad par ni cis mi 'dzin/_/rang bzhin las ni gzhan 'gyur bar/_/yul zhes bya ba rtogs pa med/_/dngos po las tha dad pa'i yul gzhan na yod de/_gal te dngos po tha dad pa yin na yul yang tha dad pa yin
[\[197a.3\]]pas ji ltar yul tha mi dad/_gal te yul dbyes tha dad na/_/de yi dbye ba ga las yin/_/yul gzhan nyid las de yin pa/_/de ltar yin na thug pa med/_/gang gi phyir bong bu'i rwa la sogs pa bzhin du rang gi ngo bor snang ba med pa/_de phyir de ni shes tsam gyis/_/don byed par yang mi rung ngo /_/de
[\[197a.4\]]mi rung phyir rang bzhin med/_/de ni dngos med mtshan nyid yin/_/gang dang gang rang gi ngo bo nyid kyis mi snang ba'i gzung bar mngon par 'dod pa de ni rang gi rnam pa gtod par nus pa'i phyir dmigs pa'i rkyen du 'gyur ba ma yin te/_mig la sogs pa bzhin no/_/bdag po'i rkyen yin no zhe na/_ma yin te/_
[\[197a.5\]]de la yang rjes su 'gro ba dang ldog pa med pa'i phyir ro/_/ci skad bshad las bzlog gang yin/_/de ni rang gi mtshan nyid 'dod/_/gang zhig rang gi rnam par snang ba dang /_rjes su 'gro ba dang bzlog pa dag gis nus pa nges pa de ni don dam par yod pa rang gi mtshan nyid yin te/_rang gi rang bzhin du mtshon par
[\[197a.6\]]bya ba'i phyir ram/_'dir rang bzhin mtshan nyid yin pa'i phyir ro/_/gal te rang gi rang bzhin la ji ltar mtshon bya mtshon byed kyi dngos por 'gyur zhe na/_ma yin te/_mtshon bya mtshon byed kyi dngos po ni brtags pa yin pa'i phyir te/_bya dang byed pa'i rnam gzhag ni/_/thams cad de lta'i rnam pa can/_/zhes
[\[197a.7\]]'chad par 'gyur ro/_/rang gi ngo bo nyid mtshan nyid du rigs kyi gzhan ni ma yin te/_gzhan ni gzhan gyis don dam par mtshon par mi nus pa'i phyir ro/_/gzhan gyi ngo bos mtshon pa ni gzhan gyi rang bzhin nyid sgro btags pa yin gyi/_de rang gi ngo bo mtshon pa ni ma yin no/_/'o na ji ltar spyi'i mtshan nyid yin te/_
[\[197b\]]
[\[197b.1\]]gzhan gsal ba ma khyab pa'i phyir ro zhe na/_bden te spyi zhes bya ba don dam par yod pa ma yin no/_/rang gi ngo bo de yang shes pa'i tha snyad du de ltar brjod pa nyid de/_gsal ba du ma'i rang bzhin la sgro btags pas 'jug pa'i phyir dang /_de las skyes pa yang yin pas so/_/dngos po med pa nyid yin na mi
[\[197b.2\]]dmigs pa rang bzhin dang 'bras bu'i gtan tshigs tha dad par ji ltar 'gyur/_mngon sum dang rjes su dpag pa dag ni yul gyi dbye ba las tha dad par 'gyur gyi/_mi dmigs pa la sogs pa la ni yul gyi dbye ba yod pa ma yin no/_/rtags kyi dbye ba las tha dad do zhe na/_brgal ba gang yin pa de nyid lan yin
[\[197b.3\]]pa'i phyir 'di ji ltar yin/_'di ltar rtags kyi dbye ba nyid mi 'thad pa ma yin nam/_de ste mthong ngo zhe na/_'o na rnam pa drug tu 'gyur ro/_/'on te gnyis ni dngos po sgrub par byed pa yin la gcig ni dgag pa'i gtan tshigs so zhes brjod na/_spyi dngos po ma yin na ji ltar dngos po dang dngos po med pa'i rnam
[\[197b.4\]]par dbye bar 'gyur zhe na/_'di la lan bshad pa/_dngos dang dngos med gnyi ga la/_/rten phyir spyi ste rnam pa gsum/_/don dam par ni dbye ba yod pa ma yin te/_thams cad dngos po med pa'i phyir ro/_/dngos po dang dngos po med pa dang gnyi ga la brten pa'i sgo nas 'bras bu shes pa tha dad pa'i phyir rang
[\[197b.5\]]bzhin dang mi dmigs pa dang 'bras bu'i gtan tshigs ni dbye ba nyid kyis tha dad pa yin no/_/'di ltar rang bzhin gyi gtan tshigs las ni dngos po nye bar len pa can gyi rnam par rtog pa skye ba'o/_/mi dmigs pa las ni dngos po med pa'i nye bar len pa can/_'bras bu'i rtags las ni gnyi ga'i nye bar len pa can
[\[197b.6\]]yin no/_/'bras bu'i gtan tshigs ni tha dad pa sgrub par byed pa yin la/_tha dad pa ni dngos po dang dngos po med pa dag las 'gyur ba yin no/_/bsgrub par bya ba tha dad pa yang rgyu yin no/_/yang na dngos po med kyang dngos po dang dngos po med pa can nyid kyis na nye bar len pa can tha dad pa las nye bar len pa tha dad pa
[\[197b.7\]]la brten nas yul tha dad pa yin no/_/dngos po nyid ni rnam pa gnyis te tha dad pa dang tha mi dad pa'o/_/des na yul gyi dbye bas gtan tshigs kyi dbye ba rnam pa gsum yin no/_/des na gnyis ka'i nye bar len pa'i khyad par ni mi snang ba mi dmigs pa'i yul yin no/_/gal te dngos rten dngos 'brel phyir/_/
[\[198a\]]
[\[198a.1\]]dngos po shes 'gyur zhe na min/_/lan btab phyir dang 'das sogs la/_/rnam pa gzhan du mthong phyir ro/_/shes pa dngos po la brten pa/_/zhes bya ba tsam gyis ni dngos po la 'gyur ba ma yin te dngos po'i yul can nyid ni dngos po'i yul can rang bzhin 'dzin pa las yin no/_/
[\[198a.2\]]spyi'i yul can gyi rnam par rtog pa ni rang bzhin 'dzin pa ma yin te/_dbang po'i tshogs 'bras bu med par 'gyur ba'i phyir ro zhes bshad zin to/_/'on te dngos po yod pa zhes bya bar brjod na/_de ni ma grub ste 'das pa la sogs pa dngos po med kyang mthong ba'i phyir ro/_/gal te shes pa de spyi la yin nam
[\[198a.3\]]khyad par la yin yang bla ste/_'das pa la sogs pa ni yul nyid ma yin te/_rang ni ngo bo nyid gzung bzhin pa'i dngos po ni 'das pa nyid du mi 'thad pa'i phyir ro/_/'di la 'jig rten dngos po'i yul nyid du rtogs pa ma yin te/_dngos po med pa dang shes pa rang gi ngo bor mngon par zhen pa ma yin pa'i phyir
[\[198a.4\]]'khrul pa tsam du zad do/_/lan gdab phyir dang zhes bya bas ni bzlog pa la tshad ma 'jug par bstan pa yin la/_'das sogs rnams la rnam pa gzhan du mthong phyir ro zhes bya bas ni gzhan gyis mngon par 'dod pa'i gtan tshigs ma nges pa nyid du brjod pa yin no/_/gal te rnam par rtog pa dngos po la yang mthong
[\[198a.5\]]la dngos po med par yang mthong na de ltar ni 'o na ni de'i tshe dngos po'i chos nyams par 'gyur te/_de lta na gnyis ka'i chos nyid yin par 'gyur ro zhe na/_de'i phyir bshad pa ni/_gal te dngos chos nyid nyams na/_/dngos por 'dzin pa sngon 'gro can/_/de shes yin phyir nyes 'di med/_/de ni shes pa yin
[\[198a.6\]]te/_de la dmigs pa ni 'ga' yang yod pa ma yin te/_spyi lkog tu gyur pa ni gzhal bya ma yin pa'i phyir ro/_/'di ltar spyi ni lkog tu gyur pa yin no/_/de yang rang gi ngo bos rtogs pa ma yin pas ji ltar gzhal bya yin/_rang gi mtshan nyid gcig gzhal bya/_/spyi zhes bya ba'i gzhal bya ni yod pa ma yin te/_
[\[198a.7\]]ji ltar brtags pa bzhin du mi rung ba'i phyir ro/_/don dam par rang gi mtshan nyid kho na gzhal bya yin te/_de nyid yod pa dang med par rtogs pa dgos pa dang bcas pa yin pa'i phyir ro/_/de gang las she na/_yod med nyid du dpyod rnams kyis/_/don bya de la grub phyir ro/_/don bya ba byed pa'i dngos po
[\[198b\]]
[\[198b.1\]]ni yod pa dang med pa dag gis rtog pa dang ldan pa rnams don du gnyer to/_/tshad mas rjes su tshol ba yang de rtogs pa'i don du yin te/_de lta ma yin na tshad ma rtogs pa mngon du byed pa ma yin par 'gyur ro/_/de'i phyir don bya ba byed pa'i dngos po yod pa dang med pa'i yul du byed nus pa'i tshad ma ni don dang
[\[198b.2\]]ldan pa yin no/_/des na mngon sum dang rjes su dpag pa gnyis kas kyang rang gi mtshan nyid kho na yul du bya ba yin te/_de lta ma yin na tshad ma nyid du mi rung ba'i phyir ro/_/gal te gnyis kas kyang rang gi mtshan nyid kho na yul du byed na yul gcig nyid yin pa'i phyir tshad ma gcig nyid du thal
[\[198b.3\]]bar 'gyur ro/_/'on te yul gcig yin yang tshogs pa'i dbye bas tshad ma tha dad pa yin no/_/de lta yin na gzhal bya gnyis phyir zhes bya ba dang 'gal lo/_/slob dpon gyis kyang gang gi phyir mtshan nyid gnyis ni gzhal bya yin no zhes gsungs so/_/tshogs pa'i dbye bas tshad ma tha dad pa yin na ni/_
[\[198b.4\]]mig la sogs pa'i rnam par shes pa rnams kyang tshogs pa las tha dad pa'i phyir de snyed kyi tshad mar 'gyur ro/_/gzhal bya'i dbye bas tha dad pa la yang sngon po la sogs pa gzhal bya du ma yin pa'i phyir tshad ma mtha' yas par thal bar mi 'gyur ram zhe na/_ma yin te thams cad kyang rang gi mtshan nyid
[\[198b.5\]]yin pa'i phyir ro/_/de'i yul can gyi tshad ma ni gcig nyid yin par 'gyur te/_yul gcig yin pa'i phyir ro/_/tshogs pa tha dad pa yin yang dbang pos skyed pa nyid yin pa'i phyir thams cad tshad ma ci ste ma yin zhe na/_ma yin te dbang pos skyed pa nyid mtshan nyid ma yin pa'i phyir ro/_/de ltar
[\[198b.6\]]yang ston par 'gyur ro/_/de'i phyir gzhal bya rnam pa gnyis yin pa nyid las rnam pa gnyis yin te/_de lta ma yin na tshad ma mtha' yas pa nyid du 'gyur ro/_/ji ltar gzhal bya mtha' yas pa ma yin zhe na/_ma yin te/_sngon po nyid la sogs pa mtha' yas pa yin yang gzhal bya gnyis nyid
[\[198b.7\]]kho na yin te/_'di ltar/_de ni rang gzhan ngo bo yis/_/rtogs phyir gzhal bya gnyis su 'dod/_/sngon po la sogs pa'i dbye bas mtha' yas pa yin yang rang gi ngo bor snang ba nyid kyis rang gi mtshan nyid kho na yin te/_rang gi ngo bos mtshon pa'i phyir ro/_/gal te rtogs pa'i dbye ba tha
[\[199a\]]
[\[199a.1\]]dad pa yin na rang gi mtshan nyid don dam pa bar mi 'gyur ba yin nam rtogs pa de med cing rtogs pa gzhan mngon du 'gyur na/_rang gi mtshan nyid ma yin pa'i phyir ro/_/de bzhin du gcig po de nyid gcig la ni rang gi mtshan nyid yin la/_gzhan la ni de lta ma yin par 'gyur
[\[199a.2\]]na/_rtogs pa po so so la gzhal bya tha dad par 'gyur ba ni ma yin no/_/ltos pas byas pa'i tha dad pa ni rtogs pas skyed pa yin pa'i phyir don dam pa ma yin no/_/gcig nyid rang gi mtshan nyid dang gzhan nyid yin na ni de gnyi ga'i rang bzhin gyi gzhal bya gzhan yin pa'i phyir de la tshad ma gzhan
[\[199a.3\]]'byung bar 'gyur ro/_/de'i phyir 'di ni mi rung ngo /_/don dam gzhal bya nyid yin na/_/gzhal bya nyid ni mtha' yas 'gyur/_/ltos pas 'brel pa tha dad na/_/don dam mtshan nyid min par 'gyur/_/'di la bshad pa/_dmigs pa yis ni mtshon pa gang /_/de ni don dam nyid yin no/_/
[\[199a.4\]]dmigs pa yis ni dngos rnams kyi/_/dam pa'i don ni yod pa yin/_/dngos po rnams rang gi ngo bos dmigs pa la ma brten par ni yod par bdag gir byed pa ma yin no/_/gal te dmigs pa yod pas shes pa yin gyi/_de nyid ni yod pa ma yin no zhe na/_ri bong gi rwa la sogs pa ma dmigs pa ni med
[\[199a.5\]]pa yin pa'i phyir bzlog pa las dmigs pa ni yod pa yin no zhes rnam par gnas so/_/gal te de la yang med pas ma dmigs pa nyid ni med pa ma yin na/_ma dmigs pa las med pa nyid gzhan ni med do/_/mi dmigs pas rtogs pa gang yin pa de med pa yin no zhe na/_mi dmigs pa 'di ci zhig dmigs
[\[199a.6\]]pa med pa yin nam/_'on te gzhan dmigs pa yin nam ci ste ma dmigs so snyam pa'i rnam par rtog pa yin/_gal te dmigs pa med pa ma dmigs pa yin na de las ci ltar rtogs/_dngos po med pa ni rtogs pa ma yin no/_/dmigs pa med pa de yang dmigs pa med pa gzhan gyis rtogs par bya
[\[199a.7\]]dgos pas thug pa med do/_/gal te shes pa lkog tu gyur pa yin pa'i phyir dmigs pa la dmigs pa gzhan med pas na/_gang gis thug pa med par 'gyur ba/_de ni dmigs pa med pas rtogs par bya ba yin no zhe na/_gal te shes pa lkog tu gyur pa yin na ji ltar de yod par rtogs/_ji ltar don la ma
[\[199b\]]
[\[199b.1\]]dmigs pa las med par rtogs pa de bzhin du shes pa la yang 'gyur ba shin tu nyams par 'gyur ro/_/'on te don lkog tu gyur pa ma yin pa'i phyir te/_de la don gyis go ba yod pa yin te/_des na tshad ma lnga yang med pa ma yin no zhe na/_don gyis go ba yang blo nyid ma yin nam/_des blo gzhan gyis
[\[199b.2\]]blo rtogs par byed pa yin no/_/de'i phyir de las don gyis go ba gzhan med pa'i phyir tshad ma lnga med pas don gyis go ba'i blo med do zhes bya bar 'gyur ro/_/'on te de la gzhal bya rtogs pa yod pas don gyis go ba yin na ni thug pa med pa'i phyir mi rtogs par 'gyur ro/_/gal te rtogs pa mthong ba nyid ma yin nam
[\[199b.3\]]zhe na/_gal te mthong ba tsam la brten na ni don gyis go bas ci bya/_ji ltar mthong ba de lta yin du zad mod don gyis go bas blo brtags pas ci zhig bya/_don gyis go ba skye ba yin no zhe na/_gal te de lta na thug pa med pa'i phyir rtogs pa med par nges pa yang 'gyur ba nyid pas ji ltar de ji ltar mi
[\[199b.4\]]'dod/_gang gi phyir blo dmigs par bya ba nyid dam/_lkog tu gyur pa yin pa de'i tshe ni de med par rtogs pa thug pa med par 'gyur ro/_/'on te don mi dmigs pa nyid dmigs pa mi dmigs pa yin na de ltar yin dmigs pa dmigs par bya ba ma yin pa yang yod do zhes bya bar 'gyur ro/_/de nyid
[\[199b.5\]]med pa yin no zhe na/_gal te mi dmigs pa med pa yin na/_dmigs pa yang yod pa yin zhes bya bar 'gyur ro/_/'on te gzhan dmigs pa nyid mi dmigs pa yin no zhe na/_de yang rigs pa ma yin te/_gal te gzhan dmigs pa la ming btags pa yin du zad mod gzhan med par
[\[199b.6\]]ji ltar 'gyur/_de dmigs pa med pa'i phyir ro zhe na/_'di la lan btab zin to/_/gzhan dmigs pa de nyid gzhan la mi 'jug pa'i phyir te/_de las gzhan mi dmigs pa yin no zhe na/_gal te gzhan la mi 'jug mod/_/de lta na yang de med do/_/zhes bya ba ga las/_'on te dmigs
[\[199b.7\]]pa'i mtshan nyid du gyur pa ma dmigs pa ni med pa kho na ste/_de lta ma yin na/_de la yang 'jug pa nyid de de yang de bzhin du dmigs par gyur pa nyid yin pa'i phyir ro/_/dmigs pa yang ma yin no zhe na/_med pa'i mtshan nyid can te mi dmigs pa gang gis rtogs zhes thug pa med pa de nyid do/_/so
[\[200a\]]
[\[200a.1\]]sor nges pa'i rnam pa dmigs pa'i phyir ro zhe na/_ci 'di don gyis go ba yin nam/_de lta'o zhe na/_thug pa med par brjod zin to/_/so sor nges pa'i rnam pa dmigs pa nyid gzhan dmigs pa ma yin no zhe na/_de lta na ni 'o na gzhan yod pa las ma rtogs pa dngos po med
[\[200a.2\]]pa'o zhes bya ba 'ga' yang med par 'gyur ro/_/des na gzhan gyi dngos po nyid gzhan la ltos nas dngos po med pa yin la rang la ltos nas dngos po yin no/_/so sor nges pa'i rang bzhin de yang dmigs pa nyid las yin pa des na dmigs pa yod par brjod do/_/gal te so sor nges pa nyid yin na dmigs
[\[200a.3\]]pa so sor nges par 'gyur gyi de nyid ni so sor nges pa ma yin no zhe na/_gal te mi dmigs na da ltar so sor nges pa zhes bya ba'i blor 'gyur te/_dmigs pa'i rig bya nyid las 'gyur ba ma yin nam/_des na dmigs pa nyid yod pa yin no/_/'on te ma dmigs so snyam pa'i rnam par rtog pa nyid mi
[\[200a.4\]]dmigs pa yin na/_de yang ma yin te ma dmigs so snyam pa'i rnam par rtog pa ni mi dmigs pa nyid kyi rjes su 'brang ba yin na/_mi dmigs pa de yang dpyad zin to/_/de'i phyir dmigs pa nyid yod pa yin pas dmigs par bya ba nyid gzhal bya yin no/_/gal te de nyid don dam par yod pa nyid yin
[\[200a.5\]]na 'o na 'ga' la yang rnam pa gzhan du mi 'gyur ro zhe na/_de ni gzhan du mi 'gyur ba kho na ste/_skyes bu gzhan la ltos nas kyang de ni de lta bu kho na yin te/_sngon po nyid la sogs pa bzhin no/_/lkog tu gyur pa nyid kyis na ji ltar de nyid kyi tshe de rtogs pa yin zhe na/_de nyid kyis rang bzhin gyis de lkog tu
[\[200a.6\]]gyur par rtogs so/_/gal te 'gas kyang de ltar ma rtogs pa'am rtogs par mi 'gyur ba yin na de rjes su dpog pa don med do/_/de'i tshe ma rtogs pa de ji ltar de ltar yin zhe na/_de'i tshe de lta ma yin no zhes bya ba yang ga las ma dmigs pa'i phyir de lta ma yin no zhe na/_'o na dmigs pa med
[\[200a.7\]]pa'i phyir med pa kho na'o/_/yod kyang mi dmigs par 'gyur gyi med par ji ltar 'gyur zhe na/_yod pa la tshad ma yod pa ma yin na de skad brjod par bya ba ma yin nam/_rjes su dpag pa'i tshad ma yod do zhe na/_de yang mthong ba'i rang bzhin nyid kyis rjes su 'brang ngo /_/phyis mthong ba'i phyir/_sngar
[\[200b\]]
[\[200b.1\]]blta bar bya ba nyid ji ltar yin zhe na/_gal te blta bar bya ba nyid med na/_yod pa nyid ji ltar yin/_phyis dmigs pa'i phyir ro zhe na/_phyis nyid yod par 'gyur mod sngar ji ltar/_gal te sngar med na phyis ji ltar dmigs par 'gyur zhe na/_dmigs par bya ba nyid du rtogs pa'i phyir ro/_/dmigs
[\[200b.2\]]par bya ba nyid du rtogs pa ni dmigs pa yin la de lta ma yin na ni gzhan du yin no zhe na/_gzhan gyi tshe yang de'i rang bzhin nyid du nges pa'i phyir gzhan du yod pa ma yin te/_gzhan du rtogs par mi nus pa'i phyir ro/_/rjes su dpag pa ni 'byung bar 'gyur ba la tshad ma yin no zhes kyang ston par 'gyur ro/_/'o
[\[200b.3\]]na ji ltar gzhal bya gzhan yin zhe na/_de nyid gzhan gyi ngo bos rtogs pa'i phyir ro/_/dpe dang thun mong ba'i rang bzhin gyis de ltar rtogs pa nyid gzhal bya gzhan yin no/_/de nyid rtogs pa'i dbye bas de'i ngo bor sgro btags pa'i phyir gzhal bya gzhan yin gyi/_don dam par ni ma yin no/_/de lta na ni
[\[200b.4\]]'o na ltos pas byas pa'i phyir don dam pa yang ma yin no zhe na bden te/_spyi ni dngos po med pa yin no zhes bstan pa nyid de/_'di snga na med pa brjod pa ni ma yin no/_/dngos po la mi slu ba'i sgo nas tha dad pa nyid du ma rtogs pa'i tha snyad pa dag gis/_dngos po zhes tha snyad du byed pa des na de la ltos nas
[\[200b.5\]]gzhal bya rnam pa gnyis zhes de skad brjod pa yin no/_/'on te gnyis ka'i rang bzhin yin pa'i phyir gcig 'dzin pa tshad ma gzhan nyid du 'gyur ro zhes bya bar 'dod na/_de ni mi rigs te/_tshad ma gcig gis gnyi ga'i rang bzhin du rtogs par mi nus pa'i phyir ro/_/rtogs na yang de tshad ma gnyis yin
[\[200b.6\]]te/_rtogs pa'i dbye ba nyid kyis tha dad pa'i phyir ro/_/yang na rtogs pa'i dbye ba yin pa'i phyir don dam pa'i mtshan nyid ma yin pas na gnyi ga'i rang bzhin du thal ba med do/_/sngon po nyid la sogs pa ni don dam pa'i rang bzhin la de ni ltos pa'i dbye bas tha dad pa ma yin no/_/'o na ji ltar don dam pa'i
[\[200b.7\]]gzhal bya med pa'i phyir tshad ma nyid du 'gyur zhe na/_'di la brjod pa/_tha dad btags pa'i rang bzhin phyir/_/de nyid don dam ma yin gyi/_/dngos po'i rang bzhin thob bya gang /_/de ni don dam las gzhan min/_/'o na don dam pa yul du byed pa'i phyir tha dad par ci ltar 'gyur te/_rang gi
[\[201a\]]
[\[201a.1\]]ngo bo dngos su byed na ni mngon sum nyid du 'gyur ro/_/de la ma reg na ji ltar de yul du yin zhe na/_'dir brjod pa/_ji bzhin mngon zhen min pa'i phyir/_/gnyis pa 'khrul pa yin par 'dod/_/ji ltar don de de ltar de na rgyu'i dbye bas tha dad pa de ltar de mngon par zhen pa ma
[\[201a.2\]]yin pa'i phyir ji bzhin ma yin par mngon par zhen pas na 'khrul pa nyid yin te/_sngar mthong ba'i don gyis skyed pa'i bag chags sad pa'i stobs las 'byung ba yin pas na/_dngos po ma reg kyang der lhag par zhen pa'i phyir ro/_/gal te dngos po la reg pa med na 'o na tshad ma nyid du mi 'gyur ro/_/mi
[\[201a.3\]]slu ba'i phyir tshad ma nyid do zhe na/_gzhan rtogs pa na gzhan thob pa'i phyir mi slu bar 'gyur ro zhe na/_de nyid smras pa ni/_gal te gzhan gyi ngo bos ni/_/rtogs na 'khrul pa tshad ma yin/_/gal te gzhan gyi ngo bos rtogs na ji ltar de rtogs pa yin/_de ni gzhan gyi ngo bo nyid rtogs pa yin no/_/
[\[201a.4\]]de la gzhan thob pa ni 'khrul pa nyid yin la 'khrul pa yang tshad ma nyid ma yin no zhe na/_lan du/_bsam pa la ni slu med phyir/_/'khrul pa yin yang tshad ma nyid/_/rnam gzhan gyis kyang rtogs pa mthong /_/phyogs 'di la ni lan btab zin/_/gzhan du yang don ji lta ba bzhin du mngon par zhen par
[\[201a.5\]]ji ltar rtogs par bya zhe na bsam pa la slu ba med pa nyid kyi phyir ro/_/de ni 'di la yang yod pa'i phyir don ji lta ba bzhin ma yin par zhen pa ma yin no/_/'di ni bag chags kyi stobs las byung ba yin no zhes bya ba dang /_snang ba tha dad pa'i phyir tha dad do zhes bya ba 'di tha snyad pas rig pa ma yin gyi/_'di ni 'chad
[\[201a.6\]]par byed pa rnams kyis don rtogs pa yin no/_/gzhan mthong ba'i phyir bsam pa de nyid du ji ltar 'gyur zhe na/_ma yin te/_rnam par rtog pa rnams ni dngos po so sor nges pa ma yin pa'i phyir ro/_/'di ni thog ma med pa'i bag chags kyi mthu yin no/_/des na ji ltar de kho na nyid du yongs su ma bcad par de
[\[201a.7\]]la 'jug ces bya ba 'di brtsad par bya ba ma yin pa kho na'o/_/mthong ba la ni mi 'thad pa med do/_/mngon sum la yang 'jug par byed pa nyid ji ltar 'gyur te/_de la yang thob par bya ba'i rang bzhin yongs su gcod pa ni med pa kho na ste/_nye bar gnas pa tsam yongs su gcod pa yin pa'i phyir ro/_/gnyis
[\[201b\]]
[\[201b.1\]]na mngon sum nyid 'jug par byed pa ma yin te/_nye bar gnas pa tsam ni mi 'thob pa'i phyir ro/_/der yang de dag gcig tu lhag par zhen pa nyid kyis 'byung bar 'gyur ba la 'jug pa yin te/_des na rjes su dpag pa'i 'jug pa yang de lta bu nyid yin pas ci ltar mtshungs pa nyid du ma mthong /_'on te
[\[201b.2\]]mngon sum ni gcig tu lhag par zhen pa'i rang bzhin ni ma yin te/_nye bar gnas pa yongs su gcod pa tsam nyid do/_/gcig tu lhag par zhen pa ni de'i dus phyis 'byung ba can gyi rnam par rtog pas yin no zhe na/_de ni mi rung ste/_rjes su dpag pas shin tu ni/_/rang gi ngo bo gzung ba'i phyir/_/
[\[201b.3\]]nye bar gnas pas gzung ba la/_/rnam rtog gzhan ni gnas par 'gyur/_/ji ltar nye bar gnas pa'i gzugs la sogs pa tsam 'dzin pa'i mngon sum rnam par rtog pa gzhan gyis gcig tu lhag par zhen par gyur na 'jug par byed pa yin pa de bzhin du rjes su dpag pa rang gi ngo bo nye bar gnas pa nyid
[\[201b.4\]]du lhag par gsal ba 'dzin pa yin pa'i phyir/_der yang lhag par zhen pa las 'jug par byed pa'i rnam par rtog pa gzhan yod par 'gyur ro/_/'on te rjes su dpag pa ni rang gi ngo bo nyid kyis lhag par zhen pa'i rang bzhin yin pa'i phyir/_'jug par byed pa nyid dang dngos po la reg pa med pa nyid yin
[\[201b.5\]]pas na tshad ma ma yin no/_/mngon sum ni dngos po la reg pa nyid kyis tshad ma yin no zhe na/_de yang rung ba ma yin te/_dngos la reg pa tsam gyis ni/_/mngon sum 'jug par byed pa min/_/'byung bar 'gyur ba gcig nyid du/_/zhen pa mngon sum yod min na/_/rang bzhin gang gi dngos po la reg
[\[201b.6\]]pa'i rang bzhin des ni tshad ma ma yin te/_'jug par byed pa nyid med pa'i phyir ro/_/'on te rang bzhin de nyid rnam par rtog pa skyed par byed pa la 'jug par byed pa yin no zhe na/_gang gis de'i sgo nas mngon sum 'jug par byed pa nyid yod dam/_de rang nyid 'jug par byed pa nyid yin na/_'o na ni 'jug par
[\[201b.7\]]byed pa yin no zhes bya ba'i tshig gi tshul 'di ci yin/_gal te rnam rtog 'jug byed na/_/dngos 'dzin min par ji ltar 'gyur/_/de lta yin yang 'jug byed na/_/rjes dpag la 'di cis mi 'dod/_/gal te rnam par rtog pa skyed pa'i sgo nas mngon sum 'jug par byed pa nyid yin na/_'o na ni 'jug par
[\[202a\]]
[\[202a.1\]]byed pa'i phyir rnam par rtog pa tshad ma nyid yin par 'gyur ro/_/de lta yin na rjes su dpag pa tshad ma yin pa la bzlog pa med pa kho na'o/_/rjes su dpag pa la ni dngos po 'dzin pa ma yin pa'i phyir tshad ma ma yin te/_'jug par byed pa ma yin pa'i phyir ro zhe na/_'o na mngon sum
[\[202a.2\]]gyi dus phyis 'byung ba'i rnam par rtog pa ci ltar yin/_der yang mngon sum gyis dngos po gzung ba'i phyir ro zhe na/_ma yin te/_rnam par brtags pa 'byung bar 'gyur ba la de mi 'jug pa'i phyir ro/_/de'i rgyun la zhugs pa'i phyir zhugs pa kho na'o zhe na/_ji ltar dang po'i skad cig rgyun yin/_gzhan la
[\[202a.3\]]zhugs pas ni gzhan la zhugs par mi 'gyur ro/_/de ltar yin no zhe na rjes su dpag pa yang rang gi ngo bo la zhugs pas don la yang zhugs par 'gyur ro/_/de ni nye bar btags pa tsam du zad kyi/_don dam par ni ma yin no zhes bya bar yang lan ma yin te mngon sum gzhan la zhugs pa yang nye bar btags pa
[\[202a.4\]]las gzhan pa ni ma yin no/_/mngon sum ni de'i rigs pa la zhugs la/_rjes su dpag pa ni de la yang ma yin no zhes bya ba ni 'gal te/_mngon sum gyi dus phyis 'byung ba'i rnam par rtog pa de'i rigs la zhugs pa med pa'i phyir ro/_/de la mngon sum zhugs so zhes bya ba lan yin na/_de ni rjes su dpag
[\[202a.5\]]pa la yang yin pas 'dir mtshungs te/_rjes su dpag pa'i yul de'i rigs can la mngon sum zhugs pa'i phyir ro/_/tshang bang gi rgyu me la ni mngon sum zhugs pa kho na'o/_/rjes su dpag pa'i yul la de med do zhe na thams cad mtshungs so/_/'di ltar/_ji ltar rjes su dpag pa yi/_/yul la mngon
[\[202a.6\]]sum 'jug med na/_/de bzhin mngon sum phyis 'byung ba'i/_/rnam rtog yul la min nam ci/_/gal te rjes dpag skyed pa yi/_/mngon sum gsal gzhan la zhugs na/_/rnam rtog de bskyed mngon sum ci/_/rang bzhin gzhan la zhugs min nam/_/gcig tu lhag par zhen pa ni/_/gnyi ga la yang
[\[202a.7\]]mtshungs pa nyid/_/spyi ni gnyi gar yang 'dzin cing /_/der ni me sogs thob bya yi/_/dngos po rnam par brtag bya ba/_/dbang po yi ni spyod yul yin/_/gzhan gzung ba na gzhan gzung ba/_/min zhes dpyad zin ma yin nam/_/de dang 'brel pa gzung ba na/_/gal te de bzung bar 'dod na/_/rjes dpag la yang
[\[202b\]]
[\[202b.1\]]thams cad du/_/'brel pa 'dzin pa mtshungs pa yin/_/rnam rtog la ni rgyu mthong zhing /_/rjes su dpag pa'ang 'bras bu mthong /_/ji ltar mngon sum gyi phyis 'byung ba'i yul la mngon sum ma zhugs kyang de'i rgyu la zhugs pas rnam par rtog pa 'jug par byed pa'i tshad mar grub pa de bzhin du rjes su dpag pa'i yul la
[\[202b.2\]]ma zhugs kyang de'i 'bras bu la zhugs pas rjes su dpag pa la yang tshad mar 'grub ste/_'brel pa khyad par med pa'i phyir ro/_/rgyu dang 'bras bu'i 'brel pa gnyis ka la mtshungs so/_/rgyu las 'bras bu rtogs par ma nges pa'i phyir/_nyams na mngon sum nyid tshad ma ma yin par 'gyur gyi/_rjes su dpag
[\[202b.3\]]pa ni ma yin no/_/'on te mngon sum yin pa'i phyir ma nges pa brjod par mi 'thad do zhe na/_mngon sum nyid ni nye bar gnas pa tsam la yin pas de las ma nges pa brjod par ma yin gyi/_'byung bar 'gyur ba la ni de mngon sum nyid 'di ma yin no/_/de'i rigs la mngon sum yin pas de la yang mngon
[\[202b.4\]]sum yin no zhes bya bar yang rtsod par mi bya'o/_/rjes su dpag pa'i yul la yang de'i rigs nyid mngon sum gyi yul yin no/_/der cir mngon sum zhugs la 'di la ni 'jug pa yin no zhes bya ba ni khyad par yin no/_/der ni gsal ba gzhan la zhugs la 'dir ni de nyid la yin pas mngon sum spyi'i yul can
[\[202b.5\]]nyid ma yin no zhe na/_ma yin te 'byung ba dang /_'byung bar 'gyur ba la gcig nyid med pa'i phyir dang mngon sum ma yin pa'i phyir spyi'i yul can nyid du mtshungs pa kho na'o/_/'byung bar 'gyur ba dang mthong ba rigs gcig par yang ji ltar rtogs/_gzhan du de ltar mthong ba'i phyir ro zhe na/_'o na ni thams cad
[\[202b.6\]]du gsal ba gzhan dang thun mong ba nyid kyi rtogs pa yin pas mngon sum dang rjes su dpag pa gnyis khyad par med do/_/'on te 'byung bar 'gyur ba gdon mi za bar 'gyur ba yin pas des na ma nges pa nyid ma yin no zhe na/_gang na rgyu yod pa der gdon mi za bar 'gyur ba yin na/_gang 'bras bu yod pa
[\[202b.7\]]der gdon mi za bar 'gyur ba shin tu yang gsal lo/_/gdon mi za bar 'byung bar 'gyur ba'i 'bras bu ni rgyu nyid do zhes bstan zin to/_/des na 'byung bar 'gyur ba'i 'jug par bya ba la mngon sum dang rjes su dpag pa dag khyad par med do/_/'on te mngon sum ni re zhig dngos po la reg pa yin pa des na tshad ma
[\[203a\]]
[\[203a.1\]]yin gyi rjes su dpag pa ni ma yin no zhe na/_de yang rung ba ma yin te/_thob par bya ba'i yul med na/_'khrul pa dang ma 'khrul ba khyad par med do/_/don yod pa dang med pa dag gi khyad par yod do zhe na/_ma yin te mi slu ba med par don yod pa dang gzhan de nyid rtogs par mi
[\[203a.2\]]nus pa'i phyir ro/_/'on te mngon sum la mi gzhan gyis mi slu ba nyid yod pas mi slu ba nyid med kyang dngos po'i yul can yin no zhe na/_de yang rjes su dpag pas rtogs par bya ba nyid yin pas na khyad par med do/_/de'i phyir bsam pa la mi slu ba'i phyir tshad ma yin gyi dngos po 'dzin pa ni nye bar mkho ba yod pa ma
[\[203a.3\]]yin no/_/de lta ma yin na mngon sum tshad ma nyid du mi 'gyur ro/_/de la 'di ltar bshad par bya ste/_rnam pa gzhan du rtogs pa mthong ste/_'khrul pas kyang rtogs pa mthong ngo zhes bya ba yin no/_/yang na gal te 'jug pa'i don te/_de las rnam pa gzhan du gzhan gyi ngo bos shes pa la yang mthong ba
[\[203a.4\]]yin no/_/ji ltar thob ce na don yod pa'i phyir ro/_/yod pa gang yin pa de ni thob par bya ba yin no/_/'di ltar mun par lag pas btsal ba las kyang thob pa mthong ba yin no/_/nges pa ji ltar zhe na 'brel pa'i stobs nyid las so/_/yod pa nyid kyang 'brel pa can yod pa nyid las so/_/ji ltar 'brel pa
[\[203a.5\]]can nyid rtogs she na/_mngon sum la yang 'byung bar 'gyur ba dang 'brel pa ji ltar rtogs/_de lta bu nyid du mthong ba'i phyir ro zhe na/_gnyi gar yang mtshungs pa'i phyir rtsod pa med do/_/'on te der ni mngon sum de nyid tshad ma yin te/_rnam par rtog pa de bskyed pa'i phyir ro zhe na/_rjes su dpag pa skyed pa'i phyir yang sngar
[\[203a.6\]]gyi mngon sum de nyid tshad mar ci ste mi 'dod de 'das pa'i phyir ro zhe na/_rtogs pa skye ba'i dus na yang mngon sum 'das pa kho na'o/_/rgyu dang 'bras bu dag ni dus mnyam pa ma yin no zhes ston par 'gyur ro/_/'on te rnam par rtog pa'i dus na yang mngon sum rgyun chags par yod pa yin pa'i phyir khyad par yod do zhe na/_ma
[\[203a.7\]]yin te/_phyi ma'i mngon sum gyi skad cig ma rnams ma yin pa'i phyir ro/_/'on te phyi ma rnams kyang tshad ma nyid de/_de lta ma yin na rgyun chags par 'byung ba mi nges pa'i phyir ro zhe na/_'o na thams cad tshad ma ma yin par 'gyur te/_thob par bya ba'i yul med pa'i phyir ro/_/snga ma dag nyid kyi nges pa skyed na ni phyi
[\[203b\]]
[\[203b.1\]]ma rnams tshad ma ma yin pa'i phyir ro/_/the tshom za na ni nges pa ma yin la des na yang the tshom za ba ma yin te/_nges pa dang gzhan pa dag yul gcig la mi 'dod pa'i phyir ro/_/'on te snga ma rnams tshad ma ma yin pa kho na'o zhe na/_de lta yin na 'jug pa nyid med pa'i phyir/_'ga' yang tshad ma ma yin no/_/re
[\[203b.2\]]zhig mthong ste/_ci 'di la thob pa yod dam 'on te ma yin zhes bya bas 'jug na de ni rjes su dpag pa la yang mtshungs so/_/mngon sum du mngon par 'dod pa'i rtogs pa yang rnam pa gzhan du gzhan gyi rang bzhin du mthong ba yin te/_'jug pa'i yul rang gi ngo bos rtogs pa ni 'ga' yang med do/_/gzhan dngos
[\[203b.3\]]po'i ngo bo 'am rang gi ngo bor rtogs pa ni gnyi ga la yang yod pas na 'byung ba'i dngos po la khyad ci yod/_'o na mngon sum dang rjes su dpag pa dag yul tha dad par ji ltar 'gyur zhe na/_gsal ba la mi gsal bar sgro btags pa dang /_mi gsal ba la gsal bar sgro btags pa'o/_/yang na rnam pa gzhan du yin te/_
[\[203b.4\]]gang du 'byung 'gyur rtogs pa der/_/rjes su dpag pa tshad mar 'dod/_/de ltar gtso bor gyur pas ni/_/'jug la mngon sum tshad ma nyid/_/gang la shin tu goms pa las rnam par mi rtog bzhin du 'jug pa der ni mngon sum tshad ma yin te/_de lta ma yin te gang la rnam par rtog pa yod pa de nyid la
[\[203b.5\]]mngon sum 'jug par byed pa dang tshad ma yin na rnam par rtog pa tshad ma gzhan yin par 'gyur ro/_/'on te der mngon sum nyid tshad ma yin gyi rnam par rtog pa ni ma yin te/_bzung zin pa 'dzin pa yin pa'i phyir ro zhe na/_ji ltar bzung zin pa 'dzin pa ma yin te de ltar dpyad zin to/_/yang brjod par bya ste/_
[\[203b.6\]]'di ltar/_gal te rnam rtog 'jug pa la/_/nyer mkho med na des ci bya/_/'jug la nye bar mkho zhe na/_/rnam rtog ji ltar tshad ma min/_/gal te rnam par rtog pa nye bar mkho ba med pa nyid yin na/_ji ltar 'di mngon sum gyis lhan cig nyid du 'dod/_nye bar mkho ba med pa ni rnal 'byor pa dang ni
[\[203b.7\]]ldan du zin kyang lhan cig pa nyid du su yang don du mi gnyer ro/_/'on te de med par mi 'jug na mngon sum tshad ma ma yin par 'gyur ro/_/de ni med na yang mi 'jug go zhe na/_'o na gnyi ga tshad mar thal lo/_/'on te rnam par rtog pa ni tshad ma ma yin te dngos po'i rang bzhin la ma reg pa'i phyir ro zhe na/_'o na
[\[204a\]]
[\[204a.1\]]mngon sum yang tshad ma ma yin te/_thob par bya ba'i rang bzhin la/_/ma reg pa'i phyir ro zhes da lta kho na bshad pa yin no/_/de'i phyir/_rjes 'gro ldog pa dag las ni/_/gal te rnam rtog 'jug pa la/_/rgyu nyid min na de yi tshe/_/tshad ma yin pa nyid du 'gyur/_/mngon
[\[204a.2\]]sum 'og rol 'jug pa yi/_/rnam rtog gal te 'jug pa la/_/nus yod ce na mchod pas na/_/mngon sum tshad ma nyid min 'gyur/_/ci ste tshad kyang tshad ma nyid yin na/_de lta na mig la sogs pa rnams kyang 'jug par byed pa nyid kyis tshad mar 'gyur ro/_/shes pa ma yin pa'i phyir ma yin no zhe na/_
[\[204a.3\]]mtshungs pa de ma thag pa'i rkyen yang 'gyur ro/_/de ni yul gzhan dang ldan pa'i phyir ma yin no zhe na/_yul mtshungs pa nyid na 'gyur ro/_/'gyur ba kho na'o zhe na/_ma yin te de la 'jug par bya ba shes pa med pa'i phyir ro/_/skad cig snga ma 'dzin pa'i mngon sum la ni 'jug pa'i yul can nyid med do/_/de'i phyir
[\[204a.4\]]rnam par rtog pa nyid de ma thag pa yin pa'i phyir tshad mar 'gyur ro/_/'on te yang mngon sum snang ba tsam gyis 'jug pa'i yul la zhugs pa yin no/_/de lta yang rnam par rtog pa ni tshad ma yin no/_/bzung zin pa 'dzin pas ji ltar tshad ma yin zhe na/_'jug par byed pa'i phyir dper na rang bzhin gyi rtags kyi rjes
[\[204a.5\]]su dpag pa bzhin no/_/snang ba tsam gyis ni mngon sum tshad ma ma yin te/_skad cig ma nyid kyang mngon sum gyis gzung bar 'gyur ro/_/'gyur ba kho na'o zhe na/_skad cig ma 'dzin pa'i phyir rjes su dpag pa tshad ma ma yin par 'gyur te bzung zin pa 'dzin pa'i phyir ro/_/'on te tha snyad bsgrub pa'i phyir tshad ma yin
[\[204a.6\]]no zhe na/_rnam par rtog pa yang de ltar yin pa'i phyir tshad mar 'gyur ro/_/de'i phyir lkog tu gyur pa'i yul la 'jug par byed pa yin yang gsal ba dang ma gsal ba'i dbye bas tshad ma gnyis kho na'o/_/des na gzhan gyi ngo bos rtogs kyang mi slu ba'i phyir tshad ma kho na'o/_/ji ltar mi slu ba yin yang dngos po'i rang
[\[204a.7\]]bzhin 'dzin pa ma yin pa de ltar na bstan zin pa kho na'o/_/mi slu ba'i phyir tshad ma yin yang 'khrul pa nyid yin par ston pa ni/_nor bu sgron ma'i 'od dag la/_/nor bu'i blo yis mngon rgyug pa/_/log pa'i shes par khyad med kyang /_/ji ltar don byed la khyad yod/_/de ltar ji bzhin don min na/_/rjes
[\[204b\]]
[\[204b.1\]]dpag dang ni de snang dag_/don byed dang ni rjes 'brel pa/_/tshad ma nyid du rnam par gzhag_/sgo gseb kyi bu ga na gnas pa'i nor bu'i dbyibs kyi khyad par can nor bu'i khyad par la brten pa ma yin pa'i nor bu'i 'od dang /_sgron ma'i 'od dag la pad+ma rA ga ru 'khrul pa dag phan tshun khyad par med mod kyi de lta
[\[204b.2\]]na yang nor bu thob pas byas pa'i khyad par 'ga' zhig ni yod pa kho na'o/_/de bzhin du rjes su dpag pa dang rjes su dpag pa ltar snang ba'i yang yin pa des na tshad ma dang cig shos dag yin no/_/nor bu ma mthong yang sgron ma'i 'od la nor bur lhag par zhen pas 'jug pa ni mthong ba nyid do/_/'khrul lo cog ni
[\[204b.3\]]mtshungs pa ma yin te/_tshogs pa'i khyad par yod pa'i phyir ro/_/shes pa yin pa'i phyir thams cad 'khrul pa'am gzhan du 'gyur ba ni ma yin no/_/de'i phyir 'khrul pa yin yang tshogs pa khyad par dang ldan pa ni mi slu ba'i phyir tshad ma yin no/_/'brel pa'i don las skyes pa ni 'khrul pa yin yang tshad ma
[\[204b.4\]]skyes pa'i rgyu mtshan/_mngon par 'dod pa thob pa'i rgyu ru 'gyur ba yin te mngon sum skye ba'i rgyu mtshan rjes su dpag pa'i shes pa bzhin no/_/rjes su dpag pa ni mngon sum skye ba med na tshad ma ma yin pa la mngon sum yang rjes su dpag pa skye ba med par ma yin no zhes bstan zin to/_/'di ltar/_rjes dpag
[\[204b.5\]]med par mngon sum ni/_/dang po 'jug par byed pa med/_/de bzhin rjes dpag mngon sum ni/_/med par min zhes bstan zin to/_/la lar dang por la lar phyis/_/'di nyid 'dir ni khyad par yin/_/rjes dpag las 'og mngon sum min/_/mngon sum las dpog sngar mthong med/_/ci ste mngon sum
[\[204b.6\]]med par ni rjes su dpag pa 'jug par byed pa ma yin la/_mngon sum ni rjes su dpag pa med par yang yin pas khyad par yod pa'i phyir na rjes su dpag pa mngon sum dang mtshungs pa ma yin no zhe na/_de yang mi rung ste/_rjes dpag med par mngon sum ni/_/rang rig pa la tshad ma yin/_/de ltar tha snyad yod min
[\[204b.7\]]pas/_/tshad yin na yang ci zhig bya/_/mngon sum rang rig tsam nyid ni/_/don dang tha dad mi 'grub phyir/_/ci yang 'gyur ba ma yin te/_/gnyis su med par lus par 'gyur/_/des na rjes dpag med par ni/_/mngon sum don dang tha dad kyi/_/sgrub byed mi 'gyur de yi phyir/_/rjes dpag med par de
[\[205a\]]
[\[205a.1\]]tshad min/_/mngon sum ni rjes su dpag pa la ltos pa nyid tha dad pa dang /_don la 'jug pa yin la/_rjes su dpag pa ni mngon sum med par yang yin no/_/'di ltar dus phyis 'byung ba'i mngon sum la ma ltos pa kho na du ba las me rjes su dpog pa yin te/_de nyid las don de
[\[205a.2\]]thob pa'i phyir ro zhe na/_de ni ma yin te/_mngon sum med na khyad par gyis/_/yul can nyid ni rtogs ma yin/_/rjes su dpag pas yul gyi ni/_/khyad par med par mi rig 'gyur/_/rtsig pa la sogs pas chod pa'i me ni rjes su dpag pas so sor nges pa'i yul can du rtogs par nus pa ma yin no/_/
[\[205a.3\]]rtsig pa'i pha rol gyi yul 'ga' zhig na/_me yod do zhes spyi rjes su dpog pa na/_mngon sum gyis so sor nges pa'i yul 'dzin pa yin no/_/yul so sor nges pa med par mi skye bar ni mi 'gyur ro/_/nor bu'i 'od la nor bur shes pa la yang so sor nges pa'i yul ma bzung ba nyid skyon du 'gyur ba yin na/_the tshom
[\[205a.4\]]za ba dang phyin ci log dag ni so sor nges pa'i dngos po thob par byed pa ma yin pa khyad par yod pa ma yin no/_/'on te yang phyin ci log gi shes pa ni gzhan du 'jug par byed pa yin pa'i phyir tshad ma ma yin no/_/the tshom ni res 'ga' der yang mi rung ste/_gnyi ga'i cha la brten pas na/_/the tshom 'jug par
[\[205a.5\]]byed pa min/_/phyin ci log ni bzlog pa'i phyir/_/lus can rnams ni 'jug par byed/_/the tshom ni phyin ci log pas thu ba yin te/_gnyi ga'i cha la brten pas sems cha phyed pa med pa can ji ltar 'jug par byed pa yin/_des na cha phyed pa med pa de mngon sum gyis sel ba yin no/_/nor bu'i 'od la nor bur
[\[205a.6\]]shes pa'i mtshan nyid kyi phyin ci log kyang phyis 'byung ba'i rjes su dpag pa las yin pa'i phyir nor bu'i 'od la nor bur shes pa ni rjes su dpag pa gzhan las tshad ma nyid du khyad par med do/_/de tshad ma gang yin zhe na/_de ni mngon sum gyi tshad ma nyid do/_/ji ltar 'khrul te de 'dra nyid/_/mi slu bas na tshad ma
[\[205a.7\]]nyid/_/'khrul dang ma 'khrul gang du dgos/_/tshad ma ni mi slu ba can gyi shes pa'o zhes spyir mtshan nyid yin gyi de 'khrul par gyur pa'am/_de lta ma yin zhes bya ba gang du dgos pa dang ldan pa yin/_gal te mi slu ba yang ma 'khrul pa yin na 'gyur gyi/_gzhan du ni ma yin no zhe na/_de yang bden pa ma yin te/_
[\[205b\]]
[\[205b.1\]]yul dang dus dang mi gzhan la/_/mi slu ba la 'khrul med yin/_/ma 'khrul ba las mi slu ba/_/ma yin ma 'khrul ma grub phyir/_/mi slu ba med pa 'di ni 'khrul pa'o/_/'di ni de lta ma yin pa'o zhes bya bar mi 'gyur ro/_/gnod pa med pa'i phyir ma 'khrul ba yin no zhe na/_ma yin te/_mi slu ba nyid
[\[205b.2\]]la de skad brjod pa'i phyir ro/_/mi slu ba ma yin na ni gnod pa med pa yin yang thams cad 'khrul pa nyid do/_/de nyid gnod pa yin no zhe na/_'o na ni gnod pa med pa nyid de mi slu ba nyid yin pa'i phyir mi slu ba nyid 'khrul pa med pa yin no zhes bya bar grub bo/_/rjes su dpag pa mi slu ba yin yang 'khrul pa nyid do
[\[205b.3\]]zhes bya ba yang dpyod pa'i gzhung ma yin la/_'jig rten rgyang pan pa'i 'dod pa yang ma yin te/_'khrul pa mtha' dag tshad ma ma yin par khas blangs pa'i phyir ro/_/gal te 'khrul kyang mngon sum tshad ma nyid yin na/_mngon sum dang rjes su dpag pa dag khyad par yod ce na snang ba tha dad pa'i phyir ro zhes 'chad
[\[205b.4\]]par 'gyur ro/_'khrul pa nyid kyang so sor snang ba tha dad pa yin te/_rjes su dpag pa'i snang ba dang rab rib can gyi shes pa bzhin no/_/shes pa mtha' dag ma 'khrul nyid/_/tshad ma 'khrul pa ma yin no/_/'khrul pa dang ni ma 'khrul pa/_/khyad par 'di ni gang gis shes/_/'khrul pa ni rang gi ngo bo
[\[205b.5\]]la ma reg pa 'di yin pa la de ni tshad ma thams cad la mtshungs pa nyid do/_/ji ltar rjes su dpag pa thob par bya ba'i rang bzhin la reg pa ma yin pa de bzhin du/_/mngon sum yang yin pas khyad par med do/_/de'i phyir nor bu'i 'od la nor bur shes pa yang mngon sum nyid do/_/'byung bar 'gyur ba'i rjes su dpag
[\[205b.6\]]pa tshad ma yin no zhe na/_'di ni mngon sum gzhan la yang mtshungs so/_/der ni tshad ma gzhan nyid du mngon par rlom pa med la nor bur shes pa la ni yod pa kho na'o zhe na ma yin te/_shin tu goms pa las nor bur shes pa la yang /_tshad ma gzhan du mngon par rlom pa med pa'i phyir mtshungs so/_/gal te 'od la nor bur
[\[205b.7\]]shes pa la ni 'khrul par mngon par rlom pa yod kyi ka ba la sogs pa shes pa la ni ma yin no zhe na/_'di la brjod pa/_don dam du ni mtshungs pas na/_/mngon rlom tshad ma min pa las/_/khyad par bden pa ma yin te/_/de ni gnyi ga tshad ma nyid/_/thams cad du mngon sum dang rjes su dpag pa dag la tshad
[\[206a\]]
[\[206a.1\]]ma gzhan ni yod pa mngon par rlom pa ni med pa na de tsam gyi dngos po tha dad par 'gyur ba ma yin no/_/tshad ma ma yin pa'i mngon par rlom pa ni ji ltar 'byung bar rung bar 'gyur ba yin pa'i phyir de yod pa dang med ba dag la ni khyad par yod pa ma yin no/_/de'i phyir nor bu'i 'od
[\[206a.2\]]la ni/_/nor bur shes pa'i shes pa de/_/de nyid du na mngon sum mam/_/yang na rjes dpag nyid ces nges/_/'on te nor bu'i rang bzhin ma bzung bar ji ltar mngon sum nyid yin/_ka ba la sogs pa la ni gal te 'byung bar 'gyur ba'i rang bzhin ni ma bzung ba de ltar na yang de'i dus su byung ba de'i rang bzhin
[\[206a.3\]]'dzin pa ni yod pa nyid do zhe na/_de ni ma yin te/_'di ltar/_'byung 'gyur rang bzhin ma bzung na/_/shes dang shes bya gzhan 'dzin te/_/mtshungs nyid gnyi ga lta na yang /_/thob pa 'brel pa las yin no/_/gal te thob par bya ba'i rang bzhin gzung ba med na de las gzhan rang gi ngo bo gzung ngam gzhan gyi
[\[206a.4\]]ngo bo gzung yang sla ste khyad par med do/_/nor bur snang ba'i nor bu nyid dang nor bu'i 'od las mtshungs pa nyid do/_/de la la lar ni yul 'khrul pa/_la lar ni rang gi ngo bo la 'khrul pa/_la lar ni gnyis ka la 'khrul pa/_la lar ni gnyi ga ltar yang ma yin te/_nor bu'i 'od la nor bur shes pa ni yul la
[\[206a.5\]]'khrul pa'o/_/nor bu nyid la nor bur shes pa ni thob par bya ba'i rang bzhin la 'khrul pa'o/_/spyi rjes su dpag pa ni gnyis ka la'o/_/rang rig pa ni gnyis ka ltar yang ma yin no zhes bya ba ni rnam par dbye ba'o/_/des na ji skad du gang zhig rtogs pa de ni rang gi ngo bo kho nas te dper na mngon sum gyi rtogs pa
[\[206a.6\]]bzhin no/_/gang zhig tshad ma yin pa de ni 'khrul pa ma yin te/_dper na mngon sum bzhin no zhes smras pa de ni rigs pa ma yin te/_mngon sum yang rang gi ngo bos rtogs pa ma yin la ma 'khrul pa yang mngon sum la yod pa yang ma yin no/_/rang gi ngo bo la ni ji ltar mngon sum 'khrul pa de bzhin du
[\[206a.7\]]rjes su dpag pa yang yin la 'khrul par 'dod pa'i shes pa gzhan yang yin pas na de ltar ma 'khrul bar bsgrubs pa yin pas 'ga' yang nye bar mkho ba med do/_/de lta na 'o na mngon sum dang rjes su dpag pa dag ji ltar mtshan nyid tha dad ce na/_'di la gsal ba dang cig shos snang ba tha dad pa'i phyir ro zhes bshad
[\[206b\]]
[\[206b.1\]]zin to/_/de ltar snang ba tha dad pa de nyid ga las 'gyur zhe na/_gang zhig rang dbang du gzung ba/_/der ni gsal bar snang 'gyur la/_/gang zhig de lta min de ni/_/mi gsal bar snang dbang po 'das/_/lkog tu gyur pa zhes bya ba'i tha tshig go/_/gang gis de skad brjod pa de nyid ji ltar 'gyur ba yin
[\[206b.2\]]zhe na/_bshad pa/_gang la don gyi nus pa las/_/rjes 'gro ldog pa can gyi blo/_/de la 'dzin pa rang dbang can/_/de las gzhan dngos dbang po 'das/_/gang zhig dngos su snang ba'i don de nyid dbang po las 'das pa ma yin pa rang gi mtshan nyid yin no/_/dngos su snang ba yang rjes su 'gro ldog gi rjes su
[\[206b.3\]]byed pa'i blo de'i rnam pa can du skyed pa'i phyir ro/_/gang la sngon mthong bas skyed pa'i bag chags sad pa las snang ba'i yul sngon mthong ba'i rang bzhin gyi rnam par nges pa de ni de las gzhan dbang po las 'das pa yin no/_/de la ni dbang po'i byed pa'am/_de las byung ba dngos su byed pa'i rnam pa yod pa ma yin no/_/gal
[\[206b.4\]]te rnam pa 'di dngos nyid du rtogs pa ma yin nam/_de'i rnam pa las tha dad pa gzhan ni de las rtogs pa med do/_/des na rtogs pa gang yin pa de ni dngos kho nar yin la/_gang zhig dngos su ma yin pa de ni rtogs pa med pa kho na'o/_/'on te dbang po dang 'brel pa med pas lkog tu 'gyur ba yin na/_'o na
[\[206b.5\]]dbang po byed pa med pa'i phyir rang gi ngo bos rtogs pa nyid lkog tu gyur pa yin par 'gyur ro/_/de ni de ltar 'dod pa ma yin no/_/gang zhig lkog gyur yul can gyi/_/rtogs pa gal te dngos mthong min/_/rtogs pa lkog gyur ma yin phyir/_/ji ltar lkog gyur yul can yin/_/gal te rtogs na lkog tu
[\[206b.6\]]gyur pa ma yin pa nyid do/_/dngos po la reg pa ma yin pa nyid dngos po'i yul can yang ma yin no/_/'o na spyi'i yul can yin na ji ltar lkog tu gyur pa'i yul can nyid yin/_de la spyi ni mngon du byas pa nyid do/_/dngos po la yang reg pa med pa'i phyir ji ltar spyi'i shes pa'i lkog tu gyur pa'i yul can yin par
[\[206b.7\]]'gyur/_mtshon par byas pas mtshon pa rtogs pa'i phyir ro zhe na/_khyad par rang bzhin gang gis rtogs/_/gal te khyad par gyis yin na/_/sgra nyid las de rtogs la rag mod bar ma do'i lhag pa'i spyis ci zhig bya/_spyi'i rang bzhin du mtshon na ni thug pa med par 'gyur ro zhes bshad pa yin no/_/khyad
[\[207a\]]
[\[207a.1\]]par gyi rang bzhin gyis mtshon na dbang po'i tshogs don med par yang 'gyur ro/_/'on te ci 'ba' zhig snang la khyad par ni lkog tu gyur pa yin te/_mi snang ba'i phyir ro/_/'dir yang bag chags kyi stobs las byung ba rang gi rnam pa nyid dngos su snang ba yin la don ni lkog tu gyur pa
[\[207a.2\]]yin no/_/ji ltar de ni yul nyid yin/_/de la 'jug pa yin phyir ro/_/ma rtogs pa la ji ltar 'jug_/thams cad du ma rtogs pa nyid la 'jug pa yin no zhes bstan zin to/_/lha sbyin gyis rang bzhin ma rtogs par yang mchod sbyin mtshungs pa mthong ba las 'jug pa mthong ba'i phyir ro/_/de la ni slu ba yod
[\[207a.3\]]pa'i phyir ro zhe na/_ma yin te 'brel pa las mi slu ba yin no zhes mi slu ba'i rgyu 'chad pa'i phyir ro/_/gal te bag chags kyi stobs las 'khrul pa yin na/_'o na bag chags nyid la 'brel pa yin pa'i phyir don nges pa'am/_thob par ji ltar 'gyur ba yin te bag chags sad par byed pa yang rgyu yin pa'i phyir ro/_/
[\[207a.4\]]don de dang 'brel pas yin pa'i phyir skyon med do/_/'di nyid bshad pa ni/_ma mthong bdag nyid ngo bo de/_/rtogs pa'i rten ni don gzhan yin/_/gal te de rten dang 'brel can/_/yin na de tshe go byed nyid/_/rang gi ngo bo ma mthong ba'i don ni 'brel pa gzhan las rtogs te/_gzhan tsam las rtogs na ni ha
[\[207a.5\]]cang thal bar 'gyur la/_rang nyid rtogs na yang thams cad kyis thams cad mthong bar 'gyur te/_khyad par med pa'i phyir ro/_/gal te rten de dang gzhan de 'brel pa yod pa yin na/_de'i tshe go bar byed pa yin no/_/'di ji ltar/_de lta bu nyid du mthong ba'i phyir ro/_/'brel ba las dran pa nyid 'byung ba ma
[\[207a.6\]]yin nam/_de ni 'dra ba las kyang yin pas ha cang thal ba de nyid do zhe na/_ma yin te/_'bad rtsol la sogs pa las skyes pa'i dran pa ni gzhan du 'gyur ba yin pa'i phyir ro/_/rtsol sogs las ni dran pa de/_/yul la sogs pa rnams gnas min/_/de rten dang ni 'brel pa las/_/yul dus la sogs khyad
[\[207a.7\]]par can/_/chos can dang bsgrub bya dang 'brel pa'i dngos po mthong ba las ni yul dang /_dus nges pa thob par nus pa'i dngos po rtogs kyis 'bad rtsol la sogs las ni ma yin no/_/'di ltar 'bad rtsol ni bdag gis ci mthong zhes rtsol ba lhur len pa'i yid kyi byed pa yin no/_/de yod pas ni de lta bur gyur pa'i yul
[\[207b\]]
[\[207b.1\]]dang dus kyi dngos po nyid dran gyi byed pa bla lhag pa ni med do/_/des na de ni tshad ma ma yin no/_/'dra ba gzung ba las 'di ni de dang 'dra'o zhes de tsam zhig rtogs la 'dra ba nyid ni yul dang dus kyi khyad par can ma yin te/_nam yang 'dra ba'i phyir ro/_/du ma ni 'dra ba'am gzhan no zhes so sor nges par rtogs pa
[\[207b.2\]]yin pa'i phyir na de tshad ma ma yin no/_/de dang 'dra ba des byas pa gang yin pa de ni byas pa yin pa'i phyir de la mngon sum tshad ma nyid do/_/de lta ma yin na mngon sum las mi 'jug pa'i phyir tshad ma ma yin no zhes bstan zin pa nyid las kyang mi brjod do/_/'brel pa las kyang de lta bu nyid du rtogs pa ni rjes su
[\[207b.3\]]dpag pa'i bdag nyid kyi tshad ma yin no/_/'di ltar/_'bras sogs rtags ni de yi ni/_/tshad ma nyid kyis go byed 'dod/_/de yi mtshan nyid las gzhan pa/_/rtags kyi mtshan nyid yod ma yin/_/shing gi don bya ba byed pa'i sha pa'am me la sogs pa las skye ba'i du ba la sogs pa de ni 'di yin no zhes der
[\[207b.4\]]yang rgyu nyid dam 'bras bu nyid du mtshungs pa nyid du rtogs pa yin no/_/snga ma dang phyi ma dang bral ba nyid kyis mi rtag pa'i rang bzhin gyis yod pa nyid de ni 'di yin te/_gzhan gyis mi rtag pa'i rang bzhin yang gzhan ni ma yin no zhes rjes su dpag pa'i rtogs pa mtha' dag ni 'di lta bur gyur pa nyid do/_/khyad
[\[207b.5\]]par 'ga' zhig gis nye bar mtshon pa'i du ba'i rang bzhin ni rgyu nye bar gnas pa can yin la/_thal ba la sogs pa'i ni rgyu nye bar gnas pa can ma yin pa'i phyir gnyis ka yang ji ltar rigs par go bar byed pa yin no/_/'di ltar/_dngos gang lhan cig ji ltar mthong /_/de ni gzhan tshe de lta bur/_/dran
[\[207b.6\]]pa sad rgyu de ltar na/_/ci rigs par ni 'jug byed nyid/_/gzhan du gang tshe sngon gyi ni/_/mthong las g.yos te dran gyur pa/_/de la 'jug pa yin na yang /_/mi slu ba dang 'brel ma yin/_/mngon sum slu ba med pa can/_/dran pa de la brten pas yin/_/gal te bdag gis dran no zhes/_/ji bzhin dran
[\[207b.7\]]na de tshad min/_/gal te mthong ba 'khrul pas na/_/de bzhin yin yang tshad min na/_/mthong ba 'khrul pa de yang ni/_/rnam pa gzhan du dran las yin/_/'di ltar mthong ba dmigs med la/_/de ni dmigs dang bcas nyid du/_/rnam pa gzhan du dran yin la/_/de lta na de tshad min gyur/_/dran pas gzhan
[\[208a\]]
[\[208a.1\]]du rtogs pas mthong ba tshad ma ma yin pa'i phyir mthong ba rang gis nyes pa ni ma yin gyi 'on kyang dran pa'i nyes pa yin no/_/dran pa de yang 'dra ba las rnam pa gzhan du skye ba ni dran pa gsal ba ma yin pa nyid kyi phyir ro/_/de phyir de nyid du dmigs pa'i/_/'bras bu rang bzhin dag
[\[208a.2\]]las ni/_/don bcas dran pa skye 'gyur gyi/_/gzhan du dran pa 'khrul par 'gyur/_/des na thams cad du slu ba ni dran pa 'khrul pas byas pa nyid do/_/de'i phyir 'brel pa las mthong ba ji lta ba bzhin lkog tu gyur pa'i yul dran pa nyid tshad ma yin la/_de yang rjes su dpag pa kho na yin gyi gzhan ni
[\[208a.3\]]ma yin no/_/de nyid kyi phyir bshad pa/_de'i tshe go byed rjes 'gro ba/_/spyi yis ngo bo nyid du rtogs/_/des na lkog gyur don thams cad/_/khyad par du ni rtogs mi 'gyur/_/go bar bya ba rtogs pa ni/_/go bar byed pa'i gzhan gyi dbang du gyur pa yin no/_/go bar byed pa de yang spyi'i ngo bos yin gyi khyad
[\[208a.4\]]par gyis ni ma yin te/_de rtogs par mi nus pa'i phyir ro/_/ma rtogs pa'i ngo bos kyang go bar byed pa nyid yin na ni rnam pa thams cad dang rgyu gzhan dang gzhan thams cad rtogs par thal bar 'gyur ro/_/du ba la sogs pa'i spyi de yang me la sogs pa thams cad la mthong ba de'i phyir ma nges pa nyid kyis na
[\[208a.5\]]de las khyad par spyi mi rtogs so/_/khyad par nye bar mtshon pa yin na rtogs so zhe na/_ma yin te nang tshan gyi khyad par mi nus pa'i phyir ro/_/'ga' zhig khyad par mtshon par 'gyur ba nyid do zhe na ma yin te/_shin tu khyad par du gyur pa mi nus pa'i phyir ro/_/khyad par nye bar mtshon pa ni der ltos pas byas
[\[208a.6\]]pa yin te/_gang ci srid pa tsam zhig yin pa'i phyir ro/_/rnam pa thams cad rtogs pa gang yin pa de ni mngon du byed pa yin pa'i phyir/_de mngon sum kho na'o zhes bstan zin to/_/khyad par mthong ba las khyad par rtogs so zhe na/_ma yin te der yang spyi rtogs pa yin no zhes bstan par 'gyur ro/_/'di
[\[208a.7\]]nyid bshad pa ni/_'brel pa can gyis chos las ni/_/chos can la rtogs skye ba dag_/de ni rjes dpag lkog gyur gyi/_/sgrub byed gcig tu nges pa yin/_/mtshan nyid gzhan med pa'i phyir dang /_rjes su dpag pa'i mtshan nyid yod pa'i phyir lkog tu gyur pa'i yul can gyi tshad ma ni rjes su dpag pa las gzhan ma yin
[\[208b\]]
[\[208b.1\]]no/_/gal te gzhal bya gzhan gyi yul can tshad ma gzhan yin pa'i phyir tshad ma gnyis kho nar zad pa ma yin no zhe na/_'di la lan du/_mngon sum lkog tu gyur pa las/_/gzhal bya gzhan ni yod ma yin/_/de phyir gzhal bya gnyis nyid kyis/_/tshad ma gnyis su 'dod pa dang /_/gal te tshad ma
[\[208b.2\]]gnyis nyid kyis gzhal bya gnyis nyid do zhes rigs pa yin te/_yod par sgrub par byed pa ni tshad ma yin pa'i phyir ro zhe na/_de ltar ni ma yin te tshad mas ni gzhal bya sgrub la/_tshad ma'i rang gi ngo bo ni rang rig pa'i rnam pa grub pa las so/_/rang rig pa ni shes pa'i rnam pa nyid de/_rang dang spyi nyid du
[\[208b.3\]]dmigs pa la mngon sum dang rjes su dpag pa'i yul yin no zhes bshad zin to/_/gzhal bya gnyis phyir zhes bya ba ni rnam pa gnyis yod pa'i phyir ro zhes bya ba'i don to/_/rang gi rnam pa gnyis myong ba na gcig go zhes bya bar ni mi rigs la/_gsum la sogs par yang ma yin no/_/gzhal bya
[\[208b.4\]]gnyis ni mthong ba'i phyir/_/gsum gcig ngas ni gsal ba yin/_/gzhal bya gnyis las gzhan pa'i gzhal bya med pa'i phyir tshad ma gzhan med do zhes bstan pa yin la/_da ltar ni gzhal bya gnyis pa yod pa'i phyir/_tshad ma gcig ma yin la gsum la sogs pa yang ma yin no zhes ston to/_/
[\[208b.5\]]gzhal bya gnyis yod na tshad ma gcig tu 'gyur ba ma yin no/_/gzhal bya gnyis pa'i yul can gyi tshad ma yang yod pa'i phyir ro/_/tshad ma gcig gis ni gnyis pa yang 'gyur ba ma yin no/_/'on te spyi dang khyad par gyi yul can gzhal bya gcig nyid yin pa la/_gzhan ni yod pa ma yin pa'i phyir/_gzhal
[\[208b.6\]]bya gnyis ma grub bo zhe na/_bshad pa/_med pas gzhal bya ma yin phyir/_/gcig nyid ce na kho bo'ang 'dod/_/'di ni 'dod pa nyid yin te/_/rang gi mtshan nyid las gzhan pa'i gzhal bya ni med pa yin la/_de yang gzhal bya ma yin gyi rang gi mtshan nyid gcig nyid gzhal bya yin no/_/de nyid
[\[208b.7\]]rang dang gzhan gyi ngo bo dag gis rtogs pa'i phyir spyi dang rang gi mtshan nyid yin no zhes sngar bshad zin to/_/gzhan yang /_med pa nges phyir gzhal bya ni/_/min la ma nges pa nyid dam/_/snga na med pa la sogs pa'i mtshan nyid med pa yang gzhal bya yin pa'i phyir med par gzhal bya ma yin no zhes bya ba ji
[\[209a\]]
[\[209a.1\]]ltar khyab pa yin/_khyab pa med pa yang ji ltar gtan tshigs yin te/_ma nges pa nyid do/_/'di ltar/_snga na med sogs rigs med na/_/thams cad rtag pa nyid 'gyur te/_/'bras med rgyu yang med pa nyid/_/de ltar yang ni ston par 'gyur/_/gcig la gcig med
[\[209a.2\]]pa med na ni/_rdzas rnams 'dre bar 'gyur ba'i phyir na mtha' dag gnyis med pa nyid du 'gyur ro/_/de nges tshad ma gnyis pa nyid/_/'di ltar/_med la dbang skyes blo min te/_/don gyi stobs las skyes pa'i phyir/_/don gyi dus la ltos med na/_/bar chod la sogs yod na yang /_/dbang skyes blo ni
[\[209a.3\]]skye bar 'gyur/_/med pa ni dbang po'i spyod yul yang ma yin te/_de la ni sgra la sogs pa'i rang gi ngo bo nyid snang ba'i phyir ro/_/de 'di na med do zhes bya bar de'i rang bzhin med par ni dbang po'i spyod yul du 'gyur ba ma yin no/_/bar chod kyang de med pa nyid du rnam par 'jog pa'i phyir ro/_/'on te phyogs
[\[209a.4\]]dben pa dmigs pa nyid las de ltar nges pa yin no zhe na/_dben pa zhes bya ba ni 'di ci zhig gis/_gal te sa phyogs pa'i rang bzhin yin na/_de dmigs pas gzhan med do zhes bya ba ga las/_de ni de med pa'i ngo bo yin pa'i phyir ro zhe na/_ji ltar gzhan med pa yin/_de dang lhan cig 'brel pa'i phyir ro
[\[209a.5\]]zhe na/_ma 'brel ba ga las lhan cig rig pa med pa'i phyir ro zhe na/_'o na rig pa med pa las med par rig par gzhag go/_/de las gzhan rig pa nyid de rig pa med pa yin no zhe na/_de ma rig na de las gzhan nyid du ji ltar 'dzin/_/de sngar rigs pa'i phyir ro zhe na/_de nyid kyi tshe yin mod/_rig pa med
[\[209a.6\]]do zhes med par ji ltar rtogs/_de'i phyir med par nges pa'i di ni dbang po las skyes pa ma yin no/_/des na 'di ni mngon sum ma yin no/_/ci ste yang mngon sum nyid ldog pa na dngos po med par nges pa'i rgyu yin no zhe na mi rung ste/_gal te mngon sum nyid ldog las/_/med par nges pa yin zhe na/_/'gal
[\[209a.7\]]ba'am de nyid ldog pa dang /_/rjes 'gro can gyi rtags yin no/_/mngon sum nyid ldog pa las dngos po med pa nges par byed do zhe na/_de med par yang yin la des rtogs pa yang yin no zhes bya ba 'di ni 'gal lo/_/mngon sum ni myong ba'i bdag nyid kyis na gang du zhugs pa de nges par byed pa yin te/_nyams su
[\[209b\]]
[\[209b.1\]]myong ba la nges pa'i phyir ro/_/nyams su ma myong na go ji ltar nges/_'di ltar smra ba po dag ci gzhan yod dam 'on te med ces mi shes te/_der bdag la myong ba med do zhes brjod pa ma yin no/_/nges pa med pa'i rgyu rig pa med pa las ji ltar nges/_'on te dmigs par rung ba ma dmigs pa ni don med pa yin
[\[209b.2\]]te/_des na dngos po med par nges so zhe na/_'o na ni 'jig rten pha rol la sogs pa dbang po las 'das pa dngos po med par nges pa med do/_/gal te mi dmigs pa dngos po yod pa las ldog pa yin pa de'i tshe de las ldog pas khyab pa yin na go bar byed par 'gyur bas na/_rjes su 'gro ba dang ldog pa dang
[\[209b.3\]]ldan pa'i phyir rtags yin pas rjes su dpag pa'i tshad ma gzhan grub ste/_rtags las skyes pa'i phyir ro/_/'dis ni rang bzhin gyi gtan tshigs dang de'i khongs su 'dus pa mi dmigs pa'i gtan tshigs brjod pa yin no/_/'bras bu'i gtan tshigs bshad pa ni/_gzhan sems dag ni rtogs phyir yang /_/
[\[209b.4\]]tshad ma gnyis ni grub pa yin/_/smra sogs la ni 'jug pa'i phyir/_/de yi ngo bo'ang nges par 'grub/_/gzhan gyi sems pa ni bdag nyid kyi bzhin du mngon sum gyis grub pa ma yin no/_/de'i rnam par snang ba nyid las ni gzhan sems pa yod pas yin nam 'on te med pa yin zhes shes pa med pa ma yin te/_
[\[209b.5\]]de ltar rtogs pa med pa'i phyir ro/_/sdang ba la sogs pa'i khyad par ni 'bras bu'i khyad par gyis nges pa yin no/_/gal te rnam pa ci zhig ltar nges pa 'dir 'gyur mod de tshad ma ni ma yin no zhe na/_nyes pa 'di ni med de/_rjod pa la sogs pa'i mtshan nyid de dang rjes su mthun pa'i tha snyad mthong ba'i phyir ro/_/ji
[\[209b.6\]]ltar rung bar tshad ma med pa can nyid 'jug pa yin no zhe na/_ma yin te dpyad nas 'dor bar thal ba'i phyir ro/_/thabs gzhan med pa'i phyir rten med pas mi 'dor ro zhe na/_thabs gzhan med do zhes nges pa 'di yang tshad ma nyid yin la de la'ang rjes su dpag pa yin no zhes brjod pa yin no/_/gzhan gyis khas
[\[209b.7\]]blangs pas de skad brjod pa des na skyon med do zhe na/_ma yin te gzhan gyis khas blangs pa ni gzhan gyi don gyi rjes su dpag pa nyid la 'jug pa'i phyir ro/_/bdag nyid gzhan gyis khas blangs pas rtogs par byed pa ni su yang med do/_/re zhig rten gzhan ma rtogs pas des na bdag 'jug pa yin no zhe na/_'o
[\[210a\]]
[\[210a.1\]]na 'jig rten pha rol yang rtogs par 'gyur ro/_/'jig rten pha rol med kyang der yang 'tsho bar nus pa des na der yang sgrub par byed pa ni ma yin no zhe na/_de ltar 'tsho bar nus so zhes bya ba 'di ga las/_'tsho ba don du gnyer ba yang ci 'das pa'i 'tsho ba don du gnyer ram/_
[\[210a.2\]]'on te da ltar ba dang ma 'ongs pa'i 'tsho ba don du gnyer/_de la 'das pa ni don du gnyer ba ma yin te/_'das pa nyid kyi phyir ro/_/da ltar byung ba'i don du gnyer ba yang ma yin te/_de ni thob zin pa'i phyir ro/_/ma 'ongs pa'i don du gnyer ro zhe na/_'o na ni ma 'ongs pa'i 'tsho ba ni thabs 'dis 'gyur gyi
[\[210a.3\]]gzhan gyis ni ma yin no zhes rjes su 'gro ba dang ldog pa dag las rtogs pa ni rjes su dpag pa nyid do/_/gzhan yang tha snyad 'di ni ci ltar rung bar yin no zhes bya ba ci khyed nyid kyi'am 'on te gzhan gyi/_gal te khyed nyid kyi yin na gnyi ga la grub pa med pa'i phyir ji ltar gzhan rtogs/_'on te gzhan la
[\[210a.4\]]yang thabs med pa kho na'o zhe na/_de lta yin na gdon mi za bar gzhan gyis sems pa rtogs pas ji ltar 'di rnam pa rung bar rtogs pa yin no/_/'on te 'di rnams yang ji ltar rung bar yin no zhe na/_de lta na ni 'o na khyod nyid yid ches pa med par gzhan ji ltar rtogs par byed/_bdag re zhig de ltar
[\[210a.5\]]yin te gzhan ni ji ltar zhes mi shes so zhe na/_'o na ni mi smra ba nyid thob bo/_/gzhan yang de lta bu nyid du 'gyur ba yin no zhe na/_ma yin te tshad ma med pa'i phyir ro/_/des na 'di ni gyi na'o/_/des na gzhan rtogs pa yod pa des na gzhan gyis kyang rjes su dpag pa khas blang bar bya ba yin no/_/slu med phyir de
[\[210a.6\]]tshad ma nyid/_/gal te la la dag tu ni/_/'khrul phyir yid brtan med ce na/_/rtags log mthong phyir de de 'dra/_/tshad ma'i mtshan nyid ni mi slu ba yin la/_de ni rjes su dpag pa la yad pas ni tshad ma nyid do/_/'on te la lar slu ba yang mthong ba'i phyir bzlog par 'gyur te/_'di ltar na de'i bu yin pa'i
[\[210a.7\]]phyir sngo bsangs so zhes bya bas 'khrul pa dang 'brel pa yin yang rjes su dpag pa yin no zhe na/_de ni mi rigs te/_de ni rjes su dpag pa nyid ma yin te 'brel pa med pas rtags ltar snang ba las skyes pa'i phyir ro/_/de'i bu nyid ni sngo bsangs dang 'brel pa ma yin no/_/tshogs pa gcig la rag las pa nyid kyis
[\[210b\]]
[\[210b.1\]]na mtshungs pa nyid yin no zhe na/_ma yin te/_tshogs pa gcig la rag las pa nyid med pa'i phyir las dang zas dang dus kyi khyad par srid pa'i phyir ro/_/tshogs pa gcig la rag las pa yin na ni cig car skye bar thal lo/_/des na rtags kyi de kho na'i rang bzhin ma mtshon pa'i phyir gtan tshigs ma yin pa la
[\[210b.2\]]yang gtan tshigs su lhag par sgros btags pa na 'khrul par bsams pa yin no/_/ci ste rjes su dpag pa thams cad ni 'di lta bu'i tshul can yin te/_khyad par gzhan ni rtogs pa med pas na gang zhig mi 'khrul pa yin snyam na de yang mi rung ste/_'di ltar/_gang las 'ga' tshe dngos dga' la/_/de rtogs pa
[\[210b.3\]]ni grub gyur pa/_/de ni de las skyes pa'am/_/de yi ngo bor gdon mi za/_/de'i bdag nyid dang de las byung ba'i mtshan nyid kyi 'brel pa dang ldan pa'i rtags ni go bar byed pa yin te/_gzhan ni de ltar snang ba yin pa'i phyir ro/_/gang las 'khrul pa med pa bsgrub par bya ba rtogs pa de ni nges pa kho nar de las skyes
[\[210b.4\]]pa'am/_de'i rang bzhin du nges pa yin no/_/de lta ma yin na ni 'khrul pa med par rtogs pa mi srid de/_ha cang thal bar 'gyur ba'i phyir ro/_/thams cad las ni thams cad la rtogs pa skye ba ma yin te/_res 'ga' ba nyid du dmigs pa'i phyir ro/_/de'i phyir rtogs pa 'di ni gdon mi za bar 'brel pa dang
[\[210b.5\]]ldan pa'i don gyis bskyed pa yin la 'brel pa yang rnam pa gnyis kho na'o/_/tshogs pa gcig la rag las pa la yang brgyud pa de las byung ba'i mtshan nyid kho nas 'brel pa yin pas de nyid las ma 'khrul pa yin no/_/'di ltar/_rang gi rgyu'am ngo bo dag_/med par don ni srid min pa/_/de dag rang bzhin mthong
[\[210b.6\]]gang yin/_/de nyid gzhan du mtshan nyid yin/_/'bras bu dang rang bzhin gyi gtan tshigs gang yin pa'i mtshan nyid mthong ba gang yin pa de nyid gzhan du yang mtshan nyid yin no/_/de'i bu la sogs pa nyid la ni de yod pa ma yin te/_des na thams cad la yid brtan du med pa ma yin no/_/mtshan nyid dang ldan pa
[\[210b.7\]]la gnod pa srid na ni/_de'i mtshan nyid sun phyung ba nyid du 'gyur bas thams cad la yid brtan du med par 'gyur gyi/_gzhan du ni ma yin no zhes bya bar rigs so/_/rgyu'am rang gi ngo bo med pa ni 'ga' yang srid pa ma yin te/_de ltar rtogs pa yin na thams cad du tha snyad chad pa nyid du 'gyur ro/_/'di ni tha
[\[211a\]]
[\[211a.1\]]snyad pa'i tshad ma'i skabs yin gyi gzhan ni ma yin no/_/des na tha snyad pa dag gis ni gdon mi za bar rjes su dpag pa don du gnyer bar bya ba yin no/_/thabs med par ji ltar 'jug ce na/_ma yin te/_thabs rab tu grub pa'i phyir ro/_/rnam par dpyad na 'jig par 'gyur ro
[\[211a.2\]]zhe na ma yin te/_rnam par dpyod pa yang rjes su dpag pa'i bdag nyid yin pa'i phyir ro/_/de ni lam du 'gro bzhin pa nyid na lam de nyid brjod par 'gyur ba yin no/_/'o na mi dmigs pa la 'brel pa ci yod ce na/_de'i bdag nyid de las byung ba'i mtshan nyid kyi 'brel pa nyid do zhes ston par byed do/_/'di ltar/_
[\[211a.3\]]bltar rung rang gi ngo bo'am/_/rang rgyu mthong ba'i rgyu gzhan dag_/yod par snang ba med na ni/_/de dang ldan pa'ang ji ltar yod/_/gang phyir 'di der 'brel pa de nyid kyi phyir de med pas med par 'gyur ba yin te/_de lta ma yin na/_gzhan med pas ji ltar med par 'gyur/_de lta na ni ha cang thal bar 'gyur
[\[211a.4\]]ro/_/gal te de med na med pa de lta na de 'brel pa yin te/_de lta ma yin na 'brel pa med par 'gyur ba'i phyir ro/_/de'i phyir gang du dmigs pa'i mtshan nyid du gyur pa'i rgyu'am khyab par byed pa ma dmigs pa der ni de dag med pa yin la/_de dag med pa gang yin pa de na 'bras bu dang khyab par bya ba dag kyang mi
[\[211a.5\]]srid pas na mi dmigs pa yang 'khrul pa med do/_/de ltar na 'bras bu dang rang bzhin dang mi dmigs pa rnam pa gsum char gyi rjes su dpag pa yang yod do zhes bsgrubs pa yin no/_/gang gi phyir/_spyi yi blo ni tshad min na/_/med pa thob 'gyur pha rol gyi/_/dngos gzhan gal te dbang rnams kyis/_/dus gzhan
[\[211a.6\]]du ni rtogs she na/_/de min dbang dang nus sogs la/_/dbang po'i blo ni mi srid phyir/_/med par rtogs pa yin na ni/_/blo dang skye ba rgyu med 'gyur/_/gal te spyi'i blo tshad ma ma yin pa nyid na de'i tshe lkog tu gyur pa zhes bya ba'i gzhal bya med do zhes bya bar 'gyur te/_'jig rten pha rol nyid bzhin no/_/'on te
[\[211a.7\]]lkog tu gyur pa'i don thams cad ni med pa ma yin te/_dbang po rnams kyis rim gyis rtogs pa'i phyir ro/_/'jig rten pha rol la ni dus gzhan du yang dbang po 'jug pa ma yin te/_des na rnam pa de lta bu nyid med pa yin no zhe na/_'o na gang gi tshe rtogs pa de nyid kyi tshe yod mod sngar yod pa gang gi las sngar yang gzhan
[\[211b\]]
[\[211b.1\]]gyis rtogs pa des na yod pa yin no zhe na/_'jig rten pha rol yang sngar gzhan nam rang gis ma rtogs so zhes bya ba ga las yin zhing 'jig rten pha rol las gzhan yang gzhan gyis rtogs so zhes bya ba ga las yin/_de ltar tha snyad byed pa las so zhe na rjes su dpag pa tshad mar 'gyur ro/_/dbang po'am rung
[\[211b.2\]]ba nyid la ni rnam grangs kyis dbang po 'jug pa ma yin te/_'bras bu dang rang bzhin gyi gtan tshigs las byung ba'i rjes su dpag pa nyid kyi rtogs pa yin pa'i phyir ro/_/de med na ni don rnams kyi skye ba dang blo rgyu mtshan med pa kho nar 'gyur/_de'i phyir 'bras bu mthong ba dang /_'bras bu ldog pas rung ba nyid dang /_
[\[211b.3\]]mig la sogs pa rjes su dpag pas na yod pa nyid yin gyi/_de la dbang po'i byed pa ni rnam grangs kyis 'jug pa ma yin no/_/des na 'jig rten pha rol la sogs pa yang de lta bu nyid do/_/des na rjes su dpag pa med par ni spyi mi rtogs so/_/'di ltar/_rnam rtog med pa nyid kyis na/_/rang gi mtshan nyid la
[\[211b.4\]]mngon sum/_/rnam rtog med par spyi 'dzin min/_/de phyir de la rjes dpag nyid/_/spyi nges par 'dzin pa'i rang bzhin gyi rtogs pa yang tha snyad kyi rgyu yin na/_spyi rnam par rtog pa med pas ni 'dzin pa ma yin no/_/mngon sum ni rnam par rtog pa dang bcas pa ma yin te/_rnam par dpyod pa med pa'i phyir ro/_/de'i
[\[211b.5\]]phyir spyi'i yul can ni rjes su dpag pa yin gyi/_mngon sum ni ma yin no/_/'o na kha dog la sogs pa de mi rtag pa la sogs pa'i rnam pas 'dzin pa de ji ltar/_'di ni rang dang spyi'i rang bzhin 'dzin par byed pa ma yin no/_/khyed ni gzhal bya nges par 'dod pa yin no/_/gzhal bya nges na kha dog ni/_/mi rtag nyid
[\[211b.6\]]du rtogs mi 'gyur/_/de blo tshad ma gzhan 'gyur te/_/rtags med par ni yod phyir ro/_/gzhal bya nges pa zhes bya ba ni rang gi mtshan nyid dang spyi'i mtshan nyid so sor nges pa'i tshad mas bzung ba nyid yin na/_kha dog la sogs pa mi rtag pa nyid do zhes bya ba 'di ni 'dren mar rtogs pa yin te/_rang dang spyi'i mtshan nyid
[\[211b.7\]]dag phan tshun 'dres par rtogs pa'i phyir ro/_/'dres na gnyi ga'i rang bzhin rtogs pa tshad ma gzhan du thal bar 'gyur ro/_/rtags med par yang yod pa'i phyir na 'di rjes su dpag pa ma yin la spyi 'dzin pa'i phyir mngon sum yang ma yin no/_/rang gi mtshan nyid la ni rjes su dpag pa yang ma yin pas na 'di ni tshad ma
[\[212a\]]
[\[212a.1\]]gzhan nyid de/_rtags med par 'jug pa'i phyir dang /_spyi yang snang ba'i phyir ro/_/khyad par mthong ba'i rjes su dpag pa la yang spyi rtogs pa med de/_spyi dang rtags 'brel pa ma grub pa'i phyir ro/_/de smras pa ni/_khyad par mthong la rtags dang ni/_/'brel par rtogs pa med
[\[212a.2\]]ba'i phyir/_/de ni tshad ma gzhan yin no/_/gzhal bya mang phyir tshad ma rnams/_/mang po nyid dam gcig la yang /_/du ma nyid ni 'jug phyir te/_/gcig gsum grangs kyang sel mi 'gyur/_/dper na khyad par mthong ba bzhin/_/yul nges pa ni med phyir dang /_/gzhal bya gzhan ni yod phyir ro/_/kha
[\[212a.3\]]dog la sogs pa ni mi rtag go zhes bya ba 'di la ni rtags 'ga' yang yod pa ma yin no/_/de ni mngon sum yang ma yin te/_spyi mi rtags pa nyid kyang rtogs pa'i phyir ro/_/khyad par mthong ba la yang khyad par nyid rtogs pa yin te/_rtags de dang spyi 'brel pa med pa rtogs pa'i phyir ro/_/des na de ni khyod kyi 'dod
[\[212a.4\]]pa dang sbyar na tshad ma gzhan yin par 'gyur ro/_/dngos su rtogs pa med pa'i phyir na/_mngon sum ma yin/_spyi'i yul can ma yin pa'i phyir rjes su dpag pa ma yin no/_/gzhan yang spyi dang khyad par dang gnyi ga'i dbye bas gzhal bya mang po yod pa'i phyir tshad ma rnams mang po gnyis pas gsum gyi grangs sel ba ma
[\[212a.5\]]yin la/_tshad ma du ma gcig la 'jug pas grangs gcig la sel ba ma yin te/_dper na khyad par mthong ba dang lhan cig mngon sum rang gi mtshan nyid gcig la 'jug pa bzhin no/_/de bzhin du spyi la yang mngon sum 'jug par 'gyur ro/_/des na gzhal bya gnyis mthong ba'i phyir/_grangs gcig gsal ba yin
[\[212a.6\]]no zhes gang brjod pa der mi 'gyur te/_mngon sum nyid spyi la 'jug pa srid pa'i phyir ro/_/yul nges pa yin na gzhal bya gzhan med pas gsum dang gcig grangs gsal bar 'gyur ba yin na/_bshad pa'i tshul gyis na gnyi ga yang yod pas mngon par 'dod pa'i dgos pa mi 'grub ste/_tshad ma ma nges par
[\[212a.7\]]'jug pa'i phyir dang /_gzhal bya mang ba'i phyir tshad ma mang bas so/_/gal te don byed nus dang mi nus phyir/_/zhes bya ba la sogs pas gzhal bya mang po nyid gsal ba ma yin nam/_de ji ltar na 'di nye bar 'god ce na/_bden mod kyi 'di yang mthong ngo zhes nye bar bstan par 'gyur ro/_/yang na pha rol po 'gal
[\[212b\]]
[\[212b.1\]]ba mi 'khrul ba can nye bar ston par byed pas na skyon med do/_/tshad ma ma nges par 'jug pa nye bar bstan pa ni 'thad pa kho na yin no/_/de'i phyir lkog gyur don thams cad/_/khyad par du ni rtogs mi 'gyur/_/zhes bya ba 'di yang ma grub pa brjod pa yin te/_des na gsum dang gcig gi grangs gsal ba ma yin no zhe na/_'di la bshad
[\[212b.2\]]pa/_skyon 'dir thal bar mi 'gyur te/_/kha dog spyi la sbyor phyir ro/_/kha dog la sogs pa mi rtag pa'o zhes kha dog gi spyi mi rtag pa nyid dang 'byor par byed do/_/des na spyi'i ngo bo gcig pu nyid gzhal bya yin gyi/_gnyi ga'i rang bzhin ni ma yin pas nyes pa 'di med do/_/spyi dang khyad par gyi ngo bo yin na ni yul nges pa med
[\[212b.3\]]pa'i phyir dang gzhal bya gzhan yang yod pa'i phyir ro zhes bya ba'i skyon 'dir 'gyur gyi/_spyi gcig pu yin pa la ni ma yin no/_/gal te mi rtag pa nyid kha dog gi spyi nyid dang sbyor bar byed na de dngos po'i chos ma yin par 'gyur te/_chos gang zhig gang la ldan par rtogs pa de ni de nyid kyang chos yin no/_/spyi yang spyi dang ldan
[\[212b.4\]]pa yin na de'i rang bzhin yin gyi/_dngos po'i ni ma yin no/_/spyi ni dngos po'i ma yin pa'i phyir de'i chos ni dngos po med pa'i chos nyid du 'gyur ro zhe na/_de ni ma yin te/_'di ltar/_dngos med ngo bo min de nyid/_/de ltar grub pas sgrub phyir ro/_/gzhan la gzhan grub min zhe na/_/ma yin de nyid grub phyir ro/_/
[\[212b.5\]]gal te spyi brtags pas dngos po ma yin pa'i phyir dngos po'i chos ma yin na/_mi rtag pa la sogs pa de yang dngos po nyid ma yin par 'gyur ro/_/gnyi ga yang dngos po'i ngo bo ma yin no zhe na/_ma yin te dngos po nyid de ltar grub pas so/_/rnam par rtog pa la snang ba'i kha dog la sogs pa mi rtag pa nyid la sogs pa gang
[\[212b.6\]]yin pa de ni rang gi mtshan nyid la yang yod pa kho na yin te/_rang gi mtshan nyid nyams su myong ba nyid las 'di'i ngo bo'i rnam par rtog pa skye ba'i phyir ro/_/gal te rnam par rtog pa rang gi mtshan nyid la 'brel pa ma yin na de la rang gi mtshan nyid mi snang ba'i phyir ji ltar de nyid de ltar grub pa yin zhe na ma yin te/_brgyud nas 'brel
[\[212b.7\]]pa'i phyir ro/_/dngos su ma 'brel par yang brgyud nas 'brel pa'i phyir rnam par rtog pa de nyid ni mi slu ba dang ldan pa nyid do/_/gal te bag chags dang 'brel pa yin na ji ltar dngos po dang 'brel pa nyid yin no zhe na/_bag chags de dngos po dang 'brel pa'i phyir ro/_/ji ltar zhe na/_dngos gang ji lta bur gyur pa/_/de 'dra de
[\[213a\]]
[\[213a.1\]]ni rtags sems kyi/_/rgyu yin de las de lta yi/_/dngos la de skyed rtags can blo/_/bsgrub par bya ba'i chos gang yin pa de ni sgrub par byed pa'i rgyu'am/_khyab par byed pa yin no zhes bstan zin to/_/rgyu dang khyab par byed pa yang 'bras bu dang khyab bya'i sems kyi rgyu yin la/_sems de
[\[213a.2\]]las kyang rtags can gyi blo skye ba gang yin pa de ni brgyud nas dngos po la 'brel pa yin no/_/des na/_de ltar rtags dang rtags can blo/_/brgyud pa yis ni dngos po la/_/'brel phyir der snang ba yis na/_/stong yang slu byed nyid ma yin/_/snang ba nyid las dngos po 'thob pa ni ma yin te/_lhag par zhen pa las
[\[213a.3\]]kyang dngos po 'thob pa yod pa'i phyir ro/_/'jug pas thob pa yin gyi snang ba tsam gyis ni ma yin no/_/'jug pa ni lhag par zhen pa las kyang mthong ste/_de lta ma yin na snang ba las kyang 'jug par mi 'gyur ro/_/dang po lhag par zhen pas 'jug na phyis goms pa las snang bar 'jug par nus pa yin no/_/des na
[\[213a.4\]]zhugs shing yod pa nyid na thob pa yin no/_/ji ltar snang ba yod pa nyid yin pa de bzhin du snang ba'i rgyu dang khyab par byed pa yang yin pas gnyi ga la yang thob pa yod par 'gyur ro/_/snang ba 'di 'ga' yang thob pa ma yin no zhes bya ba 'di ni sngar dpyad pa nyid do/_/ji ltar snang ba las yod par shes pa de bzhin du 'brel pa snang
[\[213a.5\]]ba las kyang yin no/_/gal te thob pa'i yul med pa 'di na ni 'gro ba snang ba tsam du 'gyur te/_'khrul pa dang ma 'khrul pa'i dbye ba nges par mi zin pa'i phyir ro/_/snang ba tsam la ni 'khrul pa dang cig shos kyi dbye ba yod pa ma yin no/_/de'i phyir lkog tu gyur pa rtogs pa na 'khrul pa dang ma 'khrul pa rnam par gnas
[\[213a.6\]]par 'gyur gyi gzhan du ni ma yin no zhes nges so/_/de ltar rtags dang rtags can blo/_/brgyud pa yis ni dngos po la/_/'brel phyir der snang ba yis ni/_/stong yang slu byed nyid ma yin/_/de yi ngo bos stong de la/_/de yi ngo bor zhen pa'i phyir/_/de dngos slu byed nyid min yang /_/'khrul par rnam gzhag
[\[213a.7\]]byas pa yin/_/'di la kha cig na re/_du ba la sogs pa rtags can dang 'brel par rtogs pa'i blo ni rtags kyi blo yin no/_/rtags ni dbang po bzhin du yod pa tsam gyis go bar byed pa ma yin la/_rang la dmigs pa'i rnam par shes pa la snang ba tsam gyis kyang ma yin te/_de'i rang bzhin dang 'brel pa ma mthong bas
[\[213b\]]
[\[213b.1\]]kyang rtogs par thal ba'i phyir ro/_/de'i phyir 'brel pa nyid du 'dzin pa ni rtags 'dzin pa yin no/_/'brel pa de yang gnyi ga'i rang bzhin la ma reg par ni gzung bar mi nus te gzhan du 'dzin pa ma mthong ba'i phyir ro/_/de la ji ltar rtags can 'dzin pa rtags can gyi yul can yin pa de bzhin du rtags 'dzin pa yang
[\[213b.2\]]yin no/_/'on kyang gtso bo dang cig shos nyid de rtags can 'dzin pa na ni rtags can gtso bo nyid du rtogs la rtags 'dzin pa na ni rtags gtso bo nyid du yin no/_/des na ji skad 'dir rjes su dpag pa ni rtags can gyi shes pa yin pa de yang mi slu ba dang 'khrul par bstan pa'i skabs su rtags rtogs pa'i skabs de ci zhig yod
[\[213b.3\]]na gang gis de yang dpyod par byed/_ci ste de yang rjes su dpag pa'i bdag nyid yin no zhe na/_de lta na ni rtags can rtogs pa nyid yin pas so sor mi bstan to/_/gal te rtags rtogs pa mngon sum gyi rang bzhin yin na yang de rtags snang bas stong pa ma yin no/_/rtags can snang bas stong pa nyid yin na yang
[\[213b.4\]]'khrul pa ma yin te/_de ni yul ma yin pa'i phyir ro/_/bum pa'i rnam pas stong pas ni ka ba'i shes pa 'khrul par mi 'gyur ro zhes brjod pa de gsal ba yin te/_rtags dang rtags can gyi blo dag gi yul ni gcig pa'i phyir dang /_mngon sum ma yin pa'i phyir ro zhes zer ro/_/'dir brjod pa/_gal te
[\[213b.5\]]rtags 'brel de nyid du/_/'dzin pa rtags kyi blo yin zhing /_/'bras bu'i chos kyi 'brel pa ni/_/rjes su dpag pa las yin na/_/de lta yin na thug med 'gyur/_/de la'ang rjes su dpag pa ni/_/gzhan zhig kho nas 'brel shes shing /_/der yang de las gzhan gyis yin/_/'on te rtags ni mngon sum
[\[213b.6\]]gyis/_/rtags nyid du ni rtogs byed na/_/de lta yin na der snang bas/_/stong pa nyid du ji ltar 'gyur/_/ci ste du ba la sogs pa mngon sum gyis gzung yang de'i tshe rtags nyid du dran pa yin no zhe na/_de ltar na dran pa tshad ma ma yin pas de mi slu ba nyid du bstan pa la ci bya/_de ni de la tshad ma ma yin te/_tshad ma
[\[213b.7\]]nyid kyi mngon sum dang rjes su dpag pa dag kho na mi slu ba dang 'brel pa yin no/_/'on te brgyud pas 'brel pa'i phyir dran pa yang tshad ma nyid do zhe na/_'o na ni de nyid rtags can gyi shes pa dang rjes su dpag pa yin pas rtags dang rtags can gyi blo tha dad du bstan pas ci bya ste gzung ba 'dzin pa'i phyir de tshad ma ma yin par brjod
[\[214a\]]
[\[214a.1\]]do zhe na/_de ltar gyur na sngar zhugs pa'i mngon sum nyid de la tshad ma ma yin la/_de yang der snang bas stong pa ma yin pa'i phyir 'gal lo/_/de'i phyir gzhan du bshad par bya ste/_rang bzhin gyi gtan tshigs las skyes pa'i rtags can gyi blo ni rtags kyi blo nyid de la don dam par
[\[214a.2\]]rtags dang rtags can dag tha mi dad pa'i phyir ro/_/'bras bu'i rtags kyi rtags can gyi blo'i yul ni rgyu yin pas der tha dad pa'i phyir de'i yul de rtags kyi blo ma yin no/_/shin tu goms pa las du ba glo bur las rang gi mtshan nyid 'dzin pa'i du ba'i blo las me'i blo mi skyed pa yang ma yin no/_/du ba de nyid du gzung ba
[\[214a.3\]]kho na 'brel pa yin la/_de nyid kyang ngo shes pa las ngo shes pa yang de'i rang bzhin mthong ba las rjes su dpag pa kho na yin no/_/shin tu goms pa las de'i rang bzhin mthong ba ni mngon sum tha snyad kyi rgyu yin pa'i phyir thug pa med pa ma yin no/_/de'i phyir rang gi mtshan nyid 'dzin pa kho na rtags rtogs pa yin no/_/
[\[214a.4\]]de'i me dang 'brel pa nyid gang yin pa de ni spyi 'dzin pa yin no/_/de'i rang bzhin mthong ba las skyes pa ni rtags can gyi shes pa'i rang bzhin rjes su dpag pa nyid yin pas gzhan du tha snyad mi bya'o/_/de'i phyir dngos po rtogs bya la/_/khyab byed de yi ngo bo'am/_/rgyu dag khyab par bya sems kyi/_/rgyu mtshan de yang de blo
[\[214a.5\]]yin/_/bsgrub par bya ba ni rnam pa gnyis te dngos po dang de dgag pa'o/_/dngos po bsgrub par bya ba la ni khyab par byed pa bsgrub bya yin la/_de yang khyab par bya ba rtags kyi ngo bo'am rgyu yin no/_/gang gi phyir khyab par byed pa de khyab par bya ba'i sems kyi rgyu mtshan yin la/_khyab par byed pa de yang khyab par bya ba
[\[214a.6\]]rtags kyi ngo bo'am rgyu yin no/_/de yang khyab par byed pa'i sems kyi rgyu mtshan yin pas brgyud pas 'brel pa yod pa'i phyir tshad ma yin no/_/mi dmigs pa ji ltar tshad ma yin pa ston pa ni/_dgag pa nyid ni thams cad du/_/mi dmigs pa las 'grub pa yin/_/tshad mas grub par smra rnams kyi/_/don gyis bzlog
[\[214a.7\]]pa nyid las yin/_/gang du dgag pa sgrub par byed pa zhes bya ba de thams cad ni mi dmigs pa kho na yin no/_/gang du dngos po sgrub pa'i phyir tshad ma 'jug pa der ni dngos po nyid grub kyang de dgag pa ni ma yin no/_/des na bzlog pa nyid kyis dgag pa bsgrub bo/_/'di ltar dmigs par rigs pa ma dmigs pa na med do
[\[214b\]]
[\[214b.1\]]zhes brjod pa yin no/_/de tsam dang rjes su 'brel pa yin pa'i phyir mi dmigs pa nyid dgag pa yin pas de'i bdag nyid kho nas 'brel pa yin no/_/'gal ba yang dngos sam brgyud pas 'brel pas de las kyang dngos po dgag pa grub pa mthong ba ma yin nam/_dper na 'di na grang ba'i reg pa med de me yod pa'i
[\[214b.2\]]phyir ro/_/'di la spu langs zhes byed pa la sogs pa'i bye brag dag med de gdung bar byed pa'i phyir bye brag nye ba'i phyir ro zhes bya ba lta bu yin te/_de ji ltar mi dmigs pas sgrub bo zhe na/_'di la lan/_de ni ma yin na/_'on kyang /_'gags la de'ang de rgyu dang /_/'gal ba brjod pa mthong gang yin/_/de yang
[\[214b.3\]]de yi tshad ma nyid/_/med pa ston par byed pa yin/_/'gal ba'i don ni de med pa go bar byed pa yin na yang /_'gal ba'i 'brel pa nyid las ni ma yin te/_'gal ba ni 'jal bar 'dod pa ma yin no/_/med pa'i tshul du 'jal bar 'dod pa yod pa yin no zhe na/_de lta na ni 'o na ni med pa nyid dang 'brel pa nges
[\[214b.4\]]par bya ba yin na ni de dang lhan cig 'gal ba med do/_/gang na de yod pa der med par 'gyur ba yin no zhe na/_de ga las de lta bu nyid du mthong ba'i phyir ro zhe na/_ci med pa de 'gal ba 'dzin pa'i dus su dngos por dmigs sam/_de lta ma yin na/_gal te dmigs na ji ltar med pa yin te ma dmigs na ni mi dmigs pa
[\[214b.5\]]kho na las dgag pa 'grub bo zhes bya bar grub bo/_/gzhan du dngos gcig yod brjod pas/_/gzhan med de ni gang las rtogs/_/'gal phyir zhe na de nyid kyang /_/cis grub lhan cig mi gnas phyir/_/zhe na de ni ga las 'dod/_/snang ba mthong med phyir zhe na/_/de ni tshad ma nyid ma yin/_/gal te gcig
[\[214b.6\]]yod pas gzhan med na thams cad yod na gzhan 'gog par 'gyur ro/_/lhan cig mi gnas pa'i mtshan nyid kyi 'gal ba yang mi dmigs pa med par mi rtogs so/_/gal te de lta na mi dmigs pas 'gal bar rtogs pa yin la/_'gal ba'i rtags de las med pa rtogs pa yin gyi mi dmigs pas ni ma yin no/_/
[\[214b.7\]]ci ste 'gal ba sgrub pa'i mi dmigs pa sngon byung ba de'i rjes su 'brangs pa nyid kyis 'gal ba'i rtags las kyang dngos po med pa rtogs pa yin pa'i phyir/_de nyid don dam par med pa'i sgrub par byed pa yin no zhe na/_gal te de lta na ni/_'brel pa grub par bya ba la/_/mkho bar mthong ba gang yin des/_/gal te bsgrub
[\[215a\]]
[\[215a.1\]]bya bsgrub 'gyur na/_/rjes dpag tshad ma ji ltar 'gyur/_/rjes su dpag pa'i 'brel pa ni/_/'dzin pa mngon sum la brten yin/_/bsgrub bya grub pa'ang de nyid las/_/yin phyir rjes dpag tshad ma min/_/rjes su dpag pa'i 'brel pa 'dzin pa'i mngon sum de nyid kyi bsgrub par bya ba me grub
[\[215a.2\]]pa'i phyir rjes su dpag pa tshad ma gzhan du ji ltar 'gyur/_ci ste lkog tu gyur pa'i me la mngon sum mi 'jug pa'i phyir der rjes su dpag pa yin no zhe na/_lkog tu gyur pa med pa la yang mi dmigs pa ji ltar 'jug_/'jug pa gang yin pa de ni dmigs pa'i mtshan nyid du gyur pa'i mi dmigs pa ma yin no/_/ci ste dmigs
[\[215a.3\]]pa'i mtshan nyid du gyur pa'i mi dmigs pa dran pa yin no zhe na/_de'i 'di yang gzhung lugs ngan pa yin te/_gang phyir rjes su dpag pa la'ang /_/mngon sum dran pa med min pas/_/der yang mngon sum 'ba' zhig ni/_/tshad 'gyur rjes dpag don med do/_/de'i phyir 'di la de kho na nyid can gyi don ni 'di
[\[215a.4\]]yin te/_me la grang ba med par ni/_/sngar ni dmigs pa la brten pa/_/des ni de yi 'brel grub pas/_/de med par ni sgrub pa yin/_/med pa de yang mi dmigs pa nyid yin te/_des na rjes su dpag pas grub pa'i mi dmigs pa nyid med pa'i tha snyad sgrub par byed pa yin no/_/dper na mngon sum gyis grub
[\[215a.5\]]pa bzhin te/_des na mi dmigs pa 'di ni mngon sum rang nyid las grub pa yin zhes gang 'chad par 'gyur ba ltar 'dir yang rjes su dpag pas rtogs so zhes khong du chud par bya'o/_/gang gi tshe spu langs pa med pa sgrub pa de'i tshe mes grang ba mi dmigs pa yin la/_de mi dmigs pa de ni spu langs pa med pa yin
[\[215a.6\]]no/_/tshogs pa gcig la rag las pa me'i gzugs kyis ni dro ba'i bdag nyid kyi reg pa dpog pa yin no/_/de yang grang ba med pa'i rang bzhin yin te/_rjes su dpag pas de ni dmigs pa nyid ni grang ba mi dmigs pa yin no/_/des na 'bras bu'i gtan tshigs dang /_rgyu mi dmigs pa gnyis gcig la 'jug
[\[215a.7\]]pa'i phyir 'gal ba ni rtags gzhan ma yin no/_/des na rjes su dpag pas grub pa'i mi dmigs pa nyid med pa go bar byed pa yin te/_de'i phyir de ni rjes su dpag pa'i rjes su dpag pa nyid do/_/gal te de lta na ni rjes su dpag pas mngon sum sgrub cing /_des dngos po yod pa yin pa'i phyir/_rjes su dpag pa dngos
[\[215b\]]
[\[215b.1\]]po'i yul can gyi tshad mar mi 'gyur ro zhe na/_de yang gyi na ste/_'di ltar dmigs pa'i rang bzhin gyi mngon sum nyid dmigs pa'i yod pa yin pa'i phyir te des na rjes su dpag pa dngos po'i yul can yin no/_/mi dmigs pa nyid med pa yin no zhe na/_yin mod ci skyon/_mes med par grub kyi mi dmigs pas ma yin pa'i phyir skyon
[\[215b.2\]]che'o zhe na/_me nyid grang ba med pa yin no/_/de'i phyir de nyid de nyid kyis sgrub par ci ltar 'gyur/_dro bas yul ci tsam khyab pa de tsam du grang ba med pa'i phyir/_grang ba med pa ni dro ba las gzhan ma yin no/_/'di ni rang bzhin gyi gtan tshigs yin no zhe na/_mi dmigs pa ni rang bzhin gyi gtan tshigs nyid du 'dod pa yin no/_/
[\[215b.3\]]des na 'di ni grang ba'i reg pa med de me yod pa'i phyir zhes bya ba ni 'bras bu dang rang bzhin gyi gtan tshigs su bstan to/_/de phyir rang sgras brjod na yang /_/de nyid med pa'i sgrub byed yin/_/gang la de ni tshad min des/_/dgag pa rnam kun brjod bya min/_/me la sogs pa 'gal ba gang zhig rang gi rgyus brjod pa
[\[215b.4\]]bstan kyang /_gzhan yod pa'i mtshan nyid kyi mi dmigs pa de nyid med pa sgrub par byed pa yin no/_/gang la des tshad ma ma yin pa des ni 'gal ba yod pa la dgag par mi bya'o/_/dgag pa la ni rnam pa gzhan yang srid pa ma yin no/_/des ni de dang 'gal don gyi/_/'bras bu brjod pa bshad pa yin/_/thams
[\[215b.5\]]cad du ni sbyor nyid du/_/tha dad don la tha dad med/_/dgag par bya ba grang ba la sogs pa dang 'gal ba me la sogs pa'i don gyi 'bras bu gang yin pa de la yang rjes su dpag pa'i rjes su dpag pas grub pa'i mi dmigs pas tha snyad las dngos po med par sgrub par byed pa yin no/_/'di ltar/_'bras gyur du bas
[\[215b.6\]]me grub cing /_/grang med sngar bshad tshul gyis bsgrub/_/gzhan du grang med mi 'grub pas/_/der yang brgyud nas med par 'grub/_/du ba las ni me yin la/_grang ba'i reg pa med pa'i rang bzhin dmigs pa las bzlog pa'i me las ni grang ba med pa'i tha snyad yin pa'i phyir te/_des na sbyor ba dgod
[\[215b.7\]]pa'i tshul 'ba' zhig tha dad do/_/'gal dang de ni thabs bcas pa/_/bsgrubs dang bkag pa med par ni/_/dgag la tshad smra gang yin de/_/rigs pa'i rjes 'brang can min te/_/smra la sogs pas kun mkhyen dang /_/'jig rten gzhan sogs med bsgrub bzhin/_/dbang po las 'das don rnams dang /_
[\[216a\]]
[\[216a.1\]]'gal ba grub pa med phyir ro/_/smra ba ni thams cad shes pa dang 'gal ba ma yin te/_dbang po las 'das pa dang ni lhan cig 'gal ba mi 'grub bo/_/tshig ni shes pa nyid las 'jug pa yin na de med par sgrub par ci ltar byed/_thams cad shes pa nyid dang ni 'gal lo zhe na/_gang gis
[\[216a.2\]]'gal bar 'dzin/_gal te shes pa khyad par dang 'phel ba'i rjes su 'gro ba smra ba nyid 'grib par mthong na thams cad legs par 'gyur te thams cad shes pa la smra ba nyid thams cad med pa kho nar 'gyur na de ltar ni ma yin no/_/gal te smra ba po ni thams cad mkhyen pa ma yin par dmigs so zhe na/_smra ba po rmongs
[\[216a.3\]]par mthong ba'i phyir/_thams cad rmongs par ci ste mi 'gyur/_smra ba po mkhas pas mthong ba'i phyir ro zhe na/_de yang dmigs par mi 'gyur ro zhes bya ba ga las/_'di ltar/_gal te smra po rig yin na/_/gnod bya gnod byed ngo bo gang /_/de 'dra mi dmigs phyir zhe na/_/de nyid sgrub byed yin par 'dod/_/
[\[216a.4\]]dper na rmongs pa smra ba ni/_/mkhas pa'i dus su de med kyang /_khyad par dang bcas te smra ba de bzhin du/_gal te thams cad mkhyen pa'i gnas skabs su yang 'gyur na ci 'gal/_tshig ni shes pa phul du byung ba dang 'gal ba ma yin no/_/shin tu phul du byung bar 'dogs pa dang 'gal lo zhe na/_ma yin te/_
[\[216a.5\]]'gal ba 'dzin pa med pa'i phyir ro/_/de lta bu'i smra ba po la dmigs pa kho na'o zhes bya ba ni lan du mi rung ste/_mi dmigs pa ni snang ba'i yul tsam nyid kyis go bar byed pa yin no/_/mi dmigs pa ni de lta bu/_/nges 'byed min par rab tu brjod/_/de phyir shin tu lkog gyur la/_/yod med nges pa yod ma yin/_/
[\[216a.6\]]thams cad mkhyen pa dang 'jig rten pha rol med pa la sogs pa lkog tu gyur pa ni mi dmigs pa tsam gyis med par nges pa'i phyir ro/_/'on te yang thams cad mkhyen pa 'khrul pa dang bral ba tshig ga las 'byung ste/_snga ma dang phyi ma ste brjod par 'dod pa'i 'khrul pa skyes na ni tshig la 'jug par byed pa yin no snyam na/_de
[\[216a.7\]]yang yang dag pa ma yin te/_don kun gsal ba nyid du ni/_/shes kyang brjod 'dod 'jug 'gyur te/_/goms phyir de la brjod pa ni/_/gang las med par 'gyur ba yin/_/bsgoms pa la brten nas don dpag tu med par shin tu gsal bar mthong ba dang dus mnyam par goms pa las brjod par 'dod pa mi 'byung
[\[216b\]]
[\[216b.1\]]ba ni ma yin no/_/brjod par 'dod pa med kyang sngon gyi 'phen pa las tshig 'byung ngo /_/nye bar gnas pa'i brjod par 'dod pa nyid ni tshig gi rgyu ma yin te yid gzhan du yengs kyang sngon gyi 'phen pa las tshig dang ngag ma 'dres par 'don par mthong ba'i phyir dang /_sngar goms par bya ba du ma rtsom pa yang mthong ba'i
[\[216b.2\]]phyir ro/_/'dis ni snga ma dang phyi mar 'dzin pa med kyang rtogs pa po nye bar gnas pa la ji ltar brjod par 'gyur zhes bya ba de yang gsal ba yin te/_dgra ni nye ba rtsom nyid las/_/rtogs pa med par dang po nyid/_/khro ba yis ni kun bslang ba/_/de bzlog pa la 'jug par rtsom/_/dper na sngar goms pa las/_gnyid
[\[216b.3\]]sad ma thag tu mtshon 'byin pa la sogs pa dag la brdeg pa la sogs pa dang rjes su mthun pa nyid rtsom pa/_de bzhin du thams cad mkhyen pa yang thams cad mdzad pas mi 'gal lo/_/de'i phyir 'gal ba nyid las 'gal ba med par nges pa yin no/_/'gal te chos ni tha dad dam/_/tha dad med la rab sbyor te/_/
[\[216b.4\]]kha ba med par bsgrub pa la/_/me dang skye la yod gnod bzhin/_/grang ba dang dro ba dag ni phan tshun tha dad pa'i phyir lhan cig mi gnas pa'i mtshan nyid kyi 'gal ba yin no/_/yod pa dang skye ba dag ni phan tshun spangs pa'i mtshan nyid kyis tha dad pa med pa yin no/_/skye ba ni yod pa las tha dad pa ma yin pa la yang yin no/_/yod
[\[216b.5\]]pa nyid ni skye ba ma yin te/_cha med par thams cad yod pa ni skye ba don med do/_/tha dad pa med pa dag phan tshun 'gal bar ji ltar 'gyur zhe na/_gzhan gyis tha mi dad par khas blangs pa'i phyir de skad brjod pa yin no/_/gal te 'gal ba zhes bya ba 'di ci yin zhe na zlog par byed pa dang bzlog par bya ba'i ngo bo'o/_/'di ltar/_
[\[216b.6\]]ma tshang med rgyu can gcig de las gzhan/_/yod na gang tshe 'byung ba med 'gyur ba/_/de gnyis 'gal ba nyid ni yin pa de/_/me dang grang ba'i bdag nyid ma mthong ngo /_/gal te gzhan gyis gzhan med par byed pa de mi 'thad pa ma yin nam/_med pa la ni 'bras bu nyid med pa'i phyir ro/_/de ste mi byed na ni de'i tshe
[\[216b.7\]]rang nyid 'jig pas gzhan dang 'gal ba ci yod/_skad cig ni gzhan gyis 'jig par byed pa ma yin te/_skyes pa dang ma skyes pa'i gnas skabs dag las mi 'thad pa'i phyir ro/_/ma skyes pa ni med pas gang zhig 'gal ba'am 'jig pa yin/_skyes pa yang rang gi dus su 'jig par mi nus te/_skad cig la 'gyur ba
[\[217a\]]
[\[217a.1\]]med pa'i phyir ro/_/gzhan gyi dus su ni de nyid med pas gang zhig 'jig pa yin/_rgyun 'jig go zhe na/_ma yin te/_de las tha dad pa'i rgyun med pa'i phyir ro/_/gal te phyi ma'i skad cig ma brgyud mar 'byung ba gegs byas pa gang yin pa de nyid rgyun 'jig pa yin no zhe na/_de
[\[217a.2\]]yang mi bden te/_gal te rgyu yod gyur na ni/_/gzhan gyis ji ltar gegs byed 'gyur/_/de ste rgyu ni med na yang /_/gzhan gyis ji ltar gegs byed 'gyur/_/gal te phyi ma'i skad cig phyi ma skye ba la rgyu yod na ji ltar gegs byed/_de ste rgyu med na rang nyid 'gyur bas bya ci dgos/_ci ste 'gal bas rgyu
[\[217a.3\]]ma tshang ba nyid byed do zhe na/_de yang mi bden te/_gang gi phyir/_gal te med pa ma tshang bar/_/byed na don med 'gyur ba yin/_/rang gi ngo bos yod pa yang /_/ma tshang bar ni ji ltar byed/_/gal te de la ma tshang med/_/rgyu yod ci ste de med 'gyur/_/'on te ma tshang med byed med/_/de ni rang nyid ma
[\[217a.4\]]tshang 'gyur/_/ma tshang med rgyu yod na ni/_/rgyu yang ma tshang bar byed mi nus la/_de'i rgyu med na ni rang nyid ma tshang bar 'gyur bas de la 'gal bas ci zhig byed par 'gyur zhe na/_'di la lan ni/_mes ni lhan cig byed med pa'i/_/grang bas grang ba gzhan skyed 'gyur/_/lhan cig byed dang phrad na ni/_/de ni
[\[217a.5\]]grang ba'i rgyu ma yin/_/de ni grang ba'i reg pa snga ma ni me'i lhan cig byed pa nye ba'i phyir zhan pa dang ches zhan pa la sogs pa'i grang ba'i reg pa skyed par byed pa nas ji srid du grang ba'i reg pa grang ba gzhan skyed par byed pa ma yin pa'i bar du 'gyur ba ma yin no/_/de rang nyid ldog pa'i phyir dang /_lhan cig byed pa nyid
[\[217a.6\]]kyis grang ba'i rgyu nus pa med pa skyed nas rgyu med pas gzhan yang mi skye ba'i phyir na me ni grang ba zlog par byed pa yin no zhes tha snyad byed pa yin no/_/de byas pa de'i rgyu ma tshang ba skye ba'i phyir de'i snga na med pa'i mtshan nyid de las skye ba med pa nyid ni ldog pa yin no zhes tha snyad du byed do/_/rgyu'i byed pa ni skye ba la 'jug
[\[217a.7\]]pa yin gyi ldog pa la ni ma yin no/_/yang na gang ba'i rang bzhin 'di ni rang gi rgyu las nges pa yin gyi/_gang gis me nye na rang gi 'bras bu grang ba'i skad cig gzhan mi skye ba ste/_dngos po rnams kyis nus pa ni so sor nges pa'i phyir ro/_/'gal bas gnyis gzhi gcig la ji ltar 'tshog ce na/_de ltar yin pa nyid
[\[217b\]]
[\[217b.1\]]kyis 'gal ba yin te/_gzhan du mi 'thad pa'i phyir ro/_/skad cig gnyis ni 'gal ba yang ma yin gyi 'on kyang rgyun gnyis so/_/me nyams su myong yang da rung grang ba dang ma bral lo zhes rigs pa 'di ni mthong ba yin no/_/mun pa shin tu dngas pa ma yin no zhes bya ba yang de bzhin no/_/shin tu gsal ba'i snang ba
[\[217b.2\]]yod na skad cig de nyid la med par 'gyur ro zhen ma yin te/_de la yang de dang lhan cig pa'i rgyu mun pa skyed pa'i nus pa med pa'i phyir snang ba nyid skye ba yin gyi mun pa ni ma yin no/_/de nyid kyis zhig pa yin no zhe na/_ma yin te/_de'i rang bzhin gyi ngo bos skyes pa'i phyir te/_rang bzhin gang gis skyes par gyur/_/de
[\[217b.3\]]nyid kyis 'jig ma yin no/_/rang bzhin gang du de ma skyes/_/de ltar yang ni 'jig ma yin/_/de'i phyir de nyid ni bshig pa ma yin no/_/gal te ma mthong ba nyid zhig pa yin la/_de nyid kyang phyis ma mthong ba des na de nyid bshig pa yin no zhe na/_zhig pa'i gnas skabs su ma rtogs pa'i phyir ji ltar de nyid
[\[217b.4\]]ces rtogs/_gang gi tshe rtogs pa de'i tshe ni ma zhig la gang gi tshe zhig pa de'i tshe yang zhig pa ma yin no/_/gang gi phyir ma rtogs pa de nyid kyis na de zhig pa yin te/_de lta ma yin te rtogs na zhig pa'i don gang zhig yin zhe na/_gal te ma dmigs pa zhig pa yin na sa phyogs na bum pa mi dmigs pa'i phyir de yang zhig
[\[217b.5\]]par 'gyur ro/_/gang zhig sngar mthong ba mi dmigs pa de zhig pa yin no zhe na/_de yang sngar mthong ba kho na'o/_/gang du mthong ba der de nyid kyi tshe ma dmigs pa ni zhig pa yin no zhe na/_de nyid kyi tshe dmigs la de nyid kyi tshe ma dmigs zhes bya ba 'di 'gal lo/_/de ma thag pa'i dus gzhan du ma dmigs pa yin no
[\[217b.6\]]zhe na/_bar du mchod pa'i yul gzhan du ma dmigs pa ji ltar zhig pa ma yin/_dus gzhan ma mthong ba zhig yin na/_dngos po nyid du dran par byed pa yin no/_/de'i phyir rjes su dpag pa ni tha snyad tsam kho na sgrub par byed pa yin gyi/_gzhan ni ma yin no/_/gal te 'bras bu'i gtan tshigs las me la sogs pa
[\[217b.7\]]dngos po ma grub pa nyid sgrub par byed pa yin gyi tha snyad tsam ni ma yin pa ma yin nam zhe na/_de yang mi 'thad de/_gal te de yang rjes dpag gis/_/dngos po rab tu sgrub byed na/_/rnam kun grub 'gyur de nyid la/_/tshad mas gzhan dag 'jug mi 'gyur/_/gal te rjes su dpag pas me la sogs pa'i dngos po nyid grub na/_de'i
[\[218a\]]
[\[218a.1\]]tshe de la me 'di ci 'dra ba zhig yin zhes nang tshan gyi khyad par shes par 'dod pa na/_mngon sum la sogs pa'i tshad ma gzhan mi 'jug par 'gyur te/_rjes su dpag pa nyid kyis de'i rnam pa thams cad sngar grub zin pa'i phyir ro/_/gal te srid pa dang /_mi srid pa dang /_tshad ma dang 'gal
[\[218a.2\]]ba ste rnam pa gsum yod pa ma yin nam/_rung ba'i rgyu las 'bras bu skye ba zhes bya ba ni srid pa'o/_/rgyu med na 'bras bu mi skye'o zhes bya ba ni mi srid pa'o/_/tshad ma dang 'gal ba yang me grang po zhes bya ba lta bu'o/_/de la mngon sum gyis rnam pa thams cad 'dzin pa zhes bya ba ni srid pa yin la/_rjes su dpag pas 'dzin
[\[218a.3\]]pa ni mi srid pa dang /_tshad ma dang 'gal ba yin pa'i phyir tshad ma gzhan 'jug go zhe na/_'di ni rmongs pa'i spyod pa'i tshul te/_'di ltar/_mi srid pa dang 'gal na ni/_/dngos po 'dzin pa gang las yin/_/dngos po 'dzin pa yin na ni/_/'di gnyis rigs pa ma yin no/_/gal te rnam pa thams cad 'dzin pa mi
[\[218a.4\]]srid pa'i phyir dang /_tshad ma gzhan 'jug pa dang 'gal ba'i phyir de dang tha mi dad pa'i rnam pa 'dor na ni/_de'i tshe dngos po 'dzin pa nyid kyang ma yin par 'gyur te/_de nyid kyi tshe de nyid bzung ba dang ma bzung bar ni mi rigs so/_/de bzhin du shes pa gang de 'dzin pa'ang yin la mi 'dzin pa'ang yin no zhes bya ba 'di yang mi srid pa
[\[218a.5\]]kho na'o/_/ci ste 'di snyam du/_'khrul phyir rtags ni rnam pa kun/_/'dzin par byed pa'i rgyu ma yin/_/spyi la 'khrul pa med pa'i phyir/_/khyad par rab tu 'grub mi 'gyur/_/gsal ba thams cad thun mong du bzung ba'i rtags ni so sor nges pa'i gsal ba la ma nges pa yin no snyam na/_gal te de lta na/_gtan tshigs
[\[218a.6\]]nyid ni ma nges phyir/_/rtags kyi stobs las khyad par ni/_/'dzin pa srid pa ma yin na/_/ji ltar dngos po 'dzin pa yin/_/'di na me gang yod ni mi shes kyi sngar me du ma mthong ba'i rjes su 'brangs nas/_'di na me 'ga' zhig yod do zhe na/_me tsam 'ba' zhig shes pa 'di ni rtogs pa kho na ste/_'on kyang dngos po
[\[218a.7\]]dngos po la reg pa ni ma yin no/_/mngon sum du dngos po la reg na khyad par la the tshom za bar ji ltar 'gyur/_the tshom za na thob par ji ltar 'gyur zhe na/_thob pa yang the tshom dang rjes su mthun pa nyid de/_res 'ga' me 'ga' zhig thob pa'i phyir ro/_/des na 'bras bu'i gtan tshigs la yang /_tha snyad 'ba' zhig sgrub
[\[218b\]]
[\[218b.1\]]par zad kyi/_dngos po ni ma yin no/_/rang bzhin gyi gtan tshigs la ni dngos po mthong ba'i phyir thob par 'gyur ba yin na/_'bras bu'i gtan tshigs la dngos po ma mthong bar ji ltar thob par 'gyur zhe na/_don ni mthong ba 'ba' zhig nyid/_/thob min kun tshe yod pa las/_/dngos po de thob 'khrul pas kyang /_/de
[\[218b.2\]]don gnyer rnams 'jug par byed/_/skra shad la sogs pa dag la mthong ba yod pa/_yul gzhan ma mthong cis ma yin/_/dus gzhan khyab pa med ce na/_/yul gzhan la ni ji ltar yod/_/gal te yul gzhan du khyab pa 'ga' yang mi srid pa des na de nyid mi 'jig pa yin no zhe na/_dus gzhan la khyab pa
[\[218b.3\]]yang mi srid pas de yang ji ltar zhig pa yin/_yul gzhan du ma dmigs kyang yul gzhan du dmigs pa ma yin nam/_ji ltar zhig pa yin zhe na/_'o na ni yul gzhan du dus gzhan du yang dmigs pas ji ltar zhig pa yin/_dus gzhan du mthong zin pa'i phyir ro zhe na/_'di ni gnyi ga la mtshungs so/_/
[\[218b.4\]]de'i phyir/_dngos gang ji ltar mthong ba de/_/de lta nyid yin gzhan du min/_/sngon po nyid du mthong ba yi/_/sngon po dkar por yod ma yin/_/des na de nyid bshig pa ni ma yin gyi 'on kyang rgyu med par gzhan mi skye ba yin no/_/de ma mthong ba na de zhig go zhes bya ba ni mngon pa'i nga rgyal tsam du zad do/_/des na lhan
[\[218b.5\]]cig mi gnas pa'i mtshan nyid kyis 'gal ba ni yul de lta bu la rnam par 'jog pa yin no/_/don dam par na 'gal ba'i yul ni rgyu dang 'bras bu nyid yin no/_/phan tshun spangs te gnas pa'i mtshan nyid kyis 'gal ba yang de kho na ltar yin no/_/skad cig skyed par byed pa de ni rtag pa skyed par mi nus te des na rtag pa mi skye ba
[\[218b.6\]]nyid do/_/ji ltar mi rtag pa nyid rtag pa dang ma 'dres pa de bzhin du/_sngon po nyid la sogs pa yang phan tshun de bzhin no/_/'gal ba 'di gnyis la don dam pa ni khyad par yod pa ma yin no/_/des na 'gal ba ni phan tshun mi mthun pa nyid yin no/_/de yang don gyi rang bzhin nyid yin te/_de lta ma yin na ni rang
[\[218b.7\]]bzhin med par 'gyur ba'i phyir ro/_/de dag gi phan tshun mi mthun pa'i rang bzhin dmigs pa de yang gzhan la ltos nas mi dmigs pa nyid yin pa'i phyir ro/_/med pa'i tha snyad thams cad ni mi dmigs pa las yin no/_/des na thams cad du sbyor ba 'ba' zhig tha dad par zad kyi don la tha dad pa med do zhes bya ba ni rigs par brjod
[\[219a\]]
[\[219a.1\]]pa yin no/_/dbang po las 'das pa rnams la ni 'gal ba de med pa'i phyir med pa sgrub pa'i 'gal ba dmigs pa med pa yin no/_/mi dmigs pa tsam gyis kyang ma yin no/_/ma dmigs so zhes bya ba de tsam gyis ni med do zhes bya bar mi 'gyur ro/_/gang gis mthong ba yod pa la khyab pa
[\[219a.2\]]des de skad du smra na ni mdzes par 'gyur ro/_/de'i tshe yang thams cad mkhyen pa ni spangs pa ma yin te de nyid thams cad mkhyen pa yin pa'i phyir ro/_/'jig rten pha rol la sogs pa thams cad mkhyen pas dmigs par bya ba ma yin no zhes bya ba yang ma yin te de la tshad ma med pa'i phyir ro/_/bzlog pa la ni tshad ma bshad zin
[\[219a.3\]]to/_/de'i phyir/_ji ltar dngos rnams sgrub pa na/_/dngos po rnams kyi sgrub byed 'dod/_/de bzhin dngos nyid rang ldog na/_/dngos rnams ldog par byed pa yin/_/ji ltar 'brel pa'i phyir dngos po nyid dngos po sgrub par byed pa yin gyi 'brel pa med pa ni ji ltar yang dngos po'i sgrub par byed pa ma yin pa de bzhin du/_dngos
[\[219a.4\]]po nyid rang log na dngos po'i ldog par byed pa yin no/_/'brel pa med par ni dngos po log na dngos po gzhan ldog pa ma yin no/_/dper na/_'bras bu rgyu sgrub par byed pa'am/_khyab par bya ba khyab par byed pa bsgrub pa de bzhin du/_rgyu med pa 'bras bu med pa dang /_khyab byed med pa khyab bya med pa
[\[219a.5\]]yin te/_de lta ma yin na ni 'brel pa de nyid med par 'gyur ro/_/'brel pa'i ngo bo ni 'di nyid yin te/_rjes su 'gro ba dang ldog pa gang yin pa ste/_gzhan ni 'brel pa yin no/_/'dis ni rtog pas sbyar ba'i chos/_/phyogs dang mthun pa'i phyogs dag las/_/gang rung nyid sogs gsal yin te/_ci yang
[\[219a.6\]]rung ba srid phyir ro/_/phyogs dang mthun pa'i phyogs las gang yang rung ba nyid ni/_rtag pa dang mi rtag pa dag la gcig dang yang 'brel pa ma yin no/_/phyogs ni 'dod pas byas pa yin la de'i rjes su 'brang bas mthun pa'i phyogs gang yin pa ste/_de yang de lta bu nyid do/_/des na 'dod pa tsam dang rjes su 'brel pa'i
[\[219a.7\]]phyir dngos po go bar byed pa ma yin no/_/gzhan du 'brel pa ni gzhan go bar byed pa ma yin te ha cang thal bar 'gyur ba'i phyir ro/_/gang gis de med par rtogs pa 'ga' zhig las ldog par byed pa yang ma yin no/_/'dod pas byas pa'i phyogs nyid ni 'brel pa nyid yod pa yin te/_des na phyogs dang mthun pa'i
[\[219b\]]
[\[219b.1\]]phyogs gang rung zhig yin pa'i phyir zhes bya ba ni go bar byed pa ma yin no/_/de bzhin du mi mthun pa'i phyogs ma yin pa'i phyir zhes bya ba la sogs pa yang yin no/_/de'i phyir bsgrub pa dang 'gog pa ni 'brel pa nyid la 'grub pa yin no/_/de la'ang khyab par byed pa'i chos/_/khyab bya ldog pa'i go byed 'dod/_/gal te
[\[219b.2\]]rang gi ldog pa ni/_/rnam 'gar yongs su bcad na'o/_/zhes bya ba ni bsdu ba'i tshigs su bcad pa'o/_/rang bzhin mi dmigs pa yang go bar byed pa nyid ma yin nam zhe na/_de ni ma yin te/_de la don dam par na go bya go byed med do/_/dmigs pa'i mtshan nyid du gyur pa ma dmigs pa gang yin pa de nyid med pa yin
[\[219b.3\]]no/_/des na grub pa des khyab par bya ba med par sgrub par byed pa yin no/_/med pa la ni de nyid kyi/_/tshad med rtags su brjod gang yin/_/de ni shin tu rmongs don te/_/gnag rdzi mo bar grags phyir ro/_/rang bzhin mi dmigs pa zhes bya ba 'di nyid dngos po med pa yin pa 'di ni gnag rdzi dang bud med kyi bar
[\[219b.4\]]la grub pa yin no/_/'on kyang grangs can bstan bcos kyi lta bas rmongs pa rtogs par byed pa yin te/_med pa'i tha snyad 'di ni gzhan du yang 'di tsam gyis rgyu mtshan can yin te/_de lta ma yin na/_bde ba la sogs pa dang skyes bu tha dad par mi 'grub bo/_/bstan bcos nyid la tha dad par grub bo zhe na/_ma yin te/_
[\[219b.5\]]tha dad pa ni tshad ma la ltos pa'i phyir ro/_/phan tshun tha dad par dmigs pa med par ni/_bstan bcos nyid kyang phan tshun tha dad par mi 'grub la/_tha dad du bya bar dmigs pa de nyid ni gzhan mi dmigs pa yin no/_/gsal ba dang mi gsal ba dag kyang mi dmigs pa med na tha dad par mi 'grub bo/_/mi dmigs pa ni 'di
[\[219b.6\]]tsam zhig_/med la nges pa'i 'bras can yin/_/de yang snang bar 'dod pa yi/_/rgyu'am rang bzhin snang med nyid/_/mi dmigs pa ni rnam pa gsum kho na ste/_rgyu dang khyab par byed pa yang rang bzhin mi dmigs pa'o/_/de yang rgyu la sogs pa dmigs pa'i mtshan nyid du gyur pa mi dmigs pa kho na go bar byed pa
[\[219b.7\]]yin te/_gzhan dang rnam pa gzhan du ni ma yin no/_/de'i phyir 'bras bu dang rang bzhin dang mi dmigs pas skyed pa'i rtags can gyi shes pa bsgrub par bya ba rtogs par byed pa ni slu ba med pa can yin te/_des na des dngos po nyid de ltar grub pa'i phyir/_dngos po'i chos ma yin pa ma yin no/_/gal te kha dog 'di mi rtag
[\[220a\]]
[\[220a.1\]]pa'o zhes rang gi mtshan nyid la mi rtag pa nyid sbyor ba ma yin nam/_des na kha dog spyi la sbyor phyir ro zhes bya ba la sogs pa ji ltar zhe na/_de ni ma yin te/_rjes su dpag pas mi rtag sogs/_/'dzin pa la ni tshul 'dir 'dod/_/gzhan du gzung ba 'dzin pa'i phyir/_/tshad ma nyid du 'dod ma yin/_/
[\[220a.2\]]rang dang spyi'i mtshan nyid brjod par bya ba ma yin pa dang kha dog nyid dam/_mi rtag pa la sogs pa bzung nas kha dog la sogs pa ni mi rtag pa'o zhes mi rtag pa nyid dang yid kyis sbyor bar slob dpon gyis bshad pa gang yin pa la/_kha dog spyi la sbyor ro zhes bya ba la sogs pas tshul 'di bshad pa yin no/_/kha dog gi spyi la mi rtag pa nyid
[\[220a.3\]]rjes su dpag pas rtogs na tshad ma gzhan yod par 'gyur ro/_/chos can spyi de gang gis rtogs/_/rjes su dpag pas rtogs na ni de la yang chos can gzhan dgos pas thug pa med par 'gyur ro/_/gang gi tshe mngon sum gyi dus phyis 'byung ba rtags can gyi shes pa ma yin pa de'i tshe ni tshad ma gzhan nyid du 'gyur te/_rang gi
[\[220a.4\]]mtshan nyid dang sbyor ba'i phyir ro zhe na/_gnyi ga la yang lan/_de la ni tshad ma nyid yod pa ma yin te/_gnyi gar mngon sum nyid kyis grub pa'i phyir dang /_spyi 'dzin pa'i rjes su dpag pa ni gzung ba 'dzin pas tshad ma ma yin pa'i phyir ro/_/mi rtag pa nyid mngon sum gyis ji ltar grub ce na/_'di ltar/_dngos las mi rtag
[\[220a.5\]]gzhan du med/_/de yang dbang po las sngar grub/_/du ma'i dngos de brjod bya min/_/rtog las skyed chos brjod bya yin/_/mi rtag pa nyid dam kha dog nyid la sogs pa dngos po'i rang bzhin las gzhan ni med kyi 'on kyang de 'dra ba de ni dngos po'i rang bzhin kho na'o/_/rnam par rtog pas de'i ngo bo 'dzin par mi nus pa'i phyir/_
[\[220a.6\]]de nyid spyi'i ngo bos 'gyur ba yin no/_/spyi ni 'dzin pa'i byed pa yin gyi gzhan ni med do/_/'di sngon po zhes mngon sum la snang ba'i rang bzhin las gzhan pa ni rjes su dpag pa la 'di ni sngon po'i zhes snang ba med kyi de nyid de ltar tha snyad byed pa yin no/_/'on te/_'di ni sngar gyi sngon po ji lta ba de lta bur gyur pa nyid do zhes snga ma dang
[\[220a.7\]]phyi ma'i shes pas ma bzung ba'i spyi nyid 'dzin pa yin no zhe na/_de ni mi rigs te/_snga ma dang phyi ma'i rang bzhin las tha dad pa'i spyi ni ma dmigs kyi de nyid des tha snyad byed pa ni spyi yin la/_tha snyad kyi rten kyang rang gi mtshan nyid de kho na yin no/_/gal te mi rtag pa la sogs pa'i spyi rnams phan tshun dang /_de dang ldan pa las tha dad
[\[220b\]]
[\[220b.1\]]pas du ma nyid yin nam zhe na/_'di la brjod pa/_rang gi mtshan nyid kyi bdag nyid/_du ma'i dngos po de ni brjod par bya ba ma yin te/_tha dad pa ni thog ma med pa'i bag chags kyi mthu las byung ba'i rnam par rtog pa tsam gyis sbyar ba yin no/_/rnam par rtog pa ni ldog pa tha dad pa'i phyir rjes su 'gro ba dang ldog pa yongs su
[\[220b.2\]]brtags pas tha dad par lhag par zhen nas 'jug pa'i phyir ro/_/spyi yi rten ni grub pa na/_/spyi de nyid ni grub pa yin/_/de ma grub na de ltar de/_/rab tu grub phyir rjes dpog yin/_/spyi ni tha snyad tsam yin la/_tha snyad kyang tha snyad kyi yul rab tu grub pa na/_nges pa'am/_gzhi mthun pa nyid du rab tu 'grub par 'gyur
[\[220b.3\]]ro/_/tha snyad ma grub na ni/_rgyu mtshan bstan pas tha snyad byed pa yin te/_tha snyad kyi rgyu mtshan brjed pa rgyu mtshan dran pa'i sgo nas yul gyi ma yin pa de lta na yang de don du gnyer ba nyid kyis 'jug par 'gyur bas/_gang du yod pa der ni thob pa yin la gzhan du ni ma yin no zhes bya bar gor ma chag go/_/mngon sum du
[\[220b.4\]]gyur pa'i rang bzhin gyi gtan tshigs dang 'bras bu'i gtan tshigs la dngos po 'dzin pa ni yod pa ma yin te/_thams cad du ma bzung ba nyid thob pa'i phyir ro/_/thob par bya ba ni 'byung bar 'gyur ba yin gyi/_de'i rang gi ngo bo ni ma yin na/_de ji ltar 'dzin/_'byung bar 'gyur ba'i rang bzhin nyid du 'dzin to zhe na/_ma yin
[\[220b.5\]]te/_de ltar ma rtogs pa'i phyir ro/_/ci ste 'byung bar 'gyur ba'i rang bzhin du rtogs pa de lta na yang gzhan du rtogs pa de gzhan du skye bar mi 'gyur ro/_/gal te spyi rtogs pa yin no zhe na/_spyi rtogs pa na khyad par thob par ji ltar 'gyur/_yod pa'i phyir te/_'di ltar spyi ni dngos po med par mi 'gyur ba'i phyir ro zhe na/_'o na
[\[220b.6\]]ni du ba la sogs pa'i rtags nyid dngos po med na mi 'byung ba yin pa'i phyir/_de nyid las yod pa nyid thob pa'i phyir spyis ci bya/_spyi rtogs pa med na ji ltar 'jug ce na/_rtags rtogs pa nyid kyis 'jug par 'gyur ro/_/gzhan rtogs pas gzhan la 'jug par ji ltar 'gyur zhe na/_spyi yang gzhan yin pa'i phyir nyes pa
[\[220b.7\]]mtshungs so/_/gal te spyi ni gzhan kho nar gcig tu nges pa ma yin no zhe na/_gal te de lta na ni/_don gyi spyi ni bzung ba na/_/don de nyid ni gzung bar 'gyur/_/de lta yin dang the tshom ni/_/med 'gyur bzung la de ji ltar/_/spyi'i tshul gyis bzung ba yin gyi bye brag gi tshul gyis ni ma yin no zhe na/_khyad par gyi rang
[\[221a\]]
[\[221a.1\]]bzhin la ji ltar 'jug par 'gyur/_de yang bzung ba kho na'o zhe na/_ci'i don du 'jug par byed/_thob pa'i don du'o zhe na/_thob pa de yang rang gi ngo bo rtogs pa kho na yin na/_gal te de yang skyes par 'gyur na 'jug pa la don ci zhig yod/_tshul 'ga' zhig gis ni rtogs la tshul 'ga'
[\[221a.2\]]zhig gis ni ma rtogs she na/_tshul gang gis rtogs pa'i tshul de nas ni 'jug pa ma yin te/_don med pa'i phyir ro/_/gang gis ma rtogs pa de nas kyang ma yin te/_mi nus pa'i phyir ro/_/shes pa la ni the tshom mi za la/_ma shes pa la yang ma yin te/_the tshom ni gnyi ga'i rang bzhin la reg pa yin pa'i phyir ro/_/
[\[221a.3\]]gal te spyi dang khyad par dag ngo bo gcig pa'i phyir khyad par la ma rtogs kyang 'jug go zhe na/_ma yin te/_yul du ma byas par mi 'thad pa'i phyir ro/_/rtogs pa dang ma rtogs pa ni gcig pa nyid ma yin no zhes kyang bstan zin to/_/shes pa gcig tu rtogs par 'gyur gyi ma shes pa ni ma yin no/_/'on te yang dus
[\[221a.4\]]gzhan du shes par 'gyur ro zhe na/_dus gzhan la ni mngon sum dang rjes su dpag pa med do zhes bya ba 'di ni bstan zin to/_/gal te mi rtag pa la sogs pa dngos po'i bdag nyid thams cad bzung ba ma yin nam/_rjes su dpag par bya ba ji ltar 'gyur/_tha snyad du bya ba nyid du'o snyam na/_tha snyad kyi bdag nyid nges pa de
[\[221a.5\]]nyid ci ste med ce na/_'di ni lan ma yin te/_'di ltar/_'dra ba gzhan ni yod pa'i phyir/_/la lar yongs su mi shes te/_/'khrul phyir sgong gi tha dad bzhin/_/tha dad mthong ba med phyir ro/_/sgong la tha dad par ma rtogs pa ni ma yin mod kyi/_'on kyang 'dra ba'i phyir/_de nyid 'di yin no zhes de las
[\[221a.6\]]gzhan du rtogs pa'i phyir tha dad pa'i tha snyad med pa yin na/_/gal te de nyid 'di'o snyam du rtogs pa 'khrul pa yin du zin kyang /_mthong ba ma 'khrul pa nyid ma yin nam/_ji ltar tha dad pa ma rtogs/_ci ste bsgribs pa'i phyir rtogs su zin kyang 'bras bu las ma rtogs pa nyid yin no zhe na/_bsgribs pa zhes bya ba
[\[221a.7\]]ni yod pa ma yin te/_rang gi ngo bo rig pa dang /_ma rig pa dag phan tshun spangs te gnas pa yin pa'i phyir ro/_/yang na gnyi ga phan tshun du bsgribs par 'gyur ro/_/phan tshun spangs te gnas pa'i phyir/_/gal te bsgribs pa nyid yin na/_/phan tshun spangs te gnas par ni/_/mtshungs phyir gnyi ga bsgribs par
[\[221b\]]
[\[221b.1\]]'gyur/_/ji ltar rnam par rtog pa rang gi ngo bo rig pa'i nyams su myong ba las tha dad pa'i phyir nyams su myong ba sgrib par byed pa yin pa de bzhin du nyams su myong ba yang rnam par rtog pa sgrib par byed par 'gyur ro/_/'on te sems gcig la chags pa la blo tha dad pa nyid mi skye ba yin na/_de lta na nyams su myong ba nyid
[\[221b.2\]]med pa'i phyir de la gags byas pa'i don ci yin zhe na/_'dir smras pa/_sngar gyi tha dad dngos po de/_/zhig phyir mthong ba med pa dang /_/rtag par lhag par zhen pa'i phyir/_/rtag pa nyid du sems pa yin/_/sngar gyi dngos po dang mthong ba yang 'das pa yin te/_de ni da ltar tha snyad du bya ba 'ba' zhig tu zad do/_/tha
[\[221b.3\]]snyad kyang rtag pa nyid du byed do/_/des na mthong ba 'das pa des 'di ji ltar sgrib par byed/_phyin ci log tu nges pa'i ni de'i tshe yod pa yin te/_des na 'jig rten de nyid kyi tha snyad du byed pa yin no/_/des na de dang rjes su mthun pa'i tha snyad med pa gang yin pa 'di nyid de bsgribs pa yin no/_/tha dad pa gzhan nye bar mi
[\[221b.4\]]mtshon pa'i phyir ro/_/de'i phyir sgong bzhin du skad cig ma gnyis pa la sogs pa tha dad pa nye bar mi mtshon pas de nyid 'di yin no zhes tha snyad du byed do/_/'di ltar rtags med byis par gyis/_/skye bos phyis 'byung ba dang ni/_/'brel med mar me la sogs kyis/_/'jig pa mthong bas yongs gcod nyid/_/
[\[221b.5\]]gal te sgong la sogs pa'i tha dad par ni zhib mo dag gis rtogs pa'i phyir gzung ba kho na yin gyi skad cig ma nyid ni de lta ma yin no zhe na/_de yang mi bden te/_'di ltar/_de'i gnas skabs ma yin pa dang 'jig pa dang mi rtag pa zhes tha snyad byed pa yin no/_/sgron ma la sogs pa ni de'i skabs ma yin gyi/_'on kyang
[\[221b.6\]]til mar gzhan dang gzhan gyis bskyed pa na/_sgron ma gzhan dang gzhan 'bar ba yin no/_/de lta mod kyi 'dra ba 'am tshogs mtshungs pa las de nyid 'di yin no zhes tha snyad ni byed pa ma yin no/_/gal te mar me 'bar ba'i bkod pa 'di ni gcig nyid kyi tshe til mar gyis bskyed pa gcig kho na yin no zhe na/_de yang yang
[\[221b.7\]]dag pa ma yin te/_'di ltar/_gal te de ni dang po yi/_/tshogs pa tsam du dus gzhan du/_/gnas par skyes na de las gzhan/_/til sogs 'bras bu med par 'gyur/_/til la sogs pa'i tshogs pa dang po tsam las dus kyi tshogs mtha' dag la khyab pa sgron ma la sogs pa skye na de la gzhan sgong bu dang /_
[\[222a\]]
[\[222a.1\]]ras bal dang /_til mar dang /_me dang sbyor ba'i tshogs pa rnams don cung zad rgyas par byed pa ma yin te/_grub zin pas na gzhan la rag las pa med pa'i rang bzhin yin pa'i phyir ro/_/ci ste skyes zin kyang dus gzhan du khyab pa nyid ni til la sogs pa rjes su 'jug pa kho na yin gyi/_
[\[222a.2\]]gzhan du ni ma yin no zhe na ma yin te/_dus gzhan du gnas pa nyid du skyes zin pa'i phyir ro/_/dus gzhan du mi gnas pa yin na ni til mar la sogs pa'i tshogs pas phyis cung zad kyang bya bar mi nus pa'i phyir don med par 'gyur ro/_/gzhan skyed na ni de nyid mi rtag pa yin no/_/de bzhin du gal te skyes pa de bdag
[\[222a.3\]]nyid thams cad gzung bar bya ba yin na ni/_mig la sogs pas de'i bdag nyid thams cad bzung ba'i phyir mig la sogs pa'i rjes su 'jug pa don med pa kho na'o/_/'on te mthong ba gzhan dang gzhan dag gam/_dus gzhan du gnas pa'i 'dzin pas dus gzhan du gnas pa nyid du 'dzin pa yin no zhe na/_de ltar
[\[222a.4\]]gyur na mthong ba gzhan dang gzhan dag rnam par chad pa'i phyir gcig gis kyang dus gzhan du gnas pa nyid 'dzin par mi 'gyur ro/_/'dzin pa dus gzhan du gnas pa can nyid yin na ni cig car kho na de ltar bzung ba'i phyir mig la sogs pa rjes su 'jug pa don med pa zhes bya ba de nyid du 'gyur ro/_/de'i phyir mthong bas ni snga
[\[222a.5\]]ma dang phyi ma'i ngo bo cung zad kyang ma bzung ba'i phyir skad cig tsam kho na snang ba yin no/_/ci ste yang snga phyi dang bral ba'i dngos po'i rang bzhin de nyid yun ring por 'gyur ba yin no zhe na/_de ni mi bden te/_cig car mthong yun ring gi dus/_/yun ring dus ni cig car nyid/_/mthong na thams cad de bzhin 'gyur/_/mthong
[\[222a.6\]]ba rjes 'jug kho na yis/_/dus ring rtogs par byed pa yin/_/ji lta ji ltar mthong ba gzhan dang gzhan rgyun du skye ba de lta de ltar ring por rtogs pa yin gyi gzhan du ni ma yin no/_/dus gcig nyid du rtogs pa ni dus ring po nyid kyis ring po ma yin te/_dus ring por cig car du ni rigs pa rtogs pa ma yin te/_mthong
[\[222a.7\]]ba ni skad cig nyid rtogs par byed pa yin no/_/gal te mngon sum gyis rang gi ngo bor gyur pa skad cig ma nyid du yongs su bcad na/_yongs su bcad pa la yang rmongs par ji ltar 'gyur zhe na/_'di la 'di skad brjod de/_nus pa dngos po'i rang bzhin du/_/gyur kyang de ma thag med pas/_/'bras bu mthong
[\[222b\]]
[\[222b.1\]]ba med pa'i phyir/_/rmongs 'gyur nges gsal med phyir ro/_/dper na 'bras bu de ma thag tu ma mthong ba dag gis nus pa yongs su bcad kyang nges par mi byed pa bzhin no/_/de nyid bzlog pa'i ched du ni/_/rjes su dpag pa brjod pa yin/_/blo gros chen pos mthong nyid pas/_/rnam pa thams cad nges par byed/_/
[\[222b.2\]]goms pa dang bral ba rnams dngos po'i rnam pa thams cad mthong na yang rmongs pa des na nges pa med do/_/de'i phyir rmongs pa bzlog pa'i ched du rjes su dpag pa 'jug go/_/gang dag la goms pa gsal ba la sogs pa nges pa'i rgyu yod pa/_blo chen po can gyi rgyud de dag ni mthong ba nyid las nges pa dang ldan par
[\[222b.3\]]'gyur ba kho na yin no/_/des na gang la rmongs pa med pa der ni spyi'i rten grub na spyi'i grub pa kho na yin la/_gang la rmongs pa yod pa der ni rjes su dpag pa yin pa na'o/_/'o na ni dngos po gcig yin pa'i phyir de'i rjes su 'brang ba'i rnam par rtog pas kyang chos du ma nyid du rnam par 'jog par ci ltar 'gyur te sngon po
[\[222b.4\]]nyams su myong ba'i rjes su 'brang ba ni rnam par rtog pa'i ser po'i rang bzhin du nges pa ma yin no zhe na/_'di la lan du/_thams cad la ni ldog pa yis/_/tha dad med don de la ni/_/ldog pa'i rgyu mtshan can blo dang /_/ji ltar brdar btags pa yi sgra/_/tha dad rten can bzhin 'jug 'gyur/_/'khrul rgyu med na de
[\[222b.5\]]yis ni/_/ngo bo nyid kyis rang dang ni/_/rjes su mthun pa'i blo skyed byed/_/skye ba can gyi 'gro ba thams cad ni rigs mthun pa dang /_mi mthun pa las ldog pa la brten pa yin no/_/de dag ni gang dang gang las ldog pa de dang de las tha dad pa ldog pa'i mtshams tha dad par nye bar btags pa/_de dang de la brten nas chos
[\[222b.6\]]tha dad par rtogs par byed do/_/gal te dngos po thams cad las ldog pa can yin na/_ji ltar dus gcig nyid du ldog pa thams cad mi nges she na/_'khrul pa'i rgyu mtshan yod pa'i phyir ro zhes smra'o/_/sngar mthong ba brjed pa'i phyir te sngar mthong ba ji lta ba bzhin yul du byed na ni ldog pa nges par mi 'gyur ba ma yin
[\[222b.7\]]pa'i phyir ro/_/'di ltar/_nyams myong ji lta ba bzhin du/_/dran sogs nges yin gzhan du ni/_/gcig tu nges pa'i phyin ci log_/gnyis kar nges med the tshom yin/_/nyams su myong ba ji lta ba bzhin du dran na ni nges pa med par mi 'gyur te/_ji lta ba bzhin du dran pa gang yin pa de nyid nges pa yin no/_/ji lta ba
[\[223a\]]
[\[223a.1\]]bzhin du dran pa yang goms pa las yin te/_des na goms pa dang ldan pa rnams ni mthong ba'i de ma thag kho nar nges par byed la/_de lta ma yin na ni mi dran pa bzlog pa'i phyir rjes su dpog pa yin no zhes bya ba 'di gnas pa yin no/_/gzhan dag smra ba ni/_yang na 'dir yang mi dmigs
[\[223a.2\]]pa'i/_/rtags las 'jig pa 'grub pa yin/_/dngos po thams cad ni skye ba dang 'jig pa dang rjes su 'brel ba yin no/_/skye ba ni mngon sum dang yod pa bsgrub pa'i rjes su dpag pas bsgrub par bya ba yin no/_/'jig pa ni dngos po med pa yin pas/_de ni mi dmigs pas bsgrub par bya ba yin te/_dgag pa
[\[223a.3\]]gang ji snyed pa de thams cad ni mi dmigs pas bsgrub par bya ba yin pas dgag pa sgrub par byed pa'i thabs gzhan ni yod pa ma yin no/_/gal te mi rtag pa ni dngos po'i rang bzhin du gyur pa nyid yin pas yod pa sgrub par byed pa'i tshad ma nyid kyis rtogs par byed pa ma yin nam zhe na/_de ni ma yin te/_rang gi ngo bo tsam
[\[223a.4\]]nyid kyis ni mi rtag pa ma yin no/_/'o na ci zhe na/_sngar byung dngos po med gyur pa/_/mi rtag ces ni brjod pa yin/_/byung ba med pa gang yin pa de mi rtag pa yin gyi byung ba tsam gyis ni ma yin no/_/dngos po med pa de ni 'dir yang mi dmigs pas sgrub pa yin no/_/gal te rgol ba gzhan gyi ltar na mtha' gnyis chod
[\[223a.5\]]pa dang ldan pa'i yod pa nyid mi rtag pa yin gyi dngos po med pa'i mtshan nyid ni ma yin no/_/snga ma dang phyi ma'i mtha' gnyis kyi mtha' nyid dang /_yod pa nyid ni mi dmigs pas bsgrub par bya ba ma yin na/_des na 'di ji ltar zhe na/_'di la bshad pa/_gang gis mtha' gnyis chod yod pa'am/_/'brel pa
[\[223a.6\]]brjod pa'i ngang tshul can/_/mi rtag nyid kyi sgra yin pa/_/des mtha' de dag gang la brjod/_/re zhig yod pa tsam ni mi rtag pa ma yin te/_bdag la sogs pa yang mi rtag par thal ba'i phyir ro/_/gzugs dang tshor ba la sogs pa la yang khyad par med par ro/_/gzugs dang tshor ba la sogs pa rnams kyi yod pa
[\[223a.7\]]mthar gyur pa gnyis kyi dbus su gnas pa ni khyad par med par mi rtag par brjod par bya ba yin no/_/dngos po med pa ma rtogs ni med na ni mtha' gnyis nyid 'ga' yang yod pa ma yin no/_/dngos po med pa dang 'brel pa yin na ni dngos po med pa de mi dmigs pas gzung ba yin gyi gzhan ni ma yin no/_/gal te snga
[\[223b\]]
[\[223b.1\]]phyir med yin na/_/de nyid mi rtag cis ma yin/_/gal te snga na med pa dang /_/zhig nas med pa'i mtha' gnyis kyis bcad pa'i yod pa nyid mi rtag pa yin no zhe na/_dngos po med pa de nyid mi rtag par yin par ci ste mi 'dod/_drug pa sogs sbyor mi rung phyir/_/zhe na mtha' la de ji ltar/_/gal te bsam
[\[223b.2\]]pa 'di yin te/_/gal te mi rtag pa nyid dngos po med pa yin na/_dngos po med pa dang 'brel pa med pa'i phyir/_dngos po'i mi rtag pa nyid ces drug pa la sogs pa'i sbyor ba med par 'gyur ro/_/dngos po dang dngos po med pa la ni sbyor ba dang /_'du ba'i mtshan nyid kyi 'brel pa mi 'thad pa'i phyir ro zhe na/_'dir
[\[223b.3\]]smras pa/_khyad par khyad par can nyid kyis/_/'brel pa gang gis zlog byed pa/_/gal te de yang med na ni/_/'o na mtha' la de ci ltar/_/gal te 'du ba la sogs pa'i 'brel pa med pas khyad par dang khyad par can gyi dngos po yang mi 'dod na/_'o na ni mtha' gnyis kyi yod pa nyid dam dngos po dang
[\[223b.4\]]khyad par dang khyad par can gyi ngo bo'i drug pa la sogs pa'i sbyor ba de ji ltar 'thad pa yin/_yod pa nyid ni mtha'i mtshams can dang de'i khyad par can yin no zhes tha dad par brjod pa yin no/_/yod nyid dang 'brel rtag pa'i phyir/_/mtha' yis khyad par gyur pa min/_/mtha' gnyis kyis bcad pa'i yod pa'am/_de'i 'du ba'i
[\[223b.5\]]mtshan nyid kyis 'brel pa mi rtag pa nyid yin no zhes smra ba ni/_gdon mi za bar yod pa dang 'brel pa dag_/mtha' gnyis kyi khyad par du gyur par khas blangs pa yin na/_de ltar ni mi rigs te/_gnyi ga rtag par khas blangs pa'i phyir ro/_/ji ltar yod pa mtha'i khyad par dang ldan par 'gyur zhe na/_gal te skye 'jig dang
[\[223b.6\]]ldan na'o zhe na/_ci ste dngos po gang la yod pa nyid dam 'brel pa de dag yod pa de mtha' dag gi khyad par du 'gyur ro zhe na/_de lta na ni 'o na de'i khyad par can gyi dngos po de nyid mi rtag pa yin pas yod pas ci bya/_tha dad pa med pas drug pa mi rung ba'i phyir ro zhe na/_yod pa nyid kyi gnas tshul zhes bya ba ci ltar yin/_gzhan
[\[223b.7\]]yang dngos po'i mi rtag pa nyid ces bya ba ni dngos po'i snga na med pa dang zhig nas med pa gang yin pa de dag nyid mi rtag pa yin te/_des na tha dad pa'i phyir tha dad pa'i rnam par dbye bar 'gyur ro/_/ci ste mtha' gnyis ni rgyu dang 'bras bu dag yin te/_rgyu zhes bya ba ni mtha' gcig yin la/_'bras bu zhes bya ba ni mtha' gnyis pa
[\[224a\]]
[\[224a.1\]]yin no/_/rgyu dang 'bras bu de dag gi yod pa nyid dam 'brel pa khyad par du byas pa la ni mi rigs pa med do/_/rgyu dang 'bras bu dag ni dngos po'i 'brel pa ni rgyu dang 'bras bu'i mtshan nyid yin la/_yod pa nyid dang dngos po'i 'brel pa ni 'du ba'i mtshan nyid yin no zhe na/_'di la lan du/_gal te
[\[224a.2\]]rgyu 'bras mtha' yin na/_/khyad par med pa nyid 'gyur te/_/'brel med phyir ro de yis ni/_/dngos po sngar med 'dod min pas/_/de la de yi khyad par can/_/brjod pa de yang mi 'gyur phyir/_/gang zhig snga na med pa de ni rang gi rgyu dang 'brel par 'gyur ba yin no/_/dngos po ni snga na med pa dang 'brel par khas ma blangs
[\[224a.3\]]so/_/de khas len yang snga na med pa dang zhig nas med pa nyid mi rtag pa yin pas rang gi gzhung nyams pa dang /_phyogs gzhan la brten par yang 'gyur ro/_/des na dngos po ni snga na med pa dang 'brel pa med pa kho na'o/_/brjod pa'i khyad par de ni snga na med pa'i khyad par can yin no/_/de med na 'di ni 'bras bu yin no
[\[224a.4\]]zhes bya ba der mi 'gyur la/_'bras bu med pa'i rgyu yang yod par mi 'gyur ro/_/yang na rnam pa gzhan gyi sgo nas rgyu dang 'bras bu med par 'gyur te/_'di ltar/_yod pa nyid dang rang rgyu dang /_/'brel byed phyir na rgyu zhes grag_/yod nyid de dang 'brel de yang /_/rtag na 'o na 'dir 'bras gang /_/yod pa nyid dang
[\[224a.5\]]'brel par byed pa dang /_rang gi rgyu dang 'brel par byed pa ni rgyu yin no/_/rang gi rgyu ni 'du ba can gyi rgyu ste/_skye ba can gyi dngos po dag ni phal cher 'du ba can gyi rgyu dang 'du ba yin no/_/yod pa nyid dang 'brel pa na 'bras bu ma yin no/_/dngos po yang yod pa dang 'brel pa nyid kyis 'bras bu yin gyi gzhan du ni 'bras bu ma yin
[\[224a.6\]]no/_/rang gi ngo bo kho nas 'bras bu yin no zhe na/_gang zhig med pa de byed na/_/dngos po sngar med ldan min te/_/'brel pa khas len med phyir ro/_/de phyir ril 'di rtag par 'gyur/_/snga na med pa dang 'brel pa'i dngos po ni 'ga' yang med do/_/gal te dngos po med pa'i phyir 'brel pa ma yin pa de lta yang 'dir
[\[224a.7\]]sngar med pa kho na yin te des na 'bras bu nyid du 'gyur ba yin no zhe na/_gang zhig med pa dang 'brel pa de med par 'gyur ba ma yin nam/_de lta ma yin na thams cad med pa nyid du 'gyur ro/_/des na snga na med pa dang 'brel pa yod pa yin no zhes bya bar 'gyur ba yin na khas kyang ma blangs te/_de'i phyir 'gro ba ril rtag par thal
[\[224b\]]
[\[224b.1\]]lo/_/'on te ci ltar dngos po med pa dang 'brel pa yin zhe na/_de phyir med don sgro 'dogs pa/_/brjod bya tha dad can blo ni/_/tha dad med don mngon 'dod can/_/sgra la'ang ldog pa'i rten yin no/_/don tha dad dam tha mi dad kyang bla ste/_'brel pa ni thams cad du de la blos btags pa 'ba' zhig tu zad do/_/gal te
[\[224b.2\]]dngos po la dngos po tha dad pa yin na ci zhig 'brel pa tha dad pa nyid 'brel pa yin no zhe na/_gal te tha dad du chug mod de la 'brel pa ci zhig yod/_tha dad pa ni thams cad la thun mong yin pa'i phyir ma 'brel pa med par 'gyur ro/_/de'i bdag dang de las byung ba'i mtshan nyid do zhe na/_tha dad yin na ci zhig 'brel/_/tha
[\[224b.3\]]dad med na rgyu 'bras gang /_/gzhan zhig yod pas ma 'dres gnyis/_/ci ltar 'dre bar 'gyur ba yin/_/tha mi dad pa la ni 'brel pa yod pa ma yin te/_de ni gnyis la gnas pa yin pa'i phyir ro/_/gal te rgyu dang 'bras bu'i mtshan nyid med mod/_de'i bdag nyid du ci ltar mi 'gyur zhe na/_ma yin te/_de la
[\[224b.4\]]ni 'brel pa'i yul nyid btags pa yin pa'i phyir ro/_/de la ni 'brel pa can btags pa yin te/_tha dad pa nyid yin na ni/_de'i bdag nyid kyi mtshan nyid kyi 'brel pa med do zhes bya ba 'di grub pa yin no/_/gal te rgyu dang 'bras bu yin no zhe na/_rgyu dang 'bras bu zhes bya ba la 'di ci yin/_rjes su 'gro ba dang ldog pa
[\[224b.5\]]nyid do zhe na/_ma yin te/_de ni btags pa yin pa'i phyir te/_mngon sum gyis mi 'dzin pa'i phyir ro/_/de'i phyir 'di thams cad ni rnam par rtog pas sprul pa tsam yin gyi don dam par ni ma yin no/_/de'i phyir rnam pa gzhan mi srid pas na ji ltar rnam pa 'ga' zhig ltar btags pa'i 'brel pa la brten nas tha dad pa'i rnam
[\[224b.6\]]par dbye ba 'di 'jug pa bzhin du/_snga na med pa la sogs pa dang dngos po yang kun rdzob tu 'brel pa yin te/_don dam par ni 'ga' yang gang dang yang 'brel pa med do zhes bya ba 'di ni nges pa yin no/_/des na kha dog gi spyi la sbyor ba'i gzhal bya gzhan yod pa ma yin pas tshad ma gzhan yod pa ma yin no/_/yang nas yang du ngo
[\[224b.7\]]shes par byed pa la ni nus pa gnas pa yang yod pa ma yin te dran pa la sogs pa bzhin no/_/yang ngo shes par byed pa ni dran pa nyid yin no/_/dbang po'i byed pa la brten pa'i phyir dang /_mi slu ba'i phyir tshad ma nyid ma yin nam/_ngo shes pa tshad ma ma yin par ni ji ltar 'gyur zhe na ma yin te/_dbang po'i bya ba ni nye ba tsam gyi yul
[\[225a\]]
[\[225a.1\]]can yin pa'i phyir ro/_/gal te nye ba tsam gyi yul can yin na ci ltar de nyid 'di yin no zhes bya bas 'jug can/_de lta ni ma yin te/_'di ltar/_de 'di'o zhes bya tsam gyis ni/_/gang du'ang rtogs ldan 'jug pa min/_/de ni phan 'bras thob pa yi/_/rgyu yin snyam pa nyid kyis 'jug_/
[\[225a.2\]]gal te de nyid 'di yin pa de lta na yang 'jug pa'i yul du 'gyur ba ni ma yin te/_rtogs pa dang ldan pa rnams kyi 'jug pa'i yul ni don bya ba sgrub par byed pa yin pa'i phyir ro/_/de nyid kyis de don bya ba sgrub par byed pa yang ma yin te/_rang gi rgyu la rag las pa'i nus pa can gyi dngos po rnams ni don bya ba de'ang gzhan byed pa yin gyi
[\[225a.3\]]gcig nyid la brten pas ni ma yin no/_/don byed pa'i 'brel pa ni mngon sum gyi yul ni ma yin te/_sngon mthong ba nyid dran pa'i phyir ro/_/de'i don bya ba byed pa nyid kyis kyang de nyid 'dir yin no zhes shes pa'i yul du 'gyur ba yin gyi/_rang gi ngo bos ni ma yin no/_/sngon mthong ba nyid du 'dzin pa ni dran pa yin la/_'di la
[\[225a.4\]]sbyor ba ni rjes su dpag pa yin no/_/de'i don byed par rung ba ni 'di la yang yod pa yin te/_des na tha dad par nye bar btags pas gcig nyid kyi tha snyad byed do/_/mi slu ba yang gcig gi yul can ni ma yin te/_du ma nyid yin yang don bya ba thob pa'i phyir ro/_/bgrod par bya ba ma yin par bgrod pa la sogs pa ni de las rab tu skyes
[\[225a.5\]]pa'i phyir rgyun la ltos pa yin no/_/des na mngon sum ni spyi'i yul can ma yin la/_rjes su dpag pa yang khyad par gyi yul can ma yin no/_/gal te khyad par mthong ba'i rjes su dpag pa khyad par kho na ngo shes par byed pa ma yin nam zhe na/_de yang mi rigs te/_skad cig so sor tha dad phyir/_/khyad par ngo shes ma
[\[225a.6\]]yin no/_/mthong dang mtshungs par de 'dzin phyir/_/khyad par yul can nyid kyang min/_/gang gi tshe me mthong nas song ste chod pa'i tshe yang du ba las nges par byed pa de'i tshe/_khyad par de nyid dus gzhan du ngo shes par byed pa ni ma yin te/_tha dad pa gzhan dang gzhan yin pa'i phyir ro/_/tha dad par gyur pa la gcig tu lhag
[\[225a.7\]]par zhen pas rtogs pa ni spyi yul du byed pa yin no/_/'o na gang la 'gyur ba med pa'i phyir tha dad pa mi srid pa/_don gyi bdag nyid brten pa yin pa de la ni khyad par de nyid ngo shes pa yin no zhe na/_'di ci ltar rtogs par bya ste/_mi snang ba ni 'gyur ba med pa yin no zhes nges pa ni yod pa ma yin no/_/ci ste gzhan du yang de
[\[225b\]]
[\[225b.1\]]lta bu nyid du mthong ngo zhe na/_de lta na ni mthong ba'i gsal ba gzhan dang chos mthun par rtogs pa'i phyir khyad par gyi yul can ma yin no/_/gal te de nyid dpe yin pa/_/phyir na spyi 'dzin min zhe na/_/dpe nyid yin phyir grub de la/_/tshad ma gzhan gyis ci zhig bya/_/gal te sngar mngon sum gyis grub pa'i phyir de nyid dang dpe
[\[225b.2\]]yin no zhe na/_de lta yin na ni sngar gyi mngon sum nyid kyis bzung ba'i phyir 'di rjes su dpag pa'i tshad ma gzhan ci dgos/_gal te khyad par lta bar byed pa'i mngon sum snga ma de nyid kyis rjes su dpag pa'i dus su 'gyur ba'i yod pa bzung ba yin no/_/de nyid kyis bsgrub par bya ba'i phyir rjes su dpag pas ci zhig bya/_rjes
[\[225b.3\]]su dpag pa ni mngon sum gyi yul ma yin pa la 'jug par 'dod kyi de nyid la ni ma yin no/_/gal te de nyid kyi phyir khyad par mthong ba yin no zhe na/_khyad par mthong ba yin na ni tshad mar mi 'gyur ro/_/ci ste mthong bas ni dus mnyam du byung ba'i don 'dzin gyi gzhan ni ma yin no/_/des na 'byung bar 'gyur ba la 'jug pa'i
[\[225b.4\]]rjes su dpag pa'i tshad ma yin no zhe na/_gal te de ltar yin na ni gang gis rang bzhin sngar shes pa dpe yang gzhan yin la/_dus phyis rjes su dpag pas rtogs pa'i don gang yin pa yang gzhan kho nar 'gyur ro/_/'on te de ni bzung ba kho na yin mod kyi 'on kyang brjed pa de'i phyir 'di la skyon med do zhe na/_bshad pa/_gal
[\[225b.5\]]te brjed phyir skyon med na/_/de nyid phyir na dpe ma yin/_/gal te brjed pa de phyis yang gtan tshigs kyi sgo nas ci lta ba bzhin du dran par byed pa yin pa'i phyir rjes su dpag pa don med pa ma yin no zhe na/_'o na ni brjed pa ji ltar dpe nyid yin/_dpe'i sgo nas ni sgrub par byed pa 'jug pa yin na/_gal te de brjed na dper ji ltar
[\[225b.6\]]'gyur/_gal te rtags kyi sngon rol du ma tshang ba med par dpe nyid du dran pa yin na/_de'i tshe de la rtags gzhan gyis ci bya/_de nyid yang nas yang du dran par byed do zhe na/_thug pa med par 'gyur ro/_'on te de'i tshe brjed na ni dpe nyid ma yin no/_/ci ste du ba glo bur ba las me rtogs bzhin du dpe med pa kho nar brjed
[\[225b.7\]]pa de rtags las rtogs par byed pa yin pa de'i tshe ni/_dus kyi cha ma tshang ba med pa la khyab pa de sngar gyi mngon sum nyid kyis bzung ba'i phyir khyad par rtogs pa med pas ji ltar tshad ma nyid yin/_dran pa yod na de la tha snyad byed pa'i phyir te/_'di ltar rang bzhin gyi gtan tshigs kyi bdag nyid thams cad bzung zin pa nyid ji lta ba
[\[226a\]]
[\[226a.1\]]bzhin du tha snyad du byed pa na tshad ma nyid yin pa bzhin no zhe na/_ma yin te/_de la ni mthong ba gzhan dang chos mtshungs pa nyid kyis tha snyad du byar rung ba bsgrub pa'i phyir ro/_/'dir ni de lta ma yin te sngon de 'dra ba med pa'i phyir te/_goms pas bskyed pa ma yin pa'i phyir ro/_/'di ni mthong ba yin no zhes
[\[226a.2\]]bya ba yang ma 'brel pa ste/_rnam pa gzhan du 'gyur ba srid pa'i phyir ro/_/'di ni bzung ba ni nyid dran pa yin no zhes ma grub ste/_ma bzung ba nyid yin pa'i phyir ro/_/mngon sum gyi tshad mas ni rang gi dus na gnas pa'i rang bzhin 'dzin pa yin te/_de lta ma yin na 'chi ba'i mtha' dang bcas par bzung ba'i phyir ni de nyid kyi tsha
[\[226a.3\]]'chi bar 'gyur ro/_/rjes su 'jug pa nyid kyis 'chi ba'i mthar thug pa dang ldan par 'dzin te/_mngon sum ring pos ring po 'dzin/_/ring min pas ni cig shos 'dzin/_/de nyid tshe na 'chi ba yi/_/mtha' dang ldan par de mi 'dzin/_/gal te rjes su mi 'jug pa yin na de lta na ni des dus gzhan khyab pa 'dzin par mi
[\[226a.4\]]'gyur ro/_/des na khyad par mthong ba'i rjes su dpag pa bzung ba nyid la 'jug par ji ltar 'gyur zhing /_ji ltar na de nyid dpe yin pa'i phyir spyi 'dzin pa ma yin/_ci ste dus gzhan dang 'brel par mthong ba yin na/_dus gzhan dag tu gzhan skyes pa gang yin pa de la de'i dngos po grub pa'i phyir 'dis khyad par mthong ba'i phyir
[\[226a.5\]]mthong ba kho na yin no zhe na/_'di la brjod pa/_gal te mthong na de dngos ni/_/tshad mas grub na dngos gzhan la/_/de nyid sgro 'dogs phyin ci log_/des grub tshad can nyid ma yin/_/gal te mthong ba gzhan yin yang /_/phyis dus gzhan gyi tshe de nyid 'di yin no zhes bsgrub par bya ba yin zhes len to zhe na/_'o na ni de ma yin
[\[226a.6\]]pa la der sgro 'dogs pa de nges par phyin ci log yin te gzhan nyid du mthong ba ni de kho nar de nyid du 'gyur ba ma yin no/_/ma mthong ba la ni mthong ba'i rang bzhin sgro 'dogs pa tsam zhig nus kyi de nyid du gzung bar ni ma yin te/_sngar mthong ba de ni sngar gyi shes pas gzhan gyi rang bzhin dang ma 'dres par gzung ba'i phyir ro/_/gal te ma
[\[226a.7\]]bzung ba de lta na yang rjes su dpag pas de nyid du 'dzin gyi/_gzhan nyid du ni ma yin no zhe na/_ma yin te/_rjes su dpag pa ni sngar mthong ba rjes su 'brang ba'i phyir ro/_/rjes su dpag pa ni dran pa tsam las gzhan ma yin no/_/ci ste rjes su dpag pa dngos po 'dzin pa'i rang bzhin yin na ni/_de'i tshe/_mngon sum cig
[\[226b\]]
[\[226b.1\]]shos gcig yin phyir/_/gcig grub pa na gnyi ga'ang 'grub/_/gal te mngon sum dang cig shos rang bzhin gcig nyid yin na/_de'i tshe mngon sum mam gzhan yang rung ba'i tshad ma gcig nyid kyi grub pa'i phyir gzhan tshad ma ma yin par 'gyur te/_gzhan gyi khyad par cung zad kyang byas pa med pa'i phyir ro/_/
[\[226b.2\]]de'i phyir gnyi ga gsal ba'i rnam pa can nam cig shos su 'gyur ro/_/ci ste mig la sogs pa'i byed pa med pas mi gsal ba nyid yin te/_de ni gsal ba nyid du rab tu grub pa'i phyir ro zhe na/_de ni ma yin te/_gal te gsal bar snang ba 'di/_/mig sogs rgyu mtshan can yin na/_/gzugs 'dzin pa la snang ba
[\[226b.3\]]ni/_/sbyor byed min pa nyid du 'gyur/_/'on te gsal ba nyid snang bas byas pa yin na ni de'i tshe snang ba yod pa na rjes su dpag pa mi gsal bar ji ltar 'gyur/_snang ba ni res 'ga' ba yin pa'i phyir ro zhe na/_'o na snang ba de don dam par yod pa yin yang nges par mi byed pa de dngos po 'dzin par ji ltar 'gyur/_snang
[\[226b.4\]]ba dang bral ba'i dngos po tsam 'dzin pas nyes pa med do zhe na/_snang ba dang ldan pa la de dang bral bar 'dzin to zhes bya ba ni bab col yin no/_/de ltar gyur na ni de nyid spyi 'dzin pa yin pa'i phyir de ni khyad par mthong ba ma yin no/_/gzhan dang mtshams ni sbyor ba yis/_/zhen pa dran pa yin par shes/_/gal te de rtags
[\[226b.5\]]la ltos phyir/_/dran min ma yin 'khrul phyir ro/_/gzhan yang /_'di ni sngon mthong ba mtshams sbyor ba tsam yin gyi gsal ba'i rang bzhin du 'dzin pa ni ma yin pa de'i tshe dran pa nyid yin no/_/mngon sum dang rjes su dpag par bya ba dag rang bzhin gcig nyid yin pa de'i tshe gzhal bya bla lhag cung zad kyang med pa'i
[\[226b.6\]]phyir/_'di dran pa kho na yin gyi dngos po 'dzin pa ni ma yin no/_/gal te rtags las skyes pa de ci ltar dran pa yin zhe na/_de ni ma yin te/_khyod kyi 'dod pas rtags nyid med pa'i phyir te/_dpe dang don dag gcig pas tshul gsum med pa'i phyir ro/_/nged kyi phyogs la ni de spyi'i yul can gyi rjes su dpag pa yin
[\[226b.7\]]no zhes bstan pa yin no/_/gang zhig sngon gyi rang bzhin du rtogs pa de ni dran par bya ba yin gyi gzung ba ni ma yin te/_gzung bar bya ba nyid du ma rtogs pa'i phyir ro/_/rjes su dpag pa dran pa las gzhan ni ma yin te/_rtags las skyes pa'i dran pa kho na rjes su dpag pa yin no/_/de'i phyir gang gis de nyid lan
[\[227a\]]
[\[227a.1\]]cig ma yin par mthong ba de ni dran pa kho na'o/_/'o na de ltar yod do zhes ji ltar rtogs she na/_da ltar yod pa nyid kyi phyogs kyi chos kyi stobs kyis rtogs pa yin te/_phyogs de na gnas pa'i du ba ni phyogs de nyid na yod pa'i mes bskyed pa yin no zhe na/_de ltar sngar 'brel pa bzung bas thog
[\[227a.2\]]ma med pa'i bag chags sad pa'i phyir ro/_/de ltar yin dang /_rjes su dpag pa thams cad ni dran pa yin no/_/de'i phyir gzhal bya gnyis yin pa'i phyir mngon sum dang rjes su dpag pa'i dbye bas tshad ma rnam pa gnyis yin te/_dngos dang cig shos kyi rtogs pa'i khyad par las ma rtogs pa'i rnam pa gzhan med
[\[227a.3\]]pa'i phyir ro zhes bya ba 'di gnas so/_/de la mngon sum ni rtog pa dang bral zhing ma 'khrul pa'o/_/khyad par la sogs pa dang 'brel pa'i don snang ba'i shes pa ni rtog pa'o/_/gzhan du snang ba ni 'khrul pa nyid do/_/de gnyi ga dang bral ba ni mngon sum yin no/_/gal te 'khrul pa nyid ni phyis mngon sum
[\[227a.4\]]gyis gzhan du mthong ba las rtogs pa yin no/_rtog pa dang bral ba nyid gang las yin/_mngon sum sngon du 'gro ba can gyi rjes su dpag pa ni de med na 'jug par 'gyur ba ma yin no/_/mngon sum mtha' dag kyang sgra'i rjes su 'jug pa can du skye ba yin te/_des na mngon sum rtog pa dang bcas pa yin
[\[227a.5\]]pas bdag nyid rtogs pa med par rtogs par yang ci ltar 'gyur/_gang gi dang po lta ba'i shes pa rnam par rtog pa dang bral ba skye ba de'i yang rnam par rtog pa'i shes pa ni dran pa la sogs pa'i tshogs pa nye ba las skye ba yin la/_de yang dbang po'i byed pa las 'gyur bas mngon sum kho na yin pas/_de la yang
[\[227a.6\]]rtog pa med par ji ltar 'grub par 'gyur zhe na/_'di la lan du/_mngon sum rtog dang bral bar ni/_/mngon sum nyid kyis 'grub par 'gyur/_/kun gyi rnam rtog ming rten can/_/so so rang gis rig bya yin/_/mngon sum rnam par rtog pa dang bral bar ni rang rig pa kho nas rtogs pa yin no/_/rnam
[\[227a.7\]]par rtog pa ni ming skyed par byed pa yin la/_ming gis kyang rnam par rtog pa yin no/_/ming gi rten can gyi rnam par rtog pa de ni so so rang rig pas nyams su myong ba yin te/_rnam par brtag par bya ba ni rang rig pas nyams su myong ba dang /_snang ba mig la sogs pas nyams su myong bar bya ba yin pa'i phyir ro/_/des na
[\[227b\]]
[\[227b.1\]]'gal ba'i chos gnas pas na rnam par rtog pa can dang /_cig shos kyi shes pa dag ni tha dad pa kho na'o/_/ci ste yang de ni thams cad kyi tshe yod pas shes pa gcig kho nar zad do zhe na/_de ltar yang ma yin te/_thams cad las ni sems bsdus nas/_/nang gi bdag nyid g.yo med pas/_/gnas na'ang mig
[\[227b.2\]]gis gzugs dag ni/_/mthong ba'i blo de dbang skyes yin/_/gal te rnam par rtog pa'i tshogs pa med par/_dbang po mi 'jug pa nyid yin na/_de med par rnam par rtog pa bsdus pa'i gnas skabs sam/_rnam par rtog pa gzhan mngon du gyur pa na/_don 'dzin pa'i dbang po'i byed pa med par 'gyur
[\[227b.3\]]ro/_/des na de'i gnas skabs na rnam par rtag pa'i snang ba dang /_ma 'brel pa'i shes pa ni mngon sum kho nas rtogs pa yin no/_/gal te 'di la rnam par rtog pa 'brel pa ma yin no zhes bya ba de'i tshe nyid rtog pa ma yin nam/_ci ltar gnas skabs de rnam par rtog pas dben pa yin/_ci ste de'i tshe rnam par rtog
[\[227b.4\]]par mi byed pa nyid yin na de'i tshe 'di ni rnam par rtog pa med pa yin no zhes ji ltar rtogs par 'gyur/_rnam par rtog pa med par ni tha snyad yod pa ma yin la/_gzhan la tha snyad du ma byas par yang gzhan rtogs par 'gyur ba ma yin no/_/de lta ma yin na skad cig ma nyid la yang tha snyad byed par rang bzhin gyi gtan
[\[227b.5\]]tshigs kyis ci dgos she na/_'di la bshad pa/_slar yang cung zad rnam rtog na/_/kho bo'i rnam rtog 'di 'drar 'gyur/_/cis rig sngar bshad gnas skabs kyi/_/dbang po'i rtogs pa la med do/_/de nyid kyi tshe 'di rnam par rtog pa med pa'o snyam pa'i rnam par rtog pa ni skye ba de ma yin te/_de lta ma yin na
[\[227b.6\]]mngon sum rnam par rtog pa dang bcas pa'i shes par smra ba la yang /_ci srid du 'di ni rnam par rtog pa dang bcas pa'o snyam pa'i nges pa ma skyes pa de srid du de rnam par rtog pa dang bcas pa nyid kyi tha snyad ga las yin/_des na rnam par rtog pa dang bcas pa'i tha snyad la yang /_rnam par rtog pa dang bcas pa'i gzhan
[\[227b.7\]]'dod par bya dgos shing de la yang gzhan yin pas thug pa med par 'gyur ba'i phyir rtogs pa med par 'gyur ro/_/ci ste de rang nyid kho nar rnam par rtog pa dang bcas pa'o zhes bya bar 'gyur bas de la gzhan gyis ci bya zhe na/_rnam par rtog pa med pa yang rtogs pa'i rang bzhin yin pas/_rnam par rtog pas ci
[\[228a\]]
[\[228a.1\]]bya ste/_des na gnyis ka la yang mtshungs so/_/'on te rnam par rtog pa dang bcas pa la ni/_'di ni rnam par rtog pa dang bcas pa zhes phyis tha snyad byed pa yin no zhe na/_'di la yang nges par rtog par byed pas rnam par rtog pa brgyud pa 'di lta bu byung bar gyur to zhes tha snyad byed pa
[\[228a.2\]]yin la/_rnam par rtog pa bsdus pa'i gnas skabs su ni ma yin te/_de la rnam par rtog pa med par gyur to zhes tha snyad byed pa'i phyir ro/_/gal te de'i tshe med pa la rnam par rtog pas tha snyad ji ltar byed ce na/_shi ba la shi'o zhes ji ltar tha snyad byed/_de lta ma yin na rnam par rtog pa dang bcas pa la yang rtog
[\[228a.3\]]pa dang bcas pa nyid du ji ltar tha snyad byed/_yang de'i rigs can mthong ba las so zhe na/_'di la yang rnam par rtog pa bsdus pa'i gnas skabs na yang nas yang du mthong ba bkag pa med pa kho na'o/_/des na mtshan nyid tha dad pa dang /_phan tshun med pa yang 'byung ba yin pa'i phyir rnam par rtog pa dang bcas pa dang cig
[\[228a.4\]]shos dag ni gcig pa nyid ma yin no/_/ci ste tshogs pa yod pa'i phyir rnam par rtog pa dang bcas pa gzhan nyid skye ba yin la/_de med pas ni rnam par rtog pa med par 'gyur ba yin no zhe na/_de ni ma 'brel ba ste/_gal te tshogs pa las rtog ni/_/sngo ser tha dad med 'gyur te/_/bsdoms pa gzhan du gyur pa
[\[228a.5\]]ni/_/skyes so zhes ni rtog phyir ro/_/de ni der sngon po dang ser po la sogs pa bsdoms pa gzhan zhig skyes pa yin te/_tshogs pa'i khyad par srid pa'i phyir ro/_/ci ste ngo shes pa'i phyir te/_'di ni sngon po de nyid yin gyi bsdoms pa gzhan ni ma yin no zhes rtogs pa'i phyir de dag tha dad pa yin no zhe na/_tha dad par
[\[228a.6\]]rtog pa ni rnam par rtog pa dang bcas pa dag cig shos la yang mtshungs so/_/de'i phyir mngon sum ni rnam par rtog pa med pa nyid do/_/dran pa la sogs pa 'di ni dbang po'i rnam par shes pa rnam par rtog pa dang bcas pa nyid kyi rgyu ma yin te/_dbang po'i don 'dzin pa la 'jug pa'i phyir ro/_/dbang pos gzung ba'i don
[\[228a.7\]]la ni sgra dang sbyor ba ma yin te/_de brjod pa nyid kyi sgra med pa'i phyir te/_rang gi mtshan nyid la brda mi 'jug pa'i phyir dang spyi dbang po'i gzung ba ma yin pa'i phyir ro/_/ci'i phyir de ltar yin zhe na bshad pa/_gcig tu mthong ba'i khyad par ni/_/gzhan 'ga' zhig tu mthong mi 'gyur/_/de las spyi gzhan tha dad pa/_/
[\[228b\]]
[\[228b.1\]]yod min tha dad blo med phyir/_/gang gi phyir khyad par ni yul dang dus kyi rjes su 'gro ba ma yin te gang gi phyir gzhan du mngon sum de nyid dam gzhan gyis mthong ba ma yin te/_de ni dus gzhan na gnas pa la med pa'i phyir ro/_/mngon sum gyis ni rang gi dus su chad pa'i dngos po rtogs pa yin te/_des na snga ma phyi
[\[228b.2\]]ma la mngon sum ma yin la/_phyi ma la yang snga ma la ma yin no/_/gal te ngo shes pas de nyid 'di nyid yin no zhes snga ma dang phyi ma 'dzin to zhe na/_ma yin te/_ngo shes pas ni mngon sum ma yin pa'i phyir te/_de la dbang po'i byed pa med pa'i phyir ro/_/'di ltar/_dbang po rung ba'i yul gnas pa/_/'byung
[\[228b.3\]]'gyur 'das dang 'byung la min/_/de la brten pa'i rnam shes kyang /_/dus gzhan dag tu 'byung la min/_/dbang po'i shes pas yul dang dus khyab par 'dzin pa ni ma yin te/_de ltar yin na ni thams cad rnam pa thams cad mthong ba dang ldan par 'gyur ro/_/gal te dbang po 'das pa'i dngos po la mi 'jug kyang /_
[\[228b.4\]]de la brten pa'i rnam par shes pa la 'gal ba ci yod ce na/_gal te de la brten pa'i rnam par shes pa 'das pa la 'jug na ni mig kyang 'jug par 'gyur te/_mig gzhan du 'jug pa ni ma yin no/_/snga ma dang phyi ma 'dzin pa la ni mig gi byed pa rtog pa med de/_snga ma dang phyi ma dag la ni/_dran pa dang /_srid
[\[228b.5\]]par rjes su dpag pa 'jug pa'i phyir ro/_/gal te de nyid dbang po 'jug pa yin no zhe na/_rjes su dpag pa yang mngon sum du thal bar 'gyur ro zhes ston par 'gyur ro/_/de'i phyir khyad par rnams ni rjes su 'gro ba can ma yin no/_/spyi dbang pos gzung ba rjes su 'gro ba yin no zhe na/_de ni mi bden te/_gang
[\[228b.6\]]gi phyir/_de las spyi gzhan tha dad pa/_/yod min tha dad blo med phyir/_/khyad par rnams rjes su 'gro ba ma yin la/_spyi yang ma yin te/_de ni med pa nyid kyi phyir ro/_/khyad par rnams ni yod pa yin na de dag rjes su 'gro ba ma yin no/_/spyi rjes su 'gro ba ma yin yang de ni med pa'i phyir ma mthong bas dbang pos
[\[228b.7\]]gzung ba'i rjes su 'gro ba ni mi srid do/_/'dir spyi ni snang ba ma yin te/_rnam pa gzhan snang ba med pa'i phyir ro/_/tha mi dad pa yin na ni gsal ba nyid yin la de yang rjes su 'gro ba can ma yin no/_/de nyid kyi phyir tha dad pa dang tha mi dad par brjod du med pa'i phyir yang yod pa ma yin no/_/de'i phyir dbang po las skyes
[\[229a\]]
[\[229a.1\]]blo/_/thams cad khyad par yul can yin/_/khyad par rnams la sgra dag ni/_/'jug pa srid pa yod min te/_/khyad par rjes 'gro med pas na/_/brda 'jug pa ni med phyir ro/_/rjes su 'gro ba med par snang ba la ni spyi'i rang bzhin yod pa ma yin no/_/khyad par rnams la sgra
[\[229a.2\]]'jug pa yang ma yin te/_rjes su 'gro ba med pas brda mi 'jug pa'i phyir ro/_/brda ni tha snyad pa dag gi yul dang dus gzhan du tha snyad 'jug par bya ba'i phyir 'dod pa yin te/_de lta ma yin na ni zhen pa nyid du 'gyur ro/_/chos kyi don du yin no zhe na/_de ltar su zhig yid ches des na yul dang dus so sor nges pa la
[\[229a.3\]]ni brda 'jug pa med do/_/de'i phyir khyad par ni sgra'i yul ma yin no/_/sgra rnams yul yang gang de nyid/_/de rnams la ni yang dag sbyor/_/des yang dag par sbyor ba ni khyad par ma yin no/_/de'i phyir khyad par 'dzin pa'i shes pa ni rtog pa dang bcas pa ma yin te/_gang rtog pa dang bcas pa yang khyad par
[\[229a.4\]]'dzin pa med de/_sgra yi spyi la sbyor ba'i phyir ro/_/ci'i phyir 'di brjod/_sgra rnams yul ni gang yin pa/_/de nyid de rnams kyis sbyor byed/_/des na khyad par ni sbyor nas 'dzin pa ma yin te/_de'i phyir khyad par 'dzin pa'i shes pa rtog pa dang bcas pa ma yin no/_/rnam par rtog pa dang bcas pa gang yin pa de yang khyad
[\[229a.5\]]par 'dzin pa ni yin te/_spyi sgra dang sbyor ba'i phyir ro/_/ci'i phyir zhe na/_bshad pa de/_'di yi zhes ni 'brel pa la/_/don snang ba ni gang yin pa/_/de dag nyid ni 'brel yin na/_/de yi dbang po'i spyod yul min/_/don mthong yang de ni 'di'i rjod par byed pa yin la 'di ni 'di'i brjod par bya ba yin no zhes
[\[229a.6\]]'brel par byed pa'i shes pa la snang ba de dag nyid brjod par bya ba dang rjod par byed pa'i mtshan nyid kyi 'brel pa yin no/_/de'i dbang po'i yul ma yin no/_/ci'i phyir zhe na/_'di 'di'i brjod par bya ba yin no zhes bya ba'i don ci yin zhe na/_'di las 'di rtogs par bya ba yin no/_/shes pa gang gis rtogs par bya ba yin te/_ci
[\[229a.7\]]lkog tu gyur pa'i don can rnam par rtog pa dang bcas pas sam/_'on te mngon sum du byed pa'i mngon sum gyis yin/_gal te mngon du byed pa'i mngon sum gyis de rtogs par bya ba yin na ni dbang po'i tshogs don med par 'gyur ro/_/'on te lkog tu gyur pa'i don can gyis yin na ni/_de'i tshe dbang po'i yul gyi don 'brel pa ma yin te/_de'i
[\[229b\]]
[\[229b.1\]]tshe dbang po'i yul gyi don med pa'i phyir ro/_/yang na don dang sgra med kyang 'di'i rjod par byed pa 'di'i yin no zhes 'brel bar byed pa'i phyir ro/_/'di ltar/_de tshe gsal bar snang ba yin/_/don snang ba ni med phyir ro/_/shes snang tha dad pa yis ni/_/don rnams khyad par byed pa yin/_/dbang po'i yul gyi don ni gsal
[\[229b.2\]]bar snang ba yin la/_lkog tu gyur pa'i don la ni mi gsal bar snang ba yin no/_/snang ba tha dad pa yin yang gcig pa nyid ni ma yin no/_/gal te nye ba dang ring bar gnas pas shes pa'i snang ba gsal ba dang mi gsal bar tha dad kyang yul gcig pa nyid yin pa'i phyir snang ba tha dad pa tha dad par ji ltar
[\[229b.3\]]'gyur te/_tha dad pa'i don byed pa tha dad pa las yin pa'i phyir ro zhe na/_don byed pa tha dad pa yang snang ba tha dad pa kho na ma yin nam/_gzhan du gyur pa'i 'bras bu tha dad pas ni tha dad pa'i mtshan nyid ma yin no/_/snang ba tha dad pa med par 'bras bu tha dad pas ni rgyu tha dad par 'gyur ba ma yin no/_/snang ba tha dad pa yang yod
[\[229b.4\]]pa kho na'o zhe na/_'o na ni de nyid las tha dad par 'gyur bas 'bras bu tha dad pas ci bya/_gal te 'bras bu tha dad pas rgyu tha dad pa yin na 'bras bu tha dad pa gang las yin/_'bras bu gzhan tha dad pa las so zhe na thug pa med par 'gyur ro/_/snang ba tha dad pa las yin no zhe na ni rgyu yang de nyid las tha dad par 'gyur bas
[\[229b.5\]]'bras bu tha dad pa ci zhig bya/_don byed pas tha dad pas tha dad pa la yang snang ba tha dad pa de nyid tha dad par byed pa yin te/_gsal bar snang ba nyid don byed pa yin pa'i phyir ro/_/de'i phyir yul thag ring po na gnas pa'i mi gsal bar snang ba ni dngos po'i yul can ma yin no/_/mi slu ba'i phyir yul gcig nyid yin
[\[229b.6\]]no zhe na/_de ni rjes su dpag pa la yang yod pa yin pas der yang snang ba tha dad pa 'ba' zhig gis tha dad par 'gyur ro/_/'o na ni gang gi tshe mig mngon du phye bas de lta bu la brda byed pa de'i tshe sgra dngos po yul can du 'gyur ba yin no zhe na/_'dir gtan la dbab pa ni/_mig la don snang ba na yang /_/'di zhes gzhan gyis
[\[229b.7\]]bstan pa gang /_/de nyid sgra yis sbyor byed kyi/_/dbang po'i spyod yul ma yin no/_/gal te mig dang rna ba dag la sgra dang bum pa la sogs pa snang ba de ltar yang rang gi ngo bor snang ba tsam gyis ni 'brel pa ma yin gyi 'di'i rjod par byed pa ni 'di yin no zhes tha dad pa'i rnam par dbye bas bstan pa gang yin pa de nyid sbyor
[\[230a\]]
[\[230a.1\]]ba yin na mngon sum la ni rnam par dbye ba'i don snang ba ma yin te/_don rkyang pa tsam zhig snang ba'i phyir ro/_/rnam par dbye ba'i don ni rnam par rtog pa'i snang ba'i yul nyid de/_'di ltar/_'di'i zhes 'brel pa ni phan gdags bya 'dogs byed med par mi 'gyur ro/_/des na res 'ga' ni
[\[230a.2\]]blo'i yul gyi don las sgra 'byung la/_res 'ga' ni sgra las blo la gnas pa'i don yin pa'i phyir/_blo'i rang bzhin dang rnam par rig byed rgyu dang 'bras bu'i mtshan nyid kyis 'brel pa la brten nas rnam par dbye ba 'byung ba yin no/_/mngon sum la snang ba tsam ni 'brel pa'i rgyu mtshan ma yin te/_de med par yod pa'i
[\[230a.3\]]phyir ro/_/gal te mig la sogs pas bskyed pa la snang ba'i rang gi mtshan nyid la brda byed pa yin na ni de'i tshe de nyid kyis snang bar 'gyur ba zhig na de ltar ni ma yin te/_dbang po'i bya ba med pa la/_/gzhan dag tsam gyis snang med phyir/_/ci ste yang gal te rang gi mtshan nyid la brda med mod/_de lta na yang de nyid
[\[230a.4\]]brjod bya yin pa'i phyir 'gal ba ci yod ce na/_'brel pa ma byas can min te/_/rang nyid shes par thal phyir ro/_/yang na gal te rang gi mtshan nyid la brda byed na ci ltar spyi rtogs par 'gyur/_de lta bu nyid do zhe na/_de la bshad pa ni/_'brel par ma byas can zhes bya ba la sogs pa yin no/_/de'i phyir
[\[230a.5\]]dbang po'i shes pa ni 'brel pa med par brjod bya ma yin pa kho na shes pa yin pa'i phyir rnam par mi rtog pa yin no/_/'o na ji ltar 'di ba lang zhes bya ba dang /_spu la sbrul snyam pa'i rnam par rtog pa'i shes pa gsal bar snang bar rtogs 'dir rnam par rtog pa'i gzhan nyid do zhes bya bar ni nus pa ma yin te/_'dzin
[\[230a.6\]]par byed pa gzhan rtogs pa med pa'i phyir ro/_/'di la rnam par rtog pa'i gzung ba lkog tu gyur pa yang med de gsal ba dang cig shos kyis snang ba gnyis rtogs par thal ba'i phyir ro/_/'on te sngar rnam par mi rtog pa yang de snang ba yin no/_/rnam par rtog pa'i dus su gzung bar bya ba khyad par du yang gyur pa
[\[230a.7\]]yang yod pa ma yin zhing /_/gzung ba khyad par du gyur pa ma yin na ni 'dzin par yang ji ltar 'gyur snyam na/_de yang mi bden te/_nges pa dang ni ma nges pa/_/nyid kyis khyad par dmigs pa'i phyir/_/ji ltar 'dir khyad med 'gyur te/_/mthong ba nyid ni mi 'thad min/_/shes par 'gyur ba nyid ni dgag pa'i
[\[230b\]]
[\[230b.1\]]yul ma yin no/_/rnam par rtog pas shes par 'gyur ba ni mi bden pa'i phyir ro zhe na/_de ni mi bden te/_bden min nyid ni ga las grub/_/rnam rtog phyir na 'dir tshad gang /_/rnam rtog med pa'i blo la yang /_/mi bden nyid ni brjod par bya/_/rnam par rtog pa dang bcas pa zhes bya ba de tsam nyid kyis ni mi
[\[230b.2\]]bden pa ma yin te/_rnam par rtog pa med pa yang mi bden par thal ba'i phyir ro/_/rnam par rtog pa med pa nyid yin pa'i phyir de ltar ma yin no zhe na/_de ni rnam par rtog pa dang bcas pa la yang mtshungs pa'i phyir khyad par med do/_/gzhan yang /_mngon sum du byed pa ji ltar mi bden pa yin/_rnam
[\[230b.3\]]par rtog pa med pa ni nges pa med pa yin pas mi bden pa nyid du srid kyang /_/nges pa'i rang bzhin mngon du byed pa go mi bden pa nyid du ji ltar dogs/_'on te nges pa 'di ni rjes su dpag pa yin no zhe na/_de yang mi bden te/_yul ni lkog tu ma gyur pas/_/rjes dpag srid pa min phyir ro/_/yul gyi dbye ba
[\[230b.4\]]nyid las ni/_/tshad ma'i dbye ba sgrub phyir te/_/tshad ma nges pa med pa nyid/_/min par sgrub par byed phyir ro/_/zhe na/_de thams cad ni bden pa ma yin te/_'di ltar/_rtog bcas rtog pa med pa'i yid/_/cig car du ni 'jug phyir ram/_/'jug pa myur phyir blun po dag_/de dag la ni gcig tu zhe na/_/'di'i don ni
[\[230b.5\]]'di yin te/_gal te ba lang snyam pa'i rnam par rtog pa ba la sogs pa'i yi ger nges pa can rang gi mtshan nyid 'dzin par nus pa yin na ni mngon sum gyis shes pa 'di ni gcig tu rnam par rtog pa dang bcas pa nyid do zhes bya bar rig par 'gyur ba zhig na/_gang gi phyir yi ge'i rnam par 'dzin pa thams cad ni sngon mthong ba'i
[\[230b.6\]]stobs las byung ba'i bag chags kyi sa bon sad pa las yi ge mi gsal bar snang bar rtogs pa yin te/_de'i phyir gzhan kho na yin la mdun na 'dug pa'i ka ba gsal bar snang ba'i shes pa ni mngon sum yin no/_/de la ni rnam par rtog pa yod pa'i phyir 'di nyid mngon sum gyi shes pa yin no/_/'o na gcig tu zhen par
[\[230b.7\]]ji ltar 'gyur zhe na/_med pa kho na'o/_/re zhig 'di ni ba lang ngo snyam pa'i shes pa ni khra bo dang ba lang la sogs pa'i yi ge rnam pa gcig tu zhen pa ma yin te/_snang ba tha dad pa nyid du rtogs pa'i phyir ro/_/yi ge ba la sogs pa'i rnam par rtog pa rim gyis skye bar 'gyur ba rnams kyang gcig gi ngo bo nyid ma yin no/_/
[\[231a\]]
[\[231a.1\]]yi ge snang ba'i shes pa nyid ni khra bo la dmigs pa ma yin te de med kyang khra bor snang ba'i phyir dang /_yi ger snang ba de yang mig btsums pa la yang snang ba'i phyir ro/_/de med kyang snang ba ni ma nges pa'i bdag nyid yin la nges pa ni de las khyad par du gyur pa yin no zhe na/_nges pa zhes bya ba 'di ci
[\[231a.2\]]yin/_rang bzhin gsal bar snang ba'o zhe na/_ma yin te sngon nyid snang ba'i phyir ro/_/sngon gyi rang bzhin nyid du snang ba na rnam pa gzhan de nyid mi gsal ba yin no/_/de'i phyir ji ltar rnam pa gzhan snang ba na gzhan nges pa zhes bya/_de dang gcig tu nges par byas pa'i phyir nges pa yin no zhe na/_tha dad par snang
[\[231a.3\]]ba dag la gcig tu nges pa bden par ji ltar 'gyur/_'o na gcig nyid kyi tha snyad ji ltar zhe na/_'bras bu 'jug pa gcig yin pa'i phyir te 'bras bu gcig pa nyid kyis ni de gcig tu zhen pa yin no/_/'o na rim gyis 'dzin par ji ltar mi 'gyur zhe na/_yul cig car nye bar gnas pa nyid kyi phyir ro/_/yi ger rnam par
[\[231a.4\]]rtog pa'i dus su mngon sum gyi shes pa'i don nye bar mi gnas pa ni ma yin no/_/yang na khyed kyi yul nye ba na myur du 'jug pa'i phyir rim gyis 'dzin par nges pa ma yin pa de bzhin du kho bo cag gis 'dzin pa yang yin pas khyad par med do/_/gal te rnam par rtog pa gzhan nyid yin na ji ltar de'i yul brjod par bya ba'i
[\[231a.5\]]rang bzhin mi gsal ba nyid du snang bar ma gyur/_de la yul gzhan med pa'i phyir ro zhe na/_'o na ni der yul med pa zhugs pas de bar du bcad pa na/_mthong ba rgyun chad par 'gyur ro zhe na/_ma yin te/_bar du bcad pa med pa'i phyir te/_dus mnyam pas ni bar du gcod pa mi srid do/_/gzhan yang /_gal
[\[231a.6\]]te rnam rtog gis bcad pas/_/mthong ba rgyun chad 'gyur zhe na/_/gzhan gyi'ang rigs ni tha dad pa'i/_/rnam par rtog tshe ji ltar min/_/mngon sum gcig tu rnam par rtog pa dang bcas pa gang yin pa de la ni rgyun chad pa med de/_de nyid kyi bar du gcod pa ni ma yin no/_/rnam par rtog pa med par smra ba la ni
[\[231a.7\]]rnam par rtog pa gzhan kho na yin te/_des na bar du gcod do zhe na/_rigs mi gcig pa'i rnam par rtog pa byung ba'i tshe don gzhan mthong ba'i rgyun mi 'chad par ji ltar 'gyur/_rigs mi gcig pa'i rtogs pa ni gzhan gyi mngon sum gyi shes pa'i rang bzhin nyid ma yin te/_gzhan la snang ba'i rang bzhin du rnam par
[\[231b\]]
[\[231b.1\]]rtog pa med pa'i phyir ro/_/ci ste de la rgyun chad pa ni yod pa kho na'o/_/'on kyang mthong ba'i dngos po stobs dang ldan pas rab tu zhugs pa'i mthong ba ma yin pas bsgribs pa ni rang gi tha snyad mi mthong ba yin te/_des na rgyun chad pa med par zhen pa yin no zhe na/_de mi rigs te/_'di ltar/_gal te mgal me mthong
[\[231b.2\]]ba bzhin/_/dngos phyogs stobs dang ldan 'dod na/_/de ni gzhan la'ang mtshungs pa yin/_/yi ge'ang cig car thos par 'gyur/_/gal te rnam par rtog pa rigs mtshungs kyang dngos po'i phyogs stobs dang ldan pa yin na/_rnam par rtog pa med par smra ba la yang mtshungs pa'i phyir bar du chod pa ma yin pas skyon med do/_/
[\[231b.3\]]'di ni khas blangs nas brjod par zad do/_/bar du gcod pa ni mi srid do/_/myur ba'i phyir na bar du chod pa la yang bar ma chod par shes pa ni ma yin te/_gang gi phyir myur ba'i phyir na myur bar brjod pa'i yi ge dag kyang dus gcig tu thos par thal bar 'gyur na de ltar yang ma yin te/_de'i phyir myur ba ni 'dir rim pa dang ldan
[\[231b.4\]]pa la yang bar du ma chod par snang ba'i rgyu ma yin no/_/ci ste de la ni myur ba nyid med pa yin te/_des na dus gcig tu thos pa ma yin no zhe na/_'dir myur ba med pa yin no zhes bya ba ga las yid dag tu gcig tu 'jug pa med pa'i phyir ro zhe na/_'di ni 'og nas bshad par bya'o/_/de lta ma yin na cig car du rtogs pa nyid med par 'gyur ro zhe na/_ma
[\[231b.5\]]yin te/_cig car ba yin pa'i phyir ro/_/'o na ut+pala'i 'dab ma brgya phigs pa yang cig car nyid du 'gyur bas rim par brtags pa ci bya zhe na/_ma yin te/_de la ni rim gyis yul du phyin pa'i phyir rjes su dpag pas rtogs pa yin no/_/'di ni de ltar rjes su dpag pa med pa'i phyir rim par rtogs par ji ltar 'gyur/_
[\[231b.6\]]rim yang med par rtog pa la rgyu ci yod ce na/_mngon sum gyi bdag nyid kyi snang ba nyid do/_/mngon sum du snang ba las gzhan pa'i sgrub par byed pa yang rtogs pa ni ma yin no/_/sngar brjod pa'i yi ge cig car thos pa'i rgyu mgyogs pa gang yin pa de nyid med pa de la brjod pa/_'dir don kun dang cig car du/_/
[\[231b.7\]]'dus can dbang rnams yod pa na/_/lnga po rnams kyis chod na yang /_/chod med bzhin du snang ba'i blo/_/gang de ming gi mthar thug pa'i/_/shes pa'i skad cig dang 'dres phyir/_/chod par snang ba de ngo mtshar/_/de phyir blo ni cig car 'gyur/_/gang zhig blo cig car skye ba ni med do/_/gang du cig car 'byung bar
[\[232a\]]
[\[232a.1\]]zhen pa der ni myur du 'jug pa las rgyu gzhan med de/_de ltar lhag par zhen pa ni mgyogs par 'jug pa las yin no zhes 'dod pa de la 'di skad brjod do/_/yi ge skyen par brjod pa la yang ji ltar mi 'gyur/_gal te de lta bu'i mgyogs pa nyid med pa'i phyir gzhan ma yin nam zhe na/_
[\[232a.2\]]'o na 'dir yang de bas kyang mgyogs pa ches shas chung ba yin te/_gang du yul lnga nye bar gnas pa dang /_rnam par rtog pa nus pa dang ldan par gyur pa/_dper na dri zhim zhing blta na sdug pa'i na chung gi kha'i ro myong ba glu snyan pa la rna gtod pa lta bu'o/_/der ni sems re re yang lngas bar du chod pa yin no/_/'dir
[\[232a.3\]]ches mgyogs pa shas chung ba de 'dra ba yin mod kyi de lta na yang cig car 'dzin par snang ba de bzhin du yi ge rnams la yang 'gyur ro/_/gang du lngas bar du chod kyang cig car du zhen pa sgrub par nus pa'i mgyogs pas/_yi ge'i yul can skad cig shes pas bar ma chod pa der ji ltar nus par mi 'gyur/_de'i phyir blo
[\[232a.4\]]ni cig car kho na skye bar rigs pa yin no/_/de lta ma yin na 'gal ba bsgrub par mi nus pa kho na'o/_/des na/_rtog bcas rtog pa med pa'i yid/_/cig car du ni 'jug phyir ro/_/zhes bya ba 'di ni 'thad pa yin no/_/gzhan yang /_snang ba la yang khyad med na/_/bar bcas par med ci ltar yin/_/yid kyi
[\[232a.5\]]rtog pa 'ba' zhig la/_/rim du 'dzin par mi 'gyur ro/_/la lar ni bar dang bcas pa yin te/_gang du rigs mi mthun pas bar du bcas pa'o/_/la lar ni bar chad med pa yin te/_rigs mi mthun pa'i rnam par rtog pas bar du ma bcas pas so zhes bya ba'o/_/bar chad dang bcas pa dang bar chad med pa de dag gal
[\[232a.6\]]te snang ba khyad par med na ji ltar 'gyur/_yid kyi rnam par rtog pa 'ba' zhig rgyun du 'byung ba gang yin pa de'i yang rim pa dang ldan par snang bar mi 'gyur te/_mgyogs par 'byung ba'i phyir ro/_/gal te rnam par shes pa cig car 'byung na res 'ga' don tshogs kyang 'dzin pa med par ji ltar 'gyur zhe na/_'di la
[\[232a.7\]]lan du/_la lar kun tu chags sems can/_/don nye ba la'ang 'dzin med gang /_/chags pas gzhan skyed nus nyams phyir/_/gnyi ga la yang rtsod 'di yod/_/gzhan la chags pas nus pa nyams par 'gyur ba yin na ni shes pa de nye bar gnas pa thams cad kyi rnam par shes pa skyed pa'i de ma thag rkyen du mi
[\[232b\]]
[\[232b.1\]]'gyur ro/_/gnyi ga la brgal zhing brtag pa mtshungs pa yang yin no/_/mtshungs pa ma yin te/_gcig kho na la yid kyi nus pa yod pa'i phyir zhe na/_de lta na yang cig car 'dzin par snang bar 'gyur ro/_/gang la cher chags pa med pa de la 'gyur ba kho na'o zhe na/_kho bo cag kyang de skad smra ste/_gang du chags
[\[232b.2\]]pa der rim gyis 'dzin la/_gzhan du ni cig car ro/_/thams cad du rim gyis 'dzin pa yin no zhes bya ba 'di la ni tshad ma med do/_/rnam par shes pa snga ma las ma gtogs pa yid gzhan ni tshad ma'i yul du 'gyur ba med do/_/gal te mgal me rim gyis 'dzin pa yin yang cig car du snang ba ma yin nam zhe na/_de
[\[232b.3\]]yang mi bden te/_der rim gyis snang ba mtshams sbyar bas blo der 'gyur ba ni ma yin gyi 'on kyang der ni cig car kho na snang ba yin no/_/'di ltar/_mgal me la sogs myur 'jug pa'i/_/rjes su 'gro bas gnod pa can/_/mig las 'khor lor 'khrul skye'o/_/de mthong mtshams sbyor bas ma yin/_/myur du
[\[232b.4\]]bskor ba'i mgal me'i skad cig rnams kyi rjes su 'gro bas nyams par byas pa'i mig nyid kyis 'khor lor snang ba blo skyed par byed kyi/_dngos po'i phyogs stobs dang ldan pa ni yid kyi shes pa de ltar gyur pa ni ma yin no/_/ci ste na yang yul lnga nye bar gnas pa ni cig car snang ba ni 'khrul pa kho na yin no zhe na/_'o na ni
[\[232b.5\]]thams cad du ni cig car snang ba 'khrul pa kho nar 'gyur ro/_/'dod pa kho na'o zhe na/_ma yin te/_'khrul pa nyid la tshad ma med pa'i phyir ro/_/cig car snang ba nyid ni 'khrul pa med pa'i mngon sum gyi rtogs pa yin no/_/gnod par byed pa med kyang de ltar snang ba de 'khrul pa yin na ni shes pa thams cad de ltar thal bar
[\[232b.6\]]'gyur ro/_/des na gnod par byed pa med pa'i phyir cig car dmigs pa'i shes pa lnga po cig car nyid yin no zhes 'grub pa yin no/_/des na mngon sum ni rnam par rtog pa med pa kho na'o/_/da ni gzhan gyi 'dod pa nye bar bkod de 'gog par byed do/_/la la dbang skyes la sogs phyir/_/byis pa'i blo bzhin rtog med
[\[232b.7\]]dang /_/byis pa'i rtog med nyid kyi rgyu/_/brda nyams pa nyid yin smra ba/_/gzhan dag mngon sum ni rtog pa med pa yin te/_dbang po las skyes pa yin pa'i phyir dang /_nyams su myong ba'i rnam pas 'jug pa'i phyir dang /_yid ma yin pa'i phyir byis pa'i rnam par shes pa bzhin no/_/byis pa'i dbang po'i rnam
[\[233a\]]
[\[233a.1\]]par shes pa rtog pa med pa nyid ni brda 'dzin par mi nus pa'i phyir ro zhes smra ba/_de dag gi ni rtog med phyir/_/byis pa'i mngon sum nyid du 'gyur/_/brda yi rgyu dang bral ba'i phyir/_/de ni phyis kyang mi 'gyur ro/_/de skad smras pa de dag gi ltar na byis pa dag ni mngon sum kho nar 'gyur mod/_byis
[\[233a.2\]]pa la ni thams cad rtog pa med par 'dod pa kho na'o zhe na/_ma yin te/_byis pa la yang rang gi don bya ba la snga ma dang phyi mar rtogs pa kho na'o/_/ci ste de'i tshe med na ni phyis kyang rnam par rtog par mi 'gyur te/_brda 'dzin pa'i thabs med pa'i phyir ro/_/brda 'dzin pa'i thabs ni rnam par rtog pa yin pa de ni byis pa la med do/_/'on
[\[233a.3\]]te gal te brda la ma byang ba'i/_/yid yod des na de 'dod na/_/de bzhin dbang skyes la yang 'gyur/_/'di 'dra 'di yang lhag ldan yin/_/gal te byis pa rnams kyi yid kyi tha snyad byed pa de'i phyir byis pa rnams la rnam par dpyod pa yod pa yin no/_/des na brda 'dzin pa'i phyir phyis yid rnam par rtog pa dang bcas par
[\[233a.4\]]'gyur ba yin no zhe na/_gal te de ltar na ni dbang po las skyes pa la yang 'gyur ro/_/dbang po las skyes pa yang phyis rnam par rtog pa dang bcas par 'gyur ba cis zlog par byed/_byis pa'i dbang po'i rnam par shes pa de yang brda 'dzin par nus pa med pa ga las yin/_dbang po las skyes pa nyid kyi phyir ro zhe na ma yin te/_
[\[233a.5\]]'brel pa med pa'i phyir ro/_/gzhan yang gal te byis pa'i dbang po las skyes pa rnam par rtog pa med pa yin du chug kyang /_thams cad du de ltar 'gyur dgos so zhes bya ba 'di ga las yin/_gnod par byed pa'i tshad mas 'brel ba grub pa med par dpe tsam gyis ni gtan tshigs go bar byed pa ma yin no/_/ci ste gang
[\[233a.6\]]zhig dbang po las skyes pa de ni nye ba tsam 'dzin par byed pa yin pas snga phyi 'dzin pas stong pa'i phyir rnam par rtog pa med pa yin no zhe na/_'di snga phyi 'dzin pas stong pa nyid du ji ltar 'grub/_mngon sum du byed pa ni snga ma dang phyi ma de dag la med pa'i phyir dang /_mngon sum du byed pa ma yin pa ni/_mngon sum nyid
[\[233a.7\]]ma yin pa'i phyir ro zhe na/_de lta na ni 'o na dbang po'i shes pa yin pa'i phyir/_byis pa'i rnam par shes bzhin no/_/zhes bya ba don med pa yin no/_/rtog pa med pa nyid ni mngon sum gyis grub par 'gyur te mngon sum du byed par so sor nges pa nyid ni/_mngon sum gyis nyams su myong ba'i phyir ro/_/de lta ma yin na gal te
[\[233b\]]
[\[233b.1\]]gang du yang mngon sum rtog pa med pa nyid kyi sgrub par byed pa ma yin na ji ltar de'i rjes su 'brangs nas rjes su dpag pa 'jug_/ci ste byis pa'i rnam par shes pa mngon sum du byed pa'i rnam pa can yin pa de'i phyir dbang po'i shes pa gzhan yang da lta bu nyid do zhe na/_de lta na ni 'o na/_byis pa la sgrub gang yin pa/_/de
[\[233b.2\]]nyid 'dir yang brjod bya ste/_/dbang po'i blo ni mtshungs phyir ro/_/'dis ni myong sogs bshad pa yin/_/bskal pa la mngon du byed pa ma mthong ba'i phyir dang /_gzhan la mthong ba'i phyir lkog tu ma gyur pa'i yul can yin pa'i phyir mngon sum rtog pa med pa yin no zhes spyir bsgrub par bya ba yin gyi/_dbang
[\[233b.3\]]po las skyes pa'i phyir zhes bya ba'i gtan tshigs kyis ci zhig bya/_mngon sum du byed pa ni de ni rnam par rtog pa med pa nyid du brjod do/_/rnam par rtog pa nyid ni rtog pa dang bcas pa 'gal ba'i phyir mngon sum du byed pa yin pa de ni rnam par rtog pa med pa nyid kyis khyab pa yin pa de'i phyir 'di ni 'gal bas khyab pa'i
[\[233b.4\]]dmigs pa yin no/_/yang na rnam par rtog pa med pa nyid kyis ni rtog pa dang bcas pa 'gal ba'i phyir mngon sum du byed pa sgrub cing de las kyang mngon sum nyid do/_/gal te rnam par rtog pa med pa nyid kyis ni mngon sum du byed pa sgrub pa yin la/_des mngon sum nyid yin na zla ba gnyis la sogs pa
[\[233b.5\]]rig pa rnams kyang 'gyur ro zhe na/_ma 'khrul pa nyid yin na zhes rjod par byed pa yin na/_/gal te ma 'khrul pa nyid kyis chog mod rnam par rtog pa med pas ci bya zhe na/_khyad par ni gzhan la ltos pa yin pa'i phyir ro/_/de skad du yang mtshan nyid la gzhan gyi lugs la ltos nas khyad par du byas so zhes bshad
[\[233b.6\]]do/_/thams cad du yang rtog pa ni med pa nyid do/_/'khrul pa med pa'i shes pa thams cad ni rtog pa med pa kho na'o/_/'khrul pa med pa nyid kyang slob dpon gyi dmigs kyis bsal ba'i sgo nas bstan pa yin no/_/yang na dbang po la brten pas ni mngon sum ste/_des ni mngon sum du byed pa nyid mtshon pa yin te/_
[\[233b.7\]]de'i phyir mngon sum du byed pa'i rnam pas 'jug pa'i shes pa thams cad ni rnam par rtog pa med pa nyid do/_/yang na 'jug par byed cing khyad par byed par phyir mngon sum yin la yul gyi rang bzhin la khyad par byed pa yang mngon du byed pa kho na yin no/_/des dbang po las skyes pa thams cad ni rtog pa med pa kho na'o/_/
[\[234a\]]
[\[234a.1\]]yang na slob dpon gyis ma 'khrul pa smos pa med pa kho na ste/_rtog pa dang bral ba'i zhes bya ba kho na mtshan nyid yin no/_/'o na ji ltar 'khrul pa'i shes pa rnam par bcad ce na/_mngon sum du byed pa thams cad ni mngon sum yin pa'i phyir ro/_/zla ba gnyis kyi shes pa la sogs pa yang
[\[234a.2\]]gnyis nyid du snang ba la mngon sum kho na'o/_/des na gang zhig gang la mngon sum du byed pa de ni de la mngon sum yin no/_/de ni phyi rol la 'khrul pa yin na de la ni mngon sum du byed pa nyid ma yin no/_/snang ba'i rang bzhin las tha dad pa gzhan yod do zhes bya ba 'di ni rtog pa tsam yin no/_/de skad du yang 'khrul par 'gyur
[\[234a.3\]]ba ni yid kyis 'khrul pa'i yul yin pa'i phyir ro zhes bshad do/_/phyi rol la ma 'khrul pa yang rtog pa'i shes pa nyid du 'gyur ro zhe na/_de ni bden te/_'di ltar/_ci lta ci ltar don bsams pa/_/de lta de ltar rnam par bral/_/mkhas pa rnams kyis gang gsungs pa/_/de ni dngos stobs 'ongs pa yin/_/
[\[234a.4\]]zhes 'chad par 'gyur ro/_/gzhan yang /_khyad par dang ni khyad par gzhi/_/'brel dang 'jig rten gzhung lugs ni/_/bzung nas de dag bsdams byas te/_de ltar rtogs kyi gzhan du min/_/dper dbyug can bzhin rigs sogs kyi/_/bye brag rtogs pa med pa'i phyir/_/de ldan sbyor ba yod min pa/_/des
[\[234a.5\]]na 'di la rtogs pa med/_/rtogs pa ni sbyor ba 'dzin pa yin no/_/sbyor bar byed pa yang khyad par la sogs pa so sor 'dzin pa med pa ma yin te/_dper na dbyig pa can du rtogs pa bzhin no/_/rigs la sogs pa ni so sor nges par bzung ba med pa'i phyir de dang ldan pa dang sbyor ba med pa'i phyir ji ltar dbang po'i rnam par
[\[234a.6\]]shes pa rtog pa dang bcas pa yin/_'di ltar/_tha dad med par snang ba ni/_/gang zhig gang dang sbyor bar byed/_/tha dad par ni snang ba dag_/sbyor ba dang ni rtogs pa med/_/tha mi dad par snang ba de ni gcig kho na yin te/_de la sbyor ba'i don spyi zhig yin te/_sbyor ba ni gnyis la ltos pa yin pa'i phyir ro/_/ci
[\[234a.7\]]ste tha dad par snang na ni/_de'i tshe gnyis phan tshun dben par snang ba'i phyir sbyor ba shin tu yang med pas na sbyor ba ni srid pa ma yin no/_/de'i phyir don dam par na sbyor ba med do/_/gal te khyad par la sogs pa so sor snang ba dag la 'gyur du chug kyang rigs dang ldan pa la sogs pa la ni 'di srid pa ma yin no/_/rigs pa
[\[234b\]]
[\[234b.1\]]dang yon tan dang bya ba dag ni de dang ldan pa las tha dad par snang ba med do/_/de nyid kyi phyir 'dres par snang ba ni sbyor ba yin no zhe na/_ma yin te/_tha dad pa dag ni 'dres par snang ba mi 'thad pa'i phyir ro/_/de ltar snang ba yul dang dus mtshungs pa'i phyir de ltar 'gyur ro zhe na/_ma yin te/_yul dang dus mtshungs pa
[\[234b.2\]]dag kyang rang bzhin tha dad pa yin pa'i phyir ro/_/yul dang dus tha dad pa dag kyang rang bzhin tha dad pa kho na'i phyir de ltar snang ba yin gyi yul dang dus tha dad pas ni ma yin no/_/gal te de la rang bzhin tha dad pa med na ni yul la sogs pa tha dad kyang tha dad par snang bar mi 'gyur ro/_/yul tha mi dad kyang gzhan dag ni kha dog
[\[234b.3\]]dang dbyibs dag dang /_rlung dang nyi ma dag tha dad par snang ba nyid do/_/yul la sogs pa tha mi dad pas ni snang ba tha dad par nyams par mi 'gyur ro/_/ci ste 'phrod pa 'du ba'i 'brel pa'i stobs kyis gcig tu 'dres pa'i ngo bor snang ba yin no zhe na/_de ltar yin na ni thams cad du de ltar rtogs par thal bar 'gyur bas/_tha
[\[234b.4\]]dad pa med par snang ba thams cad tha dad pa med pa'i sgrub byed du mi 'gyur ro/_/gal te ba lang zhes khyad par can gyi shes pa nyid las blo 'di sbyor ba'i rang bzhin du 'gyur ba ma yin nam/_khyad par can gyi shes pa ni gang du yang khyad par med par dmigs pa ma yin te dbyug pa can zhes rtogs pa yin no/_/de ni 'di
[\[234b.5\]]yin no zhes bstan par bya ba ni ma yin te so sor snang ba med pa'i phyir ro/_/dbyig pa can no zhes bya bar shes pa la yang dbyug pa tha dad par snang ba ni yod pa ma yin te/_der ni skyes bu tsam zhig snang ba'i phyir ro/_/dbyug pa dang 'brel pa'i snga rol nyid du ci'i phyir mi 'gyur zhe na/_ma yin te/_tshogs pa med pas khyad
[\[234b.6\]]par can nyid gzhan med pa'i phyir ro/_/skyes bu la khyad par can nyid gzhan yod pa ni ma yin te/_de rtogs pa med pa'i phyir ro/_/khyad par can ni dbyug pa can nyid yin te/_dper na chu la sogs pa'i nus pa ni sa bon gyi lhan cig byed pa nyid yin pa bzhin no/_/gal te dbyig pa yang snang ba yin na ni dbyug pa
[\[234b.7\]]dang skyes bu dag go zhes rtogs par thal lo zhe na/_de thams cad ni mi 'thad de/_gal te 'ba' zhig snang na ni/_/mi rtogs khyad par nyid mi 'gyur/_/de ste snang ba yin na ni/_/dbyug dang skyes bu dag ces 'gyur/_/dper na skyes bu'i zhes bya bar snang ba 'ba' zhig la khyad par can nyid yod pa ma yin pa de
[\[235a\]]
[\[235a.1\]]bzhin du dbyig pa can zhes bya ba la yang 'gyur ro/_/gal te khyad par can nyid do zhe na/_'di la yang brjod pa/_rang la brten pa'i khyad par gyis/_/khyad par can gyi shes yin nam/_/gzhal bya'i khyad par las kyang rung /_/gnyi ga'ang bden pa nyid ma yin/_/gal te re zhig
[\[235a.2\]]rang la brten pa'i khyad par gyi rtogs pa yin na ni de'i tshe don sbyor ba'i rang bzhin rtogs pa yin par mi 'gyur ro/_/bde ba la sogs pa rang la brten pa'i khyad par gyis ni dbang po'i rtog pa dang bcas par 'gyur ba ma yin no/_/yul med par shes pa'i khyad par gyi de nyid mi 'gyur ro zhe na/_ma yin te/_de ma thag pa'i
[\[235a.3\]]rkyen las kyang khyad par bsgrub pa yin no zhes bshad par bya'o/_/khyad par yul la brten pa yin na ni dbyug pa dang skyes bu gnyi ga rtogs pa'i phyir dbyig pa can gyi shes pa bskyed pa tsam gyis yul can du ji ltar 'gyur gnyi ga rtogs so zhes bya ba 'di ni tha snyad tsam du brjod par zad kyi don dam par ni ma yin te rnam par
[\[235a.4\]]rtog pa ni yul med pa can yin na ji ltar gnyis kyi tshig tu mi 'gyur zhe na/_'di ni tha snyad tsam du zad de/_bag chags kyi khyad par snga ma snga ma las 'byung ba yin pa'i phyir skyon med do/_/gtso bo ma yin pa'i phyir khyad par ni rtogs kyang de brjod par mi 'dod pas skyes bu tsam zhig brtsis nas gcig tu 'gyur ba yin no zhe na/_
[\[235a.5\]]gal te tshul 'dis skyes bu tsam yul yin par brjod na brjod la rag mod/_snang ba med par ni mi 'gyur ro/_/ci ste yul dang dus la sogs pa'i khyad par can rnams 'ba' zhig snang ba yin yang de la khyad par can nyid shes pa la snang ba med pa ni ma yin no zhe na/_'di la yang lan du/_don gzhan dang ni 'brel pa'am/_/
[\[235a.6\]]rang bzhin mi mthun pa nyid ni/_/khyad par can nyid de yi tshe/_/gzhan phyogs thams cad nyams par 'gyur/_/gal te re zhig don gzhan dang bcas pa nyid khyad par can yin te/_dper na rgyan gyi khyad par can bzhin no zhe na/_snga ma dang phyi ma la sogs pa de ni shes pa la snang ba yod pa ma yin no/_/de la phyogs
[\[235a.7\]]gzhan snang ba ni med do/_/ci ste mi 'dra ba nyid yin pa de'i tshe ni snga ma dang phyi ma'i bum pa dag mi 'dra ba nyid du snang ba yod pa ma yin no/_/mi 'dra ba ni don gyi rang bzhin nyid yin te/_de snang na ni rtog pa med pa nyid du 'gyur ro/_/khyad par can gyi shes pa'i yul nyid kyang spangs zin to/_/de'i phyir gal te gnyis su snang
[\[235b\]]
[\[235b.1\]]ba yin na ni sbyor ba yin zhing de las ni rtog par 'gyur ba yin no zhes bya ba 'di ni rigs yin no/_/de la gnyis su snang ba tsam ni rtog pa ma yin gyi 'on kyang sngar so sor mthong ba sngon du 'gro ba can gyi sbyor bar byed pa yin no/_/gal te rjes su 'gro ba can gyi shes pa dmigs pa'i phyir rigs la sogs pa snang ba nyid
[\[235b.2\]]ma yin nam zhe na/_de la bshad pa/_rjes 'gro can gyi rnam shes gang /_/de yang sgra dang gsal bar snang /_/kha dog dbyibs yig rnam pa yis/_/stong pa ba lang nyid du brjod/_/de nyid mtshungs pa nyid yin yang /_/mig gi yul la mthong med de/_/snang ba gnyis ni med phyir ro/_/blo tha dad pa'ang
[\[235b.3\]]rnyed par dka'/_/rjes su 'gro ba can gyi rnam par shes pa gang yin pa de la ni spyi gzhan snang ba med do/_/rjes su 'gro ba'i rang bzhin snang ngo zhe na/_ma yin te/_sgra dang gsal ba las ma gtogs pa gzhan mi snang ba'i phyir ro/_/sgra las spyi'i rnam par shes pa snang bar 'gyur ba yin no zhe na/_ma yin te/_
[\[235b.4\]]mthong ba'i mdog dang dbyibs ci lta ba bzhin du dran pa'i phyir ro/_/'dir rjes su 'gro ba gzhan snang ba ni yod pa ma yin te/_kha dog dang dbyibs tsam zhig snang ba'i phyir ro/_/rjes su 'gro ba can thams cad ni ming tsam dang 'brel pa yin no/_/'di yang ba lang 'di yang ba lang zhes ming dang /_don byed pa mtshungs
[\[235b.5\]]pa yin no/_/yang na rtogs par byed pa'i shes pa nyid kyi mtshungs pa yin gyi/_don ni 'ga' zhig gi yang ma yin no/_/'on te sgra las skye ba na de nyid mi gsal ba'i rnam par gyur pa ni spyi yin te/_thams cad la mtshungs pa'i phyir ro zhe na ma yin te ba lang zhes brjod pa na res 'ga' ni/_khra bo dang res
[\[235b.6\]]'ga' ni ser skya zhes bya ba la sogs par rtogs pa'i phyir de yang so sor nges pa'i rnam par rtog pa'i rang bzhin yin pas spyi'i rnam par rtog pa ni ma yin te/_nyams su myong ba ji lta ba bzhin dran pa'i phyir ro/_/sgra 'di ni sngar thams cad dang 'brel par mthong ba yin te/_go sgra don dgu la 'jug pa bzhin no/_/gal
[\[235b.7\]]te ba lang la sogs pa don dgu po dag ni so sor nges pa yin pa'i phyir de nye bar ston par byed pa dang ston pa'i yul can gyi brda srid pa yin gyi/_so sor nges pa med pa'i gsal ba rnams la ji ltar brda byed pa'am 'dzin par nus she na/_'di ni 'og nas bshad par bya'o/_/de nyid mtshungs pa nyid yin du zin kyang /_
[\[236a\]]
[\[236a.1\]]mig gi yul gyi don la ni mthong ba med do/_/gsal bar snang ba'i mig gi rnam par shes pa la ni mi gsal bar snang ba yod pa ma yin no/_/de nyid 'di'o snyam pa'i rtog pa 'byung ba kho na'o zhe na/_ma yin te/_gsal ba dang mi gsal bar snang ba dag ni gcig nyid du mi rigs pa'i phyir
[\[236a.2\]]ro/_/rgyu tha dad pa'i yang phyir te/_mig la sogs pa dang /_bag chags rgyu yin pa'i phyir ro/_/de'i phyir na mig la sogs pas bskyed pa'i blo la ni snang ba gnyis yod pa ma yin no/_/ci ste gal te rnam pa'i rgyu tha dad pa yin du chug kyang gsal ba dang mi gsal bar snang ba'i phyir blo de ni gcig nyid do zhe na/_de la
[\[236a.3\]]mi brjod de/_gal te snang ba'i rgyu tha dad kyang blo rnams tha mi dad pa yin na gzhan du yang tha dad pa rnyed par dka' bar 'gyur te thams cad du dus mnyam par 'byung ba'i mngon sum dang rjes su dpag pa dag gi blo gcig kho nar 'gyur ro/_/gal te 'phrod pa 'du ba'i 'brel pa ji ltar mi 'dzin te/_rigs la sogs
[\[236a.4\]]pa tha dad par nges pa med pa ni 'phrod pa'i 'du ba yod pa nyid las yin no zhe na/_'di ni bzang po ma yin te/_'di ltar/_dbang pos 'phrod 'du 'dzin med phyir/_/'brel pa mthong ba med par gnas/_/'phrod pa 'du ba dbang po las 'das pa yin pa'i phyir mig la sogs pas rig par srid pa ma yin no zhes bya ba 'di
[\[236a.5\]]ni khyed nyid kyi rnam par gzhag pa yin no/_/ci ste snal ma 'di dag la snam bu'o zhes bya ba'i tha snyad las 'phrod pa 'du ba 'grub pa yin no zhe na/_de ni ma yin te/_'di ltar/_snal ma 'di la snam bu zhes/_/sgra 'di dag kyang rang gis byas/_/snal ma rnams la snam bu/_rwa la sogs pa rnams la ba lang zhes bya
[\[236a.6\]]ba'i blo ni 'gar yang yod pa ma yin la/_de med pas 'phrod pa'i 'du ba ji ltar rtogs pa yin/_gang gi phyir/_ba lang rwa zhes 'jig rten na/_/rwa la ba lang 'jig rten min/_/ba lang rwa yod do zhes bya ba'i blo ni 'jug pa yin na/_lkog shal la sogs pa de dag ni de la 'phrod pas 'dus pa ma yin no/_/gang zhig
[\[236a.7\]]de dag la 'du bar 'dod pa de ni brten pa nyid du rtogs pa ma yin no/_/des na blo 'di ni 'phrod pa 'du ba las ni ma yin gyi/_'on kyang /_ba lang zhes bya yan lag ni/_/lhag ma rnams chad dmigs med phyir/_/'di las snyam pa'i blo ni 'du ba med pa la dmigs pa nyid de/_dper na nyi ma nub ka'i dus na shing 'di la nyi ma'o
[\[236b\]]
[\[236b.1\]]zhes bya bar 'gyur ba yin no/_/yan lag lhag ma dag la ba lang ngo zhes rtogs na rwa'i rten nyid du brtags pa'i phyir ba lang la rwa'o snyam du shes pa yin no/_/'di ltar gang zhig rten dang brten par 'gyur ba la rwa la sogs pa'i tshogs las tha dad pa'i ba lang ni med de 'di ni rtog pa tsam du zad do/_/ci ste yang snal ma 'di dag la
[\[236b.2\]]snam bu'o snyam pa'i shes pa ni 'byung ba kho na zhe na/_de ni ma yin te/_snal ma 'di rnams kyis snam bu/_/'di zhes snal ma 'dus byas las/_/phyis byung 'bras bur brjod yin gyi/_/ji lta bur yang dus gcig min/_/snal ma'i sgra ni sngar snam bu med pa'i gnas skabs kyi khyad par la 'jug par 'gyur la
[\[236b.3\]]de'i phyis 'byung ba'i gnas skabs kyi khyad par ni snam bu yin no/_/de'i snal ma de dag gi snam bu 'di byas so zhes de'i phyis 'byung ba la 'bras bur bsnyad pa yin gyi snal ma dang dus mtshungs pa ni ma yin no/_/des na gang las rten dang brten pa'i dngos po yin/_dus tha dad pa dag ni rten dang brten pa'i dngos po ma yin
[\[236b.4\]]gyi/_rgyu dang 'bras bu nyid dam 'brel pa med par 'gyur ba 'ba' zhig tu zad do/_/de'i phyir rten dang brten pa'i dngos po yang tshogs pa gcig la rag las pa nyid kyis na rgyu dang 'bras bu'i dngos po'i khyad par nyid/_tshogs pa gcig la rag las pa'i khar gzhong dang de la brten par 'dod pa dag kho na la de ltar tha
[\[236b.5\]]snyad byed pa'i phyir ro/_/gnas pa ni de'i rang bzhin khyad par las gzhan ma yin no/_/snal ma dang snam bu dag la rtogs pa 'di yang yod pa ma yin no/_/des na rnam pa ci zhig ltar rnam par brtags pa 'ba' zhig tu zad kyi rten dang brten pa'i dngos po ni ma yin te tha dad pa med pa'i phyir ro/_/snam bu'i gnas
[\[236b.6\]]skabs na ni snal ma yod pa ma yin no/_/gal te tha dad pa med na snam bu'i gnas skabs na snal ma med pa'i phyir snal ma de dag ni 'di yin no zhes shes pa'am snam bu 'di zhes bya bar ji ltar 'gyur zhe na/_de ni ma yin te/_don dam par ni de la gnyis yod pa ma yin no/_/'di ltar/_'ga' yis rgyu sgro
[\[236b.7\]]btags pa 'am/_/sgra yi rten ni ston pa na/_/snal ma gcig ni bkar byas pas/_/'bras la snal ma zhes 'jug 'gyur/_/snam bu ni snal ma dag gi 'bras bu yin pas de'i tshe snal ma yod pa ma yin no/_/snal mar shes pa ni rgyu'i rang bzhin sgro btags pa las yin gyi don dam par ni ma yin no/_/'di
[\[237a\]]
[\[237a.1\]]ltar 'di snal ma yin no snyam pa'i shes pa ni snga ma dran pa yod na 'gyur ro/_/yang na gcig bkar ba las yin te/_snal ma re rer bkar na snam bu zhes bya ba yod pa ma yin te/_dmag dang nags la sogs pa ltar de dag ni tshogs pa nyid snam bu'i tha snyad rten yin no/_/snam bu ni
[\[237a.2\]]kun rdzob tu yod pa nyid do/_des na rten dang brten pa'i dngos po ni brtags pa yin no/_/gal te snam bu zhes bya ba med pa yin na ji ltar snam bu'i sgra 'jug pa ste rgyu mtshan med par sgra 'jug pa ni med do zhe na/_'di la lan du/_phan gdags phan 'dogs byed nyid dam/_/rnam par chad med snang ba nyid/_/snam bu'i
[\[237a.3\]]tha snyad kyi rgyu mtshan yin no zhes kha bskang ngo /_/de la phan gdags bya dang 'dogs byed nyid de/_snal ma de dag nyid phan tshun phan par bya ba dang phan par byed pa'i dngos por rnam par gnas pa'am/_ldan pa'i khyad par las/_bgo ba la sogs pa 'dod pa'i don bya ba nye bar bskyed pa ni snam bu la sogs pa'i tha snyad
[\[237a.4\]]brten pa yin pa'i phyir ro/_/de dag gi phan par bya ba dang phan par byed pa'i dngos po de ni snam bu zhes bstan par bya ba yin no/_/ji ltar thag bzangs dang snas la sogs pas phan btags pa dang 'bral ba rnam par chad pa'i snal ma dag brtsal ba med par phan tshun gyis pa de bzhin du snam bu'i gnas skabs na ni ma
[\[237a.5\]]yin te/_de'i phyir rnam par chad pa ma mthong ba ni 'di'i rgyu mtshan yin pa'i phyir tha snyad nyid las don gzhan brtag par bya ba ma yin no/_/don rtogs pa'i rgyu mtshan ni tshad ma yin te/_tha snyad ni phal cher gzhan du yang 'jug pa yin no/_/gal te tha snyad kyi rgyu mtshan gzhan med na de ltar gyur na ni 'o na snam bu'i
[\[237a.6\]]tha snyad dngos ma yin par 'gyur te/_khur bu ba la ba lang du bsnyad ba bzhin no/_/khur bu ba la gtsang sbra chung ba la sogs pa rgyu mtshan yod kyang de las tha snyad pa'i ba lang nyid kyi spyi med pa'i phyir ba lang nyid kyi tha snyad kyi dngos po ma yin pa de bzhin du/_phan gdags bya 'dogs byed la sogs pa'i rgyu mtshan can gyi snam bu'i
[\[237a.7\]]tha snyad kyang 'gyur ro zhe na/_'di la lan glon pa ni/_'khrul med can shes dang po yi/_/brda yi spyod yul gang yin dngos/_/dang po'i brda'i yul gang yin pa de ni dngos po yin te/_dang po'i brda'i yul yin pa nyid kyis 'khrul pa med par shes pa'i phyir ro/_/gang zhig brda'i yul gyi dngos po dang chos
[\[237b\]]
[\[237b.1\]]mtshungs pa na de nyid du lhag par zhen nas zhugs pa de ni de'i dngos po ma yin te 'khrul pa'i blo'i yul yin pa'i phyir ro/_/snal ma'i tshul med na 'dra ba las gzhan pa'i chos kyi rjes su 'brangs pas shes pa 'khrul pa yin pa de/_de'i rjes su ma 'brangs par ni de dang 'dra bar 'gyur ba ma yin no/_/de'i phyir dngos
[\[237b.2\]]dang btags pa'i dbye ba las ni snam bu la sogs pa'i sgra rnams kyi rgyu mtshan gzhan yin par mi 'grub po/_/ci ste rigs la sogs pa'i rjes su dpag pas sgrub pa yin te/_'di ltar/_de yi ngo bor gzhan shes pa/_/de mtshungs rgyu mtshan las yin te/_/dper na dbyig can snyam shes pa/_/mtshungs pa'i dbyig
[\[237b.3\]]pa las yin bzhin/_/mtshan nyid mi mthun skyes bu la sogs pa la yang dbyig pa can no snyam pa'i mtshungs par rtogs pa ni mtshungs pa'i rgyu mtshan can yin no/_/khra bo la sogs pa mtshan nyid mi mthun pa dag la ba lang ngo snyam pa'i blo de la yang ba lang nyid rgyu mtshan yin te/_dbyig pa bzhin no zhe na 'di ni lan
[\[237b.4\]]du mi rung ste/_'di ltar/_dngos po las ni tha dad can/_rigs sogs la ni rjes dpag med/_/dbyig pa can sogs thams cad la/_/kun rdzob pa las tha snyad 'dogs/_/gal te kun rdzob pa'i mtshungs pa'i rgyu mtshan la brten nas khra bo la sogs pa la ba lang la sogs pa'i shes pa 'jug pa yin na ni
[\[237b.5\]]de'i tshe grub pa nyid do/_/'di ltar dbyig pa can no zhes bya ba'i shes pa la yang dbyig pa ni rgyu mtshan ma yin te/_de lta ma yin na thams cad dbyug pa can du thal ba'i phyir ro/_/'on te 'brel pa las 'gyur ba yin no zhe na/_'brel pa yang 'brel pa can no snyam du shes pa las rtogs pa yin no/_/de la yang 'brel
[\[237b.6\]]pa gzhan rtogs na ni thug pa med par 'gyur ro/_/ci ste 'brel pa gzhan med par 'brel pa can no zhes shes na de lta yin na ni 'brel pa yang brtags pa nyid do/_/des na dbyig pa can no snyam pa'i shes pa ni kun rdzob pa'i rgyu mtshan kho na las yin no/_/de nyid 'brel pa yin pa'i phyir thams cad mtshungs so/_/
[\[237b.7\]]ci ste dbyig pa dang 'byor pa nyid ni bden pa kho na yin gyi kun rdzob pa ni ma yin no zhe na/_de yang mi bden te/_de las tha dad pa'i 'byor ba med pa'i phyir ro/_/gnyis po tsam nyid 'byor ba yin na ni/_ji ltar skyes bu dbyig pa can zhes bya ba de bzhin du dbyig pa skyes bu can zhes bya bar yang 'gyur ro/_/yang na gnyis po tsam
[\[238a\]]
[\[238a.1\]]zhig snang ba yin na/_'di dag phan tshun 'byor pa yin no zhes bya ba'i rtogs par 'gyur gyi/_de dag khyad par dang khyad par can gyi dngos por ni mi 'gyur ro/_/ci ste dbyig pa ni phan 'dogs par byed pa yin pas gtso bo ma yin no zhe na/_de lta yin na kun rdzob pa'i phan 'dogs par byed pa de
[\[238a.2\]]nyid de la rgyu mtshan yin no/_/de yang mngon sum la snang ba ni ma yin te/_de'i phyir de'i khyad par can gyi rtogs pa ni dbang po las byung ba ma yin no/_/ci ste yang khyad par gyi ngo bo ni kun rdzob pa yin gyi/_khyad par dbyig pa nyid ni don dam pa kho na yin pa de bzhin du ba lang nyid la sogs pa yang yin no zhe na ma yin
[\[238a.3\]]te/_tha dad par mngon sum gyis gzung ba'i phyir dbyig pa ni don dam par 'gyur gyi/_rigs la sogs pa ni don dam par 'gyur ba ma yin no/_/'phrod pa 'du bas tha dad par 'dzin par mi 'gyur ro zhe na/_'phrod pa 'du ba nyid ci'i phyir tha dad par mi snang /_'phrod pa 'du ba gzhan dag las so zhe na/_thug pa med
[\[238a.4\]]par 'gyur ro/_/gzhan yang /_der yang don dam pa yi ni/_/don gyi 'brel pa yod pa nyid/_/bzho dgal la sogs 'bras bu ni/_/don dam nyid kyis der 'gyur ro/_/ji ltar don dam pa'i dbyig pa nyid dbyig pa can ni snyam du mtshungs par rtogs pa'i rgyu mtshan yin pa/_de kho na ltar dgal ba la sogs
[\[238a.5\]]pa'am rwa la sogs pa ni ba lang nyid la sogs pa'i rgyu mtshan yin no/_/rwa la sogs pa ni tha dad pa yin no zhe na/_dbyig pa la sogs pa yang tha dad par mtshungs pa'i phyir/_mtshungs pa yang tha dad pa yin pa'i phyir ji ltar dbyig pa can zhes bya ba dper 'gyur/_de'i phyir tha dad pa nyid la tha mi dad par rtogs pa yin no/_/
[\[238a.6\]]dgal sogs 'brel pa las gzhan pa'i/_/rigs ni 'gar yang mthong ba med/_/de dag rnams la ba lang nyid/_/ci zhes pa 'di rwa sogs ston/_/ji ltar bram ze la sogs pa'i rigs 'dri na/_rus dang 'don pa la sogs pa ston gyi rigs ni ma yin pa de bzhin du ba lang nyid la yang bzho ba dang dgal ba la
[\[238a.7\]]sogs pa ston gyi tshad ma'i yul du gyur pa'i rigs gzhan yod pa ni ma yin no/_/des na dngos su tha snyad kyi yul du gyur pa don dam pa'i rgyu mtshan ni gang du yang yod pa ma yin pa'i phyir rigs don dam pa ma yin no/_/rigs ni tha snyad kyi yul nyid du 'dod pa yin no/_/de ni kun rdzob pa kho nas 'grub pa'i phyir rigs ni
[\[238b\]]
[\[238b.1\]]don med do/_/gzhan yang gal te thams cad du tha snyad don dam pa'i rgyu mtshan la brten nas 'jug pa yin na/_de'i tshe de la ltos pa med pa'i sgra med par 'gyur na/_mthong ba yang yin te/_gang gi phyir/_dngos po khang bzangs phreng sogs kyi/_/sgra yang gzhan la ltos pa min/_/tshig gi don drug po
[\[238b.2\]]dag la dngos por tha snyad 'dogs pa yin pa dang /_khang bzangs rnams la khang bzangs kyi phreng ba la sogs pa'i tha snyad gang yin pa de ni rgyu mtshan gzhan la ltos pa ma yin no/_/rdzas la sogs pa'i tshig gi don rnams la ni dngos po nyid ces bya ba gzhan yod pa ma yin no/_/re zhig dngos po nyid rdzas ni ma yin te
[\[238b.3\]]rdzas ni yon tan la sogs pa rnams la 'du ba'am ldan par 'gyur ba ma yin no/_/khang bzangs kyang rdzas nyid ni ma yin te/_rigs mi mthun pas mi rtsom pa'i phyir ro/_/ldan pa nyid du 'gyur grang na/_de la bshad pa ni/_gal te khang pa ldan pa yin du chug na 'dir phreng ba ci zhig yin/_de smras pa ni/_
[\[238b.4\]]gal te khang pa ldan yin yang /_/de phreng de ni ci zhig yin/_/rdzas ma yin la yon tan dang las kyang ma yin te/_rdzas ni yon tan la med pa'i phyir ro/_/de nyid kyi phyir yon tan yang ma yin no/_/las kyang ma yin te las ni rdzas la brten pa yin pa'i phyir ro/_/'du ba dang khyad par yang ma yin te/_de'i
[\[238b.5\]]'bras bu med pa'i phyir ro/_/gal te rigs ni yon tan la yang yod pa'i phyir rigs yin par 'gyur ro zhe na/_de'i phyir bshad pa/_rigs ni rigs la mtshungs pa yi/_/tha snyad don du brtags pa nyid/_/der yang 'di yi tha snyad kyi/_/rgyu mtshan rigs gzhan yin par 'gyur/_/de yang rigs gzhan dag nyid
[\[238b.6\]]las/_/rigs su bsnyad pa'i yul du 'gyur/_/de phyir rtogs pa mtha' med pas/_/rtogs pa 'thad pa ma yin no/_/de'i phyir phreng ba la sogs pa'i sgra 'jug pa ni de'i rgyu mtshan can ma yin no/_/gzhan yang /_gal te rigs yin kha cig kyang /_/shing bzhin phreng zhes brjod par 'gyur/_/ji ltar
[\[238b.7\]]dal ba la sogs pa gcig kyang shing gi rigs dang ldan pas shing du brjod pa de bzhin khyim gcig la yang phreng bar brjod par 'gyur te/_rigs ni re re la yang tha snyad byed pa'i rgyu mtshan yin pa'i phyir ro/_/ci ste phreng ba ni dbyibs kyi khyad par yin te/_phyogs gcig tu mngon du phyin par gnas pa'i dngos po ni phreng ba'i
[\[239a\]]
[\[239a.1\]]tha snyad brten pa yin no zhe na/_dbyibs de yang rdzas la sogs pa las tha dad pa ni ma yin te/_de ltar khas len na tshig gi don bdun pa gzhan du thal bar 'gyur ba'i phyir ro/_/de'i nang du 'dus pa la ni nyes pa brjod zin to/_/gal te phreng ba rigs yin no zhe na/_de'i tshe phreng ba mang
[\[239a.2\]]po la/_'di dag ni/_phreng ba'o zhes de yi sgra/_/ji ltar rigs la rigs med phyir/_/rigs la ni rigs khas len pa ma yin no/_/khas len na yang de la yang rigs so zhes nye bar bsnyad pa'i rgyu mtshan du 'gyur dgos so/_/rigs rgyu mtshan yin na ni/_de la yang rigs gzhan yod par 'gyur bar mi 'thad
[\[239a.3\]]do/_/'di ltar phreng ba la sogs pa la phreng ba chen po zhes bya ba la sogs pa chen po nyid kyi tha snyad gang yin pa de ji ltar 'gyur ba yin/_yon tan chen po nyid ni rdzas la 'du ba'i phyir ro/_/phreng ba la sogs pa ni rdzas ma yin no/_/nye bar btags pa'i phyir ro zhe na/_de ni mi bden te/_'di ltar/_phreng sogs la ni
[\[239a.4\]]chen po sogs/_/nyer btags las 'dod gang yin pa/_/dngos dang khyad med rnams shes kyi/_/gzung bya yin phyir nyer btags min/_/phreng ba la sogs pa dag la chen po nyid nye bar btags pa yin no zhes bya ba 'di ga las yin/_'di nye bar btags pa nyid du rtogs pa ni med do/_/de ltar rtogs pa ma yin
[\[239a.5\]]pa la ni de ltar khas blang bar nus pa ma yin te/_khas len pa ni rtogs pa'i rgyu mtshan can yin pa'i phyir ro/_/chen po nyid don gzhan du gyur pa med pa'i phyir ro zhe na/_de med pa nyid ga las med par grub na de'i phyir nye bar btags pa yin la nye bar btags pa yin pa na yang med pa yin pa'i phyir/_'di ni phan tshun
[\[239a.6\]]rten pa'i skyon yin no/_/rdzas ma yin pa'i phyir chen po nyid rdzas kyi chos ni phreng ba'i ma yin no zhe na ma yin te/_rdzas ma yin pa nyid du ma grub pa'i phyir ro/_/bya ba dang yon tan can 'du ba can gyi rgyu ni rdzas yin pa'i phyir rdzas kyi mtshan nyid yod pa yin no/_/bya ba can nyid ma yin pa'i phyir ro zhe na ma yin te/_bsdus pa ni mtshan nyid
[\[239a.7\]]ma yin pa'i phyir ro/_/nam mkha' la sogs pa ni bya ba dang ldan pa nyid ma yin no/_/la lar ni bya ba can la sogs pa bsdus pa mtshan nyid yin la/_la lar ni 'ga' zhig yin pa'i phyir ro/_/gal te rnam par dpyad na chen po nyid don dam par med pa'i phyir rdzas ma yin no zhe na/_rtogs pa yod pa'i phyir med do
[\[239b\]]
[\[239b.1\]]zhes bya ba 'di ga las yin/_rtogs pa ni gtso bor 'gyur ba ma yin pa'i phyir ro zhe na/_gtso bo ma yin pa ma grub pa'i phyir ro/_/gal te gtso bo dang khyad par med pa can yang gtso bo ma yin pa nyid yin na ni gtso bo ma yin pa'i rnam par dbye ba med par 'gyur ro/_/des na khyad par med pa'i phyir
[\[239b.2\]]thams cad ni gtso bo yin pa'am/_yang na 'ga' yang ma yin par 'gyur ro zhes bya ba 'di ni rigs pa yin no/_/de'i phyir phreng ba la sogs gzhan gyi rdzas la sogs pa rnam par gzhag pa byas pa 'di ni legs pa ma yin no/_/phreng ba zhes pa shing la sogs pa las tha dad pa ni cung zad kyang dmigs pa med de/_
[\[239b.3\]]'di ni gnas pa'i khyad par las rtogs pa tsam yin no/_/de'i phyir phreng ba la sogs pa la chen po la sogs pa'i sgra ni nye bar btags pa ma yin zhing gtso bo nyid kyang ma yin no/_/re zhig gtso bo nyid ni ma yin te/_rgyu mtshan don gzhan med pa'i phyir ro/_/nye bar btags pa yang ma yin te/_nye bar btags
[\[239b.4\]]pa'i rgyu mtshan med pa'i phyir ro/_/dper na me tog rgyas pa'i nags zhes don gcig la 'du ba las nags la me tog rgyas par nye bar btags pa yin te/_nags dang me tog rgyas pa dag ni shing rnams la 'dus pa yin pa'i phyir ro/_/dngos su mngon par 'dod pa la'ang /_/rgyu gzhan min pa nyid de mtshungs/_/
[\[239b.5\]]drug rnams la ni tshig don sgra/_/rgyu gzhan gang la ltos par mthong /_/rgyu gzhan dang ldan pa ni gtso bo yin la rgyu gzhan med pa ni phal ba yin no zhes gang bshad pa de ni srid pa ma yin te/_gang gi phyir dbyig pa can zhes bya ba de lta bu la sogs pa gtso bor mngon par 'dod pa gang yin pa de dag la yang rgyu gzhan
[\[239b.6\]]yod pa ma yin te/_dbyig pa can la sogs pa yang kun rdzob pa nyid do zhes da ltar kho na bshad pa yin no/_/drug po rnams la tshig gi don gyi sgra 'jug pa yang rgyu gzhan gang zhig la ltos pa yin/_rdzas la sogs pa 'jug pa na rang gi ngo bo nyid 'jug pa'i mtshan nyid ni rgyu mtshan gzhan med pa nyid dbang med du 'ongs
[\[239b.7\]]pa yin no/_/ci ste rgyu mtshan med par 'jug pa'i tshig gi don gyi sgra de ni de gtso bor zhes bya bar rigs pa yin gyi/_/chen po la sogs pa'i sgra gang yin pa de ni yon tan rgyu mtshan can yin pas/_gang la rgyu mtshan med par 'jug pa de la gdon mi za bar phal pa yin no/_/de'i phyir don yod pa ni gtso bo yin la/_gzhan ni
[\[240a\]]
[\[240a.1\]]phal pa yin no zhe na/_de yang mi bden te/_'di ltar/_ji ltar grags las grub gang yin/_/dngos dang de dang mtshungs pa'i phyir/_/gang la de skad brjod phal pa/_/dngos la'ang dngos med btags phyir ro/_/rgyu mtshan yod dam gzhan du yang rung ste grags pa las gzhan du'ang
[\[240a.2\]]'jug pa ni gtso bo nyid yin la/_de dang mtshungs pa la ltos nas gang du de ltar 'jug pa de la ni gtso bo ma yin pa yin te/_bu la sogs pa'i dngos po la yang med pa nye bar btags pa mthong ba'i phyir ro/_/don yod pa nyid dam/_gzhan du yang rung ste/_gtso bo nyid kyi rgyu ni grags pa kho na yin no/_/de lta ma yin
[\[240a.3\]]na phyin ci log tu mthong ngo /_/rgyu mtshan med pa ni gzhan du 'gyur ba na nye bar btags pa'i rgyu mtshan yin no/_/tshig gi don gyi sgra rgyu mtshan med pa nyid de ni de kho na ltar gtso bor gyur pa yin pa de lta na ni/_'o na rgyu mtshan dang ldan pa nyid dngos kyi rgyur mi 'gyur te/_de med kyang yod pa'i phyir ro/_/gang zhig gang med kyang
[\[240a.4\]]'byung ba de ni de'i rgyu mtshan can ma yin te/_rgyu dang 'bras bus ni rjes su 'gro ldog gi mtshan nyid can yin pa'i phyir ro/_/rgyu mtshan ni rgyu yin la rgyu mtshan can ni 'bras bu yin no/_/gal te grags pa de nyid sgra 'jug pa'i rgyu mtshan med par ji lta zhe na/_de yang mi bden te/_'di ltar/_grags pa brda yi rjes 'gro
[\[240a.5\]]can/_/de yang brjod 'dod rjes 'gro can/_/tha snyad don du byas pa'ang ste/_/sdeb sbyor ming dang sgra cha bzhin/_/gang la brda zhugs pa de ni grags pa'i don yin la/_brda yang smra ba po'i 'dod pa dang 'brel pa yin no/_/sgra 'jug pa'i rgyu mtshan yod do zhe na/_smra ba'i 'dod pa med par sgra 'jug pa ni ma yin no/_/
[\[240a.6\]]'jug pa'i rgyu mtshan med kyang 'dod pas 'jug pa ni mthong ba kho na ste/_dper na skyes bu la seng ge la sogs pa ming 'jug pa bzhin no/_/des na 'dod pa la rang dbang du gyur pa'i phyir/_de nyid 'jug pa'i rgyu mtshan no zhes bya bar rigs so/_/de nyid rgyu mtshan med par ci'i phyir brda'i sgo nas sgra 'jug par byed ce na/_
[\[240a.7\]]rgyu mtshan la yang ci'i phyir 'jug_/tha snyad kyi don du'o zhe na tha snyad de ni 'jug pa'i rgyu mtshan med kyang mtshungs pa yin no/_/tha snyad kyang don byed pa'i yul can yin la/_rgyu mtshan med pa don byed pa med par gyur pa ni ma yin no/_/rgyu mtshan med na mi 'gyur te/_bram ze la sogs pa'i rigs med par don byed par
[\[240b\]]
[\[240b.1\]]nus pa ni ma yin no zhe na ma yin te/_de la tshad ma med pa'i phyir ro/_/rigs 'ga' zhig yod do zhes bya ba'i tshad ma ni med do/_/rjes su 'gro ba dang ldog pa dag las rang bzhin ji snyed cig nus par mthong ba de tsam kho na cig nye bar sbyor ba dang ldan pa zhes bya bar rigs te/_de lta ma yin na ha cang thal ba'i phyir ro/_/de'i
[\[240b.2\]]phyir rgyu mtshan med kyang tha snyad kyi don du brda byed pa yin te/_dper na sdeb sbyor dang sgra la phreng ba 'dzin pa la sogs pa'i ming dang rang bzhin la sogs par brdar btags pa bzhin no/_/de la ni rgyu mtshan 'ga' zhig yod pa ma yin te/_phreng ba 'dzin pa dang rang bzhin la sogs pa dag ni ji ltar 'dod par rtogs pa'i
[\[240b.3\]]phyir ro/_/yi ge'i rim pa la ni rgyu mtshan cung zad kyang yod pa ma yin te/_de lta ma yin na brda ma bzung bas kyang rtogs par thal ba'i phyir ro/_/gang zhig rtogs pa yod pa de la brda ci zhig bya/_brda gsal bar byed do zhen ma yin te/_rtogs pa med na de nyid med pa'i phyir ro/_/ma rtogs pa la ni brda yod pa
[\[240b.4\]]ma yin no/_/brda nyid kyis rtogs par byed do zhe na/_phan tshun brten pa'i nyes par thal ba'i phyir ro/_/ji srid dngos po mthong med par/_/de la brda 'jug yod ma yin/_/brda zhugs pa ni med na yang /_/mthong bas srid par ga la 'gyur/_/rang bzhin la sogs pa dag ni rnam par gnas pa'i rang bzhin ma
[\[240b.5\]]yin no/_/'di ltar kha cig ni yod pa las zhes bya ba 'di khams su byas te/_de'i 'og tu a Ta glo bur du 'ongs par byed la gzhan dag ni yod pa la a sa khams su byas nas dang po'i a phyis te/_san+ti zhes bya bar byed pa yin no/_/de'i phyir rnam pa 'di lta bu'i yul la tha snyad tsam gyi dgos pas brdar btags pa yin gyi
[\[240b.6\]]rgyu mtshan gzhan yod pas ni ma yin no/_/'dod pa dang rjes su 'brel pa can gyi brda ni rgyu mtshan can yod pa kho na la 'gyur ba yang ma yin te/_'khrul pa mthong bas 'khrul pa'i phyir ro/_/de'i phyir dngos po dang khang bzangs la sogs pa'i sgra ni dngos por gyur pa tha dad pa'i don gyi rgyu mtshan can ma yin te/_des na
[\[240b.7\]]tha snyad mtshungs pa mthong ba las spyi brtag par bya ba ni ma yin no/_/'o na ji ltar blo dang sgra dag rjes su 'gro ba yin zhe na/_smras pa/_dngos po la sogs rjes su 'gro ba yod pa las shes pa rjes su 'gro ba ni ma yin gyi/_'on kyang bag chags kyi sa bon rab tu sad pa rjes su 'gro ba yin te/_dper na mi sdug pa'i dngos po
[\[241a\]]
[\[241a.1\]]la yang goms pa las sdug pa nyid rjes su 'gro ba bzhin no/_/'di ltar/_tha snyad kyang gang dngos chos kyi/_/de 'dra'i rnam shes rgyu yi ni/_/don de dag la shes pa des/_/de ltar rtogs par 'gyur ba yin/_/tha dad tha dad min par ni/_/rtog la shes pa'ang de bzhin no/_/de phyir
[\[241a.2\]]de 'bras med bral ba/_/rjes 'gro dngos gcig yod ma yin/_/gang gis bag chags sad pa'i rim pas/_thams cad la rnam pa gcig tu rtogs pa'i shes pa skyed par byed pa'i dngos po rnams nyid kyis rnam pa de lta bu'i shes pa skyed par byed pa yin te/_bde ba la sogs pa'i tshor ba bzhin no/_/bde ba la
[\[241a.3\]]sogs pa'i rnam par shes pa la ni/_don la brten pa'i rgyu mtshan bde ba zhes bya ba yod pa ma yin te/_de lta bu nyid yin na sdug bsngal mi skye bar thal ba'i phyir ro/_/de lta bu nyid ma yin pa'i yang yod do zhe na/_de lta na rang bzhin gnyi ga rtogs par thal te/_kha dog dang dbyibs rtogs pa bzhin no/_/ci ste ma
[\[241a.4\]]mthong bas gegs byas pas de lta ma yin no zhe na/_de ltar gyur na ni ma mthong ba kho nas de lta bur gyur pa'i rtogs pa nyid skyed par ci ste mi 'dod/_ma mthong ba ni nges par byed pa yin gyi sgrub par byed pa ni ma yin no zhe na/_ma yin te/_tshad ma med pa'i phyir ro/_/sgrub pa dang nges par byed pa dag srid na/_sgrub pa nyid
[\[241a.5\]]mchog yin te/_nges par byed pa ni rtog pa du ma'i rten du 'gyur ba'i phyir ro/_/'di ltar/_bde ba la sogs pa dang ldan pa nyid don yin par brtag gam/_'on te gzhan du yin mthong ba ba yin par rtogs pa la ni ma mthong ba'i rtogs pa 'ba' zhig tu zad/_de'i phyir tha dad par gyur pa nyid 'ga' zhig la tha
[\[241a.6\]]dad par 'dzin pa yin no/_/de rjes su 'gro ba nyid las spyi'i don grub pa'i phyir/_bar gyi sha lhag pa'i spyis ci zhig bya/_nang gi rgyu shes pa rnams kyi rgyu mtshan yin par ni gdon mi za bar khas blang dgos te/_de lta ma yin na/_spyi dang de'i rgyu rnam pa gnyis su rtogs par thal ba'i phyir ro/_/'phrod pa 'du bas
[\[241a.7\]]gcig tu 'dres par gyur pa yin no zhe na/_ma yin te/_'phrod pa 'du ba yang rnam pa gsum par rtogs par thal ba'i phyir ro/_/de'i phyir na der rtogs par 'gyur ba'i nus pa med pa nyid nang gi rgyu la rag las par khas blang bar bya ba yin no/_/de bzhin du shes pa yang de la gcig tu rtogs pa'i skyed par byed pa yin pa'i phyir/_
[\[241b\]]
[\[241b.1\]]rjes su 'gro ba dang /_rigs zhes bya ba yin gyi/_rigs gzhan las khas blang bar ni rigs pa ma yin no/_/lhag ma ni skabs nyid du bshad zin to/_/de'i phyir tha mi dad par zhen pa 'bras bu can nyid kyis spyi'i tha snyad yin no/_/de'i 'bras bu can de nyid spyi'i yin no zhe na/_ma yin te/_rang gi ngo bo las tha dad pa'i de'i 'bras
[\[241b.2\]]bu can med pa'i phyir ro/_/ci ste yang /_de lta na ni chu dang sa la sogs pa rnams la yang 'bras bu myu gu yod pa'i phyir gcig tu rtogs par 'gyur te/_de'i 'bras bu can du rtogs pa nyid ni spyi'i shes pa yin pa'i phyir ro zhe na/_ma yin te/_ba lang nyid du rtogs pa kho na de ltar 'gyur ro/_/de'i phyir tha dad pa ma
[\[241b.3\]]'phrigs pa las spyir rtogs pa yin gyi/_gzhan du ni ma yin no zhes bya ba 'di gnas pa yin no/_/ci ste der spyi nyid rtogs so zhes ci ste mi 'dod/_'di la spyi yod pa ma yin no zhes bya ba'i gnod par byed pa'i shes pa skyes pa ni med do/_/rtsod pa'i dub pa la ni dgos pa med do/_/ji ltar du mar rtogs pas dub pa
[\[241b.4\]]de bzhin du rtsod pas dub pa yang yin pas mtshungs par thal lo zhe na/_de yang mi bden te/_'di ltar/_rtsod pa tsam zhig 'dren pa'i phyir/_/gal te spyi ni rtog byed na/_/ma brtags gcig pus spyod yul ni/_/kun rdzob yod pa yin par 'gyur/_/spyi ni rnam par dpyad na yod pa ma yin no/_/rnam par
[\[241b.5\]]dpyad pa med par khas len na ni gcig tu ma brtags na nyams dga' ba yin no zhes bya bar 'gyur ro/_/'bras bu gcig pa nyid de ni/_/dngos rnams la yod de yi phyir/_/dngos la mnyan pa de mtha' nyan/_/de'i 'bras bu ma yin pa rnams las log pa 'bras bu gcig pa'i mtshan nyid can de nyid ni khro bo la sogs
[\[241b.6\]]pa rnams la yod pa yin te/_de'i phyir dngos po la 'jug pa'i mnyan pa ni 'jug pa'i rgyu mtshan de dang ldan pa nyid do/_/'o na ji ltar spyi'i blo rnam pa dang ldan par 'gyur te/_ma 'dres pa la ni rnam pa med pa'i phyir ro zhe na/_'dir lan du/_de las gzhan dang ma 'dres pa ni nges par rnam pa dang ldan pa'i blo dang 'brel pa yin
[\[241b.7\]]la/_de yang bag chags dang 'brel ba las rnam pa dang ldan pa yin no/_/'di ltar blo de ni de lta bur gyur pa'i shes pa snga ma snga ma las 'ongs pa yin no/_/'di ba lang ngo snyam pa'i shes pa la khra bo la sogs pa las tha dad pa'i gzhal bya gzhan ni yod pa ma yin no/_/gzhal bya'i rnam par snang ba'i shes pas gzhal
[\[242a\]]
[\[242a.1\]]bya'i rnam pa 'jog pa yin gyi/_gzhal bya'i rnam pas stong pa'i shes pa tsam gyis ni ma yin no/_/gal te shes pa de thog ma med pa'i bag chags kyi mthu las byung ba yin na/_'o na ni de dang 'brel pa yin pa'i phyir de nyid la mi slu bar 'gyur ba yin gyi dngos po la mi slu bar go ji ltar
[\[242a.2\]]'gyur/_de'i phyir de'i 'bras bu med pa las ldog pa yongs su bcad par 'gyur dgos so/_/de'i 'bras bu can nyid de las de'i phyi rol gyi nus pa nyid dam/_phyi rol gyi rang bzhin gyi ldog pa nyid do/_/de'i rjes su 'gro ba na de nyid rigs yin pas rigs spangs pa ma yin la/_de yongs su bcad pa la yang
[\[242a.3\]]phyi rol nyid yongs su bcad par 'gyur ro zhe na/_ma yin te/_phyi rol gyi rang bzhin gyi rnam par bcad pa med pa'i phyir ro/_/phyi rol nus pa rnam gcod la/_/reg pa med kyang sgra de ni/_/rnam par rtog pa'i gzugs brnyan ni/_/de yi mthar thug rnams dang 'brel/_/des na gzhan sel mthar thug phyir/_/mnyan
[\[242a.4\]]pa gzhan sel byed par brjod/_/gal te yang sgra las skye ba can gyi rnam par rtog pa phyi rol gyi rang bzhin la reg pa med pa de lta na yang /_rnam par rtog pa de'i gzugs brnyan ni phyi rol gyi mthar thug pa'i nyid de/_phyi rol gyi sgo nas skye ba'i phyir ro/_/brgyud pas skye ba'i phyir don la ma reg kyang phyi rol gyi mthar thug
[\[242a.5\]]pa ni ma yin no/_/gzhan las ldog pa'i don gyis bskyed pa gzugs brnyan de yang gzhan las ldog pa nyid du snang ngo /_/sgra las kyang de nyid tha mi tha dad pa'i ldog pa rtogs par 'gyur gyi/_phyi rol dang tha mi dad pa ni ma yin no/_/des na gzhan las ldog pa'i rnam pa can gyi rnam par rtog pa skyed pa'i phyir mnyan
[\[242a.6\]]pa gzhan sel ba byed par brjod do/_/gzhan las ldog pa dag la 'jug par byed pa'i yang phyir te/_phyi rol la reg pa med kyang rnam par rtog pa de las tha snyad byed pa rnams gzhan las ldog pa dag la 'jug pa'i phyir/_gzhan las ldog pa'i yul can du brjod do/_/rnam par rtog pa'i bzung ba blo las tha dad par
[\[242a.7\]]snang ba ma yin nam/_de ji ltar na blo'i rang bzhin nyid yin/_de nyid las tha dad par snang ba ni de nyid du 'gyur ba ma yin no/_/las tha dad par snang ba ni de nyid du 'gyur ba ma yin no/_/tha dad par snang ba ni tha dad pa'i mtshan nyid yin te/_de las gzhan tha dad pa'i rgyu mtshan med pa'i phyir ro zhe na/_ma yin te/_tha
[\[242b\]]
[\[242b.1\]]dad par snang ba tsam ni mtshan nyid ma yin pa'i phyir ro/_/'khrul pa med pa'i tha dad par snang ba ni tha dad pa'i mtshan nyid yin gyi gang 'ga' zhig ni ma yin no/_/ldog pa bzhin du sgra dag las/_/shes la don gyi gzugs brnyan snang /_/gang de'ang don gyi bdag nyid min/_/de 'khrul bag chags las byung
[\[242b.2\]]yin/_/gal te yang de kha dog dang dbyibs su snang ba de lta na yang de dngos po ni ma yin gyi/_'on kyang de'i gzugs brnyan yin no/_/'gal ba ci yod ce na gang gi phyir de ni bag chags kyi mtshan nyid kyi rgyu las byung ba yin pa'i phyir ro/_/de lta yin mod/_ji ltar dngos por mi 'gyur zhe na/_rang gi rgyu la
[\[242b.3\]]rag las pa'i phyir/_rab rib can gyis dmigs pa'i skra shad la sogs pa bzhin no/_/ci ste bag chags kyi stobs las skyes pa yin yang dngos po nyid do snyam na/_dngos po ni de ltar 'gyur ba ma yin no zhes bshad par bya'o/_/'o na blo'i mtshan nyid kyi dngos po de nyid sgras brjod pa yin te/_de nyid dngos por
[\[242b.4\]]gyur ba'i gzhan sel ba yin no zhes kha cig zer ro/_/de ni mi bden te/_'di ltar/_de ni mnyan pas brjod pa na/_/don gyi cha gang rtogs par 'gyur/_/de ma rtogs na de don can/_/brda byed pa ni don med 'gyur/_/ci nas kyang sgra las dngos po'i cha rtogs par 'gyur bar bya ba'i phyir brda byed pa yin gyi/_blo'i
[\[242b.5\]]gzugs brnyan tsam zhig rtogs par bya ba'i phyir ni ma yin no/_/des na brda byed pa ni don med par 'gyur te/_de ni dngos po rtogs par bya ba'i don du yin pa'i phyir ro/_/'o na ni gzhan sel ba yang sgra'i don ma yin par 'gyur te/_des na de la yang brda byed par mi 'gyur ro zhe na/_ma yin te/_gzhan sel ba
[\[242b.6\]]ni don gyi cha nyid yin pa'i phyir ro/_/'di ltar/_sgras don cha ni ci brjod ces/_/de la gzhan sel brjod par bya/_/rnam pa de yang don la med/_/de brjod ji ltar don rten yin/_/gal te gzhan sel ba nyid de yin na de'i tshe de rtogs pa na gzhan sel ba don gyi cha nyid du mi 'gyur ro zhe na/_gzhan sel ba ni
[\[242b.7\]]don gyi cha nyid de/_sgras don gyi cha ci zhig brjod ces 'dra ba na/_gzhan sel ba'o zhes len 'debs pa yin no/_/rnam pa de yang don la de yod pa ma yin te/_blo'i rnam pa yin pa'i phyir ro/_/gang zhig don la yod pa ma yin pa de rtogs pas ni don rtogs par mi 'gyur te/_rab rib can gyis rtogs pa'i skra
[\[243a\]]
[\[243a.1\]]shad la sogs pa bzhin no/_/gzhan yang gzhan sel ba ni spyi yin no zhes 'dod pa yin no/_/'di ltar/_rjes 'gro can sgra rjes 'gro can/_/don gyi 'bras yin mthong goms pas/_/sprul de'ang rjes 'gro med pa can/_/blo las tha dad med phyir ro/_/sgra ni khra bo la sogs pa dag
[\[243a.2\]]la rjes su 'gro bar mthong ngo /_/rjes su 'gro ba de yang sbyor bar byed pa rjes su 'gro ba'i don nyid kyis 'gyur ba yin na/_rnam pa de ni rjes su 'gro ba can ma yin te/_blo las tha mi dad pa'i phyir ro/_/mthong bas goms pas bskyed pa yin pa'i phyir te blo nyid bzhin no/_/rjes su 'gro ba can ma yin pa'i 'bras bu ni rjes su 'gro ba
[\[243a.3\]]dang ldan pa rigs pa ma yin te rgyu tha dad pas tha dad par 'gyur ba'i phyir ro/_/de'i phyir gzugs brnyan ni gzhan sel ba ma yin te/_rjes su 'gro ba can ma yin pa'i phyir ro/_/de'i phyir dngos po ni gzhan sel ba ma yin la/_blo'i rnam pa yang ma yin no/_/'o na ji ltar sgra las don rtogs pa na spyi rtogs par
[\[243a.4\]]'gyur/_de dngos po la brten pa'i ldog pa rtogs na ni dngos po nyid rtogs pas na de ni spyi ma yin no/_/de ste dngos po rtogs pa ma yin na/_ji ltar gzhan sel ba dngos po'i char rtogs par 'gyur zhe na/_'di la bshad pa/_de dngos sgro btags rtog pa yis/_/gzhan las bzlog pa rtogs phyir yang /_/
[\[243a.5\]]sgra don gang yin de nyid ces/_/brjod pa la ni 'gal ba med/_/blo'i rang bzhin nyid las dngos po'i rang bzhin du sgro btags pas de dang gcig tu lhag par zhen nas rtogs pa yin gyi/_don dam par ni ma yin no/_/de yang gzhan las ldog pa yin pa'i phyir/_sgra'i don gzhan sel ba yin no/_/blo'i rang
[\[243a.6\]]bzhin nyid las dngos po'i rang bzhin de yang thams cad la sgro 'dogs te de'i phyir gzhan sel ba ni spyi dang /_dngos po'i cha yin par rtogs pa yin no/_/shes pa sgra yis nges sprul pa/_/de dag log par snang ba nyid/_/don gyi cha la 'di rjes 'gro/_/de ltar mnyan pa gzhan sel byed/_/log par snang ba'i phyir
[\[243a.7\]]dngos po'i yul can nyid ni ma yin no/_/gzhan sel ba ni bden pa'i phyir ro/_/ji ltar dngos po'i rnam pa ltar de la ni gnod par byed pa yod pa ma yin no/_/'di ni gzhan sel ba ma yin no zhes bya ba'i gnod par byed pa ni de la yod pa ma yin no/_/de'i phyir tha snyad du gnod par byed pa yod pa dang med pa dag las rtogs pa dang /_cig
[\[243b\]]
[\[243b.1\]]shos su rnam par gzhag gi don dam par ni ma yin no/_/de'i phyir gzhan sel bar rtogs pa ni gnod pa med pa yin pa'i phyir dang /_cig shos ni gnod pa yin pa'i phyir gzhan sel ba sgra'i don yin no zhes khong du chud do/_/des na gzhan sel ba de ni sgra'i don du 'gro ba yin no/_/sgra ni 'dod pa spangs nas 'jug par byed pa
[\[243b.2\]]yin pa'i phyir/_mnyan pa de ni gzhan sel ba byed pa yin no/_/yang na rnam par rtog pa'i gzugs brnyan gyi gzhan sel ba nyid phyi rol du lhag par zhen par 'gyur ba yin gyi rang gi ngo bos ni ma yin pas skyon med do/_/de'i phyir sgra la rang gi ngo bos brjod par bya ba ni cung zad kyang med pas sgrub pa ni sgra'i don ma yin no/_/gal
[\[243b.3\]]te rang gi ngo bo nyid shes pa la snang na ji ltar phyi rol la 'jug ce na/_phyi rol du lhag par zhen pa'i phyir ro/_/lhag par zhen pa zhes bya ba 'di ci yin zhe na/_de'i tha snyad kyi yul nyid du rnam par 'jug pa'o/_/de ltar gzhan gzhan gyi tha snyad kyi yul yin zhe na/_'dra bas de la rjes su chags pa'i 'khrul pa'i phyir
[\[243b.4\]]te/_rigs 'khrul pa bzhin no/_/de la rang bzhin gzhan lhag par sgro btags pa lhag par zhen pa ma yin nam zhe na/_ma yin te/_lhag par sgro btags pa yang shes pa gzhan yin pa'i phyir ro/_/gal te des de'i rang bzhin rtogs pa yin na lhag par sgro btags pa ci yod/_gzhan du rtogs pa yin no zhe
[\[243b.5\]]na/_ci ste gzhan de la yod dam de lta'o zhe na/_lhag par sgro btags pa ma yin te/_bden pa yin pa'i phyir ro/_/'on te med do zhe na/_'o na ni de shes pa tsam zhig yin pa'i phyir ji ltar gzhan sgro btags pa yin/_gang la de sgro gdags par bya ba de yang don gyi rang bzhin nam/_shes pa'i rang bzhin yin
[\[243b.6\]]yang rung ste/_de'i tshe de la sgro btags so zhes bya ba'i don ci zhig yin/_de la rtogs pa ste/_de dang lhan cig rtogs pa yin pa de'i tshe yang lhag par sgro btags pa ma yin no/_/'on te med pa nyid las yod par rtogs pa yin no zhe na/_med pa nyid du ji ltar rtogs/_/de'i rang bzhin ma dmigs pa'i phyir gzhan
[\[243b.7\]]gyis rtogs pa yin no zhe na/_/de ni ma yin te/_de yul ma yin pa'i phyir med par ji ltar rtogs/_mi dmigs pa ni spyod yul du gyur pa'i dngos po la go bar byed pa yin pa'i phyir ro/_/dbang po nyams pa las de ltar rtogs pa ma yin no zhe na/_de ni snga ma med pa nyid rtogs pa yin gyi/_med par rtogs pa ni ma
[\[244a\]]
[\[244a.1\]]yin te/_de ni de'i tshe nyid yod pa'i phyir ro/_/'on te thob par bya ba'i tha snyad byed pa'i phyir thob par bya ba ma yin pa'i tha snyad mi byed pa yin no zhe na/_de ltar na ni 'o na de las gzhan du lhag par sgro 'dogs pa yin pa'i phyir/_lhag par sgro 'dogs pa ni gzhan gyi tha snyad kyi yul du byed pa zhes bya ba
[\[244a.2\]]de nyid grub pa yin no/_/de'i phyir sgra'i don ni gzhan sel ba yin no/_/de nyid kyi bshad pa/_de'i phyir brda yi dus na yang /_/rang nyid rtogs pa'i 'bras bu can/_/bstan pa'i don dang 'brel pa yi/_/gzhan sel sgra dang 'brel par 'gyur/_/brdar byed pa na yang brda byed pa po sgrub pa'i sgo nas ni brda byed pa ma yin
[\[244a.3\]]te/_'on kyang gzhan sel ba'i sgo nas yin no/_/gang gi phyir brda'i dus na yang /_gzhan sel ba nyid mnyan pa dang 'brel pa yin gyi dngos po ni ma yin no/_/'di ni lha sbyin no zhes brda 'dogs pa na/_rang gi mtshan nyid kho na 'brel par mthong ba ma yin nam zhe na/_de ni legs pa ma yin te/_de na bstan kyang
[\[244a.4\]]gzugs brnyan kho na rtogs pa yin no/_/'di ltar/_brda ni don rtogs don yin par/_/gnyi ga yis kyang 'dod pa yin/_/gzugs brnyan rtogs 'gyur mngon sum gyi/_/dngos po nyid ni ma yin no/_/'di'i ming ni 'di yin te/_'di las ni dus gzhan du yang 'di rtogs par bya ba yin no zhes brda ni de las
[\[244a.5\]]gzhan pa'i dus kyi rtogs pa'i gnas skabs khyab pa nyid du rang dang gzhan gnyi ga yang gdon mi za bar 'dod pa yin no/_/des na mnyan pa dang gzhan sel ba nyid 'brel pa yin gyi rang gi mtshan nyid ni ma yin no/_/ci ste 'di'i ming ni 'di yin no zhes gzugs brnyan khyad par yin par ni rtogs pa med kyi 'on kyang 'di'i ming
[\[244a.6\]]ni 'di yin no zhes rang gi mtshan nyid kho na brda'i yul nyid du rtogs so snyam na ma yin te/_shin tu goms pa'am rtog pa sngon du gtong ba can ma yin pa'i phyir de ltar rtogs pa yin gyi/_bzlog pas ni nges pa kho nar gzugs brnyan du rtogs pa yin no/_/yang gang zhig tha snyad las brdar rtogs pa dang ldan pa de ni
[\[244a.7\]]nges par brda'i dus kyi rang bzhin gyi gzugs brnyan gyi ngo bo nyid lhag par zhen par byed pa yin no/_/'di ltar/_'di ming 'di yi brda 'di las/_/'di ni rtogs par 'gyur ba yin/_/'di ni rtog ldan nyid yin te/_/gzhan du rtog ldan ji ltar yin/_/de bzhin du 'di 'on cig ces brjod pa las/_de log par ni
[\[244b\]]
[\[244b.1\]]mthong ba na/_/'di ming 'di yin bdag gis kyang /_/sgra 'di las ni 'di rtogs bya/_/yang na bstan pa ni sngar bshad zin pa'i gzugs brnyan gang yin pa yin la/_de ldog pa'i rang bzhin gyi gzhan sel ba ni de dang 'brel pa yin no/_/gzugs brnyan de'i 'bras bu yang gzhan sel ba rtogs pa nyid yin gyi rang gi
[\[244b.2\]]ngo bo rtogs pa ni ma yin te/_rang gi ngo bo ni don la med pa'i phyir dang /_ldog pa ni yod pa'i phyir ro/_/ldog pa de ni gzhan yin no zhe na/_ma yin te/_rtogs pas bkar nas de dang gcig par tha snyad byed pa'i phyir ro/_/gzhan yang /_gzhan du ma mthong la ltos dang /_/la lar de mthong la ltos phyir/_/gzhan
[\[244b.3\]]sel sgra dang 'brel 'gyur gyi/_/de ni dngos la mi rung ngo /_/sgra ni de dang rigs mi mthun pa gzhan la ma mthong ba'i phyir dang /_de'i rigs can 'ga' zhig la mthong ba'i phyir gzhan sel ba nyid la brdar 'dogs pa yin no zhes shes so/_/spyi'am gsal ba la brda 'dogs par ji ltar mi 'gyur zhe na/_ma yin te/_
[\[244b.4\]]de ltar gyur na sgrub pa'i tshul kho nas brdar btags pa'i phyir thams cad la mthong bar thal lo/_/spyi la yin na yang /_mthong ba tsam la ltos par 'gyur gyis gzhan du ma mthong ba la ltos par ni mi 'gyur ro/_/spyi ldog pa dang bcas par rtogs par bya ba'i phyir ro zhe na/_'o na ni de las gzhan las ldog pa
[\[244b.5\]]de nyid yin par 'gyur gyi/_spyi btags pas ci zhig bya/_gsal ba nyid de las gzhan las ldog pa dang ldan par rtogs par 'gyur gyi spyis ci bya/_gsal ba nyid ni mi rtogs so zhe na/_ma yin te/_gsal ba med par spyi rtogs pas kyang ci zhig bya/_mtshon zin pas mtshon pa'i phyir gsal ba yang
[\[244b.6\]]rtogs so zhe na/_ci 'dir gnyis rim gyis rtogs sam/_rtogs pa nyid do/_/dang po ni ba lang nyid tsam rtogs pas yul du byed la/_de'i 'og tu ni khra bo la sogs pa'i khyad par ro zhe na/_de ni ma yin te/_khra bo la sogs pa rnams kyi nang gi khyad par rtogs pa ni mi srid do/_/des na de yang spyi nyid do/_/de'i phyir
[\[244b.7\]]gsal ba rnams ni spyis mtshon pa ma yin te/_spyi nyid mtshon pa'i phyir ro/_/gdon mi za bar 'dir khyad par 'ga' zhig yod dgos so zhes mtshon pa nyid do zhe na/_ma yin te/_de la sgra'i byed pa med pa'i phyir ro/_/'di la rtogs pa yin nam/_'on te ma yin zhes bya ba 'di la tshad ma med do/_/spyi yang mtshan nyid du
[\[245a\]]
[\[245a.1\]]gyur pa ni rtogs pa med do/_/des na dngos po dang bral ba'i phyir de ni blo nyid do/_/'o na ji ltar gzhan sel ba sgra'i don yin zhe na/_de nyid kyi phyir te/_gzhan las ldog pa kho na la 'jug pa'i phyir ro/_/gal te spyi'am gsal ba rtogs pa yin na ni slu bar mi 'gyur te/_rtogs pa la ni slu ba
[\[245a.2\]]yod pa ma yin no/_/slu bar gyur na gzhan las ldog pa yang sgra'i don du ji ltar 'gyur/_gzhan mthong yang de las gzhan len pa'i phyir ro/_/re zhig de ni blangs pa ma yin no/_/gzhan blang dgos so zhes bya ba'i nges pa ni med do/_/de nyid kyi phyir sgra'i rtogs pa dang rnam pa mtshungs pa'i phyir na/_rjes su dpag
[\[245a.3\]]pa yang rnam par gcod pa tsam zhig gi sgrub par byed pa yin no/_/yang na/_gzhan du ma mthong la ltos dang /_/zhes bya ba ni tha snyad kyi brda 'dzin pa na/_gzhan du ma mthong ba la ltos pa dang /_rigs mthun pa 'ga' zhig la mthong ba la ltos nas brda 'dzin par byed pa yin no/_/des na gang la de ma mthong ba de
[\[245a.4\]]thams cad ni rnam par bcad pa shes pa yin la/_gang la tha snyad mthong ba de ni yod dam/_'on te med ces bye brag tu mi rtogs so/_/'di ltar brda 'dzin pa ni de kho na ltar yin no/_/gang gi phyir/_dngos po 'di 'on cig ces bya ba'i ngag gi byed pa ni len pa la yin gyi/_dngos po yod pa nyid la ni ma yin no/_/
[\[245a.5\]]med pa ni blang bar mi nus so zhe na/_gal te 'di rgyal po'i bka' yin na ni de'i tshe gor ma chag par khyer 'ongs dgos so/_/de ni yongs su brtag pa na tshad ma gzhan nam/_don gyis go ba las yod pa nyid du rtogs pas yul du byed pa yin no/_/don gyis go ba dang lhan cig pa'i sgra ni yod pa nyid la tshad ma yin no zhe na/_
[\[245a.6\]]don gyis go ba med pa'i phyir na/_ma yin te/_'di ni byis pa mngon par 'dod pa slong ba dang 'dra bar 'gyur ro/_/des na yod pa srid na len pa yin gyi gzhan du ni ma yin no/_/gzhan ni mi len pa nyid do/_/yang gzhan dag ni rigs mi mthun pa thams cad las ldog pa dang /_'ga' zhig tu bsgrub par 'jug pa
[\[245a.7\]]la ltos pa'i phyir ro/_/ldog pa lhu che ba yin gyi rjes su 'gro ba ni gtso bo ma yin pas ldog pa nyid gtsor rtogs so zhe'o/_/de ni mi bden te/_gal te rjes su 'gro ba dang ldog pa dag las gcig gtsor gyur pa yin du chug kyang /_de lta na yang sgra'i don sgrub pa yin pa las ni 'das pa ma yin no zhes bya bas tha ma rjes
[\[245b\]]
[\[245b.1\]]su 'gro ba ni gtso bo ma yin par rtogs par yang mi nus so/_/gsal ba gcig mthong bas kyang spyi'i bdag nyid thams cad rtogs pa'i phyir/_rjes su 'gro ba gtso bo ma yin no zhes bya bar ni mi rigs so/_/yang na/_la lar de mthong la ltos phyir/_/zhes bya ba ni 'di'i ming yin no zhes bya bas/_thams cad kyi tshe
[\[245b.2\]]sgra sbyor ba la don yod par 'gyur ba ni ma yin gyi/_'di'i ming 'di yin no zhes bya ba ni 'di las 'di la tha snyad du byas pa yin no zhes de tsam zhig la yin te/_gzhan du tha snyad med pa'i phyir sgra rnams ni gzhan sel ba'i yul can yin no/_/ci ste gang du rjes su dpag pas dngos po thob par 'gyur ba na/_shes pa de
[\[245b.3\]]ci ltar gzhan sel ba'i yul can yin par 'gyur te/_de la yang gzhan sel ba'i yul can nyid du 'dod pa yin no zhe na/_ma yin te/_der yang khyad par la the tshom za ba'i phyir ro/_/der ni 'di ltar rtogs pa yin te/_re zhig 'di me yin par ni 'gyur na/_me ci lta bu yin pa mi shes so/_/gal te spyi
[\[245b.4\]]yongs su ma bcad na ji ltar me'i khyad par la the tshom za bar 'gyur zhe na/_rtogs pa tsam gyis the tshom za ba'i phyir ro/_/re zhig rtogs pa de ni yod pa yin na/_ci me yod dam 'on te med ce'am/_de la me ji lta bu zhig yod ces khyad par mi shes pa yin no/_/gang du yang 'bras bu'i gtan tshigs yod pa der me nges
[\[245b.5\]]par yod pa ma yin nam zhe na/_ma yin te/_me ni reg pa'i khyad par yin pa'i phyir ro/_/de la ni nges pa yod pa ma yin no/_/ji ltar me rtogs/_dro ba tsam zhig rtogs pa'i phyir ro/_/spyi rtogs pa yin no zhe na/_ma yin te/_khyad par gyi rim pa nyid yin pa'i phyir ro/_/khyad par gyi rim pa la sogs pa'i
[\[245b.6\]]bye brag las tha dad pa'i dro ba'i spyi zhes bya ba ni/_yod pa ma yin no/_/de la yang rtogs pa med do/_/rtogs pa yang khyad par gyi rim pa nyid dmigs pa yin no zhe na/_dmigs la ni rag na blo gcig nyid ni med de/_res 'ga' ni 'di lta bu res 'ga' ni 'di lta bu zhes blo gzhan skye ba'i phyir ro/_/gcig nyid dus gcig gi
[\[245b.7\]]tshe rang bzhin du mar dmigs pa yin no zhe na/_ma yin te/_gdon mi za bar gcig ni mi bden par 'gyur ro/_/de'i phyir der yang rtogs pa tsam zhig bden pa yin gyi gzhan ma yin pas/_gzhan sel ba tsam zhig sgra dang rjes su dpag pa'i yul yin gyi/_dngos po la ni de 'thad pa ma yin no/_/gzhan sel ba
[\[246a\]]
[\[246a.1\]]ni rtags la'ang 'brel pa yin no zhes blta bar bya'o/_/de'i phyir rigs sogs de ldan ni/_/yod min don dang de dag la/_/mnyan pa 'brel min gzhan las ni/_/ldog pa nyid la sgra sbyor phyir/_/des na tshad ma med pa'i phyir/_/rigs la sogs pa'i 'brel pa rtogs pa ni med do/_/rdzas 'brel pa yang
[\[246a.2\]]rang gi ngo bos snang ba nyid la ci zhig yod/_ldan par snang ba'i phyir ro zhe na/_ma yin te/_gzhan rtogs pas rnam par rtog par mi byed kyang de'i ngo bor snang ba'i phyir ro/_/de tsam 'ba' zhig gis rtogs par srid pa ma yin no/_/de nyid la rtogs pa yin no zhe na/_'dod pa'i phyir gnod pa ci yod gnyi ga las
[\[246a.3\]]skyes pa dang /_gang yang rung ba'i las skyes pa dang ldan pa las skyes pa zhes ni rtogs pa med do/_/rang gi ngo bo tsam du rtogs so zhe na/_ma yin te/_ldan pa'i rang gi ngo bo snang ba med pa'i phyir ro/_/dngos po gnyis kho nar de ltar skyes pa'i snang ba yin gyi ldan pa'i ni ma yin no/_/dngos po gnyis po de nyid ldan pa
[\[246a.4\]]yin no zhes rtogs pa yang ma yin no/_/des na ldan pa gzhan ni med de snga ma dang lhan cig gcig tu rtogs pa med pa'i phyir ro/_/mngon sum ni snga ma dang phyi ma'i dngos po la byed pa yod pa ma yin no/_/snga ma rtogs par ma gyur mod/_/de lta na yang ldan pa rtogs pa ni yod pa yin no zhe na/_ma yin te/_mi ldan pa
[\[246a.5\]]las ldan 'gyur te/_/de ni slar yang 'brel par 'gyur/_/gcig dgos byed mkhan nga yin zhes/_/de ni rtogs par 'dod pa yin/_/gal te de ltar ma rtogs na/_/ldan par rtog pa don med 'gyur/_/'di ni gcig 'gyur de yi phyir/_/ldan pa don ldan 'gyur ba yin/_/sgra sbyor bar byed pa yang med de/_sgra
[\[246a.6\]]de la med pa'i phyir ro/_/brda'i dus na sgra yod par gyur pa yin no zhe na/_de dang sbyor bar byed pa yang yod pa ma yin te/_'di ltar/_brda dran pa yi rgyu can gyi/_/mthong ba sre byed bdag nyid can/_/snga phyi stong pas 'dzin pa yi/_/mig shes la ni de ji ltar/_/'di ba lang ngo zhes bya ba 'di ba lang gi sgra nyid ni ma yin gyi/_
[\[246a.7\]]'di ba lang gi sgras brjod par bya ba yin no zhes bya ba'i don to/_/gzhi mthun pa ni de dang 'brel pa las te/_dper na dbyig pa zhugs so zhes bya ba bzhin no/_/yang na gang la ba lang gi sgra yod pa de ba lang gi sgra yin no/_/de la gang gi tshe sbyor bas phyogs gcig la 'di ni ba lang ngo zhes bya ba de la ni/_'di ba lang gi sgras brjod
[\[246b\]]
[\[246b.1\]]par bya ba yin pa'i phyir/_ba lang gi sgra las 'di rtogs par 'gyur ro/_/ba lang de ni 'di'o zhes bya bar ni 'di la ba lang gi brdar btags pa yin no/_/de lta bu'i dngos po de ni snga ma dang phyi ma 'dzin pas stong pa'i bdag nyid kyi mngon sum gyis ji ltar 'dzin par 'gyur/_'di ltar/_dbang rnams rung ba'i yul gnas la/_/
[\[246b.2\]]'byung 'gyur 'das dang 'byung la min/_/dbang po la brten rnam shes kyi/_/spyod yul dbang po'i byed can yin/_/zhes de ni bshad zin to/_/gal te mig la sogs pa'i dbang po snga ma dang phyi ma dag la yang 'jug pa yin na ni 'das pa dang ma 'ongs pa thams cad rtogs par 'gyur te/_thams cad 'ga' zhig dang
[\[246b.3\]]rnam pa 'ga' zhig ltar 'brel pa'i phyir ro/_/sngar gzung ba rtogs pa yin no zhe na/_ma yin te/_thams cad kyi tshe rtogs pa med pa'i phyir ro/_/dran pa yod na 'gyur ro zhe na/_dran pa nyid de yin par 'gyur ro/_/dran par bya ba dang lhan cig mngon sum gyis gcig tu rtogs pa nyid do zhe na/_ma yin te/_dran pa
[\[246b.4\]]tshad ma ma yin pa'i phyir/_dran par bya ba mi bden pa nyid de dang lhan cig tu rtogs pa bden par ji ltar 'gyur/_ci ste yang de'i don bya ba byed pa'i phyir de nyid 'di yin no zhe na/_don bya ba zhes pa dang /_de'i sgras brjod par bya ba nyid yin nam/_de nyid kyis don bya dgos so zhes bya ba las/_de'i phyir 'di ni tha snyad tsam du zad
[\[246b.5\]]kyi/_gcig nyid du 'dzin pa la tshad ma ni med do/_/tha snyad mi slu ba nyid las tshad mar 'gyur ba yin no zhe na/_gcig nyid la ni mi slu ba yod pa ma yin gyi/_'on kyang don bya ba la yin te/_de ni yod pa kho na'o/_/de'i don nyid ni don bya ba byed pa las yin gyi snga ma dang gcig nyid ni ma yin no/_/ci ste de nyid 'di yin no
[\[246b.6\]]snyam pa'i mtshams sbyor ba 'di ni yod pa yin no/_/gal te snga ma dang phyi ma dag gcig pa nyid med na mtshams sbyor bar byed pa po nyid du su zhig 'gyur/_mtshams sbyor ba po gcig nyid yin na snga ma dang phyi ma 'dzin pa'i mngon sum mtshams sbyor ba po la brten pa yin no zhe na/_ma yin te/_dran pa dang mthong ba'i rnam pa
[\[246b.7\]]las tha dad pa'i mtshams sbyor ba gzhan med pa'i phyir ro/_/gal te mngon sum pa dag la brten pa yin yang /_de tsam gyis ni de tshad mar 'gyur ba ma yin no/_/dbang po la brten pas na tshad ma yin la bdag la brten pas ni gcig nyid du 'dzin pa yin no zhe na/_ma yin te/_de ni dbang po'i rjes su 'brangs nas
[\[247a\]]
[\[247a.1\]]'jug pa'i phyir dang /_dbang po yang snga ma dang phyi ma la mi 'jug pa'i phyir ro/_/de'i rjes su 'brang ba'i shes pa ni 'jug go zhe na/_ma yin te/_de'i rjes su 'brang ba nyid mi 'thad pa'i phyir ro/_/sten gyi shes pa'i rjes su 'brangs pa med par ni snga ma la shes pa 'jug pa ma yin no/_/de las
[\[247a.2\]]gzhan pa'i rjes su 'brangs pa yin no zhes bya ba ni bab chol yin no/_/gcig nyid du rtogs pa ni dbang po med par mi 'byung ba ma yin te/_des ni gcig nyid du rtogs pa dbang po las skyes pa ni ma yin no/_/mngon sum las 'gyur ba gang yin pa de ni yin no zhe na/_ma yin te/_gcig nyid las khyad par med pa'i
[\[247a.3\]]phyir ro/_/gsal ba nyid kyis khyad par yod pa yin no zhe na/_gsal ba nyid gcig yin la rag mod/_mi gsal ba dang gcig nyid du go mngon sum gyis ji ltar khong du chud/_de ni 'di dang gcig par mngon sum gyis khong du chud pa ma yin gyi/_'di go de dang ji ltar ma yin zhe na/_ma yin te/_mtshungs
[\[247a.4\]]pa'i phyir ro/_/gnyi ga mngon sum gyis gzung ba med par de gcig par mngon sum gyis ji ltar yul du byed/_gcig nyid mngon sum gyis 'dzin pa yin gyi don ni ma yin no zhe na/_'o na gcig nyid de don la brten pa ma yin par 'gyur ro/_/gcig nyid dang brgyud pa med pa'i phyir de dang ldan pa 'phen pa yin no zhe na/_
[\[247a.5\]]'phen pa zhes bya ba ni rjes su dpag pa yin no/_/des na mngon sum gyis rang dbang du bzung ba la rjes su dpag pas gzhan du 'dzin pa zhes bya ba ni 'thad pa ma yin te/_rjes su dpag pa ni mngon sum sngon du 'gro ba can yin pa'i phyir ro/_/des na mngon sum gyis ni 'di ba lang ngo zhes rtogs pa ma yin te/_snga ma dang phyi ma
[\[247a.6\]]'dzin pa med pa'i phyir ro/_/gzhan yang shi ba la yang snga ma dang phyi mar 'dzin pa yod pa'i phyir/_de ji ltar 'di tshad ma ma yin par 'gyur/_de'i phyir nye bar gnas pa 'dzin pa tsam kho na tshad ma yin la/_de la yang sbyor bar byed pa med pa'i phyir/_dbang po'i shes pa ni rtog pa med pa yin no/_/gzhan yang /_gzhan
[\[247a.7\]]la 'jug sems can gyi yang /_/mig gis gzugs dag mthong gyur pa/_/der ni gsal bar de yi brda/_/des na de bskyed rtog pa'ang med/_/gang gis dran pa dbang po'i lhan cig byed par 'gyur ba/_gzugs la sogs pa rnam par rtog pa bzhin pa nyid na/_mthong ba ni ma yin no/_/gang zhig gang gi lhan cig
[\[247b\]]
[\[247b.1\]]byed pa yin pa de med par rang gi 'bras bu la nus pa ma yin te/_sa la sogs pa med par myu gu byed pa la sa bon bzhin no/_/'on te 'bras bu byed do cog la ni dran pa lhan cig byed pa ma yin gyi/_'on kyang rnam par rtog pa dang bcas pa skyed pa la yin no zhe na/_de yang mi bden te/_gal te rnam rtog gzhan gyis de/_/
[\[247b.2\]]rnam rtog bcas pa nyid yin na/_/grub pa la sgrub gzhan du na/_/'gal bar gnas pa 'gyur ba yin/_/gal te rnam par rtog pa gzhan dang lhan cig 'jug pa'i phyir/_rnam par rtog pa dang bcas pa nyid yin na ni/_de lta bur gyur pa la dran pa lhan cig byed pa yin par grub pa la sgrub po/_/de ste bdag
[\[247b.3\]]nyid du gyur pa'i rnam par rtog pas yin na ni/_de'i tshe mi rigs te/_de yod na yang med 'gyur la/_/de med na yang yod pa gang /_/'gal ba'i chos dang ldan pas na/_/de dang de gcig ji ltar yin/_/ci ste rnam par rtog pa can de ni gzhan yin la/_sngar gyi rnam par rtog pa med pa yang gzhan yin no zhe na/_de
[\[247b.4\]]lta yin na ni khyed kyi ngo shes pa nyams pa yin no/_/ha cang thal bar 'gyur ro zhes kyang bshad zin to/_/de'i phyir lhan cig gi tshe/_sems gzhan du song ba'i gnas skabs su rnam par rtog pa med pa gang yin pa de ni gzhan gyi tshe yang de lta bu kho na yin par rigs so/_/'on te rnam par rtog pa gzhan gyis rtog pa dang
[\[247b.5\]]bcas pa nyid do zhe na/_de lta yin na ni rna ba'i rnam par shes pa las kyang rtog pa dang bcas pa yin par 'gyur te/_rna ba yang lhan cig byed pa yin pa'i phyir ro/_/'on te shes pa de gnyis ni tha dad pa kho na'o zhe na/_gzhan du yang mtshungs pa'i phyir khyad par med do/_/'on te gnas skabs de na rnam par rtog pa gzhan
[\[247b.6\]]yang yod do zhe na/_de ni mi bden te/_ma dmigs pa'i phyir ro/_/ci ste mi dmigs kyang tha snyad las sgrub pa yin te/_rnam par rtog pa med par ni tha snyad ma mthong ba'i phyir ro/_/tha snyad dang ni rnam rtog dag_/rgyu dang 'bras bur grub pas na/_/'dir de 'bras las rjes dpog phyir/_/brda 'dzin med par ji ltar
[\[247b.7\]]'gyur/_/rjes su dpag pas ni sgra sbyor bar byed pa rtogs par ni 'gyur ba ma yin te/_de yang tshad ma ma yin pa'i phyir ro/_/'on te 'di nyid kyis 'khrul pa yin no snyam na ma yin te/_phyogs nyid kyis ni 'khrul par 'gyur ba ma yin pa'i phyir ro/_/de la ma yin na ni du ba las me rjes su dpog pa la yang phyogs
[\[248a\]]
[\[248a.1\]]nyid kyis 'khrul par 'gyur ro/_/ma yin te/_de ni rjes su dpag pas dmigs pa'i phyir te/_reg pa dang /_tha snyad las kyang rtogs pa'i phyir ro/_/grang ba zlog pa'i tha snyad dam/_/reg pa'i rnam par shes pa las/_/lkog gyur me yi bdag nyid ni/_/rtog na de yang 'thad par
[\[248a.2\]]dka'/_/gal te me med kyang da lta nyid du ba ni yod pa ma yin no zhes res 'ga' rjes su dpag par bya ba ma mthong ba'i me the tshom gyi yul du gyur pa der ni/_du ba'i rang bzhin rtogs pa las reg pa'i rnam par shes pa'am/_grang ba zlog pa'i tha snyad kyis 'khrul pa spong ba yin no zhe na/_de yang mi bden te/_reg
[\[248a.3\]]shes tha snyad dag las ni/_/rjes su dpag pas de rtogs na/_/rjes dpag de yi 'khrul med pa'ang /_/rjes dpag gzhan las 'gyur ba yin/_/rjes dpag nyid du mtshungs phyir ro/_/de lta yin na thug med 'gyur/_/gal te rjes su dpag pa las 'khrul par dogs pa na/_rjes su dpag pa nyid 'khrul pa med
[\[248a.4\]]pa'i sgrub byed yin pa de lta na ni/_rjes su dpag pa nyid du mtshungs pa'i phyir/_de'i mtshan nyid can thams cad la dogs par 'gyur ba de ni ma grub pas ma grub pa bsgrub pa yin no/_/reg pas ni gzugs grub pa yang ma yin te/_dung ser por shes pa'i yul la yang reg pa yod pa'i phyir ro/_/gang du du bar 'khrul bar
[\[248a.5\]]dogs pa der blo sngon du btang nas byas pa'i grang ba med pa la sogs pa'i tha snyad ni ches shin tu 'khrul par 'gyur ro/_/de'i phyir rjes su dpag pas rnam par rtog pa sgrub pa la gal te phyogs nyid kyis 'khrul pa yin na rjes su dpag pa mtha' dag la 'gyur ba'i phyir/_rtog pa 'di ni legs pa ma yin no zhe na/_de yang mi bden
[\[248a.6\]]te/_ji ltar du bas dngos stobs las/_/rjes su dpag pa rab 'jug cing /_/de yang slu ba med mthong ba/_/de ltar rtogs pa'i sgrub byed min/_/yul lkog tu gyur pa la me'i rjes su dpag pa 'jug pa la ni mngon sum gyis gnod pa med de de ni mngon sum gyi yul ma yin pa'i phyir ro/_/rnam par rtog pa'i sgrub pa la ni rgyang ring
[\[248a.7\]]ba la [(]sags [,]sogs [)]pa yod pa ma yin te/_rnam par rtog pa ni rang rig pa'i mngon sum gyi yul yin pa'i phyir ro/_/phra mo nyid kyang gzhan gyis dmigs pa dang gzhan gyis ma dmigs pa la ltos pa yin na rang gi rang bzhin la ni ji ltar dmigs par bya ba phra ba de bzhin du dmigs pa byed pa yang yin pas khyi 'tshod pa khyi 'tshod pas mi
[\[248b\]]
[\[248b.1\]]'jigs so/_/rang rig par bya ba'i med pa ni 'di kho na'o ste/_nyams su myong ba med pa zhes bya ba gang yin pa'o/_/me la sogs pa ltar rnam par rtog pa la rjes su dpag pa la 'jug pa yang ma yin te/_de ltar rtog pa med pa'i phyir ro/_/gal te rnam par rtog pa med par tha snyad mi 'thad pa'i phyir 'brel pa bzung ba na/_ji ltar
[\[248b.2\]]rjes su mi dpog ce na/_ma yin te/_'brel pa 'dzin pa nyid rnam pa gzhan du 'gyur ba'i phyir ro/_/'di ltar/_dpyod sogs med na med pa'i phyir/_/goms pa med pa'i tha snyad ni/_/'gyur min de nyid du 'gyur na/_/tha snyad de med par yang 'gyur/_/goms pa med pa'i tha snyad ni dpyod pa la sogs pa med par mi
[\[248b.3\]]'gyur ba'i phyir/_'brel pa 'dzin par 'gyur gyi/_goms par 'gyur ba la ni rnam pa gzhan du yang 'gyur ba yin te/_gzhan du ni ma yin no/_/de'i phyir med kyang goms pa las/_/srog chags rnams kyi tha snyad 'di/_/'jug 'gyur mthong la de nyid la/_/tha snyad kyis ni rjes dpog med/_/rjes su dpag pa
[\[248b.4\]]'jug pa ni 'brel pa 'dzin pa dang /_rjes su mthun pa kho nar yin te/_de ltar ma yin na 'brel pa 'dzin pa rjes su dpag pa la nye bar mkho ba med par 'gyur ro/_/'brel pa de yang ma goms pa'i gnas skabs nyid na 'dzin pa yin gyi/_gzhan du ni ma yin no/_/de'i phyir dpyod sogs tha snyad las/_/rjes su dpag pa nyid ma
[\[248b.5\]]yin/_/gang phyir tha snyad ces bya 'di/_/rnam pa gzhan du'ang dmigs pa yin/_/de lta ma yin na/_'phyor mo gzugs dang ldan pa la/_/'dod ldan 'jug pa mthong ba'i phyir/_/de las gzugs dang mi ldan pa'ang /_/gzugs dang ldan par dpog par 'gyur/_/de'i phyir gzhan rnam par rtog pa na brda'i dus na
[\[248b.6\]]dmigs pa'i sgra 'dzin pa med par gsal ba'i phyir/_de las skyes pa'i rtog pa yang med pa nyid do/_/gal te mngon sum nyid sgra dang 'brel pa mi 'dzin na/_ji ltar de'i brjod par bya ba de ni 'di yin no zhes bya ba de ltar tha snyad byed ce na/_ma yin te/_'khrul pa las kyang tha snyad du 'gyur ba'i phyir ro/_/'khrul pa yin
[\[248b.7\]]yang dngos po dang 'brel pas na tshad ma nyid yin te/_dper na shing dag la gong bur 'dzin pa'i shes pa bzhin no/_/de la yang gong bu zhes bya ba ni med mod kyi 'on kyang shing gi tha snyad ni mi slu ba dang ldan pa yin no/_/de bzhin du sbyor ba zhes bya ba ni med mod kyi 'on kyang sbyor ba can gyi tha snyad ni phyin ci ma log pa yin no/_/'di
[\[249a\]]
[\[249a.1\]]ltar 'di ba lang ngo zhes de'i gzhi mthun pa nyid du rtogs pa na ba lang gi sgra ni 'di rjod par byed pa yin no zhes bya ba'i don to/_/des na rtogs pa 'di ni mi slu ba dang ldan pa yin te/_de ni de lta bur gyur pa nyid kyi yul la sbyor bar mthong ba'i phyir ro/_/dper na shing gi yul la gong bur rtogs pa 'byung
[\[249a.2\]]gi gzhan la ma yin pa de'i phyir/_'brel pa las mi slu ba yin pa bzhin no/_/gal te ba lang gi sgra las rang gi mtshan nyid rtogs par mi 'gyur na/_'o na ji ltar de mthong ba ni de ni 'di yin no zhes rtogs par 'gyur te/_bdag gis sngon rtogs pa de ni 'di yin no zhes bya ba'i shes pa ni 'jig rten na yod pa yin no zhe na/_ma yin
[\[249a.3\]]te/_mthong ba la ngo shes par byed pa ma yin pa'i phyir ro/_/de 'di yin no snyam pa ni ngo shes pa yin gyi/_'di'o snyam pa ni ma yin no/_/de'o snyam pa ni lkog tu gyur pa'i rnam pa yin gyi mthong ba'i rnam pa ni ma yin no/_/des na rtogs pa gnyis phan tshun mtshan nyid mi mthun pa'i phyir yul gcig pa nyid ma yin gyi/_snang
[\[249a.4\]]ba tha dad pa ni tha dad par byed pa yin pa'i phyir te/_de tha dad par byed pa nyid ma yin na ni tha snyad pa med par 'gyur ro/_/ci ste don bya ba tha dad pa yin gyi snang ba tha dad pas ni ma yin no zhe na/_ma yin te/_snang ba tha dad pas tha dad pa'i don bya ba byed pa'i phyir ro/_/don bya ba'i khyad par can gyi snang ba tha dad pa las yin no zhe na/_
[\[249a.5\]]gal te don byed pa dang bral ba la snang ba yod na 'o na ni dmigs pa med pa'i rnam par shes pa de dbang po las skyes pa'i phyir shes pa las gzhan yin par 'gyur ro/_/de'o snyam pa'i bag chags tsam las byung ba yin gyi/_don byed pa'i dngos po 'dzin pa'i shes pa ni ma yin no/_/des na dngos po la ma reg pa'i phyir/_de'o
[\[249a.6\]]snyam pa dang 'di'o snyam pa'i shes pa dag gi gzhi mthun pa ma yin no/_/'di'o zhes bya bar snang ba yang 'di ni de'o zhes mdun na gnas pa thams cad la thun mong du lhag par zhen pa can yin te/_thun mong ba nyid dang bral na ni rnam par rtog pa med pa nyid du 'gyur ro/_/gal te dbang po'i rnam par shes pa rnam par rtog pa'i
[\[249a.7\]]rang bzhin yin na/_de'i tshe skyon gzhan 'dir yang 'gyur te/_gang la sgra ni des 'god pa/_/de la rnam rtog skye bar 'gyur/_/des na dbang skyes 'dod pa yis/_/'jug 'gyur phyi rol mthong mi 'gyur/_/sgra ni lkog tu gyur pa'i don la 'jug cing rnam par rtog pa rnams kyang de la 'jug pa yin te/_de'i phyir dbang po'i rnam
[\[249b\]]
[\[249b.1\]]par shes pa sgra bzhin du dmigs pa kho nar 'gyur gyi phyi rol mthong bar ni mi 'gyur ro/_/lkog tu gyur pa'i don la 'jug pa ni dmigs pa dang bcas pa ma yin te/_rang gi ngo bo la reg pa med pa'i phyir ro/_/rang gi ngo bo la reg na ni da ltar ba gsal bar 'dzin pa'i phyir 'di'o zhes bya ba nyid du 'gyur gyi de zhes bya bar ni ma yin no/_/
[\[249b.2\]]yang na dran pa thams cad dbang po'i shes pa nyid du 'gyur te/_khyad par med pa'i phyir ro/_/sgra'i shes pa'i phyi rol gyi rang bzhin la reg pa can ma yin no/_/ci ste phyi rol gyi don la sgra 'god pa de lta yin yang sgra'i shes pa ji ltar 'dod pa bzhin 'jug pa/_de bzhin du dbang po las skyes pa yang 'gyur ro/_/des na phyi
[\[249b.3\]]rol gyi don med pa dag kyang 'jug pas dmigs pa med par gyur te/_khyad par med pa'i phyir ro/_/'on te gang la 'dod pa'i rjes su byed pa med pa der don gyi rjes su byed pa'i phyir/_phyi rol gyi don la dmigs par 'gyur ro zhe na/_gal te don gyi rjes su byed pa mngon sum gyi mtshan nyid yin pa de lta na ni de'i tshe dbang po'i
[\[249b.4\]]rnam par shes pa rnam par rtog pa med pa nyid du 'gyur te/_sgra'i rnam pa nyid ni 'dod pa la rag las pa yin pa'i phyir ro/_/de ni phyi rol gyi don gyi rjes su 'gro ba ma yin te/_bag chags kyi rjes su 'gro ba can yin pa'i phyir ro/_/ci ste gal te sgra'i rnam pa bag chags kyi rjes su 'gro ba yin pa de lta na yang bag chags dang /_
[\[249b.5\]]dbang po'i tshogs pa las gcig po nyid yin pa'i phyir/_mngon sum rtog pa dang bcas pa yin no/_/tha snyad ni de lta bu nyid yin te/_de lta ma yin na zhes pas yul du ma byas pa la tha snyad du mi 'gyur ro/_/'di ni bde ba la sogs pa'i sgrub par byed pa yin par nges so zhes 'jig rten gyi tha snyad mthong ba yin no zhe na/_de yang
[\[249b.6\]]mi bden pa nyid de/_'di ltar/_ji ltar tshogs las shes pa ni/_/skye bar 'gyur 'dod de bzhin du/_/tha snyad nyid 'gyur 'di nyid la/_/tshad ma med pa nyid phyir ro/_/tha dad pa ni rgyu tha dad pa las yin no/_/sgra dang dbang pos bskyed pa'i shes pa'i don gyi rnam pa dag ni bag chags la sogs pa rgyu tha dad pa kho na'o/_/
[\[249b.7\]]tha snyad ni gcig nyid ma yin gyi/_/ma yin te/_tshogs pa tsam gyis te/_shes pa gnyis kyi tha snyad skye ba'i phyir ro/_/gzhan rnam par rtog pa na yang tha snyad srid pa'i phyir ro/_/rnam par rtog pa gzhan mngon du gyur pa na de zhen pas yul du byas pa ni ma yin no/_/sgra sbyor bar byed pa tsam la tha snyad 'gyur ba ni ma yin no/_/
[\[250a\]]
[\[250a.1\]]don bya ba sbyor bar byed pas tha snyad du 'gyur ba yin pa'i phyir ro/_/don bya ba yang sngar nyams su myong ba dang phyis myong bar 'gyur ba yin no/_/de ni dbang po'i shes pa'i yul ma yin te/_rjes su dpag pa med par thal ba'i phyir ro/_/phyi rol mthong mi 'gyur zhes bya ba'i don ci yin zhe na/_
[\[250a.2\]]phyi rol mthong ba ma yin pa gang yin pa de dag kyang dbang po las skyes par 'gyur ro zhes bya ba yin no/_/de bzhin du/_chod pa la sogs yod na yang /_/dbang po'i blo ni skye bar 'gyur/_/zhes bya ba yang bar chod la sogs pa yod pa la yang skye ba'i blo gang yin pa dper na de zhes bya ba dang /_cha shas so snyam pa'i
[\[250a.3\]]de yang dbang po las skyes par 'gyur ro zhes bya ba yin te/_'di ni sngar bshad zin to/_/'o na ji ltar dngos po 'di snyam du nges pa mdun na gnas pa'i dngos po nges par byed pa yin 'di la nges pa'i yul lkog tu gyur pa ni yod pa ma yin te/_'di zhes bya ba ni mngon sum du nye ba'i don yin pa'i phyir ro zhe na/_de ni mi
[\[250a.4\]]bden te/_'di ni yid kyi mngon sum yin no zhes bshad par bya'o/_/gal te nges pa med par tha snyad med pa yin na/_de'i tshe/_nges par ma byas pa gzung ba med par 'gyur te/_gzugs la gzugs zhes mthong ba na/_de yi blo zhen ji ltar mthong /_/de yi nyams su myong ba'ang yod/_/de ni rtog med ji
[\[250a.5\]]ltar yin/_shes pa thams cad rnam par rtog pa dang bcas par smra ba'i ltar na/_gzugs la gzugs so snyam du mthong ba yin yang /_de'i blo ji ltar mthong bar 'gyur te/_de la de'i blo'o snyam pa'i rnam par rtog pa ni yod pa ma yin no/_/ci ste nyams su myong ba nyid med pa de lta na yang tha snyad yod pa yin na/_de
[\[250a.6\]]nyams su myong ba med kyang shes pa la khyed kyi 'dod pas don gyis go ba la sogs pas tha snyad ji snyed pa srid pa yin na rnam par rtog pa ni yod pa yin/_med pas gsal bar nyams su myong ba la lti ci smos/_de nyams su myong ba med pa yang ma yin te/_de lta ma yin na ni 'di ni gzugs mthong bar byed pa yin no
[\[250a.7\]]snyam pa'i rnam par rtog pa srid par ga la 'gyur/_de'i tshe bde ba la sogs pa ni nyams su myong ba kho na yin na/_de la bde ba la sogs pa'o snyam pa'i rnam par rtog pa'i nyams su myong ba med do/_/des na blo nyams su myong ba ni rnam par rtog pa med pa kho na'o/_/rnam par rtog pa med pas nyams su myong ba la yang
[\[250b\]]
[\[250b.1\]]tha snyad yod pa yin na ni blo bzhin du gzugs la sogs pa la yang tha snyad du 'gyur mod/_ci ste 'di ni gzugs mthong ba yin no snyam pa de yang rnam par rtog pa yin te/_rtog pa dang bcas pa'i mngon sum nyid yin no zhe na/_'di la brjod pa rnam par rtog pa dang bcas pa'i mngon sum de/_gzugs mthong ba nyid yin
[\[250b.2\]]nam/_gzugs mthong ba las gzhan yin zhes pa rnam pa gnyis su 'gyur ro/_/de la/_de nyid kyis myong yin na ni/_/rtog gnyis cig car mthong ba med/_/gal te gzugs kyi shes pa de nyid kyis brtag par bya ba bdag nyid rtog pa yin na de'i tshe/_gcig la rim pa mi 'thad pa'i phyir/_cig car rnam par rtog
[\[250b.3\]]pa gnyis su thal bar 'gyur na mthong ba yang ma yin no/_/de nyid rim gyis gzugs la sogs pa dang rang gi ngo bo nyams su myong ba'i bdag nyid yin no zhe na/_gal te blo gcig rim pa bdag gir byed na/_rim pa yang rim pa ma yin par 'gyur ro/_/de yang rim gyis bdag gir byed do zhe na thug pa med par 'gyur ro/_/
[\[250b.4\]]gzugs la mngon par zhen pa'i gnas skabs na rang la mngon par zhen pa med pa'i phyir ji ltar gcig nyid yin/_mngon par zhen pa ma yin pa'i blo gzhan ni med do/_/de tha snyad ni blo nyid tha dad par yin pa'i phyir ji ltar gcig nyid kyi rim pa yin/_mngon par zhen pa tha mi dad do zhe na/_rang gi ngo bor mngon par zhen pa de
[\[250b.5\]]la yang gzhan gyis mngon par zhen par 'gyur dgos pas thug pa med pa de nyid yin no/_/de'i phyir/_de nyid kyis nyams su myong ba yin na ni/_cig car rnam par rtog pa gnyis 'byung bar thal lo/_/des ni dus mtshungs rnam par shes/_/gzhan gyis myong ba bstan pa'i phyir/_/dus mtshungs pa'i rnam par
[\[250b.6\]]shes pa nyams su myong ba la yang /_cig car rnam par rtog pa gnyis su thal bar 'gyur ro/_/des na de la yang rnam par rtog pa gzhan gyis 'gyur ba yin pa'i phyir/_rnam par rtog pa mthar thug pa med par thal ba yin no/_/ci ste yang mngon sum mam don gyis go ba'i blo phyis 'byung ba'i nyams su myong ba
[\[250b.7\]]yin no zhe na/_de ni ma yin te/_'di ltar/_'das pa la ni dran par 'gyur/_/myong ba med la de ji ltar/_/rang gi blo dang gzhan gyi blo/_/yongs gcod ngo bor gcig par 'gyur/_/gal te 'das pa'i rig pa yin na de la mngon sum du mi 'gyur te/_yod pa'i yul can yin pa'i phyir ro/_/de'i tshe yod pa de
[\[251a\]]
[\[251a.1\]]nyid snang ba yin no zhe na/_'o na ni gzugs 'dzin pa'i rang bzhin ma yin par 'gyur la/_blo gzhan yang yod pa ma yin no/_/ci ste blo'i rang bzhin ni rtogs pa yin pas/_de la ni gang dang gang nye ba'i don de dang de nyid snang ba yin te/_shel dang me long la sogs pa bzhin no zhe na/_de ni ma
[\[251a.2\]]yin te/_'o na ni de'i tshe gzugs 'dzin pa 'das pa yin no/_/rtogs pa'i rang bzhin ni de'i tshe yod kyang gang du nye bar mkho ba yin/_des na nga'i gzugs 'dzin pa 'di yin no zhes bya bar mi 'gyur gyi/_byung bar gyur to zhes bya bar 'gyur na/_de ltar ni mngon sum 'jug pa med do/_/'on te gzugs 'dzin
[\[251a.3\]]pa la ni 'das pa yang yod la da ltar ba yang yod do zhe na/_de lta yin na sngar yang 'das pa nyid yod pa'i phyir 'thad par dka'o/_/'di ltar/_kun tshe 'das pa'i dngos yin pas/_/de ni kun tshe da ltar min/_/de ltar yin gzugs 'dzin na ni/_/kun tshe yod ces bya min bden/_/rtag tu 'das pa nyid
[\[251a.4\]]yin na/_/de las kyang sngar yod pa yin la/_de las kyang sngar yod pa yin pa'i phyir/_gzugs 'dzin pa dus thams cad du yod par mi 'gyur ro/_/'on te sngar da ltar byung ba'i yin la phyis 'das pa nyid yin no zhe na/_de lta yin na de shes pa gcig ces bya bar mi 'gyur ro/_/ci ste gcig nyid yin no zhe na/_de
[\[251a.5\]]lta yin na gnyi gcig car 'dzin par 'gyur ro/_/rim gyis 'dzin na ni gcig nyid du mi 'gyur ro/_/gcig kyang yin la rim dang bcas pa yang yin no zhes bya bar ni 'gal lo/_/gcig spangs nas gzhan nye bar len pa ni rim pa'i don yin te/_'di ni sngar bshad zin pas yang mi brjod do/_/des na
[\[251a.6\]]'das pa 'dzin pa ni med pa kho na'o/_/dran pa yang 'dzin pa med na med pa yin pa'i phyir/_gzugs 'dzin pa'i rtogs pa ni med pa kho nar 'gyur ro/_/gal te myong ba 'das pa yin gyi myong ba 'di'o snyam du rtog pa med pa yin pa de lta na/_'di su'i myong ba yin/_mi shes pa'i phyir gzhan gyi blo rtogs pa dang
[\[251a.7\]]'dra bar 'gyur te/_'das pa dran par khyad med pa'i phyir ro/_/gzhan blo yongs gcod ces bya ba 'di ji ltar shes par bya ba yin ci blo gzhan yongs su gcod pa yin nam/_'on te gzhan gyi blo yongs su gcod pa yin/_gal te re zhig blo gzhan yongs su gcod pa yin pa de'i tshe/_rang rig pa med par smra ba de ni
[\[251b\]]
[\[251b.1\]]'dod pa nyid do/_/'on te gzhan gyi blo yongs su gcod pa yin no zhe na de ni ma yin te/_gzhan gyi blo yongs su gcod pa med pa'i phyir ro/_/gzhan gyi blo ni rjes su dpag pas yongs su gcod pa yin na/_rjes su dpag pa rang gi blo yongs su gcod par byed pa ni ma yin pa de'i phyir/_ji ltar mtshungs par
[\[251b.2\]]yongs su gcod par byed pa yin no zhe na/_'di la bshad pa/_'das pa lkog gyur yin par ni/_brtsams nas 'di skad brjod pa yin/_mngon sum grub la 'das pa dang /_/lkog tu gyur pa srid ma yin/_/gal te de yongs su rtogs pa yin na/_de'i tshe 'di gzugs la sogs pa bzhin du lkog tu gyur pa nyid
[\[251b.3\]]dang 'das pa nyid ma yin mngon sum du byas pa ni da ltar ba yin pa'i phyir ro/_/de lta ma yin na ni da ltar ba nyid med par 'gyur ro/_/des na lkog tu gyur pa thams cad ni rjes su dpag pas rtogs par bya ba yin la de yang dran pa'i rang bzhin yin pa'i phyir blo myong ba mtshungs pa nyid du 'gyur ro/_/ci ste rang gi blo de ni
[\[251b.4\]]lkog tu gyur ba yin/_yang rjes su dpag pa las gzhan pa'i tshad mas gzhal bar bya ba yin no zhe na/_de lta ma yin na de nyid mtshungs pa yin par 'gyur ro/_/'on te gzhan gyi blo ni gzhan dang 'brel par rtogs pa yin gyi bdag gi blo ni ma yin te/_de ni rang dang 'brel ba nyid du rtogs pa yin no/_/gzhan ni rnam pa
[\[251b.5\]]gzhan du rtogs par 'thad pa ma yin no zhe na/_de ni mi bden te/_mngon du byed pa'i rang bzhin du/_/'dzin na de ltar srid pa yin/_/rjes su dpag pas dran pa na/_/'dzin pa snga ma rjes 'jug phyir/_/de nyid ston par byed pa 'di/_/don rig 'das pa dpe dag dang /_/bral zhing rtags ni yod min te/_/cis
[\[251b.6\]]grub gang phyir de la ni/_/mngon sum ma yin rtags can min/_/shes pa 'das pa la dpe ni med de/_mngon sum med pa'i phyir ro/_/des na rig pa bdag dang gzhan dang 'brel par rtogs so snyam du shes pa ni rtags can ma yin no/_/de bzhin du mngon sum med pa'i phyir dang /_yod na 'das pa nyid du
[\[251b.7\]]mi 'gyur ro zhes bshad zin to/_/de'i phyir rtags dang 'brel pa bzung ba med par rjes su dpog pa yin pa'i phyir blo tsam zhig yongs su gcod par thal bar 'gyur ro/_/rang rig pa nyid yin na ni de dang gzhan gyis byas pa'i rnam par byed par 'gyur ro/_/ci ste ji ltar 'brel pa med par rjes su dpog pa yin pa de
[\[252a\]]
[\[252a.1\]]bzhin du rnam par dbye ba yang rjes su dpog pa yin no zhe na/_de yang mi 'thad de/_gang gis blo de mthong 'gyur ba/_/gzugs 'dzin tsam zhig 'byung 'gyur te/_/dper na tshig pa mthong ba las/_/phyogs der me sngon byung ba bzhin/_/de la me bdag gam gzhan gyis
[\[252a.2\]]byas pa zhes rnam par dbye ba 'gyur ba ni ma yin no/_/ci ste gang zhig gzhan gyi lus dang 'brel par rjes su dpag par bya ba de ni gzhan gyi blo yin la de lta ma yin no zhes rnam par dbye ba yod pa yin no zhe na/_bdag gi blo mngon sum gyis bzung ba yin na/_'dir ni rigs pa yin te/_'di ltar gzugs
[\[252a.3\]]'dzin pa gang zhig rang rig par 'gyur ba de ni bdag gi yin la gzhan ni gzhan du yin pa'i phyir rnam par dbye ba 'thad pa yin no/_/'on te dper na mdo sde pa'i gzugs la sogs pa de'i de ma thag tu byung ba de'i ngo bor snang ba'i rnam par shes pas gzung bar bya ba de bzhin du gzugs 'dzin pa 'das pa nyid du yod pa
[\[252a.4\]]yang yin no zhe na/_de ni mi bden te/_'di ltar/_gal te de yi ngo bor ni/_/snang can de ma thag pa'i blos/_/gzugs sogs bzhin du 'dzin 'gyur na/_/snga blo de ni 'dzin mi 'gyur/_/gzugs la sogs pa ni snga ma'i ngo bor snang ba ma yin te/_da ltar gyi blo la gnas pa'i rnam pa ni da ltar ba kho nar snang ba'i phyir
[\[252a.5\]]ro/_/de'i rang bzhin gyi blo gzung ba nyid gzugs 'dzin pa yin no/_/blo'i blo ni de lta ma yin te/_blo'i blo la blo 'dzin pa med pa'i phyir ro/_/ci ste blo'i blo yang de'i tshe 'dzin no zhe na/_de lta yin na de las gzhan pa'i yang gzung dgos pas thug pa med par 'gyur ro/_/de ltar gyur na ni thams cad ma bzung ba nyid du
[\[252a.6\]]'gyur ro/_/ci ste de'i tshe blo'i blo ma bzung ba nyid yin no zhe na/_de lta yin na de la zhugs pa'i gzung ba yang bzung bar thal lo/_/blo'i blos de ma thag tu snang ba can gang yin pa de nyid 'dzin par 'gyur gyi/_de las snga ma dag ni ma yin no/_/ci ste blo dang po'i de ma thag par yang blo skye ba dang ldan par 'dod na/_de lta
[\[252a.7\]]yin na gzugs kyi blo la sogs pa bar chod pa med par 'dzin pa med par 'gyur ro zhes 'chad par 'gyur ro/_/'o na ni blo ni rgyun gcig tu skye ba yin la/_de'i de ma thag tu sngar gyi blo thams cad 'dzin par byed pa'i blo gcig skye ba yin no zhe na/_de lta na yang blo thams cad rim pa dang ldan par rtogs par mi 'gyur te/_
[\[252b\]]
[\[252b.1\]]blo rim pa ma yin par snang ba'i phyir ro/_/'on te rim pa kho nar snang ba yin no zhe na/_mngon sum gcig nyid kyis rtogs par mi 'gyur te/_rnam par chad pa 'dzin pa'i phyir ro/_/dran pa nyid ces bya ba la ni sngar nyes pa brjod zin to/_/gal te rang gi ngo bo rang gis 'dzin pa ni rtog pa med par 'dzin pa yin du chug
[\[252b.2\]]kyang /_gzung bar bya ba tha dad pa rnam par rtog pas 'dzin pa la 'gal ba ci yod ce na/_cung zad kyang med mod kyi 'on kyang /_ji ltar rang gi yul can gyi/_/rnam shes nyams myong de rtogs med/_/de bzhin brdar bya mi nus pa/_/gzhan yang rtog pa med par 'gyur/_/re zhig rang gi ngo bos 'dzin pa de ci'i phyir/_/
[\[252b.3\]]rnam par rtog pa med par 'dzin pa yin par bzung /_/zhes bya ba 'di la yang /_lan 'di nyid yin te/_sgra'am chos gzhan yang rung ste/_rang gi ngo bo nyid kyis ni rang gi ngo bo nyid sbyor bar byed pa ma yin no zhes bya ba yin no/_/de bzhin du gzugs la sogs pa yang gzhan gyis gzhan dang sbyor bar nus pa ma yin no/_/
[\[252b.4\]]rang gi ngo bos snang ba la ni sbyor ba srid pa ma yin pa'i phyir ro/_/rang gi ngo bos snang ba ni gzhan du snang ba dang sbyor bar byed pa ma yin te/_rang gi ngo bor snang ba las tha dad par sbyor ba rtogs pa med pa'i phyir ro/_/rang gi ngo bos snang ba ma yin pa sbyor ba yin no zhes bya ba yang don dam pa ma yin no/_/ci ste 'di ni ba lang
[\[252b.5\]]ngo zhes bya bar shes pa la snang ba nyid sbyor ba yin no zhe na/_'di la bstan zin to/_/'di ba lang ngo zhes bya ba yang 'di ba lang gi sgra'i rang bzhin yin no snyam du shes pa ni ma yin gyi/_'on kyang 'di ni ba lang gi sgra'i brjod par bya ba yin no snyam pa'i yin te/_de kho na ltar nges pa nyams su myong ba'i phyir ro/_/gzhan yang
[\[252b.6\]]spyod pa gang zhig gi/_/spyi brjod dang tshul can sgra dang /_/rtog pa'ang de dang don gcig na/_/de yi rtog pa med na ni/_/khyad par gang gis rtogs par 'gyur/_/'on te rnam par rtog pa de dang don gcig pa ma yin no zhe na/_de lta yin na ni/_khyad par sgra dang mi sbyor ba'i phyir ba lang ngo snyam pa'i rnam par rtog pa dang
[\[252b.7\]]bcas pa'i shes pa'i khyad par 'dzin pa ma yin par 'gyur ro/_/sbyor ba'i shes pa yang gzhan yin la/_khyad par 'dzin pa yang gzhan yin no zhes bya bar 'gyur te/_gsal ba dang /_cig shos kyi rang gi ngo bo tha dad pa'i phyir dang /_rgyu tha dad pa'i phyir ro/_/'di ltar/_sgra dang spyi yi rnam pa yi/_/rgyu ni rang gi bag
[\[253a\]]
[\[253a.1\]]chags yin/_/gzugs sogs gsal bar snang ba ni/_/mig sogs dag las byung ba yin/_/sgra'i rnam pa nyid ni brda'i dus su nyams su myong ba'i sgra goms pa'i stobs las skye ba yin gyi/_mig la sogs pa las ni ma yin no/_/spyi'i rnam pa gnyis kyang de bzhin no/_/'di
[\[253a.2\]]ltar mig la sogs pa nyid kyang sngon nyams su myong ba'i bag chags kyis sems kyi rgyud mngon par 'dus byas pa la 'byung ba yin la mig la sogs pa yod kyang /_de dang rjes su mthun pa'i bag chags dang bral ba'i sems la de med pa'i phyir/_mig la sogs pa'i rgyu can nyid ni ma yin no/_/ci ste mig la
[\[253a.3\]]sogs pa med par ni/_mig la sogs pa'i rgyu dang rjes su 'brel pa la snang ba'i don dang gzhi mthun pa nyid du mi 'gyur ro zhes bya bar 'dod na/_de yang gyi na ste/_me de 'di'o snyam pa yi/_/shes pa gzhi mthun can yin phyir/_/rjes su dpag pas rtogs pa yi/_/rang bzhin dang yang mthong ba yin/_/de dang
[\[253a.4\]]gzhi mthun pa can tsam gyis ni de 'dzin pa'i shes pa dang /_rgyu gcig la rag las pa'i shes pas gzung bar bya ba yin par mi 'gyur te/_rjes su dpag pa la sogs pa'i shes pa gzhan gyis gzung ba dang yang gzhi mthun pa can nyid srid pa'i phyir ro/_/rnam pa gnyis nyams su myong ba'i de las ma gtogs pa'i gzhi
[\[253a.5\]]mthun pa nyid kyang yod pa ma yin no/_/'o na gzhi mthun dang cig shos khyad par gang yin te/_rang bzhin gnyis nyams su myong ba ni gzhi tha dad pa'i don dag la yang med pa ma yin no zhe na/_de yang rtogs par sla ste/_'di ltar/_don gcig byed pas gcig nyid kyi/_/tha snyad rab tu skye ba'i phyir/_/gzhi mthun
[\[253a.6\]]pa dang ldan pa yi/_/tha snyad kyang ni 'thad par bla/_/tha snyad ni rnam par ci zhig ltar rgyu tsam las skye ba yin no/_/gzhi mthun pa la sogs pa'i tha snyad ni thog ma med pa'i tha snyad brgyud pa las 'ongs pa yin no/_/yongs su brtags na ni mi bzod pa nyid de gang gi phyir brtags na ni nyams par 'gyur ba kho na'o/_/'di
[\[253a.7\]]ltar/_me de 'di zhes shes pa der/_/gnyis po 'ba' zhig kho na ste/_/de yi ngo bor snang ba las/_/gzhi mthun pa ni gzhan yod min/_/zhes bya ba ni bsdu ba'i tshigs su bcad pa'o/_/gnyis su snang ba gzhan la/_gzhi mthun pa'i tha snyad du ji ltar mi 'gyur zhe na/_bag chags nges pas tha snyad nges pa'i phyir
[\[253b\]]
[\[253b.1\]]ro/_/don bya ba gcig pas byas pa'i bag chags sad pa yang nges pa kho na yin no/_/shes pa gnyis snang ba yin na tha dad pa'i tha snyad nyid du ci'i phyir mi 'gyur zhe na/_bag chags nges pa'i phyir ro zhes bshad zin to/_/de'i phyir gzhi mthun pa can las ni rnam par rtog pa dang bcas pa'i shes pa gcig pu yin par mi
[\[253b.2\]]'gyur ro/_/ci ste spyi dang khyad par shin tu tha dad pa ma yin pa de'i phyir don gcig pa yin yang rnam par rtog pas khyad par rtogs pa yin no zhe na/_de ni mi bden te/_gal te bdag nyid thams cad dam/_/rnam 'gas tha dad med pa'i phyir/_/spyi las khyad par shes na ni/_/shes kun gcig tu 'gro bar
[\[253b.3\]]'gyur/_/gal te rtog pa la spyi snang ba na/_de dang tha mi dad pa'i phyir khyad par yang snang ba yin na/_sgra'i shes pa la yang snang bar 'gyur te/_rigs pa mtshungs pa'i phyir ro/_/rigs pa mtshungs pas ni rigs pa'i yul mi mtshungs pa ni ma yin te/_rigs pa'i yul nyid med par thal ba'i phyir ro/_/
[\[253b.4\]]'on te mig la sogs pa'i rgyu med pa'i phyir/_khyad par de mi snang ba yin no zhe na/_'o na de tha mi dad par ji ltar 'gyur/_de dang lhan cig rjes su zhugs pa ma yin pa ni gcig par shes nus pa ma yin no/_/phyis rjes su 'jug pa'i phyir ro zhe na/_de nyid de'i tshe med pa yin gyi de rjes su 'jug pa ni ma yin no/_/de ni
[\[253b.5\]]de'i rang bzhin nyid kyis de kho na yin no/_/gal te de ni der snang na/_/ji ltar rjes su 'jug par rtogs/_/gal te de ni der snang ba yin na'ang /_/ji ltar rjes su 'jug par rtogs/_/gal te de sngar rang bzhin gang gis mthong ba'i rang bzhin de nyid kyis snang ba yin no/_/ji ltar rjes su zhugs par rtogs te/_snga
[\[253b.6\]]ma nyid bzhin no/_/gal te de'i rang bzhin du mi snang ba nyid na yang de nyid gzhan la med pa'i phyir de rjes su zhugs so zhes ji ltar rtogs/_de'i phyir mi snang ba dang ni gcig ma yin la du ma yang ma yin no/_/de'i phyir sngar tha dad par snang ba'i phyis rjes su chud pa yin no zhes bya ba 'di ni gyi na'o/_/des na rgyu med pas
[\[253b.7\]]gcig tu snang ba med pa yang /_du ma nyid yin no/_/de'i phyir/_rtog pa med pa med na ni/_/khyad par gang gis rtogs par 'gyur/_/gal te rtogs med 'ga' zhig kyang /_/yod na de dang mtshungs rgyu can/_/thams cad de bzhin 'bras bdag nyid/_/tha dad rgyu tha dad las yin/_/'on te rtog pa'i rang
[\[254a\]]
[\[254a.1\]]bzhin spangs nas khyad par khong du chud pa yin te/_mig la sogs pa'i rgyus bskyed pa ni khyad par rig pa yin pa'i phyir ro zhe na/_de ltar yin na de'i rgyu la rag las pa thams cad rtogs pa med pa kho nar 'gyur ro/_/rgyu tha dad pa la ma brten par ni dngos po tha dad pa tshad ma dang ldan par mi
[\[254a.2\]]'thad do/_/de'i phyir de'i rigs can gyi rgyu dang 'brel ba ni de'i rigs can nyid do/_/rnam par rtog pa dang bcas pa'i shes pa dang cig shos ni rgyu mtshungs pa nyid ma yin no/_/'di ltar/_phyi rol don la ltos med par/_/brda dran pa las sbyor ba yin/_/de bzhin brda la ltos med par/_/dngos nus nyid la
[\[254a.3\]]mig blor 'gyur/_/dbang po'i rnam par shes pa dang sbyor ba'i rtogs pa ni phan tshun spangs te/_gnas pa'i ngo bo nyid kyis tshogs pa dag gi stobs kyis bskyed pa yin no/_/ji ltar rang gi ngo bo'i tshogs pa las byung ba las brten pa can gyi rang bzhin dang 'brel pa can du 'gyur ba yin/_sbyor ba ni phyi rol la mi ltos par
[\[254a.4\]]brda dran pa'i stobs las byung ba yin la/_dbang po'i shes pa ni brda la mi ltos par phyi rol la ltos pas yin no/_/de la ni rtog pa yod pa ma yin te/_rtog pa'i rgyu med pa'i phyir ro/_/rgyu med par 'bras bu 'byung ba ni med do/_/'on te sgra dang spyi la sogs pa dang 'brel pa'i phyi rol gyi mthus bskyed pas na dbang
[\[254a.5\]]po'i rnam par shes pa rtog pa dang bcas par 'gyur ba yin no zhe na/_de yang mi bden te/_gang gi phyir/_gang zhig gang dang mngon 'brel te/_/nges par de dang lhan cig tu/_/snang ngo zhes ni bya ba 'di/_/tshad ma'i yul du gyur pa yin/_/de lta yin na ni ma la sogs pa mthong ba na/_'brel pa thams cad
[\[254a.6\]]snang bar thal lo/_/'on te gang zhig gang la gnas pa spyi la sogs pa de ni de snang ba na kho na'o snyam na/_de yang mi bden te/_sgra mi 'dzin par thal ba'i phyir ro/_/snam bu la sogs pa la sgra ni yod pa ma yin no/_/de lta ma yin na ni brda ma bzung ba la yang snam bu snyam pa'i shes pa 'byung bar gyur na/_yod
[\[254a.7\]]pa yang ma yin no/_/brjod par bya ba nyid la the tshom za bar mthong ba'i phyir te/_don de grub kyang rjod par byed pa'i bye brag ma nges pa'i phyir ro/_/spyi'i rnam pa nyid du ni nges pa kho na'o zhe na/_ma yin te/_dang po mthong ba la med pa'i phyir dang /_de las tha dad pa ma yin no zhes bya ba la sogs par rtogs pa'i phyir ro/_/
[\[254b\]]
[\[254b.1\]]ci ste yang 'di ba lang ngo snyam pa la sogs pa'i shes pa rnam par rtog pa dang bcas pa'i dbang po'i lhan cig byed pa can gyi gzugs la sogs pa nyid kyis brda dran pa la ltos nas skyed par byed pa yin no/_/ma ltos par ni ma yin te/_'bras bu'i tshogs pa las 'grub pa yin pa'i phyir ro/_/gang gi tshe sgra dang spyi'am
[\[254b.2\]]khyad par gzhan yang rung ste/_sngar bzung ba dran pa de'i tshe dran pa dang lhan cig pa'i mig la sogs pas skyed par byed pa yin no/_/des na brda ma bzung ba dang /_sngon mthong ba dang bral ba dag la ni mi 'gyur ro zhe na/_de ni legs par ma brtags pa yin te/_'di ltar/_gal te gzugs ni brda dran la/_/
[\[254b.3\]]ltos nas dbang po'i blo dag la/_/nus 'gyur ltos med ma yin na/_/rtags bzhin dran pa nyid la 'gyur/_/sngon nyams su myong ba med par ni de dang sbyor ba yod pa ma yin no/_/so sor nges pa'i dran pa med par yang so sor nges pa'i sgra la sogs pa med do/_/so sor nges pa'i dran pa yang so sor nges
[\[254b.4\]]pa'i dran pa'i sa bon sad pa med par ma yin no/_/so sor nges pa'i dran pa'i sa bon sad par byed pa yang mthong ba med pa ma yin te/_des na de mthong ba ni de'i rjod par byed pa dran la/_dran na ni sbyor ba yin no/_/de ltar na mthong ba la de dran na rab tu sad par byed pa'i gzugs la sogs pa ni rtags nyid du
[\[254b.5\]]'gyur ro/_/des na sbyor ba'i shes pa thams cad na rtags can kho nar 'gyur ro/_/'on te spyi mthong ba med pa kho na yin na/_ji ltar rtags las rtogs par 'gyur zhe na/_cha shas mtshungs pa nyid ni spyi zhes brjod pa yin la/_de yang sngar dmigs pa kho na'o/_/des na dran par bya ba yin te/_cha shas
[\[254b.6\]]de 'dra ba dang ldan pa ni/_de dang mtshungs pa'i tha snyad kyi yul yin pa'i phyir ro/_/cha shas rnams kyi mtshungs pa yang de 'dra ba'i cha shas mtshungs pa yin pa'i phyir ro zhes bya ba nas ji srid du de lta bur gyur pa'i blo mtshungs pa'i phyir ro/_/blo yang de lta bur gyur pa'i zhen pa las yin no zhes bya ba'i bar du yin la zhen pa
[\[254b.7\]]yang thog ma med pa'i bag chags las yin pa'i phyir skyon med do/_/des na sgra'am spyi la sogs pa dang sbyor ba ni rtags nyid las yin par 'gyur ro/_/'di dran pa'i rjes su dpag pa kho na'o/_/ci ste dbang po'i byed pas sbyor ba mngon sum nyid du brjod do zhe na/_de lta yin na rjes su dpag pa mtha' dag dbang po las
[\[255a\]]
[\[255a.1\]]skyes pa nyid yin pa'i phyir mngon sum du thal bar 'gyur ro/_/'di ltar/_phyogs 'di na ni me'o zhes/_/dbang po'i byed dang ma bral bar/_/phyogs dang me ni sbyor byed pa/_/ji ltar mngon sum nyid mi 'gyur/_/'on te me tsam la ni rjes su dpag pa yin la/_sbyor ba ni mngon
[\[255a.2\]]sum kho na'o snyam na/_de yang ma shes pa yin no/_/gang gi phyir 'di skad kyang brjod par nus te/_phyogs tsam la ni mngon sum de/_/sbyor ba rjes su dpag pa las/_/me la dbang po'i shes pa med/_/ma bzung ba ni sbyor ma yin/_/sbyor ba ni rjes su dpag pa kho na las yin par rigs te/_me la dbang po'i byed
[\[255a.3\]]pa med pa'i phyir ro/_/mngon sum gyis ma bzung ba ni des sbyor bar mi nus te/_ma rtogs pa de dang ldan par rtogs so zhes bya ba ni 'gal lo/_/rjes su dpag pas kyang sbyor bar mi 'gyur ba ma yin nam/_'di ltar/_phyogs la rjes dpag 'jug ma yin/_/ma bzung ba ni sbyor ba med/_/mngon sum nyid ni
[\[255a.4\]]rjes dpag gis/_/bzung ngo zhes bya bab chol yin/_/ji ltar lkog tu gyur pa'i me la mngon sum mi skye ba de bzhin du mngon sum du gyur pa'i phyogs la yang rjes su dpag pa ma yin pa'i phyir rigs pa mtshungs so/_/rjes su dpag par bya ba nyid yin na ni mngon sum ma yin te/_tshad ma'i rnam par gzhag pa nyams
[\[255a.5\]]par ni mi 'dod do zhe na/_don dam du ni sbyor ba nyid/_/'ga' yang yod pa ma yin te/_/rnam pa de lta'i rnam rtog ni/_/gnyi ga'i de ma thag tu skye/_/'di na 'di'o zhes sbyor ba'i shes pa ni mngon sum dang rjes su dpag pa'i rjes la byung ba'i rnam par rtog pa yin no/_/de yang thog ma med pa nas de lta bu'i tha snyad las
[\[255a.6\]]skyes pa'i rjes su dpag pa nyid yin te/_des na rjes su dpag pas sbyor ba tha snyad byed pa yin no/_/des na mngon sum gyis de ltar ma bzung ba'i phyir/_rjes su dpag pa yang ji ltar sbyor bar byed pa'i rang bzhin du skye zhes bya ba ni skyon yod pa ma yin no/_/de'i phyir mngon sum gyi sbyor ba'i rang bzhin ma yin pa zhes bya bar
[\[255a.7\]]gnas so/_/'di ni sngar bshad zin to/_/ji ltar dran par bya ba lkog tu gyur pa la yang mngon sum 'jug pa nyid de/_des na mngon sum nyid sbyor bar byed pa yin no zhe na/_de yang mi bden te/_'di ltar/_der ni der 'brel skye ba'i phyir/_/dran las dbang blo 'gyur ba'ang yin/_/de las dus gzhan du yang
[\[255b\]]
[\[255b.1\]]'gyur/_/la lar rnam g.yeng srid phyir ro/_/gal te dbang po'i blo de dran pa dang /_'brel pas dran par bya ba la skye bar 'dod na de'i tshe dbang po'i blo dran pa nyid las 'gyur te don nye ba la ltos par ni mi 'gyur ro/_/'on te don nye ba la ltos na ni de'i tshe 'di dran pa las 'gyur ba ma yin te mngon du byed pa ni dran pa las gzhan pa yin pa'i
[\[255b.2\]]phyir ro/_/yang na dus gzhan du yang 'gyur te 'ga' zhig la rnam par g.yeng ba rnam par rtog pa gzhan gyi mtshan nyid de'i tshe srid pa'i phyir ro/_/de'i phyir dbang po'i shes pa de yang dus gzhan du dran par 'gyur ba yin no/_/gzhan yang gal te don de dang dbang po ni rnam par rtog pa med pa'i shes pa'i rgyu yin na thams cad kyi tshe de kho
[\[255b.3\]]na ltar 'gyur te/_des na mngon sum rnam par rtog pa med pa kho na'o/_/gal te rim gyis gnyis rgyu yin/_/tha dad med phyir sngar nyid 'gyur/_/gal te 'di gnyis ka'i rgyu yin na sngar nyid gnyis ka skyed pa dang 'brel par 'gyur ro/_/ci ste dran pa dang lhan cig pa'i dbang pos rnam par rtog pa dang bcas par bskyed
[\[255b.4\]]kyi gzhan du ni ma yin no zhe na/_de ni mi bden te/_dran pa mig dang lhan cig pa nyid du dmigs pa med do/_/lhan cig pa zhes bya ba tsam gyis ni thams cad thams cad kyi lhan cig pa ma yin gyi/_'on kyang gang zhig de ltar mthong ba de nyid yin no/_/dran pas ni mig gi rnam par shes pa la sogs par byed pa ma yin
[\[255b.5\]]no/_/'on te nges pa'i rang bzhin nyid du byed pa yin no zhe na/_de yang snying po yod pa ma yin te/_'di ltar/_gal te rang bzhin de nges na/_/tha dad med phyir sngar nyid 'gyur/_/de dngos min na dbang skyes las/_/de ni shes rab nyid du 'gyur/_/gal te sngar snang ba'i rang bzhin nyid lhag chad med par nges pa
[\[255b.6\]]yin na/_sngar gyi rang bzhin dang mtshungs pa yin pa'i phyir/_nges pa la ma nges pa las bla lhag med par 'gyur ro/_/'on te de la rang bzhin lhag pa snang ba yin na/_'o na ni rang bzhin gzhan dang 'brel pa de shes pa gzhan nyid du 'gyur ro/_/rang bzhin de la yod pa'i khyad par la sogs pa la ni dbang po'i byed
[\[255b.7\]]pa med pa'i phyir ro/_/'on te 'di'o zhes bya bar snang ba ni de nyid la 'jug pa yin te/_de'i phyir mngon du byed pas 'jug pa'i phyir 'di ni mngon sum nyid do zhe na/_de yang mi bden te/_'di ltar/_'di'o zhes bya ba'i rnam rtog ni/_/rnam rtog med pa nyid 'gyur te/_/don bya sogs dang 'brel pa ni/_/snga dang phyi mar
[\[256a\]]
[\[256a.1\]]mi rtog phyir/_/gzugs la sogs pa nye ba tsam mngon du byed pas don byed pa la sogs pa dang 'brel par snga ma dang phyi mar 'dzin pa dang bral ba'i phyir rtog pa med pa gzhan las khyad par yod pa ma yin no/_/rnam par rtog par mi byed pa nyid ni rtog pa dang bcas pa zhes bya bar 'gyur ba ma yin no/_/
[\[256a.2\]]de'i phyir 'di'o zhes bya ba gsal ba'i rnam pa can ni dran par bya ba'i khyad par la sogs pa gsal ba'i rnam pa can ma yin pa las gzhan kho na yin no/_/de ltar ma yin dang /_dbang po'i blo rgyu gzhan yin na/_/de la'ang dran pa yod med 'gyur/_/'on te rnam pa gsal ba can dbang po'i shes pa'i yul ni dran par bya
[\[256a.3\]]ba'i rnam pa las gzhan yin pa nyid do snyam na/_gal te de lta na de la yang dran pa don med par 'gyur ro/_/der 'dzin pa la ni dran pa mkho ba yod pa ma yin te dran pa med kyang de ni de ltar rtogs pa'i phyir ro/_/brda dran ji ltar brdar btags pa/_/grub pa'i don du 'dod pa dang /_/khyad par brdar btags med 'dzin na/_/
[\[256a.4\]]de la dran pa don ci yod/_/gal te dran pa dang lhan cig pa'i mig la sogs pas de'i rang bzhin du snang ba yin no zhe na/_de med na de'i rang bzhin du shes pa med par 'gyur ro/_/'di zhes bya bar snang ba mi 'gyur ba kho na'o zhe na/_ma yin te/_'di zhes bya bar snang ba med kyang de'i rang bzhin snang ba'i phyir ro/_/yod
[\[256a.5\]]kyang des ni khyad par gzhan yod pa ma yin pa'i phyir de la dgos pa ci yod/_'jug pa la dgos so zhe na/_de med kyang 'jug par 'gyur ro zhes bstan par bya'o/_/de ni yid kyi mngon sum yin no zhes kyang ston par 'gyur ro/_/'on te dran pa med par dang po pa goms pa dang mi ldan pa mi 'jug pa'i phyir de'i don du dran pa
[\[256a.6\]]'dod pa yin no zhe na/_'di la brjod pa/_gal te khyad par brdar btags pa med pa 'brel par ma byas pa 'dzin na/_de dran pas gzhan ci zhig byed par 'gyur te gang gi phyir dran pa ni 'brel par byas pa grub pa'i don du 'dod pa yin no/_/gal te de ltar ma grub na ni de rtogs pa la dran pa mkho ba med par 'gyur ro/_/
[\[256a.7\]]dang po pa'i 'jug pa ni/_tshad ma gzhan rjes su dpag pa las 'gyur ba nyid do/_/de'i phyir rnam par rtog pa ni rang gi ngo bo nyid 'dzin pa la byed pa yod pa ma yin la/_'jug par byed pa yang ma yin no/_/'di ni dgos pa med pa yin yang goms pa las 'jug pa nyid do/_/dngos po rnams dgos pa yod pa nyid kyi
[\[256b\]]
[\[256b.1\]]phyir 'byung ba ni ma yin te/_dngos po ni rgyu tsam la rag las pa yin pa'i phyir ro/_/'on te snga ma las gzhan pa'i rang bzhin 'dzin pa yin na/_de lta na ni 'di yid kyi mngon sum gyi rang bzhin gyi shes pa gzhan nyid do/_/de ltar yang ston par 'gyur ro/_/'on te spyi nyid de ltar 'dzin pa yin gyi/_sngar ma
[\[256b.2\]]mthong ba'i khyad par ni ma yin no zhe na/_de lta na ni 'o na spyi tsam 'dzin pa yin na ni/_khyad par la ltos mi rung ngo /_/gal te mig la sogs pa dag gis spyi 'dzin pa nyid yin na/_de'i tshe khyad par 'dzin pa gzhan med pa'i phyir spyi 'dzin pa na khyad par 'dzin pa la ltos par mi 'gyur na 'gyur ba yang yin no/_/'di
[\[256b.3\]]ltar ba lang ngo zhes spyi bzung ba na/_ba lang ji lta bu zhig ces rtogs pa ni 'jig rten na mthong ba yin no/_/de'i phyir mig dang gzugs dag la/_/brten nas mig blo skye bar 'gyur/_/de la dran pa mkho ba med pa'i phyir/_mig gi blo ni mig dang gzugs tsam kho na las skye ba yin no/_/'di ltar/_mig ni
[\[256b.4\]]mdun na gnas pa yi/_/gzugs tsam la ni 'jug par rtogs/_/gzhan du rtogs par 'gyur ba yi/_/byed pa gzhan du ji ltar 'gyur/_/gzhan du rtogs pa ni gzhan du rtogs par mi nus so/_/mdun na gnas pa'i gzugs tsam la 'jug par mthong ba'i mig ni/_sgra dang spyi la sogs pa 'jug pa
[\[256b.5\]]yin no zhes brjod par mi nus te/_tshad ma med pa'i phyir ro/_/de ltar rtogs pa yin na ni ha cang thal bar 'gyur ro/_/de'i phyir/_dran pa'i 'og rol dus su'am/_/dran pa las ni sngar yang rung /_/mngon sum rnam rtog ma yin te/_/yul tha dad pa nyid phyir ro/_/dran pa las dus phyis 'di ni dri zhim pa'o/_/
[\[256b.6\]]'di ni dri mi zhim pa'o snyam pa la sogs pa'i shes pa ni mngon sum ma yin te/_mig gi shes pa'i byed pa ni gzugs tsam ma yin pa'i phyir ro/_/de'i phyir mig la sogs pa la brten nas don rnams la skye ba can gang yin pa de kho na mngon sum yin gyi gzhan ni ma yin no/_/des na sgra dang spyi la sogs pa'i rnam
[\[256b.7\]]pa can ni mngon sum nyid ma yin no/_/gang zhig gsal bar snang ba'i rgyu mtshan gzhan la brten pa de yang gzung bar bya ba ma yin no/_/des na yid la sogs pa de yang mngon sum yin no/_/yang na don gyi rang bzhin la 'jug cing khyab par byed pas na de yang dbang po nyid yin no/_/gal te ci'i phyir gnyi
[\[257a\]]
[\[257a.1\]]ga la rag las nas skyes pa la dbang po la brten par brjod kyi yul la brten par ma yin gzugs la sogs pa'i yul gyi sgo nas tha snyad du bya ba'i rigs kyi/_dbang po'i sgo nas ni ma yin no/_/dbang po las skyes pa tsam nyid kyis ni mngon sum du 'gyur ba ma yin gyi/_yul gyi rang gi ngo bo
[\[257a.2\]]'dzin pas 'jug pa ni thams cad mngon sum kho na'o/_/dbang po la brten pa ni 'ga' zhig mngon sum yin la gzhan ni gzhan du 'gyur ro/_/'khrul pa med pa'i rgyu mtshan des ni de la tha snyad byed par 'thad pa yin no/_/yul gyis bskyed pa yin yang zla ba gnyis la sogs pa'i rang bzhin can 'khrul pa nyid ma yin
[\[257a.3\]]nam/_des na yul las skyes pa yang thams cad la ma 'khrul pa ni ma yin no zhe na/_de ni yul nyid ma yin te/_de ni rnam par gtod par nus pa'i rgyu yin pa'i phyir ro/_/'o na ni de lta na/_de ni dbang po nyid ma yin te des na yul las nyams pa'i phyir ro/_/dbang po ni mnyams pa yin la de ni dbang po ltar
[\[257a.4\]]snang ba yin no zhe na/_de lta na ni 'o na/_gal te dngos su shes skyed la/_/dbang po bzhin du yul nus yin/_/'o na ci phyir gnyis rag las/_/skye ba de ni des mi brjod/_/yul dang dbang po dag rgyu nyid du mtshungs pa yin na/_ci'i phyir yul gyi sgo nas tha snyad du mi byed/_rtog pa sngon du gtong ba dag ni ci rung bar
[\[257a.5\]]tha snyad byed pa'am spong ba ma yin no zhe na/_'di la bshad pa/_go bar byed pa nyid mthong nas/_/tha snyad nges par sbyar ba yin/_/dbang po'i tha snyad la de yod/_/sbyar bar bya ba'ang de chos yin/_/go bar byed pa dang /_go bar byed pa ma yin pa nyid kyis len pa dang 'dor ba yin no/_/go bar byed pa nyid kyang
[\[257a.6\]]dbang po'i tha snyad la yod de/_gang dbang po la brten pa de ni mngon sum yin no/_/nyams pas 'khrul pa yang sngar spang zin to/_/'o na ni yul dang yang 'khrul pa med de/_de ni yul ma yin pa'i phyir ro zhe na/_de ni ma yin te/_gal te de ni yul yin na/_/gzhan gyi mngon sum ji ltar 'gyur/_/dbang po nyid ni
[\[257a.7\]]gcig nyid la/_/yod dang med pa'i khyad par min/_/de nyid kyi phyir thun mong ma yin pa'i sgo nas tha snyad du byed pa ni mthong ste/_rnga bo che'i sgra dang nas kyi myu gu zhes bya ba lta bu'o zhes bshad do/_/nas kyi myu gu zhes brjod na/_nas ma yin pa'i myu gu rtogs par mi 'gyur/_sa'i myu gu zhes bya ba ni de yang 'gyur ro/_/'dir
[\[257b\]]
[\[257b.1\]]yang de bzhin no/_/'on te yul la brten pa'i zhes bya ba ni yul gyi rang bzhin 'dzin pa yin no zhe na/_de lta yin na rang rig pa kho na mngon sum du 'gyur te/_gzhan du go bar byed pa ma yin no/_/ci ste 'jig rten na rab tu grags pa'i yul gyi rang bzhin rtogs pa brjod pa yin no zhe na/_de lta na dbang po la brten pa zhes
[\[257b.2\]]'jig rten na grags pas 'di nyid du 'gyur mod/_tha snyad gzhan yongs su brtags pas ci zhig bye brag tu smra ba la sogs pa'i gzhung ltar na yid kyi rnam par shes pa yang mngon sum du 'gyur te/_yul 'dzin pa'i phyir ro/_/de'i dbang po'i tha snyad nyid 'thad do/_/de skad du yang yul ni yid kyi rnam par shes pa dang
[\[257b.3\]]rgyud gzhan dag gi rnam par shes pa'i rgyu yin pa'i phyir thun mong yin no zhes bshad do/_/de'i phyir dbang po'i tha snyad kyis mngon sum gyi rang bzhin rtog pa dang bral ba mtshon par nus kyi yul gyi tha snyad kyis ni ma yin no/_/yul gyis kyang mtshon par nus pa ma yin nam/_'di ltar don gyi mthu las ni/_/yang
[\[257b.4\]]dag skye ba yin phyir ro/_/de ni don gyi mthu las skye ba na de'i rang bzhin kho na'i rjes su byed do zhes bshad pa yin no zhe na/_ma yin te/_ma nges pa'i phyir te zla ba gnyis kyi rnam pa can nyid kyis 'khrul pa'i phyir ro/_/'on te don gyi mthu las 'khrul pa mi skyed do zhe na/_de lta yin na de rigs pa 'dis rtog pa med pa nyid du
[\[257b.5\]]ma grub par 'gyur ro/_/de'i phyir 'dir ni dbang po'i nyid la don du tha snyad byas pa yin te/_don du mngon par zhen pa'i phyir ro/_/de lta bu nyid kyi dbang po ni go bar byed pa shin tu yin pa'i phyir de nyid kyis tha snyad du byas pa yin no/_/de'i phyir tha snyad 'di la ni/_/sbyar bya rang bzhin rtags yin te/_/khyab par byed
[\[257b.6\]]pa'i rang bzhin ni/_/log pa'i phyir na ldog par 'gyur/_/rtog pa'i sngon du gtong ba'i sbyar ba nyid go bar byed pa yin no zhes brjod de/_de'i phyir de nyid go bar byed pa'i rtags yin no/_/gal te rtog pa sngon du gtong bas byas par cis shes she na/_de ni bden te/_skyes bu tshad ma yin pas tshig tshad mar
[\[257b.7\]]rtogs pa ma yin te/_'jig rten gyi tha snyad du de skad brjod pa yin no/_/don dam par ni gang gis khyab par byed pa'i rang bzhin log pas ldog par brjod pa rtags nyid la khyab pa brjod pa ni ma yin no/_/gal te yul la brten pa zhes bya ba'i tha snyad ni 'jig rten na grags pa rnam par rtog pa dang bcas pa'i go bar
[\[258a\]]
[\[258a.1\]]byed pa ma yin nam/_rnam par rtog pa dang bcas pa'i mngon sum gyi yul ni snga ma dang phyi mar gyur pa gcig nyid yin no/_/'di ni 'jig rten na mngon sum zhes rab tu grags pa yin te/_'di ltar/_gang zhig bdag gis mthong ba de/_/mngon sum gyis ni rtogs 'di nyid/_/sgra
[\[258a.2\]]don thams cad 'jig rten gyi/_/grags pas rtogs par byas pa yin/_/gnod pa med pa'i rtogs pa la/_/tshad ma'i tha snyad brten pa yin/_/tshad ma yis ni grub 'gyur pa/_/gzhan du bya bar ji ltar nus/_/de ni mi bden te/_'dir ni mngon du byed pa nyid/_/mngon sum don rtogs can yin la/_/
[\[258a.3\]]mngon du byed pa las gzhan la/_/rjes dpag ma gtogs tshad gzhan med/_/mngon sum du byed pa'i rnam pa can ma yin pa la ni rjes su dpag pa nyid gcig pu zhig tshad ma yin no/_/des na gal te ngo shes pa'i tshad ma mngon du byed pa'i rnam pas mi 'jug na ni/_de'i phyir rjes su dpag pa kho na'o/_/mngon
[\[258a.4\]]du byed na mdun na gnas pa'i dngos po tsam la 'jug pa'i phyir ngo shes pa ma yin no/_/des na mngon du byed pa ni dbang po'i tha snyad kho nas rtogs par 'gyur gyi/_gzhan gyis ni ma yin no/_/yul gyi tha snyad kyis ni yul dang bcas pa zhes bya bar 'gyur gyi/_mngon du byed pa nyid du ni brjod par mi 'gyur ro/_/
[\[258a.5\]]de ltar tha snyad bya ba la ni 'jig rten na mngon sum du ma grags so/_/mngon sum ni tshad ma nyid kyang yin no/_/mngon du byed pa las ma gtogs par mngon sum nyid kyang rigs pa med pa'i phyir na mngon sum rtog pa med par 'grub bo/_/'o na ji ltar 'di skad ces/_/der don mang pos bskyed pa'i phyir/_/rang
[\[258a.6\]]gi don la spyi yul can/_/zhes gsungs/_spyi'i yul can ni rnam par rtog pa med pa ma yin te/_spyir rnam par rtog pa nyid kyis de dang 'gal ba'i phyir ro/_/de nyid smras pa ni/_bsags pa dag ni tshogs pa yin/_/de spyi de la dbang po'i blo/_/spyi blo gdon mi za bar yang /_/rnam par rtog dang rjes su 'brel/_/
[\[258a.7\]]mang po rang bzhin phan tshun spangs te gnas pa rnams de kho na ltar gzung na spyi'i blor 'gyur ba ma yin no/_/tshogs pa don dam pa pa'am btags pa yin na/_de la re zhig don dam pa pa ni ma yin te/_de las tha dad par rtogs pa snang ba med pa'i phyir ro/_/snang na yang gzhan du snang ba de dag las gzhan du
[\[258b\]]
[\[258b.1\]]de tshogs pa ni ma yin no/_/de lta yin pa nyid na yang /_de dag nyid phan tshun ltos nas tshogs pa'i tha snyad brten par 'gyur gyi/_gzhan gyis ci bya/_'on te de dag gi rang bzhin mi snang bar gyur nas/_gzhan gyi rang bzhin snang ngo zhe na/_de yang dngos po la de lta bu med pa'i lhag par sgro btags pa tsam yin
[\[258b.2\]]pas ji ltar rtogs pa med pa'i yul yin/_btags pa'i yul can nyid ni rtog pa dang bcas pa bzlog par dka'o zhe na/_'di la lan/_don gzhan dang ni mngon 'bre phyir/_/rdul phran gzhan gang skye 'gyur ba/_/de dag bsags bshad de dag ni/_/shes pa skye ba'i rgyu mtshan yin/_/rdul phran gzhan
[\[258b.3\]]dag med par ni/_/rdul phran khyad par de yang med/_/shes te gcig las nges min phyir/_/spyi yi spyod yul can du bshad/_/gzhan las shes pa'i rgyu'i nus pa ma skyes pa'i rdul phra rab de dag ni phra ba ma yin pa mthong ba rnams kyi shes pa skyed par nus pa ma yin no/_/des na thams cad kyi shes pa
[\[258b.4\]]bskyed par bya ba yin no/_/shes pa de ni gcig la nges pa ma yin pa'i phyir/_spyi'i yul can du bshad do/_/phan tshun tha dad pa nyid du ci'i phyir mi snang zhe na/_skra la sogs pa ma 'dres pa rnams kyang thag ring po nas ma 'dres pa nyid du snang ba'i spyod yul du 'gyur ram/_des na gal te rang gi rgyud las rang gi
[\[258b.5\]]rnam par gtod pa'i nus pa med pa nyid du nges pa'i phyir mi snang ba yin na/_'di la klan ka ci yod/_'o na mngon sum la dngos po'i de kho na mi snang ba'i phyir 'khrul pa nyid du 'gyur ro/_lhag par sgro btags pa'i rang bzhin snang ba ni rnam par rtog pa dang bcas par 'gyur te/_spyi'i rnam par rtog pa gzhan bzhin no/_/
[\[258b.6\]]'on te der blo'i rang bzhin nyid rags pa/_ling ling po gcig gi rnam par mngon du byas par snang ba des na rtog pa med pa nyid do zhe na/_da ni rtog pa dang bcas pa nyid chad par 'gyur te/_rtog pa'i shes pa thams cad la blo'i rang bzhin nyid snang ba'i phyir ro zhe na/_'di la brjod pa/_da lta'i skye bo la ltos nas/_/
[\[258b.7\]]gnod byed shes pa med pa'i phyir/_/ma 'khrul par bshad don dam du/_/dmigs pa thams cad 'khrul pa nyid/_/da ltar gyi skye bo rtogs pa'i snang ba ma shes pa rnams la 'di ma 'khrul pa nyid du snang bas/_de la ltos nas ma 'khrul pa yin no zhes de skad bshad par zad gyi/_don dam par ni dmigs
[\[259a\]]
[\[259a.1\]]pa thams cad la 'khrul pa kho na'o/_/gang gi phyir mngon du byed pa'i rang bzhin gyis/_/'dzin pa la ni mngon phyogs pa'i/_/mngon sum la ni de skad du/_/rnam rtog bcas pa de mi brjod/_/mngon du byed pa ni rtog pa dang bcas pa ma yin te/_rtogs pas ni snga ma dang phyi mar
[\[259a.2\]]mthong ba'i don lhag par zhen pa'i phyir ro/_/mngon sum du byed pa nyid ni lhag par zhen pa zhes brjod pa ma yin te/_de nyid ni de las bzlog pa la grags pa'i phyir ro/_/'o na de lta na ni spyi'i spyod yul med par 'gyur te/_de ni 'jig rten gyi grags pas rang gi mtshan nyid yin pa'i phyir ro/_/'di dag ni skye
[\[259a.3\]]mched kyi rang gi mtshan nyid la ltos nas rang gi mtshan nyid kyi yul can yin gyi/_rdzas kyi rang gi mtshan nyid ni ma yin no zhes bshad do zhe na/_de yang mi bden te/_rnam dbye 'di ni don dam la/_/dgongs nas sngon gyi slob dpon gyis/_/btags yin de yi phyir na spyi/_/spyod yul yin par 'gal ba med/_/
[\[259a.4\]]de ltar gzung ba'i rdul phra rab nyid spyi yin no/_/gang yang thams cad rtog pa med pa nyid du 'gyur ro zhes brjod pa de la yang brjod par bya ste/_tshad mas rtogs pa yin pa'i phyir/_/'di ni 'dod pa nyid 'ongs so/_/gzhan la grags pa la brten nas/_/bstan bcos mdzad pas rnam dbye gsungs/_/spyod pa la
[\[259a.5\]]sogs pa gzhan la rab tu grags pa la brten nas rjes su dran pa'i rnam par rtog pa nyid du bstan gyi/_mngon du byed pa la ni de med pa'i phyir na rnam par rtog pa can dang /_cig shos kyi rnam par dbye ba ni bstan bcos mdzad pa dag gis mdzad pa yin no/_/gal te skye mched gcig yin yang /_/cig car du
[\[259a.6\]]mar 'dzin pa yin/_/de yi phyir na sngar bzung don/_/sgro 'dogs phyir na rtog bcas yin/_/rdul phra rab du ma cig car 'dzin na ni sngar bzung ba sgro 'dogs pa ma yin pa'i phyir/_rjes su dran pa'i rnam par rtog pas rnam par rtog pa dang bcas par mi 'gyur ba yin na/_rim gyis 'dzin pa la ni bzlog par dka'o/_/
[\[259a.7\]]shes pa gcig gis ni dus gcig tu du ma 'dzin par nus pa ma yin te/_gcig la yid 'brel par gyur pa na gzhan la de nyid kyi tshe byed par mi rigs pa'i phyir ro/_/yang na ni dus gcig tu bzung ba'i phyir yan lag can gyi rdzas gcig khas blang bar bya'o zhe na/_du ma gcig gis mi 'dzin pa'am/_de gcig pa
[\[259b\]]
[\[259b.1\]]yang gang las yin/_/til sogs tha dad la ji ltar/_/cig car 'dzin par snang ba yin/_/gal te rdul phra rab dag cig car 'dzin pa ma yin na/_de lta na ni snga ma sgro 'dogs pa'i phyir kho bo cag rnam par rtog pa dang bcas par 'dod pa nyid do/_/'on te mthong ba yin na de lta na ni mngon du byed pa yin pa'i phyir rnam par rtog
[\[259b.2\]]pa med pa nyid grub po/_/gzhan yang rung ba'i yul na gnas pa du ma gcig gis dus gcig tu mi 'dzin pa 'di cis grub/_yid gcig yin pa'i phyir ro zhe na/_yid ni rnam par shes pa'i cig car skyed pa 'gal bar ma grub pa'i phyir te/_yid nyid ni yid la byed pa tsam yin par grags pa'i phyir ro/_/gzhan
[\[259b.3\]]yang phan tshun ma 'dres pa'i til dang /_'bras dang /_dbyig pa dang /_ril ba dang /_snod dang /_rna rgyan la sogs pa dag la cig car 'dzin pa'i shes pa nyid ni rtogs pa nyid do/_/myur ba'i phyir 'dzin pa cig car bar mngon pa yin no zhe na/_mi bden te/_'di ltar/_'di la mgyogs pa bshad zin to/_/rim
[\[259b.4\]]bzhin 'byung ba de nyid la/_/ji ltar rim min 'dzin mi 'gyur/_/blo rnams dag ni thams cad kyang /_/dus mtshungs ji ltar de dag la/_/'ga' zhig rim bzhin snang ba dang /_/gzhan ni rim ldan snang bar 'gyur/_/de'i phyir don kun 'dzin pa la/_/'di ni rim min thal bar 'gyur/_/mgyogs pa'i
[\[259b.5\]]phyir ni cig car 'dzin par mi 'thad de/_bshad zin pa'i phyir na mgyogs pa med pa'i phyir ro/_/mgyogs pa'i phyir cig car ma bzung yang cig car gzung bar mngon par rlom pa yin no zhes bya ba 'di ga las yin/_ut+pala'i 'dab ma brgya phigs pa yin no zhe na/_ma yin te/_dpe tsam gyis don mi 'grub
[\[259b.6\]]pa'i phyir ro/_/gcig la grub pas gzhan du yang de ltar 'gyur ba ni ma yin no/_/blo 'og gi rim pa dang bcas pa'i 'dab ma brgya po dag phigs pa ni dus gcig tu phigs par mi srid pa'i phyir/_rjes su dpag pas rim pa grub pa yin no/_/de ltar rtog na ni ha cang thal bar 'gyur ba bzlog par nus pa yang
[\[259b.7\]]ma yin no/_/de'i phyir gnod par byed pa med pas 'khrul par mi 'grub bo/_/gal te mgyogs pa'i phyir cig car 'dzin par rlom pa yin na/_rim gyis 'bab pa de dag nyid la de ltar ci ste mi 'gyur/_mgyogs pa med pa'i phyir ro zhe na/_'di la yang de yod do zhes bya ba 'di ga las cig car 'dzin par rlom pa'i phyir ro
[\[260a\]]
[\[260a.1\]]zhe na/_de nyid kyang ga las yin te/_phan tshun brten par 'gyur ba'i phyir ro/_/ji srid du cig car 'dzin pa 'khrul par ma grub pa de srid du ni mgyogs par mi 'grub la/_ji srid du de ma grub pa de srid du yang 'khrul pa nyid du mi 'grub bo/_/gzhan yang /_skad cig nyid kyis blo rnams ni/_/
[\[260a.2\]]thams cad dus mtshungs pa nyid yin/_/des na blo rnams thams cad ni/_/rim ma yin par snang bar 'gyur/_/gzhal bya snang ba ni blo yongs su 'gyur ba'i dus yin pa des na gzhal bya thams cad kyang rim ma yin par snang bar 'gyur ro/_/de'i phyir cig car snang ba myur bas byas pa ni ma yin gyi/_'on kyang de
[\[260a.3\]]kho na ltar yin pa'i phyir ro/_/de la rgyu ma tshang bas cig car snang ba med pa der ni zlog pa yin no zhes rnam par gnas so/_/rim gyis 'dzin na rtog med kyi/_/snang ba nyid ni med par 'gyur/_/rtog med nyid ni med 'gyur na/_/gsal bar snang ba srid mi 'gyur/_/sngon gyi mthong ba sgro btags pa/_/gsal bar
[\[260a.4\]]snang bar ji ltar 'gyur/_/shin tu goms par 'gyur ba las/_/de ni rtog pa med pa nyid/_/'di ltar rnal 'byor pa rnams kyi/_/shes pa rtogs med de bzhin nyid/_/de lta yin dang /_sngon gyi rang bzhin 'dzin pa med pa'i phyir/_/cig car snang ba kho na'o/_/phyi ma leb khra la sogs gzugs/_/du ma'ang ji ltar
[\[260a.5\]]snang bar 'gyur/_/gal te sna tshogs de gcig na/_/de bas ches 'di ngo mtshar che/_/gal te yid gcig la 'jug pa'i phyir/_cig car du ma mi 'dzin na/_/de'i phyir phyi ma leb khra bo'i gzugs mi 'dzin pa'i phyir yan lag can gcig kho na'o zhes khas blang ngo /_/de khas blang na ni phyi ma leb khra bo la sogs pa'i bkra
[\[260a.6\]]ba'i mtshar ba de bas kyang ches mtshar ro/_/'di ltar/_sna tshogs gcig pa'i rang bzhin min/_/dper na nor bu'i gzugs de bzhin/_/sna tshogs pa zhes bya ba ni dngos po'i bdag nyid phan tshun ma 'dres pa la tha snyad du byed pa yin te/_de lta ma yin na sna tshogs pa'i don ci zhig yod/_des na gzugs sna tshogs pa'i
[\[260a.7\]]rin po che'i tshogs bzhin du phye ma leb khra bo gcig gi bdag nyid du ga la 'gyur/_ci ste rnam par dbye ba dang ldan pa'i phyir nor bu rnams ni tha dad pa yin gyi/_phyi ma leb la ni ma yin no zhe na/_ma yin te/_de la yang rnam par dbye ba yod pa'i phyir ro/_/phan tshun tha dad par snang ba nyid rnam par dbye ba yin no/_/ci ste rnam
[\[260b\]]
[\[260b.1\]]par dbye ba yod kyang gcig yin na de lta na ni rin po che'i phung po yang 'gyur ro/_/de la ni ma 'byar ba zhes bya ba'i rnam par dbye ba gzhan yod pa yin no/_/des na sna tshogs kyang ma 'byar ba med pa ni gcig nyid do zhe na/_de ni ma yin te/_ma 'byar ba ni thams cad la yod pa'i phyir ro/_/'di ltar bcad dang phug sogs kyi/_/
[\[260b.2\]]'dres med pa ni kun la yod/_/de yi tshe na rdzas zhig ces/_/bya ba 'di yang kun la srid/_/gal te nor bu'i tshogs la ma 'dres pa zhes bya ba'i rnam par dbye ba srid pas der yan lag can gcig yod pa ma yin na/_phyi ma leb khra bo la sogs pa ci ste lta na ma yin/_de la ni bcad pa la sogs pa'i sgo nas 'bar
[\[260b.3\]]bas phyi na rnam par dbye ba skyes pas yan lag can zhig pa de'i phyir ma 'dres par 'gyur bas nyes pa med do zhe na/_nor bu'i tshogs la yang de ltar brtag pa'i phyir mtshungs par thal lo/_/gal te sngon po la sogs pa phan tshun spangs par dmigs kyang de'i reg pa rang bzhin gcig pa'i phyir dang /_phan tshun yongs su chad
[\[260b.4\]]pa ma yin pa'i phyir yan lag rnams la yan lag can nyid yod do zhe na/_de yang mi 'thad de/_'di ltar/_sngo sogs rnam par dbye ba ni/_/ras bkra la sogs dag la'ang mtshungs/_/sngon po la sogs pa'i rnam par dbye ba'i rigs mi 'dra ba rnam par dbye ba med pa'i reg pa la sogs pa dang lhan cig tu rgyu ba
[\[260b.5\]]ni skud pa 'dus pa'i rang bzhin gyi snam bu khra bo dang /_bcos ma'i phyi ma leb khra bo la sogs pa la yang mtshungs pa nyid do/_/de'i phyir gcig la ni yan lag can yin la gzhan la ma yin no zhes bya ba'i rnam par dbye ba 'di ga las yin/_gal te de la yan lag gzugs/_/'ba' zhig de ltar mthong zhe
[\[260b.6\]]na/_/gal te sngo sogs spangs pa yi/_/khra bo gzhan mthong ngo mtshar che/_/gal te snam bu khra bo la sogs pa bcos bu dag la yan lag ni gzugs nyid gcig tu mngon par zhen par de ltar dmigs pa yin na/_de'i tshe sngon po la sogs pa rnam par dbye ba'i rang bzhin du gnas pa las ma gtogs pa'i khra
[\[260b.7\]]bo gzhan ni bcos ma ma yin pa dag la yang med pa kho na'o/_/de la ni gcig tu mngon par zhen pa nyid skyabs su gyur pa nyid yin na/_de ni yan lag can med kyang bcos ma dag la yod pa yin no/_/des na re ba de yang med pa nyid pas khra bo yan lag can gyi gzugs nyid du ni rigs pa ma yin te/_mngon sum dang rjes
[\[261a\]]
[\[261a.1\]]su dpag pas ma grub pa'i phyir ro/_/gcig drangs na gzhan 'ong ba ni khab long dang /_lcags la sogs pa dag la yang mthong ba nyid yin pas/_du ma cig car dmigs so zhes ni der yang grub pa yin no/_/'on te bcos ma la ni sngon po la sogs pa'i dmigs pa rim gyis 'gyur ba
[\[261a.2\]]yin la/_de las gzhan la ni cig car ro zhes bya ba'i bye brag yin no zhe na/_de yang ma yin te/_dus dang don gyi rnam pa ni/_/mtshungs par rtogs pa'i blo dag las/_/gcig ni rim ldan don mang dang /_/gcig ni rim min don gcig ces/_/dus dang don gyi rnam pa mtshungs pa yin yang /_bcos ma dang
[\[261a.3\]]bcos ma ma yin par mngon par 'dod pa'i khra bo dag gi blo las blo gcig ni rim pa dang bcas pa dang /_don du ma snang ba can yin la/_gzhan ni rim pa can mi ldan pa dang /_yan lag can gcig nyid rang gi spyod yul du kun du spyod par byed pa zhes bya ba 'di la go rgyu ci zhig yod/_thams cad mtshungs pa nyid du rtogs
[\[261a.4\]]pa ni mi mthun par khas blang ba'i yul ma yin no/_/gal te bcos ma dang bcos ma ma yin par mngon par 'dod pa dag de ltar khas len na ni de'i tshad ma med pa'i khas blangs pa tsam de la skyob pa yod pa ma yin no/_/gal te de rgyu tshad ma 'ga' zhig gi dbang gis gcig dang du ma'i rnam par dbye ba 'di nyid yin na
[\[261a.5\]]de'i tshe 'di la skyon ci yod ce na/_de ni mi bden te/_'di ltar/_blo rnams sna tshogs ngo bo'i phyir/_/don rnams sna tshogs ngo bo nyid/_/gal te de rgyu min zhe na/_/tha dad gzhag 'di gang gis 'grub/_/gcig dang du ma'i ngo bor snang ba can gyi blo nyid de'i ngo bo rnam par 'jog pa la tshad ma yin te/_tshad ma gzhan gyi
[\[261a.6\]]rtsom pa ni yod pa ma yin no/_/gal te rtsom pa gegs med par de ltar rnam par 'jog pa'i blo de dag kyang chos mthun pa tsam gyi rgyu mtshan gyis nye bar btags pa'i tshad ma blo gzhan gyis sel bar byed na chos mthun pa 'di gang du rnyed par mi 'gyur te/_des na dngos po rnam par gzhag pa med pa'i phyir thams cad 'chol
[\[261a.7\]]bar 'gyur ro/_/de'i phyir snang ba gzhan las ni/_/'brel par grub pa'i blo dag la/_/snang ba don med ces bya bar/_/brjod pa 'thad pa dang ldan yin/_/gal te chos mtshungs tsam nyid las/_/dngos po rab tu 'grub 'gyur ba/_/gang la de med de yi phyir/_/thams cad grub pa'am 'gar yang min/_/mngon
[\[261b\]]
[\[261b.1\]]sum gyis 'brel pa bzung ba can gyi rjes su dpag pa ni/_'gal zla dang ldan par 'dzin par de ltar skyes pa'i rjes su dpag pa gzhan nam mngon sum gzhan gyis spong bar nus pa ma yin no/_/tshad ma ni tshad mas sel bar byed pa ma yin te/_stobs mtshungs pa nyid yin na/_ji ltar sel bar byed/_sel bar
[\[261b.2\]]byed pa la yang stobs mi mtshungs na yang ji ltar tshad ma yin 'on te rjes su dpag pas gnod pa gang yin pa de ni tshad ma nyid ma yin no zhe na/_gang zhig mngon sum dang 'gal ba de ni rjes su dpag pa nyid ma yin no zhes mtshungs par thal bar 'gyur ro/_/'on te snang ba ni ci zhig ltar rgyu las nyes pa dang bcas par 'gyur gyi
[\[261b.3\]]rjes su dpag pa ni ma yin te/_des na de nyid gnod par byed pa yin no zhe na/_de yang legs pa ma yin te/_/rgyu yi nyes pas gzhal bya'i blo/_/gzhan du'ang srid ces rigs par ldan/_/ngo bo nyid la rgyu yi skyon/_/brgya phrag gis kyang ji ltar 'thad/_/rim pa dang ldan par snang ba'i rang gi ngo bo ni rgyu'i nyes
[\[261b.4\]]pas rim pa med par 'gyur ro zhes bya bar mi rigs so/_/rang bzhin gcig la ni du ma yod pa ma yin te/_de ltar rtogs par thal ba'i phyir ro/_/gcig mi snang ba yin no zhe na/_ma yin te/_rang gi ngo bo nyid med par thal ba'i phyir ro/_/mi snang ba snang ba yod do zhes bya ba ni ma yin no/_/mi snang ba snang ba'i rang
[\[261b.5\]]bzhin yin no zhes bya ba ni 'thad par dka'o/_/'on te de la rim pa nyid snang ba yin gyi cig shos ni ma yin te/_cig shos na 'khrul pa zad do zhe na 'khrul pa zhes bya ba ci zhig ci mi snang ba yin nam/_rnam pa gzhan du snang ba yin/_/gal te mi snang 'khrul yin na/_/thams cad la 'gyur ldog pa med/_/
[\[261b.6\]]de ltar de nyid snang na ni/_/ji ltar 'khrul pa yin par brjod/_/gal te thams cad mi snang ba 'khrul pa yin na/_gnyid stug po log pa dang rdol sogs pa yang 'khrul pa nyid du thal bar 'gyur ro/_/gal te rim ma yin pa mi snang ba yin na/_de lta na ni 'o na ni rim pa nyid nyams pa med par snang ba yin to/_/
[\[261b.7\]]des na 'khrul par ji ltar 'gyur/_ka ba la sogs pa snang ba nyid ni 'khrul par 'gyur ba ma yin no/_/gal te gzhan snang 'khrul yin na/_/rang dngos snang bar ji ltar 'gyur/_/rang gi ngo bo mi snang yang /_/de med pas na ji ltar 'khrul/_/gal te brjod par 'dod pa las gzhan snang ba nyid 'khrul pa yin
[\[262a\]]
[\[262a.1\]]na de'i tshe de'i rang gi ngo bor snang ba nyid med pas ji ltar blo de yod pa yin/_gal te mi snang yang blo yod na ni thams cad kyi tshe thams cad la blo thams cad yod pa dang /_'khrul par yang brjod par bya'o/_/'on te blo de ni med pa nyid do zhe na/_'o na de lta na ni rim pa dang ldan pa'i blo ni med pa
[\[262a.2\]]kho na yin pa dang /_rim pa ma yin pa gzhan skyes pa yin pa'i phyir ji ltar 'khrul pa yin/_'on te de'i gzhal bya med pa'i phyir de 'khrul pa yin no zhe na/_rim ma yin pa til la sogs pa la rim ma yin pa nyid kyi blo'i gzhal bya yod pa yin te/_gzhan du snang ba'i phyir na slar la rim pa dang ldan pa'i gzhal
[\[262a.3\]]bya nyid med pa ma yin nam/_'on te rim ma yin pa ni gzhal bya nyid ma yin pa des na de ltar 'gyur ba yin no zhe na/_'o na ni rang gi ngo bo la yang rim ma yin par snang ba med pa des na 'khrul pa dang mi ldan par 'gyur ro/_/'on te/_gal te blo yi ngo bo la/_/blo gzhan 'dzin par byed yin na/_/rim gyis 'dzin
[\[262a.4\]]pa'i ngo bo ni/_/ji ltar rim mi snang bar 'gyur/_/gal te rim pa dang ldan pa'i blo blo gzhan gyis 'dzin na nor bu dang mu tig la sogs pa'i gzhal bya rim ma yin par snang bar mi 'gyur te/_de 'dzin pa'i blo rim gyis 'jug pa'i phyir dang /_blo 'dzin par byed pa yang gzhal bya la mi 'jug pa'i phyir ro/_/rim
[\[262a.5\]]ma yin par snang ba ni med do/_/gal te 'khrul pas de snang na/_/de nyid 'khrul med yin par thal/_/de yi gzhal bya 'dzin pa ni/_/de ltar yin pa gang gis bzlog_/gal te rim par snang ba can gyi blo skye ba yin na/_blo'i blo yang de ltar 'gyur dgos so/_/'khrul pas dus gcig tu 'dzin pa yin no
[\[262a.6\]]zhe na/_gcig gis cig car du ma bzung bar thal lo/_/snga ma dang phyi ma'i 'dzin pa dag gis ni gcig nyid ma yin te/_rtog pa med pa'i phyir ro/_/blo phyi mas gcig gis rtogs pa yin no zhe na/_rim pa dang ldan pa de yang gcig tu rtogs par ci ltar 'gyur te/_'dzin pa'i dus ni 'dzin par byed pa'i dus
[\[262a.7\]]las 'das pa ma yin no/_/'on te 'di ni rim med pa nyid do zhe na/_de lta yin na gcig gis du ma 'dzin par 'gyur ro/_/de nyid kyi phyir 'di 'khrul pa yin no zhe na/_de lta na yang du ma'i ngo bor snang ba yang mi ldog pa nyid do/_/sna tshogs pa ni blo gcig nyid yin no zhe na/_nor bu dang mu tig la sogs pa ci
[\[262b\]]
[\[262b.1\]]ste ma yin/_gal te sngon po la sogs pa'i gzhal bya'i ngo bor snang yang blo'i ngo bo nyid yin na/_gzhal bya thams cad de lta bu nyid du thal bar 'gyur ro/_/des na 'khrul pa la yang du ma cig car snang bar ni mi rigs so/_/des na cig car ram gzhan du yang rung ste/_gang zhig ji ltar nyams su myong ba de ni de kho na
[\[262b.2\]]ltar khas blangs par byas te/_de kho na ltar dpyad zin pa'i phyir ro/_/de lta ma yin na gzhal bya gzhag pa med par 'gyur ro/_/gal te ri mo la sogs pa dag la sna tshogs blo rtogs pa yin na ji ltar gcig tu mi rigs/_nor bu dang mu tig la sogs pa dag la ni sna tshogs pa gcig gi blo med de/_rnam par
[\[262b.3\]]dbye ba 'di ni blo'i rnam par dbye ba nyid las yin no zhe na/_ma yin te/_rang gi gzhung dang 'gal ba'i phyir ro/_/'di ltar/_rigs mi mthun rnams rtsom med phyir/_/ris sogs sna tshogs blo yod min/_/gzugs med phyir ldan sna tshogs min/_/nye bar btags la brten pa'ang min/_/gal te blo'i
[\[262b.4\]]rjes su 'brang na rigs mi mthun pa rnams rtsom pa med pa'i phyir ro zhes bya ba'i gzhung dor dgos so/_/snam bu la sogs pa'i ngo bo ni rigs mi mthun pa'i snal ma'i ldan pa las skyes pa yin gyi yan lag can sna tshogs pa nyid ni ma yin no/_/ci ste de ni blo 'khrul yin/_/de tshe'ang cig car 'dzin pa yod/_/bden
[\[262b.5\]]min rang bzhin 'dzin na ni/_/ci ste bden dngos 'dzin ma yin/_/blo 'khrul pa 'jug pa yin yang du ma cig car 'dzin par 'jug pa nyid do/_/mdun na gnas par snang ba la bden pa dang mi bden pa'i rnam par dbye ba ci yod 'on te rang bzhin de ni blo nyid do zhe na/_de ni ma yin te/_bden min rang bzhin de ji ltar/_/bden
[\[262b.6\]]pa blo yi bdag nyid yin/_/gcig nyid yin na rnam dbye 'di/_/mi bden yang na gcig ma yin/_/de lta na ni/_blo yi bdag nyid de yi ngo bor bden 'gyur ba/_/phyi rol rang bzhin ser sogs dag ni bden min na/_/de la gal te mnog med de yi rang bzhin med/_/de la de med rtogs 'di rigs pas 'thad ma yin/_/
[\[262b.7\]]ci ste bdag nyid kyi ngo bo ni du ma la yang blo gcig 'jug pa yin te/_de la 'bad pa med pa'i phyir ro/_/gzhan gyi ngo bo la ni 'gro ba la sogs pa'i mtshan nyid kyi blo 'bad pa chen po dang ldan pa yin te/_des na yul la sogs pa 'gal ba dag tu cig car 'gro ba mi srid pa'i phyir rnam pa gcig tu 'dzin pa mi srid do
[\[263a\]]
[\[263a.1\]]zhe na/_gal te yid song nas 'dzin pa med pa yin na 'o na ni ljon pa'i rtse mo dang /_zla ba dus gcig tu 'dzin pa mi srid par 'gyur ro/_/mgyogs par 'jug pa'i phyir cig car 'dzin par mngon pa yin no zhe na ma yin te/_shin tu thag ring ba la mgyogs pa nyid mi srid pa'i phyir
[\[263a.2\]]ro/_/gzhan yang mig la sogs pa dag phrad nas 'dzin par byed do zhes bya ba 'di la tshad ma ci yod ce na/_pha rol po dag na re/_dmigs pa dang mi dmigs dag ni ma bsgribs pa dang cig shos la ltos pa'i phyir dang /_ring ba dang cig shos la ltos pa'i phyir ro/_/gal te mig dang
[\[263a.3\]]rna ba dang /_yid dag ni ma phrad pa'i yul can no zhes ji skad brjod pa bzhin du mig la sogs pa phrad par 'dzin par byed pa yin na/_de'i tshe sgrib pa yod pas mi dmigs pa dang gzhan du ni dmigs pa zhes bya bar mi 'gyur te/_sgrib pa de la nyams par byed pa'i mthu ni yod pa ma yin no/_/phrad nas
[\[263a.4\]]'dzin pa la ni lus can gyi rdzas thogs pa yin pa'i phyir/_nyams par 'thad pa yin la/_shin tu thag ring por yang 'gro ba med pa'i phyir ro zhes 'dzer to/_/de ni ma yin te/_ma phrad par 'dzin pa yin yang yul du rung ba la ltos pa'i phyir to/_khab long bzhin no/_/khab long ni ma phrad par 'dren pa la
[\[263a.5\]]'jug kyang lcags thams cad len par nus pa ni ma yin no/_/'on te de la yang lcags dang reg pa yod pa nyid phra ba'i phyir ma 'phrigs pa yin te/_dper na mig gi 'od zer gyi reg pa bzhin no zhe na/_'di nyid gzhan gyis bsgrub par bya ba ma yin nam/_ji ltar de nyid sgrub byed du 'gyur/_de'i phyir/_
[\[263a.6\]]'chal pa rnams kyi shin tu yang /_/tshegs chen pos ni brtags byas 'di/_/mkhas pa rnams kyis bzhad gang nyid/_/'jug 'gyur yang dag rig pa min/_/'on te phrad pa la 'dren par mthong ba'i phyir/_khab long gi 'dren pa la yang de yod pa yin no zhe na ma yin te/_sngags kyis kyang
[\[263a.7\]]'dren par mthong bas des 'gugs pa yang reg par thal bas thal ches par 'gyur ro/_/der yang 'gyur ba kho na'o zhe na ma yin te/_sgra ni nam mkha'i yon tan yin pa'i phyir ro/_/gal te ma nges par bstan pa'i phyir yul la yang chos de nyid sbyor na gang yang ma nges par mi 'gyur ro/_/de ni sngo
[\[263b\]]
[\[263b.1\]]bsangs yin te de'i bu yin pa'i phyir zhes bya ba bu dkar sham gyi 'phrul par bstan pa na/_de la yang sngo bsangs yod pa nyid do zhes bya bar thal bar 'gyur ro/_/ci ste mi mthong zhe na/_mi mthong ba'i rgyu rjes su dpag par bya ba yin no/_/gzhan yang gal te mig gi 'od zer 'phros nas phrad par byed
[\[263b.2\]]pa yin na/_ci'i phyir shin tu thag ring por mi mthong mar me'i 'od bzhin du mchod pa la yin pas nyes pa med do zhe na/_de lta na ni 'od shin tu nye ba la thal bar 'gyur ro/_/mar me'i 'od ni shin tu nye ba la mi 'jug pa ma yin te/_des na mig la sogs pa la ni mar me las chos gzhan dang ldan par
[\[263b.3\]]khas blang bar bya ba de nyid 'dzin pa'i rgyu yin gyi/_'od dang phrad pa ni ma yin no/_/gal te mig la sogs pa la 'od zer yod na mun par yang 'dzin par thal lo/_/'on te gang las mgyogs par 'gyur ba de ni yid kyi nus pa yin no zhe na/_'o na cig car 'dzin pa nyid skyed la rag mod/_'bad
[\[263b.4\]]pas brtags pa 'dis ci zhig bya/_de lta bu'i yid ni tshad mas grub pa yang ma yin no/_/rnam par shes pa snga ma'i ngo bo yid la byed pa nyid kyis de'i don byed pa yin te/_de yul gzhan la rtse gtad pas nus pa nyams pa na gzhan la shes pa mi skye ba'i phyir/_cig car rnam par shes pa mi
[\[263b.5\]]skye ba yin no/_/de'i phyir rtags de las yid rtogs pa ma yin te/_rnam pa gzhan du yang 'grub pa'i phyir ro/_/des na de rnams blo can la/_/'dzin byed yin zhes rjod byed kyi/_/skam pa bzhin du shes pa yis/_/don 'dzin par ni mthong ba med/_/de phyir ri mo la rnam pa/_/du ma cig car
[\[263b.6\]]'dzin pa ni/_/'khrul pa med pa kho na'o/_/ci ste de la sna tshogs pa ni ldan pa yin gyi yan lag can gyi gzugs ni ma yin no zhe na/_de ni ma yin te/_ldan pa ni yon tan yin pa'i phyir/_de la gzugs kyi yon tan 'du ba ma yin no/_/de ltar gyur na ni yon tan dang ldan pas rdzas nyid du 'gyur
[\[263b.7\]]ro/_/de lta na yang rigs mi mthun pas mi rtsom pa'i phyir ro zhes bya ba'i gzhung dang 'gal lo/_/'on te nye bar btags pa'i sgo nas ldan pa sna tshogs nyid do zhe na/_de yang legs pa ma yin te/_dper na me tog rgyas pa'i nags zhes bya ba'i blo don gcig la 'du ba las 'gyur ba de bzhin du
[\[264a\]]
[\[264a.1\]]'di yang 'gyur na/_'di gnyis ni mi mtshungs so/_/mang po'i grangs nyid kyi nags gang yin pa ni gal te me tog rgyas pa nyid yod pa'i shing dag la 'du ba des na don gcig la 'phrod pa 'du ba zhes bya bar rigs na sna tshogs pa ni 'dir gang na ldan pa yod pa'i yan lag
[\[264a.2\]]can nyid la 'du ba ma yin no zhes gang 'chad pa/_re re sna tshogs min phyir ro/_/zhes bya ba yin no/_/gang dang 'du bas ldan pa yang de ltar 'gyur ba skud pa la sogs pa re re ni sna tshogs pa nyid ma yin no/_/'on te ji ltar me la mer bzung ba/_chos mthun pa rno ba nyid bzung bas me'i bag chags
[\[264a.3\]]sad par gyur pa ni/_de dran pas bram ze'i khye'u la yang mer sgro 'dogs par byed pa de bzhin du/_sngon po la sogs pa rim gyis bzung ba dag las gcig bzung ba'i dus su bzung ba la sgro 'dogs par byed pa'i phyir/_sna tshogs par rtogs pa yin no zhe na de ni mi 'thad de 'di ltar/_rim
[\[264a.4\]]bzhin du ni bzung ba la/_/sna tshogs blo yis bsres min te/_/gcig gis du ma mi 'dzin phyir/_/de la ni rno ba nyid du 'dra ba'i sgro 'dogs pa'i rgyu mtshan yin na mthong ba'i sngon po la sogs pa la 'dir sgro ji ltar 'dogs/_'on te nye bas so zhe na nye bar 'dzin pa ni cig car 'dzin pa nyid la rig
[\[264a.5\]]pa dang ldan gyi rim gyis 'dzin na ni ma yin no/_/yul de bzung ba'i phyir ro zhe na/_yul der bzung ba yang snga ma dang phyi ma dag la sna tshogs par bzung ba ni med do/_/sgro btags pas 'gyur ba yin no zhes bya bar ni mi rigs te/_de nyid bsam par bya ba yin pa'i phyir ro/_/'on te tha dad pa ma
[\[264a.6\]]bzung ba'i phyir dran pa la gzung bar bya ba nyid du snang ba yin no zhe na/_ji ltar gzhan la gzhan du 'dzin/_/de ni dran par bya ba'i rang bzhin yongs su spangs nas snang ba nyid 'dzin pa yin te des na bsre ba ma yin no/_/'on te bsre ba ni 'dzin pa'i ngo bo nyid do zhe na/_de lta yin na du ma gcig gis
[\[264a.7\]]'dzin par thal na 'dod pa ni ma yin no/_/mig gi byed pas thams cad shes par rtogs pa'i phyir te/_des na ma 'brel par rtogs pa'i dri mas mtshon pa blun po'i skye bos brtags pa 'dis ni chog go zhes bshad pa ni/_de phyir gcig don du ma can/_/gang phyir don gcig rtog pa na'ang /_/
[\[264b\]]
[\[264b.1\]]gzhan dag mthong ba de phyir yang /_/rtog pa med pa grub pa yin/_/sngon po la sogs pa'i rang gi ngo bo du ma can sna tshogs par snang ba na 'di sngon po zhes rnam par rtog par byed kyang mtha' na 'dug pa'i ser po la sogs pa mthong ba nyid do/_/rnam par rtog pa du ma cig car 'byung ba ma yin no/_/
[\[264b.2\]]sna tshogs pa zhes rnam par brtag par rung ba kho na'o zhe na ma yin te nges pa med pa'i phyir ro/_/gdon mi za bar sna tshogs pa/_/zhes bya ba nyid du brtags par bya ba ni ma yin te/_gcig la yang rtogs pa mthong ba'i phyir ro/_/de lta na yang cig car ba'i sngon po la sogs pa'i rnam pa
[\[264b.3\]]thams cad ni/_rnam pa sna tshogs pa can gyi blo gcig go/_/de la yang rtsod pa/_sna tshogs snang can don rnams la/_/gal te gcig nyid mi rigs na/_/re zhig gcig pu'i blo de nyid/_/sna tshogs su ni ji ltar snang /_/'di skad ston pa yin te/_ji ltar blo nyid sna tshogs kyi/_/rnam dbyer khyed kyis
[\[264b.4\]]khas blangs pa/_/phyi yang gal te de lta nyid/_/de la gang gis rnam dbye byed/_/gang la blo ni sna tshogs phyir/_/don rnams sna tshogs ngo bo ni/_/de la gnas pa'i ngo bo can/_/blo ni ji ltar 'gyur ma yin/_/des na sna tshogs pa yin pa'i phyir/_gcig ma yin no zhes bya ba 'di ni blo'i ngo bo nyid
[\[264b.5\]]kyis ma nges pa yin no zhe na/_'di skad brjod de/_ji lta ji ltar don bsams pa/_/de lta de ltar rnam bral zhes/_/mkhas pa rnams kyis gang gsungs pa/_/de ni dngos stobs 'ongs pa yin/_/gcig la sna tshogs de cir 'gyur/_/de ni blo la'ang mi 'grub bo/_/gal te don bdag
[\[264b.6\]]'dir 'dod na/_/de la bdag gis ci zhig bya/_/don ni 'di yin te/_gcig yin na blo yang sna tshogs ma yin no/_/de la yang rnam pa du ma yin pa'i phyir du ma nyid du 'gyur te/_dngos po'i mtshan nyid rnam pa yin pa'i phyir ro/_/rnam pa du ma 'dzin na dngos po yang gdon mi za bar du
[\[264b.7\]]mar 'gyur ro/_/de'i phyir gal te blo de snyed yin na phyogs phyi ma smra ba la chad pa yod/_ci ste blo du ma nyid yin na/_rdul phra rab so so la blo yang de snyed du 'gyur bas rdul phra rab 'dzin par thal la/_phan tshun mi rtogs pa'i phyir dang /_rtogs pa po gzhan yang med pa'i phyir du ma
[\[265a\]]
[\[265a.1\]]mi rtogs par yang 'gyur ro/_/rang rig pa rnams ni du ma nyid rtogs pa ma yin te rgyud gzhan dag kyang snang bar thal ba'i phyir ro zhe na/_de ni yod pa ma yin te/_mthong ba nyid kyi phyir ro/_/mthong ba yang mi 'thad do zhes bya ba ni med do/_/'o na ni rang rig pa ma yin te/_
[\[265a.2\]]phan tshun yang rig pa'i phyir ro/_/ma yin te rang rig med par rig pa mi srid pa'i phyir ro/_/de yang ston par 'gyur ro/_/rang rig pa yin na ni gzhan rig pa la dogs pa yod pa ma yin no/_/'on te mang po nyid du rtogs pa gang zhig yin zhe na/_'ga' yang ma yin te de las tha dad pa'i
[\[265a.3\]]rtogs par byed pa med pa'i phyir ro/_/de'i phyir/_blo rnams gcig pa ma yin zhing /_/du ma nyid du'ang 'thad ma yin/_/gcig na sna tshogs med 'gyur te/_/du ma nyid la 'di ches gsal/_/de'i phyir dngos po rnams ji ltar rnam par bsams pa/_de lta de ltar rnam par gzhigs
[\[265a.4\]]par 'gyur ba'i phyir 'di la ci zhig byar yod/_de'i phyir rnam par shes pa ni rnam par shes pas stong ngo zhes gsungs pas na chos thams cad ni stong pa nyid do zhes bya bar rigs so/_/ci ste gcig dang du ma'i rnam par rtog pas snang ba nyid med par ji ltar 'gyur te/_de ni rnam par brtags
[\[265a.5\]]kyang snang ba kho na'o zhe na/_sgyu ma dang smig rgyu la sogs pa ltar med kyang skyon med do/_/de dag kyang med pa yin na ji ltar snang /_snang ngo zhe na ni ji ltar med pa nyid yin zhe na/_don bya ba byed pa med pa nyid kyi phyir te/_yod pa'i mtshan nyid ni don byed pa yin pa'i phyir ro/_/snang ba tsam gyis yod
[\[265a.6\]]pa'i tha snyad du 'gyur ba ni ma yin te/_skra shad la sogs pa snang ba yin yang med par nges phyir ro/_/don byed pa zhes bya ba 'di ci zhig yin/_ci snang ba'i rang bzhin las gzhan yin nam/_'on te de nyid yin/_gzhan yin no zhe na ni/_de la yang snang ba'i rang bzhin las don byed pa gzhan
[\[265a.7\]]khas len pa na thug pa med pas mi rtogs par 'gyur ro/_/de nyid na ni snang ba thams cad yod par thal ba'i phyir/_/sgyu ma la sogs pa med par mi 'gyur ro/_/'di la brjod pa 'ga' zhig gi ni tha snyad de/_/'ga' zhig gi ni bzlog pas yin/_/rnam par dbye bas gnas pa 'di/_/dngos
[\[265b\]]
[\[265b.1\]]po rnams kyi rang bzhin yin/_/snang ba tsam nyid kyis ni thams cad don byed pa ma yin te/_gang zhig don byed pa nyid du snang ba de kho na don byed pa'i rang bzhin ni med par 'gyur ba ma yin te/_tha dad pa dang tha mi dad pas yod pa nyid rnam par gnas pa'i phyir ro/_/de lta yin na ni snang ba thams cad med par
[\[265b.2\]]mi 'gyur te/_'ga' zhig don byed pa dang 'brel pa'i phyir ro zhe na ma yin te/_gzhan gyis khas blangs pa'i sgo nas thal bar 'gyur ba byed pa'i phyir ro/_/yod par smra ba ni don byed pas yod par khas len par byed do/_/des na don byed pa snang ba las tha dad pa yin no/_/sngon po la sogs
[\[265b.3\]]pa'i rang bzhin las don byed pa gzhan na snang ba med do/_/gang zhig gang gis 'dod pa de nyid don byed pa yin no zhe na/_de nyid ni gnas pa med pa kho na ste/_'ga' zhig kho na cung zad cig gdod pa yin no/_/gdung ba bzlog pa'i tshim pa'i don byed pa yin no zhe na/_ma yin te/_gdung ba
[\[265b.4\]]dang tshim pa dag gnas pa med pa'i phyir te/_goms pa'i stobs kyis thams cad la skyes pa'i phyir ro/_/goms pa med pa'i ni med pa'i phyir/_don dam pa nyid do zhes rnam par gnas so/_/gal te de ltar na goms pa'i stobs kyis shes pa nyid de ltar gyur pa yin gyi/_med pa ni ma yin no
[\[265b.5\]]zhe na ma rig pa'i stobs kyis skyed pa nyid med pa yin te/_de lta bu gnas pa'i rang bzhin med pa'i phyir ro/_/snang ba tsam ma brtags na nyams dga' bar yod pa'i phyir ni kun rdzob kyi bden pa nyid yin no/_/de'i phyir don dang shes pa la/_/rags snang yod min de dag nyid/_/gcig la bkag
[\[265b.6\]]pa nyid phyir dang /_/mang po la yang yod ma yin/_/rdul phra rab bam yan lag can gyi don la ni rigs par snang ba yod pa ma yin te gang gi phyir rags pa nyid ni phyogs kyi cha tha dad pa yin la/_phyogs kyi cha rnams kyang phan tshun yongs su spangs pas gnas pa'i phyir gcig ma yin no/_/ci ste
[\[265b.7\]]rags par snang ba ni mang po la yod pa yin te/_'di ltar rigs mthun pa mang po gzhan gyis mchod par snang ba na rags pa nyid du tha snyad byed pa yin no zhe na de yang mi 'thad de/_de dag ni mang po kho na yin te/_rags pa nyid so so la med pa'i phyir ro/_/tshogs pa yin par 'gyur ro
[\[266a\]]
[\[266a.1\]]zhe na/_de dag las gzhan pa'i tshogs pa gang yin par rags pa'i tha snyad ni lings po gcig tu snang ba la brten pa yin na/_phan tshun tha dad par snang ba ni lings po gcig tu snang ba yod pa ma yin te/_bar yang snang ba'i phyir ro/_/'on te mi snang na/_'o na ni de dag snang
[\[266a.2\]]bar mi 'gyur ro/_/ci ste rdul phra rab dengs pa na de dag ldan pa las yan lag can gzhan nyid skye ba yin te/_de la rdul phra rab bam yan lag ni 'ga' yang yod pa ma yin no snyam na gal te yan lag can gzhan nyid skyes pa yin na de lta na ni/_sa bon las myu gu bzhin rdul phra rab zhig cing /_
[\[266a.3\]]yan lag can gzhan skyes par 'gyur ro/_/des na ldan pa dang lhan cig pa'i rdul phra rab la sogs pas rang dang phrad pas 'dus pa'i yan lag can rtsom par byed pa'i phyir snal ma la sogs pa 'du ba can gyi rgyu yin no zhes bya bar mi 'gyur te/_'brel ba nyid ni gnyis la gnas pa'i phyir ro/_/
[\[266a.4\]]'di la'o snyam pa'i blo yang dmigs pa med par 'gyur te dmigs pa'i don med pa'i phyir ro/_/cha med pa de bzung ba na pha rol la sogs pa'i cha yang bzung bar 'gyur ro/_/tshu rol gyi cha bzung na pha rol yang mthong bar 'gyur te de yang pha rol gyi cha'i yan lag can yin pa'i phyir ro/_/
[\[266a.5\]]des na thams cad thams cad mthong bar 'gyur ro/_/'on te pha rol gyi cha ni mthong ba ma yin te/_pha rol gyi cha nyid med pa'i phyir ro zhe na/_gzhan gyis ji ltar mthong ba yin pa de ni gzhan nyid do zhe na/_'o na ni 'di yan lag can nam rags par ni mi 'gyur ro/_/de ni rnam grangs kyis mthong ba yin
[\[266a.6\]]no zhe na ma yin te/_gcig la rnam grangs mi srid pa'i phyir ro/_/de nyid ni 'di yin no zhes rtogs par mi nus so/_/mthong ba dang reg pas kyang rtogs pa'i phyir yan lag can yin no zhe na ma yin te/_tshad ma med pa'i phyir ro/_/phan tshun spangs par rtogs pa dag ji ltar gcig nyid yin/_
[\[266a.7\]]phan tshun gyi rnam par dbye ba 'di ni 'dzin pas byas pa yin gyi/_gzung ba ni gcig kho na'o zhe na/_'o na ni tha dad pa mtha' dag zhig pa nyid kyis gnyis med pa kho nar 'gyur ro/_/de yang de las tha dad par snang ba med pas chos thams cad stong pa yin no/_/mthong ba gang yin pa de nyid reg pa yin
[\[266b\]]
[\[266b.1\]]no zhes bya ba la ni tshad ma yin te/_de'i phyir na snang ba'i spyod yul du gyur pa'i yan lag can nam/_yan lag ni yod pa ma yin pas snang ba tsam zhes bya ba nyid du 'gyur ro/_/gal te 'di snang ba kho nar zad pa yin na 'o na ni rnam par shes pa smra ba de nyid thal bar 'gyur bas/_ji ltar chos thams
[\[266b.2\]]cad stong pa nyid yin zhe na/_'di la brjod pa ni/_yongs gcod nang yin phyi rol ltar/_/gnas pa 'di ni cha gzhan yin/_/tha dad med can shes pa yi/_/tha dad snang ba bslad pa nyid/_/gal te 'di rang rig yin na shes pa yin yang tha dad par snang ba mi rigs te/_rang gi ngo bo'i mthar thug
[\[266b.3\]]pa'i phyir ro/_/rang rig pa yin na ni/_gzhan rig pa ma yin pa des na tha dad par snang bar mi 'gyur ro/_/ci ste phan tshun rig pa nyid yin te/_des na tha dad pa yin no zhe na/_de la'ang so sor rig pas na/_/tshad ma rgyud gzhan nyid du 'gyur/_/de bzhin bdag gis yang bcad ces/_/bya ba
[\[266b.4\]]rang rig min la med/_/gal te de dag rig pa ni/_/rang dang gzhan yang rig pa yin/_/rang dang gzhan rig na ni rang nyid kyis rang rig par 'gyur ro/_/rang gi ngo bo rig pa na/_gzhan rig pa la 'jug pa ma yin no/_/'on te rang rig pa ni med pa nyid de phan tshun du gzhan nyid rig pa yin no zhe na/_
[\[266b.5\]]de lta yin na lhas byin dang mchod sbyin gyis yongs su bcad pa ltar gnyis rig pa zhes bya bar mi 'gyur ro/_/'di bdag gis rig go zhes bya bar yang mi 'gyur te/_byed pa po rang rig pa ma yin pa nyid kyis mi snang ba'i phyir ro/_/de'i phyir na de dag nyid rang rig par 'gyur ro/_/de lta yin na/_rgyud
[\[266b.6\]]gzhan gyis rtogs pa bzhin du gnyis su rtogs par mi 'gyur ro/_/gzhan na re de nyid kyi phyir bdag gis gnyi ga rtogs par 'dod de/_de lta ma yin na thal ba 'dir 'gyur ba'i phyir ro zhes zer ro/_/'di la bshad pa/_rang rig dang ni cig shos la/_/snga ma'i tshul las ma 'das phyir/_/de yang
[\[266b.7\]]brgal zhing brtag pa ni/_/'di nyid las ni mthar ma yin/_/gal te bdag rang rig pa'i ngo bo yin na ni/_de la gzhan rig pa ma yin te/_rang gi bdag nyid la gnas pa'i phyir ro/_/gzhan yang rig pa la 'gal ba ci yod ce na/_rang bzhin de nyid dam gzhan nyid kyis gzhan rig pa yin
[\[267a\]]
[\[267a.1\]]zhes bya ba'i rnam par rtog pa gnyis las gcig la gnas par bya'o/_/rang gi rang bzhin gyis rig pa zhes bya bar ni mi 'thad de/_rang gi rang bzhin ni rang bdag nyid la rnam par gnas pa'i phyir ro/_/rang bzhin gang zhig rang gi ngo bo nyid la gnas pa rang la mngon du
[\[267a.2\]]phyogs pa des ji ltar gzhan rig par 'gyur/_gzhan gyi sgo nas so zhe na/_'o na ni der rang gi bdag nyid rtogs pa ma yin pa des na rgyud gzhan gyis rtogs pa bzhin du gnyis rtogs par mi 'gyur ro/_/de la mngon du phyogs pa gnyis po de ni gcig nyid yin no zhe na 'di ni gnyis so zhes rtog pa
[\[267a.3\]]dang ldan pa de su yin/_de nyid do zhe na/_yang mngon du phyogs pa gnyis su 'gyur dgos pa'i phyir thug pa med par 'gyur ro/_/des rang rig pa'i rang bzhin gsum du 'gyur ro/_/de'i phyir de rig pa la bdag gzhan khas blangs dgos la/_de la yang gzhan yin pa'i phyir don med par
[\[267a.4\]]brgyud pa chen por 'gyur ro/_/des na myong ba las rig pa gcig nyid yin te/_des na tha dad pa med pa'i shes pa la tha dad par snang ba ni bslad pa yin pas na/_shes pa yang rang gi ngo bor rtogs pa med pas med pa kho na yin pa'i phyir stong pa nyid 'ba' zhig lus par 'gyur ro/_/'di ltar/_
[\[267a.5\]]de la gcig ni med pas kyang /_/gnyi ga'ang nyams par 'gyur ba yin/_/de'i phyir gnyis stong gang yin pa/_/de ni de yi'ang de nyid yin/_/'di snyam du gcig spangs na shes pa tsam du 'gyur ro zhe na/_snang ba spong bar byed na ni gnyi ga de ltar 'gyur ba'am/_yang na ni 'ga' yang ma
[\[267a.6\]]yin no zhes bya ba 'di ni mtha' gcig tu nges pa'o/_/gnyi ga yang 'gyur la rag go zhe na ma yin te/_lan btab zin pa'i phyir te/_rang rig pa med pa dang gzhan rig pa ma yin no zhes bstan pa'i phyir ro/_/de'i phyir stong pa nyid kho na legs pa yin no zhes bya bar rigs so/_/da ni dbu ma
[\[267a.7\]]pa dang rnal 'byor spyod pa pa dang /_phyi rol gyi don yod par smra ba'i lugs kyis stong pa nyid kyi don ston par byed do/_/gzugs dang /_tshor ba dang /_'du shes dang /_'du byed dang /_rnam par shes pa zhes bya ba la sogs pa ni dngos po rnams kyi rnam par gzhag pa yin la/_dngos rnams tha
[\[267b\]]
[\[267b.1\]]dad gnas pa 'di/_/de tha dad la brten pa yin/_/de ni bslad pa nyid yin na/_/de dag tha dad kyang bslad 'gyur/_/rnam par shes par byed pas na rnam par shes pa yin no/_/gzung dang 'dzin pa'i rnam pa las/_/mtshan nyid gzhan ni yod ma yin/_/des na mtshan nyid stong pa'i phyir/_/
[\[267b.2\]]rang bzhin med par rab tu bshad/_/phung po la sogs bye brag gi/_/mtshan nyid thams cad byed pa yi/_/khyad par can de'ang de nyid min/_/des na de dag mtshan nyid bral/_/bar skabs kyi tshigs su bcad pa dag go/_/bcom ldan 'das kyis gzugs la sogs pa phyi rol gyi don dang /_de las
[\[267b.3\]]gzhan dag kyang bstan pa ji ltar bshad par bya ba yin zhe na/_bshad pa/_ma rig gis bslad bdag nyid la/_/ji lta'i rang rkyen la ltos nas/_/rnam rig de bzhin min rnam pa/_/skye 'gyur rab rib la sogs bzhin/_/pha rol mthong min thams cad kyis/_/de nyid de ni rig ma yin/_/gzung
[\[267b.4\]]dang 'dzin pa'i bslad pa dag_/med na de ni med phyir ro/_/des de nyid don btang snyoms can/_/glang chen gzigs stangs nyid mdzad nas/_/'jig rten thugs ni 'ba' zhig gis/_/phyi rol dpyod la 'jug par mdzad/_/gal te don dam par ni thams cad stong pa yin la bcom
[\[267b.5\]]ldan 'das kyang de kho na gzigs pa yin na/_/de ji ltar bcom ldan 'das kyis phyi rol gyi don bstan par mdzad de de kho na gzigs pa ni de kho na nyid ma yin pa ston par mi 'gyur ro/_/ston na yang ji ltar de kho na gzigs pa yin no zhes khod du chud ce na/_'di la smras pa phyi rol sgrub pa'i
[\[267b.6\]]phyir bcom ldan 'das kyis phyi rol bstan pa ni ma yin no/_/'o na ci zhe na/_rjes su de brjod pa'i phyir te/_de rjes su brjod pas bdag bkag par brjod par 'dod pa'i phyir ro/_/stong pa nyid mthong ba rjes su brjod par yang ji ltar 'gyur te/_de snang ba med pa'i phyir ro zhe na ma yin te/_'jig
[\[267b.7\]]rten gyi thugs nyid kyis rjes su brjod pa srid pa'i phyir ro/_/'jig rten gyi blo de lta bu yang thog ma med pa nas ma rig pa goms pa las yin no/_/gal te bcom ldan 'das la 'jig rten gyi blo mnga' na ji ltar de kho na mthong ba yin zhe na ma yin te/_sngon gyi shugs kyis ston pa srid pa'i phyir te/_
[\[268a\]]
[\[268a.1\]]'khor lo bskor ba bzhin no/_/des na 'jig rten gzhug pa'i don du du mar bstan pa 'gal ba med do/_/de ltar re zhig stong pa nyid du khas blangs nas ma nges pa spangs nas/_da ni sna tshogs par khas blangs te spong bar byed do/_/sna tshogs su snang ba yang blo ni gcig nyid du
[\[268a.2\]]'gyur te/_phyi rol gyi sna tshogs dang mtshan nyid mi 'dra ba'i phyir ro/_/rnam par dbye bar nus pa'i sna tshogs ni du mar 'gyur ba yin na/_blo'i sngon po la sogs pa ni rnam par dbye bar nus pa ma yin no/_/'di ltar/_shes la sngo sogs sna tshogs pa/_/shes pa'i khyad par gzhan sten med/_/
[\[268a.3\]]mthong nus ma yin de yi tshe/_/rnam dbye don la 'jug par 'gyur/_/rnam par shes pa'i bdag nyid du gyur pa'i sna tshogs pa'i sngon po la sogs pa'i gang yin pa ni yan gar du mthong bar nus pa ma yin te/_des ni rnam par dbye bar mi nus pa'i phyir na blo ni sna tshogs pa nyid yin yang gcig nyid do/_/
[\[268a.4\]]gal te sna tshogs kyang gcig yin na 'o na ni sgra la sogs par snang ba yang gcig tu 'gyur ro zhe na/_gal te rnam par dbye bar mi nus pa yin na 'gyur ro/_/'on te rna ba bkag kyang gzugs la sogs pa dmigs pa des na yang yan 'gar du 'dzin pa'i phyir du ma nyid do zhe na/_/de yang ma yin te/_
[\[268a.5\]]de'i tshe shes pa rnam par 'byed pa ni ma yin te/_mi snang ba'i phyir de'i tshe sngar gyi snang ba med pa'i phyir ro/_/mi snang yang sgra yod pa des na tha dad ma yin no zhe na/_de ni de'i tshe shes pa ma yin te/_lkog tu gyur ba yin pa'i phyir ro/_/de ltar rnam par dbye ba ni don la 'bab par 'gyur ba nyid do/_/
[\[268a.6\]]don ni rig pa ma yin pa'i phyir ro/_/ci ste lhan cig tu snang ba'i sngar gyi shes pa'i rnam pa las da ltar yan 'gar bar snang ba ni gzhan yin no zhes rnam par 'byed pa yin no zhe na/_de yang ma yin te/_snga ma nyid la ni/_mngon sum gyi shes pa 'jug pa ma yin te/_'on kyang /_shes gang ci
[\[268a.7\]]ltar snang ba de/_/de lta nyid du myong ba yin/_/de ltar 'gyur ro myong bar gyur to/_/zhes bya ba ni de med do/_/rang rig pa'i mngon sum ni lkog tu gyur pa las 'jug pa ma yin te/_lkog tu gyur pa ni rang rig pa ma yin pa'i phyir ro/_/'on te dran pas shes par byed do zhe na/_de
[\[268b\]]
[\[268b.1\]]ni mi 'thad de/_dran pa tshad ma ma yin pa'i phyir ro/_/ci ste nyams su myong ba las skyes pa'i dran pa ni/_tshad ma nyid do zhe na/_nyams su myong ba las dran pa skyes pa yin no zhes bya ba 'di la ni tshad ma cung zad kyang yod pa ma yin te/_nyams su myong ba'i dus na dran pa med pa'i phyir ro/_/
[\[268b.2\]]dran pa 'dis ni bdag nyams su myong ba las skyes so zhes bya bar shes pa yang med de/_myong ba ni de la ma mthong ba'i phyir ro/_/nyams su myong ba yin na yang dran par mi 'gyur te/_de'i tshe nyams su myong ba kho nar 'gyur ro/_/de'i phyir rnam par dbye bar mi nus pa'i sna tshogs pa ni gcig
[\[268b.3\]]yin pas skyon med do/_/'o na ni phyi rol yang rnam par dbye bar mi nus pa'i phyir na gcig nyid do zhe na ma yin te/_de nyid kyi tshe gzhan gyis gcig mthong ba'i phyir ro/_/'on te pha rol gyis mthong ba gang yin pa de ni gzhan kho na'o zhe na/_'o na ni shin tu yang rnam par phye ba yin no/_/rang gis
[\[268b.4\]]mthong ba nyid gcig yin no zhe na ma yin te/_rang rig pa la snang ba'i phyir de ni shes pa kho na'o/_/de ltar sems kyi rnam pa ni/_/sna tshogs gcig gi ngo bor 'gyur/_/shes pa ma rtogs pa ni rnam par dbyer med par yod pa ma yin no/_/de'i phyir na gzung ba dang 'dzin pa sngon po la
[\[268b.5\]]sogs pa'i rnam pa sna tshogs pa ni blo gcig nyid yin pa'i phyir ro/_/sna tshogs ni gnyis med pa yin pa'am/_ma yin na yang sna tshogs pa de sna tshogs ma yin pa las tha dad par gnas pa med pa'i phyir ro/_/des na gzhan med pa'i phyir myong ba gnyis med pa nyid 'ba' zhig yin no
[\[268b.6\]]zhes bya bar gnas so/_/de lta na ni 'o na dngos po dang dngos po med pa dag gis tha dad pa srid pa'i phyir/_ji ltar gnyis med pa yin te/_'di ltar/_tha dad med na med de las/_/tha mi dad tha dad gnas 'gyur/_/tha dad dngos po med rtogs na/_/tha mi dad nyid ga las yin/_/gal te
[\[268b.7\]]tha dad pa yod na tha dad pa las gzhan tha mi dad pa nyid yod do zhes rtogs par 'gyur la/_de lta na yang dngos po med pa dang dngos po yang rtogs pas na/_dngos po dang dngos po med pa gnyis su rtogs par 'gyur na/_de ci ltar gnyis med par 'gyur/_'di ltar/_bum pa 'di la ka ba ni/_/
[\[269a\]]
[\[269a.1\]]med ces smin par dgag pa ni/_/yod min med na med pa can/_/tha dad rig pa nyid 'ongs so/_/dgag pa thams cad ni tha dad med na mi 'byung ba can yin pas de la dgag pa rtogs na ji ltar tha mi dad par rtogs par 'gyur/_dgag pa ma rtogs na ni ji lta ba bzhin du gnang
[\[269a.2\]]ba'i phyir cung zad kyang rtogs par ma byas par 'gyur ro/_/gzhan rtogs par byed pa las gzhan khas blang bar bya ba yin pa'i phyir na ci ltar gnyis med pa yin/_bdag nyid kho na rtogs par byed pa ni 'ga' yang med do/_/'on te gzhan 'ga' yang rtogs par mi byed na/_de lta na ni bdag nyid
[\[269a.3\]]rmongs pa yin pas ji ltar gnyis med par rtogs par byed par 'gyur/_rmongs pa bsal ba na gzhan nyid skyes pa'i phyir gnyis med pa nyid ma yin no/_/snga ma dang phyi ma yang ji ltar rtogs par 'gyur te/_des na 'di ni gyi na'o zhe na/_'dir smras pa/_gang gis de ltar bsgrubs pas ni/_/tha dad ces bya
[\[269a.4\]]'di mthong med/_/de la dngos dang dngos med sogs/_/rtogs pa 'di ni 'brel med 'gyur/_/re zhig snga ma dang phyi ma tha dad pa 'di ni snang ba ma yin te/_snga ma dang phyi ma la yang mngon sum mi 'jug pa'i phyir ro/_/gang la snga ma mngon sum yin na de nyid kyi tshe na snga ma da ltar ba nyid du 'gyur te/_
[\[269a.5\]]gnyis pa bzhin no/_/de'i da ltar ba nyid ni 'di kho na yin te/_gang zhig mngon sum du byed pa'i rang bzhin gyis mngon sum la snang ba'o/_/ci ste rnal 'byor pa rnams la mngon sum du byed pas snang ba yang ji ltar 'das pa la sogs pa yin/_'on te mi snang ngo zhes brjod na/_ci ltar
[\[269a.6\]]'das pa la sogs pa rig pa ma yin no zhe na/_re zhig skye ba 'di la ni/_/'ga' yang dmigs pa yod ma yin/_/de yi gnas skabs thob rnams la/_/ji ltar 'gyur ba mi shes so/_/gang du mthong bar 'dod pa rnams kyang bkag pa der ma 'ongs pa la gus par ji ltar 'gyur/_rmi
[\[269a.7\]]lam bden pa mthong bas 'di nyid du yang 'das pa la sogs pa rig pa nyid do zhe na ma yin te/_mi dmigs pa'i gnas skabs na sad pa rnams/_de ltar tha snyad du byed pa'i phyir ro/_/de'i phyir 'das pa mngon sum gyis mi mthong zhing ma 'ongs pa yang ma yin no/_/des na ji ltar de
[\[269b\]]
[\[269b.1\]]las tha dad par rtogs par 'gyur/_'das pa la ni dran pa nyid yin na de yang tshad ma ma yin no/_/'on te bstan pa la sogs pa'am/_rgyu rtogs pa'i phyir rjes su dpag pas yin te/_des na tha dad par rtogs par 'gyur ro zhe na yang ma yin te/_gang gi phyir/_de dang 'brel pa rig pa
[\[269b.2\]]las/_/'byung bar 'gyur don rjes su dpog_/rgyu dang brtan pa nyid dag la/_/mngon sum gyis ni rig pa med/_/gal te 'byung bar 'gyur ba'i don dang brtan pa'am rgyu dag 'brel par bzung na ni de'i tshe/_rjes su dpag par rig pa yin no/_/'brel pa las lkog tu gyur pa'i don rtogs pa ni
[\[269b.3\]]rjes su dpog pa yin no zhes bya ba ni rjes su dpag par smra ba'i yin no/_/'on te mthong ba'i phyir 'brel pa gzung ba med pa kho nar rjes su dpag pa yin no zhe na/_'o na ni ha cang thal ba nyid du thal lo/_/ma mthong ba nyid kyi phyir mi 'gyur ro/_/mthong ba nyid dang cig shos ni gcig tu bya bar mi
[\[269b.4\]]nus so zhe na/_gal te mthong ba'i phyir zhes lan 'debs na mthong ba de nyid mngon sum mam/_rjes su dpag pas yin zhes bsam par bya'o/_/gal te rjes su dpag pas so zhe na/_rjes su dpag par de nyid bsam par bya ba yin pas ji ltar des yin/_'on te mngon sum gyis yin no zhe na/_
[\[269b.5\]]de ni ma yin te/_mngon sum gyis ni rjes su dpag pa mthong bar mi nus so/_/de ni lkog tu gyur pa'i yul can yin pa'i phyir dang /_lkog tu gyur pa la yang mngon sum mi 'jug pa'i phyir/_ji ltar lkog tu gyur pa'i yul can nyid kyis rjes su dpag pa bdag gir byed/_lkog tu gyur pa'i yul du
[\[269b.6\]]mi byed pas ni yul de'i khyad par can gyi rjes su dpog pa rtogs par nus pa ma yin no/_/'on te de'i yul can nyid du mi 'dzin no zhe na/_de ltar yin na ni rjes su dpag pa ma mthong ba kho na yin pas ji ltar mthong ba'i phyir zhes bya ba gtan tshigs yin/_rang gi ngo bo rig pa tsam zhig rjes su dpag pa
[\[269b.7\]]yin par 'gyur te/_rang rig pa'i mngon sum gyis de ltar mthong ba'i phyir ro/_/'on te de kho na ltar tha snyad byed pa yin no zhe na/_de ltar yin na tha snyad tsam du 'gyur bas tha dad pa la mngon par zhen pas ci bya/_tha dad par mngon par zhen pa yang mthong ba nyid kyi phyir ro zhe na mthong ba spang bar mi
[\[270a\]]
[\[270a.1\]]nus sam ci/_de ltar ro zhe na/_mthong ba nyid kyis rmongs pa thams cad spang bar mi nus pa'i phyir/_khyed kyi nye bar bstan pa la brtson pa ni don med par 'gyur ro/_/khyed kyi yang don med do zhe na ma yin te/_ma mthong ba la mthong bar rlom pa srid pas de lta bu brjod pa'i
[\[270a.2\]]don du yin pa'i phyir ro/_/de lta yin dang /_khyed tha dad par mngon par mthong ba med par tha dad par mngon par zhen par rlom pa'i phyir de ni dor ba kho nar rigs so/_/'di ltar/_cha med da ltar snang ba yi/_/tha dad pa la brten ma yin/_/snga ma phyi ma'i rtogs pa yang /_/so sor tha dad 'dzin pa
[\[270a.3\]]min/_/bu ram dong gra'i 'bras bu bzhin/_/'dus las de ltar 'gyur zhe na/_/der ni 'bras bu gcig pa yi/_/phyir na 'dus nas med pa nyid/_/'dir ni snga ma phyi ma nyid/_/sems la 'bras bu cung zad med/_/de las gzhan pa'i rnam rig ni/_/dran yin de ni myong las byung /_/tha dad pa ni
[\[270a.4\]]nyams myong med/_/nyams myong med par dran pa med/_/de dang dus mtshungs pa nyid ni/_/rig na gnyis med thob par 'gyur/_/bu ram dang li dong gra dag gis ni des bzlog par bya ba'i nad log pa dang /_bde bar gnas pa'i 'bras bu byed pa des na chogs par tha snyad byed pa yin no/_/'dir ni rang
[\[270a.5\]]gi don tsam rtogs pa'i rang bzhin snga ma dang phyi ma'i sems dag la 'bras bu gzhan cung zad kyang med do/_/rtogs pa ni de dag gi bdag nyid du gyur pa yin pas de yang tha dad pa na gang la ltos nas tshogs par 'gyur ba'i tha dad pa med pa gzhan ci zhig yod/_snga ma dang phyi ma 'dzin pa'i rang bzhin
[\[270a.6\]]gyi dran pa ni de dag gi 'bras bu gcig yin no zhe na/_ma yin te/_de lta bu'i rang bzhin gyi rjes su byed pa'i dran pa ni nyams su myong ba las 'byung ba yin na gnyis 'dzin pa'i nyams su myong ba ni yod pa ni ma yin te/_des na dran pa yang med do/_/'o na ci ltar dran pa'i rnam par rtog pa 'di ni
[\[270a.7\]]gzugs dang reg pa'i rjes su byed pa'i yin no zhes bshad ce na/_tha dad pa 'dzin pa 'dod pa byas nas de skad du bshad pa yin te/_'dir ni de lta bu'i skabs ma yin no/_/gang gis rang dbang du 'dzin par 'gyur ba dran pa ni don 'dzin pa la 'jug pa yang ma yin no/_/dus mtshungs pa
[\[270b\]]
[\[270b.1\]]gnyis dran pas 'dzin to zhe na ni de tha dad par rnam par dbye bar mi nus pas na gcig nyid do zhes bstan zin to/_/gzhan yang /_tha dad 'dzin par byed pa ni/_/dran pa nyid ces 'dod yin gyi/_/nyams myong min phyir tha dad du/_/rig pa 'di ni kun rdzob nyid/_/'di ltar/_bsgyur dang ma
[\[270b.2\]]bsgyur snang ba la/_/sna tshogs rtogs pa gcig tu 'gyur/_/bdag gis tha dad mthong 'gyur dang /_/mthong bar 'gyur zhes de bzhin du'ang /_/de 'bras tha dad des 'gyur te/_/gzhan du 'jug pa med par 'gyur/_/de phyir de nyid du na 'gar/_/tha dad 'dzin pa grub pa med/_/snang ba
[\[270b.3\]]tsam gyis sna tshogs dang /_/sna tshogs min nyid rnam 'byed min/_/des na rnam 'byed 'di dag kun/_/snga ma'i rjes su 'brangs pa yin/_/'o na ni dran pa goms pa las gsal bar 'gyur ba'i mngon sum gyis tha dad pa 'dzin pa yin no zhe na/_gang zhig mngon sum gyis ma grub/_/
[\[270b.4\]]de ni goms las ji ltar yin/_/goms pa las kyang mthong ba de/_/cig car du ni snang ba yin/_/der yang rnam par dbye ba de/_/dran pa nyid kyis byas par 'dod/_/de ltar nyams myong la snang ba/_/gang du'ang tha dad grub pa med/_/gal te dran la dran pa dang /_/nyams myong yan 'gar ba
[\[270b.5\]]myong na/_/du ma'i rang bzhin de yang ni/_/phan tshun rnam dbye yod ma yin/_/rang ngam gzhan gyis de nyid du/_/rnam dbye nus pa min phyir ro/_/logs su gcod par mi nus shing /_/gzhan du lta bar mi nus gang /_/blang dang dor nyid byas nyid phyir/_/tha dad na yang des
[\[270b.6\]]ci bya/_/gal te mngon sum gyis rtogs pa dang /_dus mnyam du rtogs pa'i dran pa yang de dang lhan cig gcig nyid du bdag gir byed na/_mngon sum rtogs pa dang bcas pa nyid du thal bar 'gyur ba ma yin nam/_des na mngon sum rtogs pa med pa yin no zhes bya ba skabs kyi
[\[270b.7\]]don nyams pa na/_skabs la babs par bya'o snyam pa de 'dam rdzab tu ltung ngo zhe na/_de ni ma yin te/_tha dad smra ba brtsams nas ni/_/dran pa gzhan du brjod pa yin/_/thams cad rgyu dang ngo bo yin/_/dbye bas tha dad pa nyid yin/_/tha dad par smra ba'i ltar na ni rgyu tha dad pas rang gi
[\[271a\]]
[\[271a.1\]]ngo bo tha dad pa'i phyir na/_thams cad tha dad pa kho na'o/_/de la dran pa ni bag chags tsam las skyes pa yin la/_dbang po'i shes pa ni de lta ma yin no/_/dran pa ni lkog tu gyur ba'i yul can yin gyi dbang po las skyes pa'i rig pa ni ma yin te/_des na 'di dag ni ka ba la sogs
[\[271a.2\]]pa'i ltar tha dad pa'i phyir na/_phyi'i don du smra ba rang gi khas len pas rtogs par byed pa yin no/_/tha dad pa med par smra ba la ni rnam par dbye ba 'di ga la yod de rgyu dang ldan pa nyid ni rig par med de/_mngon sum gyis de mi 'dzin phyir/_/rjes su dpag pa'ang mngon sum ni/_/med na 'jug par
[\[271a.3\]]'gyur ba min/_/mngon sum gyis ni snga ma dang /_/phyi ma'i dngos po gnyis 'dzin pa ma yin no/_/'bras bur 'dod pa 'dzin pa'i dus su ni/_rgyur mngon par 'dod pa dran pa tsam du zad la/_gang gi tshe gzung ba de'i tshe ni rang gi ngo bo kho nar 'dzin gyi 'bras bur ni ma yin no/_/'bras bu 'dzin pa'i dus na
[\[271a.4\]]yang 'das pas dran pa tsam gyi spyod yul yin no/_/nyams su ma myong ba dran pa ma yin la/_rgyu nyid nyams su myong ba yang med pas ji ltar dran par 'gyur/_'on te 'bras bu'i dus su yang de nyams su myong ba mi srid pa'i phyir dus mtshungs pa yin pas rnam par dbye bar mi nus pa'i phyir tha mi dad pa
[\[271a.5\]]nyid yin na/_rgyu dang 'bras bu'i dngos por ga la 'gyur/_'on te 'di ni sngar yang yan 'gar du nyams su myong bar 'gyur te zhes dran pas rnam par 'jog go/_/des na rnam par dbyer yod pas tha dad pa nyid do zhe na ci ste dran pa de ci zhig rjes su dpag pa yin nam/_'on te dran pa tsam yin/_re
[\[271a.6\]]zhig gal te rjes su dpag pa yin no zhe na/_ci ltar mngon sum med par 'gyur/_mngon sum gyis ni sngar snga ma nyid du gzung ba med do/_/mngon sum thams cad ni da ltar ba 'dzin pa yin no/_/'o na mngon sum gyis dus nges pa nyid gzhan dang ma 'dres par bzung ba
[\[271a.7\]]gang yin pa de nyid bzung ba phyi ma la ltos nas snga ma zhes tha snyad byed pa yin no zhe na/_de yang ma yin te/_gzhan la ltos nas snga ma yi/_/mngon sum 'jug par 'gyur ba yin/_/de phyir nges ni snga ma nyid/_/mi 'dzin rang bdag la gnas phyir/_/rang gi dus kyi rang gi ngo bo 'dzin pa'i mngon sum snga ma gzhan la ltos pa'i bdag
[\[271b\]]
[\[271b.1\]]nyid ji ltar 'dzin par 'gyur/_mngon sum phyi ma yang de bzhin no/_/des na snga ma dang phyi ma la ltos pa 'di ni snga ma dang phyi ma'i mngon sum gyis gzung ba ma yin te/_des ni de la dran pa yang ji ltar 'jug par 'gyur/_/des na ltos pa ni mngon sum dang /_dran pas kyang rtogs pa ma yin no/_/de'i
[\[271b.2\]]phyir rigs pa ma yin pa la gang las rjes su dpag pa 'jug_/'on te dran pa tsam yin na/_de ni tshad ma ma yin pas gang gis snga ma phyi ma la ltos pa'i 'bras bu rig par 'gyur ba de las rtogs par ji ltar 'gyur/_'on te tshogs pa'i stobs las de nyid 'di yin no snyam du shes
[\[271b.3\]]pas gcig nyid du gzung ba yin te/_des na rnam par 'byed pa yin no zhe na/_de nyid 'di yin no zhes bya ba yang dran pa dang nyams su myong ba'i rang bzhin gyi shes pa gnyis yin no/_/des na/_gang gis gcig nyid 'dzin par 'gyur/_'dzin pa mthong ngo zhe na/_'dzin pa
[\[271b.4\]]mthong ba ni ma yin gyi/_'dzin pa dran pa yin no/_/'o na dran par bya ba dang /_mthong bar bya ba dang /_snam bu dang /_shing rta bzhin du ji ltar ma rtogs she na/_gal te rnam par brtags na ni/_de lta bu kho nar rtogs so/_/dran pa dang mngon sum gyi rnam pa dag ni gcig tu rtogs pa ma yin te/_
[\[271b.5\]]de ltar yin na ni/_de dag nyid du mi 'gyur ro/_/de ltar yin dang /_snga ma dang phyi ma dag ni gcig tu rtogs pa ma yin no/_/dran pa'i rnam pas ni rtogs pa'i don snga ma yin no zhes bya bar mi nus la/_mngon sum du byas na ni da ltar ba nyid du 'gyur gyi snga ma la ni ma yin no zhes bya bar rigs so/_/'on te tha
[\[271b.6\]]snyad 'dogs pa'i phyir gcig nyid do zhe na/_'dis ni mun khung du gar byed pa yin no/_/don gzhan nam cig shos ni/_rtogs par sgrub par byed pa yin/_/rtogs pas sgrub pa ma yin pa/_/tha snyad las ni ci ltar grub/_/cig tha snyad tshad ma yin nam/_'on te tshad ma ma yin na
[\[271b.7\]]mngon sum dang rjes su dpag pa'i nang du 'dus pa'i phyir na/_sgrub par byed pa ma yin no zhes bstan zin to/_/de ste tshad ma ma yin na de las ji ltar tha dad pa grub ces soms shig_/tha dad pa med na 'o na ji ltar tha snyad du 'gyur zhe na/_'di ni tha dad pa la yang mtshungs so/_/shes
[\[272a\]]
[\[272a.1\]]pa las tha dad pa'i thob par bya ba yod pas de don du gnyer ba 'jug pa yin no/_/tha dad pa med pa la ni 'brel pa med pa nyid do zhe na/_'dir smras pa/_tha dad yin yang gal te de/_/shes na ci'i phyir 'jug par byed/_/'on te ma shes mo gsham gyi/_/bu la ji ltar 'jug mi
[\[272a.2\]]'gyur/_/de yod 'di ni med phyir na/_/de nyid ga las 'dod pa yin/_/reg pa la sogs sngar mthong phyir/_/snga ma kho nar zhugs pa yin/_/da ltar rig pa med pa la/_/ji lta bur na 'jug pa yin/_/rjes su dpag pas rig ce na/_/'o na ci phyir 'jug par byed/_/de yi spyi ni rig ce na/_/ji ltar
[\[272a.3\]]khyad par la 'jug 'gyur/_/gal te spyi tha dad med na/_/'jug pa 'bras bu med par 'gyur/_/tha dad tha mi dad ci ltar/_/tha dad de la ji ltar 'jug_/ji ltar tha mi dad pa de/_/thob phyir ci phyir der 'jug byed/_/'jug pa mthong nyid ce na ci/_/mngon sum las sam 'on te gzhan/_/rang
[\[272a.4\]]don rig phyir mngon sum gyis/_/'jug pa mthong bar 'gyur ma yin/_/'jug pa snga phyir rang bzhin yin/_/de la mngon sum rig pa med/_/mngon sum med par rjes dpag nyid/_/des kyang 'jug pa rig ma yin/_/gnyis med pa la 'jug pa ni/_/ji ltar zhes bya'i rtsod pa'ang bsal/_/
[\[272a.5\]]gnod sbyin ji bzhin gtor ma yang /_/yin phyir gang zhig gang dang 'brel/_/'dis ni gnyis med pa la ji ltar gzhan rtogs par bya ba'i phyir 'jug pa yin zhes bya ba de yang gsal ba yin te/_'di la don dam par rnam par dbye ba yod pa ni ma yin no/_/'dri bar byed pa bdag dang 'chad par
[\[272a.6\]]byed pa gzhan 'di gnyi ga yang rang gi rnam pas nye bar bsgyur ba'i shes pa yang dag par rig pa nyid yin te/_des na rnam par dbye ba med de/_rmi lam gyi rtogs pa bzhin dang /_smyon pa'i rtogs pa bzhin no/_/'o na ni smra ba bo smyon par 'gyur/_de las gnyis med pa yang ji ltar rtogs
[\[272a.7\]]par 'gyur zhe na/_'dir rtogs pa thams cad spang ba la zhugs pa ma yin nam/_'di la rtogs pa skye ba ni yod pa ma yin no/_/'o na rgol ba'am gzhan gyis bya ba ci zhig yod ce na/_ci byed pa 'ga' zhig mthong ngam/_ci ltar mthong ba med pa de ltar yang bstan zin pa nyid do/_/'o na
[\[272b\]]
[\[272b.1\]]ji ltar dngos po rgyu med par yod ce na/_khyed kyis dngos po gang zhig 'dir/_/rgyu las yod par rtogs pa yin/_/rgyu dang 'bras bu'i dngos po ni/_/rtogs pa med ces bsgrubs zin to/_/'o na yod pa glo bur ba yin pas 'di re 'ga' yang 'ga' zhig tu ldog par mi 'gyur te/_de skad du/_
[\[272b.2\]]rgyu med gzhan la mi ltos phyir/_/rtag tu yod pa'am med par 'gyur/_/zhes bshad do zhe na/_skyon 'di yang med de/_'di ltar/_yod pa ldog par 'gyur ba de/_/khyod kyis gang yang rtogs sam ci/_/ci ste res 'ga' bas she na/_/'di ni glen pa'i smra ba yin/_/de ni tha dad par smra ba la lan
[\[272b.3\]]bstan pa yin gyi/_don dam par ni rnam par dbyer med kyang blo'i bdag nyid yin no zhes bya ba 'di nyid du 'gyur ro/_/de'i phyir sna tshogs su snang ba ni blo gcig nyid do zhes bya bar gnas so/_/ci ste blo bzhin du snam bu la sogs pa'i rang bzhin sna tshogs pa yang gcig kho na yin par ci 'gal zhe
[\[272b.4\]]na ma yin te/_ras sogs gzugs ni gcig yin na/_/de bzhin rnam 'byed med par 'gyur/_/gal te ras la sogs pa'i rang bzhin rnam par dbyer med pa yin na/_de lta na ni de blo'i rang bzhin nyid yin te/_blo dang chos mtshungs pa yin pa'i phyir ro/_/'di ltar blo ni gzhan gyis mthong
[\[272b.5\]]ba ma yin/_dus phyis ma yin/_bkag pas dum bur 'gyur ba yang ma yin no/_/gal te phyi rol gyi don yang de lta bu yin na/_de lta bu ni de blo nyid yin te/_phyi rol zhes bya ba de lta bu ni ming tsam du 'gyur ro/_/ci ste bkag pa na gzhan kho na zhig de ltar skyes pa yin pas de dang ldan pa gang yin
[\[272b.6\]]pa de phyed la sogs par mthong ba yin no/_/des na dngos po gang ji ltar skyes pa de de bzhin nyid du dmigs pa yin/_de ltar/_sems min sna tshogs rnam pa yang /_/ji ltar gcig tu 'gyur ma yin/_/zhe na 'di la lan/_ci lta ci ltar mthong ba de/_/gal te de ltar skyes na ni/_/de ni lkog dang
[\[272b.7\]]gzhan gyis ni/_/mthong ba'i dngos por ma skyes 'gyur/_/rgyu gzhan gyis ni bskyed bya ba/_/de bzhin min zhes rtogs pa yin/_/rnam par shes pa'i rgyu dag las/_/skyes pa rnam par shes pa nyid dngos po ni lkog tu gyur pa nyid du ma mthong la/_gzhan gyis mthong bar yang mthong ba ma
[\[273a\]]
[\[273a.1\]]yin no/_/rgyu gzhan las byung ba yang ma yin te/_de ni 'dzin pa'i rnam pa dang 'dra ba mig la sogs pa'i rgyu tsam kho na las 'jug pa yin pa'i phyir/_ji ltar rnam par shes pa ma yin pa nyid yin/_'on te dmigs pa gang ji snyed pa de thams cad ni don kho na yin no/_/bde ba la
[\[273a.2\]]sogs pa la yang rigs pa'i rang bzhin ni ma yin gyi 'on kyang de ni rang gi dngos po nyid ces gzhan dag zer ba/_de yang ma yin te/_'di ltar/_gal te dmigs pa thams cad ni/_/dngos po yin par rtog na go/_/dmigs ma yin pa'i shes pa ni/_/yod pa tshad can min par 'gyur/_/gang
[\[273a.3\]]gis gzung ba dmigs pa de/_/shes yin zhe na de yang min/_/de lta yin na rang nyid kyis/_/dmigs pa rig pa nyid du 'gyur/_/gal te 'dzin pa ma dmigs na de yod do zhes bya ba ga las/_dmigs par bya ba nyid du dmigs pa'i phyir dmigs pa po'am/_dmigs par byed pa rjes su
[\[273a.4\]]dpog go/_/de lta ma yin na 'di gang gis dmigs zhes rgol zhing brtags par 'jug par 'gyur ro/_/gal te don gyis go bar med na ni/_lan gnyis med par 'gyur te/_de'i phyir don gyis go bas rnam par shes pa yod par rtogs pa yin no zhe na/_de yang ma yin te/_rang ngam 'on te
[\[273a.5\]]gzhan gyis zhes/_/dmigs pa nyid du dpyad bya'i phyir/_/'on te gzhan gyis dmigs bya ba/_/gtan tshigs gang gis dmigs par byed/_/gal te de yang gzhan gyis na/_/de lta na ni thug med 'gyur/_/rang nyid kyis ni dmigs yin na/_/gzung ba la yang thal bar 'gyur/_/
[\[273a.6\]]bdag bzhin bzung ba'i dngos po kun/_/rang nyid rtogs pa'i ngo bor 'gyur/_/'on te bdag nyid rang nyid rtogs pa'i rang bzhin du dmigs la/_gzugs la sogs pa ni gzhan la ltos par dmigs pa yin te/_'di ni ngas dmigs pa'am gzhan gyis zhes bya ba'i tha snyad nges pa'i phyir ro/_
[\[273a.7\]]zhe na/_gal te gzhan la ltos she na/_/ci ltar gzhan ni rig mi 'gyur/_/gzhan ltos de ni gzhan med par/_/gzhan ltos nyid du mi 'gyur ro/_/the tshom za na gzhan ltos pa/_/the tshom nyid 'gyur nges ma yin/_/gtan tshigs nges pa ma yin pas/_/nges par byed pa yod ma yin/_/
[\[273b\]]
[\[273b.1\]]'on te bya ba bdag la ltos/_/'on te bdag la rig bya ba/_/rang rig pas ni rig byar grub/_/de tsam gyis ni rdzogs pa'i phyir/_/de las gzhan pa'i blo yod min/_/bdag bzhin mtha' dag rang rig par/_/'gyur te gzhan rig yod ma yin/_/'on te ci ltar nga ni bdag dang /_byed pa
[\[273b.2\]]po dang shes pa po yin no zhes gzhi mthun par byed pa de bzhin du/_nga ni rtsig pa dang /_bum pa dang /_snam bu dang /_shing rta yin no zhes bya bar 'gyur la/_de bzhin du nga'i reg pa zhes bya ba de bzhin du/_nga'i gzugs dang reg pa dang dri yin no zhes bya bar yang 'gyur ro snyam na/_de yang
[\[273b.3\]]gyi na ste/_gal te gzhi mthun dbang gis na/_/gcig pa nyid du 'gyur na go/_/bdag ni dkar sham zhes de ltar/_/gzhi mthun nyid 'gyur yin nam ci/_/gal te gang la gzhi mthun pa yod pa der/_gdon mi za bar gcig tu 'gyur la de med pas du mar 'gyur na de'i tshe des du ma nyid
[\[273b.4\]]'grub par 'gyur gyi bzlog par mi 'gyur na/_de bzhin du sgra gcan gyi mgo zhes gzhi mthun pa la yang med pas tha dad par grub par 'gyur ro/_/gal te tha dad med mthong bas/_/sgra gcan gyi mgo zhes 'di gnod/_/'dir yang tha dad sgro btags la/_/gnod par byed pa rang rig yod/_/
[\[273b.5\]]ci ltar sgra gcan gyi mgo zhes tha dad par sgro btags pa de las bzlog par dmigs pas gnod pa de bzhin du/_nga yi rig pa nga yi gzugs/_mthong ba zhes bya ba las rang rig pa tsam gyis gnod pa yin no/_/tha dad pa ltar sngon po dang lus dang bde ba la sogs pa ni rig pa ma yin te/_rang gi ngo bo
[\[273b.6\]]rig par bsgrubs pa'i phyir ro/_/gang gis rig bya rig pa dag_/tha dad par ni rtogs 'gyur ba/_/rig pa'i don dang shes pa dag_/gzhi mthun mthong ba med dam ci/_/gal te don dam par tha dad pa mthong ba med na/_'o na tha dad par sgro 'dogs par yang ci ltar 'gyur te/_rgyu mtshan med par
[\[273b.7\]]skye ba ni 'ga' yang med do zhe na/_'di yi tha dad rjes 'gro dang /_/ldog pa dag las rab tu brtags/_/rjes 'gro ldog pa rig pa ni/_/thog med bag chags 'brel las yin/_/gzugs la sogs pa ni med kyang gzhan gyis nges par btags pa yin zhing /_ma btags pa'am/_gzhan
[\[274a\]]
[\[274a.1\]]na yang yod pa yin no/_/des na yul dang dus dang /_rang bzhin dang 'brel pa las tha dad par rtogs pa la 'jug pa yin no/_/rjes su 'gro ba dang ldog pa dag ni don dam par rig pa ma yin no zhes bstan zin to/_/'di ltar/_mngon sum gyis ni rjes 'gro dang /_/rang bzhin
[\[274a.2\]]nyid ni rig pa yin/_/yod dang med pa'i rnam dbye ni/_/rig med rig par mngon par rlom/_/'ga' zhig rig par med kyang rig par mngon par rlom pa yin te/_dper na/_'di ni ngas byas pa yin no/_/'di ni ngas mthong ba yin no zhes bya ba bzhin te/_de la rig pa ni 'das pa'i phyir ro/_/
[\[274a.3\]]mngon par rlom pa ni brjed na 'gyur ba yin zhe na/_brjed pa zhes bya ba 'di ci zhig phyin ci log tu sgro 'dogs pa'o zhe na/_'di la yang mtshungs so/_/'du byed tha dad pa'o zhe na ma yin te/_'du byed med pa'i phyir/_'du byed pa ni snga na med par zad pa ma yin no/_/bden pa ni zad par bya mi
[\[274a.4\]]nus so zhes bstan zin to/_/gal te 'du byed pa zad pa phyin ci log tu sgro 'dogs pa'i rgyu yin na/_tha dad par sgro 'dogs pa dang /_rjes su 'gro ba dang /_ldog par sgro 'dogs pa la yang de ltar 'gyur ba'i phyir/_'di la 'gal ba ci yod/_mngon par rlom pa las ma gtogs pa don dam
[\[274a.5\]]par ni rjes su 'gro ba dang /_ldog pa rtogs pa med do/_/mtha' dag ni mngon par rlom pa tsam du tha dad pa yin no/_/de'i phyir snga ma dang phyi ma dag rnam par dben par gzung yang gcig tu khas blang bar bya ba yin te/_de lta ma yin na shes pa tsam du 'gyur ro/_/de khas blang bar nus pa yang
[\[274a.6\]]ma yin te/_gang gi phyir/_tha dad can ni rnam gsal ba/_/tha dad med pa gzhan mthong med/_/ma mthong ba ni yod do zhes khas blang bar nus pa ma yin no/_/de med par ni tha dad pa'i yan lag rnams tha dad pa med pa'i yan lag can gyi yin no zhes bstan par nus pa ma yin na/_de'i phyir phyi
[\[274a.7\]]rol gyi don khas len pas cig car nyid du 'dzin pa nyid khas blang bar bya'o/_/gal te du ma gcig gis ji ltar 'dzin te/_gcig pa zhugs pa'i mthong ba gang yin pa nyid ni de nyid kyi tshe gzhan la 'jug par nus pa ma yin no zhe na/_du ma mthong ba nyid yin gyi gzhan du ni ma yin no zhes gang
[\[274b\]]
[\[274b.1\]]bstan zin pa nyid do/_/don dam par ni rang rig pa gcig nyid de/_gzhan gyis gzhan 'dzin pa ni mi srid do/_/gzhan yang 'dzin pa zhes bya ba ni 'ga' yang med kyi 'on kyang blo de'i rnam par bskyed pa nyid do/_/du ma gcig gi skyed par byed pa ma yin pa yang ma yin te/_'di ltar/_gal te dbang
[\[274b.2\]]po la sogs bzhin/_/khyad par skyes 'gyur mang po dag_/cig car blo yi rgyur 'gyur yang /_/'gal ba dag ni ci zhig yod/_/ci ltar dbang po dang don dang yid la byed pa'am/_bdag dang dbang po dang /_yid phrad pa las cig car dbang po'i rnam par shes pa skyes pa de bzhin du gal
[\[274b.3\]]te/_rdul phra rab dag kyang yin na mi 'gal te rdul phra rab dag mi rtag pa nyid yin yang khyad par ci zhig yod/_lhan cig byed pa nyer zin kyang rdul phra rab dag ni chen por 'gyur ba ma yin no/_/phra mo nyid mi 'dor ro zhe na ni ci ltar bzung ba yin zhe na/_de yang ma yin te/_'dir ni chen po khyad
[\[274b.4\]]par min/_/khyad par de ni nus pa yin/_/nus pa med phyir rgyur mi 'gyur/_/chen po min phyir 'dod ma yin/_/gal te rang gi ngo bo'i rjes su byed pa'i blo skyed pa'i rdul phra rab dag bltar rung ba nyid yin na/_de ni med pa'i phyir grub pa la sgrub pa nyid do/_/'on te rnam par shes pa tsam
[\[274b.5\]]skyed pa yin na de ni yod pa kho na ste/_skra shad la sogs pa dag la mthong ba'i phyir 'gal ba med do/_/dper na yul thag ring por ma 'dres pa'i skra yang sbom po gcig tu snang ba bzhin du rdul phra rab dag kyang yin pa'i phyir 'gal ba med do/_/yan 'gar ba bzhin du phra mos de yang ci ltar skyed
[\[274b.6\]]par byed ce na/_yan 'gar ba rnams ni mi nus pa'i phyir ro/_/nus pa med pa nyid rgyu'i dngos po 'gal gyi/_phra mo nyid ni ma yin te/_skra shad nyid bzhin no/_/tshogs pa'i gnas skabs na dbang po la sogs pa rnams la rags pa nyid kyi khyad par skye ba med pa de lta na yang nus pa'i khyad par nyid
[\[274b.7\]]las skyed par byed pa nyid yin no/_/'o na nye ba na gnas pa gzhan gyi nus pa de ci ltar mi mthong na ci ltar yod pa yin/_mtshungs pa nyid yin na de 'bras bu gcig skyed par byed kyi gzhan ma yin no zhes bya ba'i rnam par dbye bar yang ci ltar 'gyur zhe na/_yul thag ring ba la sogs pa lhan cig
[\[275a\]]
[\[275a.1\]]byed pa'i rnam par dbye ba las so/_/gal te yul thag ring po nyid kyis kyang skra de nyid rnam par dbye bar ga la 'gyur zhe na tshogs pa gzhan na rjes su zhugs pa'i phyir ro zhes 'di ni dpyad zin to/_/gal te rgyu yin pa'i phyir 'dzin na mig la sogs pa yang gzung ba nyid du
[\[275a.2\]]thal te/_rgyu yin pa'i phyir ro zhe na/_de'i phyir bshad pa/_rgyu yi dngos po ma gtogs pa'i/_/bzung ba zhes bya gzhan ci'ang med/_/de la blo ni gang du snang /_/de ni de yi bzung bar brjod/_/gzugs kyi skye mched du mtshungs pas na de'i rnam pa yin gyi/_don dam par ni ma yin no/_/
[\[275a.3\]]'di ltar sngon po'i rdul phra rab kyi tshogs las rnam par shes pa sngon po'i rnam pa nyid du 'gyur ba yin te/_rdul phra rab kyi rnam pa nyid du ni 'gyur ba ma yin no/_/gal te rdul phra rab kyi rnam pa mi snang na sngon po'i rnam pa 'di rdul phra rab rnams kyi yin no zhes bya ba ga las yin zhe na/_gzhan du mi 'thad
[\[275a.4\]]pa'i phyir de ltar skyon med do/_/gal te cig car du ma mi 'dzin na de'i tshe skyon gzhan 'di yod do zhes gang bshad pa ni/_ji ltar rang gi yan lag bcas/_/cig car yan lag can gzung yin/_/mi 'dzin pa nyid do zhe na/_ma yin te/_lkog shal sogs mthong med par ni/_/ba lang shes par mthong ba med/_/gal te
[\[275a.5\]]yon tan gtso bo dag_/cig car rtogs par 'dod na yang /_/cig car yan lag rdzogs 'dzin min/_/yon tan la sogs ldan pa'ang min/_/gang zhig khyad par nyid du 'dod pa'i cha de nyid du gzung ba'i phyir yan lag rdzogs par mi 'dzin par 'gyur ro/_/de dag thams cad khyad par 'dod do zhe na/_ma
[\[275a.6\]]yin te/_khyad par dang ni khyad par can/_/brjod par 'dod pa'i gzhan dbang phyir/_/yan lag nyid du 'gyur ba gang /_/de ni de nyid kyis 'dzin 'gyur/_/khyad par dang khyad par can gyi dngos po don dam pa ni ma yin te/_gzhan dag gam de nyid kyis gzhan gyi tshe/_khyad par nyid khyad par can du
[\[275a.7\]]rtogs pa'i phyir ro/_/'di ltar rwa can ba lang dang /_ba lang rwa can dang /_ba lang dkar po/_ba lang zlum po'am/_gru bzhi ma yin no zhes rtogs pa sna tshogs par mthong gi dus gcig tu khyad par thams cad 'dzin pa ni ma yin te/_cig car du ma khyad par nyid du bzung bar mi nus pa'i
[\[275b\]]
[\[275b.1\]]phyir ro/_/rnam par rtog pa med pas ni khyad par dang khyad par can gyi dngos po 'dzin pa ma yin no/_/gzhan yang /_rang gi dngos po gzhan dag las/_/tha dad med phyir yon tan rdzogs/_/tha dad byed pa'ang ma bzung phyir/_/gzhan gzhan mthong yang blo gcig 'gyur/_/ba lang rang nyid kyis
[\[275b.2\]]ni ba lang ma yin la/_ba lang ma yin pa yang ma yin te/_ba lang nyid dang ldan pa'i phyir ba lang yin no/_/de bzhin du dkar po nyid kyis ni dkar po'am dkar po ma yin pa ma yin te/_dkar po nyid dang ldan pa'i phyir dkar po yin no zhes bya ba la sogs pa'o/_/des na yon tan la
[\[275b.3\]]sogs pa tha dad par byed pa cig car ma bzung ba'i phyir gzhan dang gzhan mthong yang gcig nyid kyi blor 'gyur zhing phyis ni yon tan 'ba' zhig mthong ba zhes bya bar 'gyur ro/_/ci ste yon tan bzung ba'i phyir na phyis tha dad pa'i blor 'gyur ro zhe na/_'di la brjod pa/_/yon tan la sogs
[\[275b.4\]]khyad par ni/_/gzung phyir du mar rtogs 'gyur na/_/'gyur mod de ltar yin na yang /_/'di dag gi 'brel 'chol bar 'gyur/_/sngar rdzas gcig tu bzung nas phyis khyad par bzung yang tha dad par sbyor ba med pa'i phyir 'chol bar thal lo/_/'di ltar gcig nyid du bzung na phyis
[\[275b.5\]]gcig nyid la khyad par du ma sbyar bar bya ba yin pa'i phyir na/_khyad par du ma yang gcig gi yin no zhes bya bar 'gyur ro/_/yul dad pas tha dad par sbyar ba ni gcig tu mi 'gyur ro zhe na/_ma yin te/_yul tha dad pa la yang khyad par yin pa'i phyir yul tha dad pa de yang gcig gi yin no
[\[275b.6\]]zhes bya bar yang 'gyur ro/_/de'i phyir du ma dus gcig tu 'dzin pa ma yin la phyis gzung ba'i khyad par ni gang gi yin pa mi shes par 'gyur ro/_/khyad par tha dad pa dang tha dad pa med pa'i phyogs la ni tha dad pa 'ga' yang med pa'i phyir 'brel pa 'chol bar shin tu gsal lo/_/grangs can gyi
[\[275b.7\]]lta ba la ni/_sgra stsogs du ma nyid yin phyir/_/cig car du ma 'dzin par 'grub/_/bkod pa can ni ma bzung bar/_/bkod pa 'dzin pa mi rung phyir/_/bum pa la sogs pa'i dngos po thams cad ni de tsam lnga'i gnas pa'i khyad par ram/_yon tan gsum gyi bdag nyid yin no/_/des
[\[276a\]]
[\[276a.1\]]na sgra la sogs par gzung ba na yon tan gsum gzung ba dang /_de tsam gzung bar 'gyur ro/_/de ma bzung bar ni de'i gnas pa 'dzin par mi srid de/_sor mo ma bzung bar khu tshur mi 'dzin pa bzhin no/_/'bras bu gzhan gcig nyid skyed pa yang ma yin te/_'bras
[\[276a.2\]]bu thams cad rgyu las tha mi dad par 'dod pa'i phyir/_yongs su gyur pa'i phyogs de dag gis 'dod pa yin gyi 'bras bu'i phyogs ni ma yin no/_/yongs su gyur ba ni de nyid las ma nyams pa'i chos gzhan yongs su gtong ba dang gzhan skye ba yin no/_/de la sgra'i yongs su gyur pa ni nam
[\[276a.3\]]mkha'o/_/sgra dang rig pa yongs su gyur pa ni rlung ngo /_/sgra dang reg pa dang gzugs yongs su gyur pa ni me'o/_/sgra dang reg pa dang gzugs dang ro yongs su gyur pa ni chu'o/_/sgra dang reg pa dang ro dang /_dri yongs su gyur pa ni sa yin te/_de ltar na bum pa la sogs pa dag ni du ma yin te/_
[\[276a.4\]]de bzung na du ma bzung ba zhes bya bar grub bo/_/lan lhag pa ni snga ma bzhin no/_/de'i phyir cig car du ma bzung ba yang rnam par rtog pa dang bcas pa ma yin gyi/_mngon sum rnam par rtog pa med pa nyid do zhes bya bar gnas so/_/gal te mngon sum rtog pa med pa yin na/_'o na ci ltar chos dang
[\[276a.5\]]chos can la sogs pa mngon sum gyis 'dzin/_chos can mngon sum gyis ma bzung na yang rjes su dpag pa 'jug pa med par 'gyur ro/_/chos can yang rjes su dpag pas 'dzin na ni de la yang chos can gzhan dgos pas thug pa med par 'gyur ro/_/chos can bzung na ni chos du ma dang
[\[276a.6\]]ldan pa'i bdag nyid de 'dzin pa'i phyir/_ci ltar rnam par rtog pa med pa yin zhe na/_'di la smras pa/_chos can du ma'i ngo bo ni/_/rnam kun dbang po las rtogs min/_/rang bzhin rig bya bstan min pa'i/_/ngo bo dbang po'i spyod yul yin/_/gzugs la sogs pa'i chos du ma dang ldan
[\[276a.7\]]pa'i chos can ni 'ga' yang dbang po'i shes pas 'dzin pa ma yin gyi/_'on kyang rang nyid kyis rig par bya ba'i rang bzhin dang byed pa pos yin no/_/rang bzhin de nyid ni dbang po'i yul yin no/_/'di ltar/_gzugs sogs phan tshun dben par ni/_/mig la sogs pa dag gis ni/_/'dzin
[\[276b\]]
[\[276b.1\]]'gyur de dag gzhi gcig pa/_/nyid do rtog pa med phyir ro/_/gzugs la sogs pa'i chos can ni/_/dbang po'i shes pas dmigs pa ma yin no/_/phan tshun tha dad pa'i gzugs la sogs pa nyid du bzung ba las gzhan pa'i gzhi'am de la brten pa ni 'dzin pa'i spyod yul du gyur pa med do zhes
[\[276b.2\]]bya ba 'di ni bshad zin to/_/gal te bdag gis mthong ba gang yin pa de nyid reg pa yin no zhes bya ba la sogs pa rtogs pa las gzhi gcig pa nyid dam rtogs pa yin no zhe na ma yin te/_ngo shes pa ni mngon sum ma yin no zhes bstan zin pa'i phyir ro/_/gzugs dang reg pa'i shes pas
[\[276b.3\]]sad par byas pa'i thog ma med pa'i bag chags las de lta bu'i shes pa skye ba'i phyir ro/_/'di ltar/_mig ni gzugs tsam nyid dang ni/_/gzhan ni reg pa tsam nyid dag_/rig phyir rig pa 'jug pa nyid/_/ces bya ba ni mthong ba yin/_/de dag phan tshun 'dus pa gzhan gyis ni dmigs pa
[\[276b.4\]]ma yin no/_/reg pa nyid mthong ba yin no zhe na ma yin te/_reg pa ni gzugs la 'jug pa med pa'i phyir ro/_/gal te don gcig la 'jug par rtogs na de lta na ni gcig tu grub par 'gyur ro/_/gal te mthong ba'i dkar po nyid reg pas dri ma can du byed pa dang /_lag pas bzung bar
[\[276b.5\]]dmigs pa ma yin nam/_de ci ltar don gcig la 'jug pa ma yin zhe na/_'di ni nam mkha'i go skabs su ka sha dbyangs pa yin no/_/gang tshe dngos de reg pa dang /_/gang gi reg pa yul gyur pa/_/de tshe des rtogs med ce na/_/rjes su dpag pa sgrub byed min/_/phan tshun 'dzin par
[\[276b.6\]]byed pa'i mngon sum dag 'jug pa med na mngon sum gyi tha dad par yongs su bcad pas rjes su dpag pa stong phrag kyang nus pa'i lam du 'jug pa ma yin no/_/'on te de nyid la reg go zhes bya ba 'di ni yid kyi mngon sum yin no/_/dbang po las skyes pa nyid tshad ma yin pa'i phyir tshad ma 'jug
[\[276b.7\]]pa ni ma yin no/_/dbang po las skyes pa yang don la mi 'khrul pa las tshad ma yin gyi/_dbang po las skyes pa'i phyir ni ma yin te/_yid las skyes pa'i phyir zhes bya ba yang srid pa'i phyir ro zhe na/_de ni med de 'di ltar/_gang nyid mthong zhes rtogs pa yi/_/rjes dpag med na tshu rol
[\[277a\]]
[\[277a.1\]]ni/_/mthong ba 'ga' yang rtogs ma yin/_/de la 'ga' zhig sngar mthong ba nyid reg pa yin no zhes khyed kyis ci ltar rtogs zhes/_gal te brgal zhing brtag pa byed na de'i tshe ji skad bya/_de lta bu nyid du rtogs pa'i phyir zhes bya ba'am ci mthong ba gang yin pa ni reg pa'i
[\[277a.2\]]dus na ma mthong na de ci ltar na de nyid la reg go zhes bya bar rtogs/_gang gis de dri ma can du byas pa de'i phyir de yin par shes so zhes bya ba'i rjes su dpag pa bstan pa de nyid kyang 'dir lan ma yin no/_/'o na ci ltar ma reg par nyams par byed ce na/_reg pa nyid na 'o na 'di dkar po'i zhes
[\[277a.3\]]ci'i phyir mi rtogs/_reg pa la dkar po dang cig shos dag mtshungs pa dang mi mtshungs pa'i rang bzhin rang yin pa'i phyir ro zhe na/_lan ni 'di ni bzang po ma yin te/_mtshungs pa dang mi mtshungs pa'i dngos po gcig ces bya ba ni bab chol yin no/_/gang gi phyir len pa mtshungs pa dang /_gzugs
[\[277a.4\]]mtshungs pa ma yin pa des na de dag gcig pa nyid du mi rigs te/_'gal ba'i chos gnas pa'i phyir ro/_/ci ste rtogs so zhe na de la rnam par dpyad par bya ste/_ci rnam pa gcig tu rtogs sam/_'on te rnam pa du mar rtogs/_rnam pa du mar rtogs na ci ltar gcig yin/_'on te rnam pa gcig
[\[277a.5\]]tu'o zhe na/_de ni mi bden te reg pa rtogs pa na ma rtogs pa'i gzugs rnam pa gcig go zhes ci ltar 'dzin/_rtogs pa dang ma rtogs pa ni bzung ba ma yin te/_ma rtogs pa nyid du mi 'thad pa'i phyir ro/_/de'i phyir gzugs la sogs pa tha dad pa na yan lag can zhes bya ba 'ga' zhig ni
[\[277a.6\]]yod pa ma yin no/_/de'i phyir gzugs la sogs pa ni rang gi ngo bos rig par bya ba yin gyi/_phan tshun gyi ngo bos ni ma yin no/_/de bzhin du gzugs ni rang gis rig par bya ba yin gyi/_gzhan gyis rig par bya ba ni ma yin no/_/de nyid kyi phyir gzhan la sgras bstan par mi nus pa'i phyir dbang
[\[277a.7\]]po'i shes pa'i spyod yul ni brjod du med pa yin no/_/gal te dbang po'i spyod yul sgras bstan par mi nus na/_'o na ji ltar bdag gis gang thos pa de nyid mthong ngo zhes rtogs/_bstan par bya ba ma yin pa ni de ltar rtogs par ji ltar 'gyur te/_de'i phyir na bstan par bya ba yin no zhes rtogs so zhe na/_
[\[277b\]]
[\[277b.1\]]de ni ma yin te/_ngo shes pa ni chad ma nyid/_/ma yin zhes ni bsgrubs zin to/_/des na shes pa de yis ni/_/don 'di rtogs par ci ltar 'dod/_/re zhig sgra las rtogs pa'i dus su ni don de snang ba ma yin te/_sgra las na don la the tshom za ba nyid do/_/de lta ma yin na ni mngon sum gyis rtogs
[\[277b.2\]]pa bzhin du the tshom dang 'brel par mi 'gyur ro/_/ci ste sgra las don gyi dngos po dang dngos po med pa thun mong du snang ba yin te/_des na the tshom za ba yin no zhe na/_mngon sum la yang ci'i phyir de ltar mi 'gyur/_/de la rnam pa'i khyad par nye bar mtshon pa nyid kyis mi 'gyur ro zhe na/_'dir yang snang
[\[277b.3\]]ba'i khyad par 'dzin pa gang gis bzlog ste khyad par med pa'i phyir ro/_/de lta na ni sgra'i shes pa dngos po'i rang bzhin 'dzin par mi 'gyur te/_mngon sum dang mi mthun pa'i phyir ro/_/gal te rang gi ngo bor rtogs pa yin na ni de mthong ba tshad ma nyid ma yin par 'gyur te/_bzung zin pa 'dzin pa'i phyir
[\[277b.4\]]ro/_/long ba med par yang 'gyur te/_gzugs kyi rang bzhin ni sgra nyid las rtogs pa'i phyir ro/_/ci ste spyi'i rnam par rtogs so zhe na/_de lta na ni/_mig ser gyis nyams pa'i mig gis kyang /_dkar po ser po'i rnam par rtogs pa de yang thob par byed pa yin pa'i phyir tshad mar thal lo/_/de
[\[277b.5\]]yang tshad mar 'gyur la rag go zhe na ma yin te gnod pa'i phyir ro/_/ba lang khyer la shog ces bya ba'i shes pa ni gnod pa med pa'i phyir tshad ma nyid do zhe na ma yin te/_de la yang gnod pa yod pa'i phyir ro/_/ba lang khyer la shog ces bya ba gal te yod pa nyid 'phen pa yin na ni res 'ga' med par
[\[277b.6\]]yang 'gyur ro/_/'on te mi 'phen na ni/_des na khyer te 'ong ba mi srid pa'i phyir na tshad ma ma yin par shin tu gsal lo/_/'on te gal te yod na khyer la shog cig ces bya ba smra ba po'i bsam pa yin na de'i phyir/_the tshom du khyer te 'ong bar brjod pa'i phyir tshad ma ma yin pa nyid do/_/the tshom nyid du
[\[277b.7\]]bskul ba yin no zhe na/_the tshom nyid du bzung ba'i phyir the tshom gyi shes pa thams cad tshad mar 'gyur ro/_/tshad ma ma yin pas ni dngos po 'dzin pa ma yin no/_/'o na ji ltar khyer nas 'ongs pa la sogs pa la mi 'khrul pa yod pa ni ma yin te/_'ga' yang ma byas pa'i phyir ro/_/bskul
[\[278a\]]
[\[278a.1\]]bas ni gdon mi za bar byed pa ma yin no/_/gzhan yang bya ba la sgra ni byed pa po'am/_'on te shes byed yin par 'dod/_/byed po yin na mi slu ba/_/med phyir tshad ma nyid ma yin/_/byed pa po mi slu ba yin no zhes bya ba'i tha snyad ni med do/_/thob pa ni byas pa na tshad
[\[278a.2\]]ma gzhan gyis yin no/_/shes par byed pa nyid ni 'byung bar 'gyur ba'i bya ba ni rang gi ngo bo yod pa ma yin pas ni mi srid do/_/med pa'i bya ba ni rang gi ngo bos 'dzin pa ma yin la/_rang gi ngo bor yod na ni 'byung bar 'gyur ba nyid ma yin no/_/spyi'i 'dzin pa'i phyir zhe na/_de lta na ni spyi de bya ba med kyang
[\[278a.3\]]yod pa'i phyir ni spyi rtogs pa na bya ba la 'jug par mi 'gyur ro/_/de'i phyir sgra ni dbang po'i don gyi shes par byed pa yin no/_/des na dbang po'i spyod yul ni bstan du med pa kho na'o/_/'o na chos can gyi chos du ma nyid du rtogs she na/_chos can thams cad las ldog pa/_/gang dang gang las log de
[\[278a.4\]]las/_/tha dad btags pa'i tha dad can/_/de ni du ma'i ngo bo nyid/_/chos la sogs pa'i tha snyad ni ldog pa'i khyad par btags pa yin no/_/'di ltar dang po nyid du gser gyi bum pa snang ba na kha dog dang dbyibs la sogs pa las tha dad par snang ba'am de dag las tha dad par snang ngam gcig_/'on
[\[278a.5\]]kyang kha dog la sogs pa'i bdag nyid gcig nyid dngos su snang ba'i spyod yul yin no/_/de la da ltar ni rnam pa du ma can gyi don tha dad pa gzhan dang /_gzhan las log pa ma brten nas/_tha snyad kyi lam la gnas pa 'khor ba'i rgya mtshor lhung ba dag dmigs kyis bsal te/_brtags pas tha dad
[\[278a.6\]]par 'jog par byed do/_/gal te kha dog dang dbyibs kyi khyad par dag tha mi dad pa yin na bum pa sngon po ma yin pa las bum pa sngon po tha dad pa nyid du ci ltar 'gyur/_gal te kha dog dang dbyibs la sogs pa tha mi dad pa nyid yin na de'i tshe bum pa sngon po ma yin pa las sngon po ldog par mi 'gyur
[\[278a.7\]]te/_de'i dbyibs kyi bdag nyid can sngon po ma yin pa la sngon por 'gyur dgos te/_dbyibs ni kha dog sngon po las tha mi dad pa'i phyir ro/_/dbyibs la sogs pa sngon po ma yin pa yang yod pa yin te/_de'i phyir de dag tha dad do zhes 'jig rten na rtog pa tha dad par snang ba yin no/_/de ltar ni
[\[278b\]]
[\[278b.1\]]ni tha dad pa don dam par 'gyur ro zhe na/_rtog pa tsam gyis nye bar bkod pa ni don dam par rigs pa ma yin no/_/gal te dkar po nyid la sogs pa de nyid dbyibs kyi bdag nyid ma yin par snang ba yin na ni don dam par tha dad par 'gyur ro/_/don gcig la 'du ba ni tha dad pa ma yin par snang
[\[278b.2\]]ba'i rgyu yin pa'i phyir/_tha dad kyang tha mi dad par snang ngo zhe na/_gzugs dang ro dag don gcig la 'du ba yin par yang tha dad par snang ba yod pa ma yin nam/_de la ni dbang po tha dad par gzung bar bya ba yin no zhe na/_gal te 'du bas tha dad pa med par snang bar byed nus pa yin na dbang po tha
[\[278b.3\]]dad pas gzung ba nyid 'thad par dka'o/_/yul gcig pa'i phyir tha dad pa med par snang ngo zhes bya ba ni gzugs dang ro la sogs pas ma nges so/_/de bzhin du ba lang nyid la sogs pa las khra bo la sogs pa dang /_khra bo nyid la sogs pa las ser skya dang /_khu yu la sogs pa tha dad pa
[\[278b.4\]]ni rtogs pas tha dad par rnam par gzhag pa yin no zhes bya bar gnas so/_/de la kha cig tu ni chos can gzugs la sogs pa las tha dad par rtog ste/_dper na bum pa bzhin no/_/gal te bum pa yan lag can gcig med na ni rim gyis gzugs dang /_ro gzung ba na
[\[278b.5\]]bum par rtogs par mi 'gyur ro zhes so/_/kha cig tu ni chos tha dad par rtogs te/_gal te tha mi dad pa dang tha mi dad pa'i ba lang nyid med na ni/_khra bo la sogs pa de dang tha mi dad pa rnams la tha dad par mi 'gyur ro/_/de bzhin du gzhan la yang sbyar ro/_/de'i phyir ldog pa'i khyad par la brten
[\[278b.6\]]nas tha dad par btags pa yin no/_/rjes su dpag pa dang ldan pa'i tha dad pa yang tha dad pa nyid ma yin nam zhe na/_gal te rjes su dpag pa de mngon sum sngon du 'gro ba can yin na ni bden te/_dper na mngon sum la snang ba'i me rjes su dpag par rtogs pa ni de lta bu nyid du 'gyur ba bzhin no/_/chos
[\[278b.7\]]dang chos can tha dad pa ni nam yang de ltar ma yin no/_/gal te snang na rjes su dpag pas ci bya zhe na/_'di ni me la yang mtshungs so/_/dus gzhan la sogs par rjes su dpog go zhe na/_'dir yang de ltar 'gyur ro/_/'on te 'dir rtag tu rjes su dpog par bya ba nyid do zhe na/_de yang ma yin te/_rtag tu
[\[279a\]]
[\[279a.1\]]rjes su dpag bya la/_/dpe de nyid du gang gis grub/_/rjes dpag gzhan gyis grub na ni/_/de ni long ba brgyud pa yin/_/'on te bum pa la sogs pa snam bu la sogs pa las tha dad pa ni dpe yin no/_/'di ltar gang dang rjes su 'gro ba dang ldog pa de dag ni tha dad pa
[\[279a.2\]]yin te/_dper na/_snam bu dang shing rta bzhin no/_/kha dog dang dbyibs dag kyang de bzhin no zhe na ma yin te/_rjes su 'gro ba ni der yang mngon sum gyis 'dzin pa'i phyir ro/_/der ni rjes su 'gro ba dang ldog pa dag las tha dad pa yang ma yin no/_/'o na ji ltar zhe na cig car tha dad par snang ba
[\[279a.3\]]nyid kyis so/_/'on te rjes su 'gro ba dang ldog pa med par ni sna tshogs snang ba nyid du 'gyur gyi/_tha dad par ni ma yin no zhe na/_de lta na ni 'o na gang las kyang tha dad par snang ba nyid kyis so/_/'on te rjes su 'gro ba dang ldog pa med pa'i phyir gnyis med par thal bas tha dad pa'i grub par byed
[\[279a.4\]]pa mi 'thad pa shin tu gsal lo/_/yang na/_ma 'dres par ni snang bas na/_/bum sogs tha dad gnas pa yin/_/dbyibs sogs la ni de med nyid/_/snam bu sogs dang mtshungs ma yin/_/ba lang nyid la sogs pa'i rjes su 'gro ba ni mngon sum gyis rtogs pa ma yin pa'i phyir de tha
[\[279a.5\]]dad pa ni ma yin te/_rjes su 'gro ba med pa'i phyir ro/_/gcig tu rtogs pa dang ldan pas ni de dag nyid rjes su 'gro bar tha snyad byas pa yin no/_/de lta na ni 'o na gcig tu rtogs pa'i yul tha dad pa dag las gzhan pa'i spyi yin no zhe na ma yin te/_gcig tu rtogs pa'i yul tha dad par snang
[\[279a.6\]]ba med pa'i phyir ro/_/tha dad pa dag la gcig tu rtogs pa nyid du ci ltar 'gyur zhe na/_'dir smras pa/_mthong ba mi 'thad pa nyid min/_/ma mthong ba ni 'thad pa min/_/mthong dang ma mthong ba dag gis/_/yod dang med par rnam par gnas/_/gcig tu 'dzin pa ni mthong ba'i phyir na 'thad pa nyid
[\[279a.7\]]do/_/de bzhin du ma mthong ba tha dad pa med pa yang 'thad par 'gyur dgos so zhes bya ba 'di ni gnas pa ma yin no/_/de ni tha dad pa dag la gcig tu 'dzin pa ma yin te/_rang gi ngo bo tsam du gnas pa'i phyir ro/_/gcig tu 'dzin pa'i 'di ni gang du yang gcig la mthong ba med do/_/dmigs
[\[279b\]]
[\[279b.1\]]pa la 'gyur ba yin na de yang rim pa dang ldan pa yin no/_/skad cig re re ni 'dzin par nus pa ma yin te/_so so so sor rig pa med pa'i phyir ro/_/de'i phyir thams cad gcig tu 'dzin pa ni dngos po du ma nyid ma yin no/_/des na chos dang chos can mtha' dag ni rtogs pas byas pa nyid do/_/
[\[279b.2\]]de nyid mngon sum gyis gzung ba yin no zhe na/_de ni med de/_gang gi phyir/_brtags pa'i rang bzhin tha dad pa/_/sna tshogs snang ba de dag ni/_/rtog pa med sems sna tshogs min/_/res 'ga' ba yi spyod yul min/_/mngon sum ni mngon du byed pa'i rnam pas 'jug pa yin te/_btags
[\[279b.3\]]pa'i yul gyi rnam pa ni de'i yin par rigs pa ma yin no/_/mngon sum gyi snang ba nyid ni don gyi dngos po la ltos pas res 'ga' ba yin la/_rnam par rtog pa'i rang bzhin gyis snang ba ni res 'ga' ba ma yin pa yin no/_/mngon sum gyi rnam pa ni gcig yin la rnam par rtog pa'i rnam
[\[279b.4\]]pa ni du ma yin no/_/des na rnam par rtog pa dang mngon sum dag ni rnam pa tha dad pa dang rgyu tha dad pas kyang tha dad pa yin no zhes bya ba ni don dam pa'o/_/dkar po la sogs pa'i chos kyi khyad par dag rnam par mi rtog pa nyid na yang yod pa ma yin nam de dag ni dbang po'i spyod yul du 'gyur ba
[\[279b.5\]]yin no zhe na/_'di yang rtsod pa ma yin te/_'di ltar/_gal te dkar sogs yod gyur kyang /_/dbang po'i spyod yul ci 'dra ba/_/de ni sgra yis spyod min te/_/shes pa'i rang bzhin tha dad phyir/_/dkar po ni dbang po las chos sam chos can nyid du 'ga' yang 'dzin pa med la/_dbyibs la tha
[\[279b.6\]]dad par yang ma yin no/_/sgras ni chos can la sogs pa dang /_mi gsal ba la sogs pa tha dad du 'dzin pa'i phyir dbang po'i blos ni bstan du med pa'i rang bzhin nyid rtogs pa yin no/_/des na shes pa'i rnam pa tha dad pa'i phyir sgra'i blo ni dbang po'i gzung ba la 'jug pa ma yin no/_/de'i phyir
[\[279b.7\]]don gcig nyid yin na rang bzhin tha dad par 'thad pa ma yin no/_/'on te rten tha dad pas rnam pa tha dad par 'gyur te/_'di ltar mig ser gyi stobs kyis mig gi nus pa dang bral ba dag rten gyi bye brag gis dkar po la yang ser por mthong la/_rab rib can dag gsal ba las gzhan du mthong ba
[\[280a\]]
[\[280a.1\]]de bzhin du 'dir yang yin pa'i phyir ro/_/don gcig yin yang rnam pa tha dad pas khas len pa la nyes pa med do zhe na de ni med de/_blo rnams don gcig nyid yin yang /_/rten sna tshogs pas de 'gyur na/_/de ni rna ba la sogs sems/_/tha dad don can de gang
[\[280a.2\]]las/_/gal te rten tha dad pas rnam pa tha dad par 'gyur srid na/_'o na ni tha dad pa'i rnam par gnas pa 'jig par 'gyur te/_rnam pa tha dad pa ni don gcig na srid pa'i phyir ro/_/sgra la sogs pa yang /_rna ba la sogs pa rten tha dad pa nyid kyis rnam pa tha dad pa yin par 'gyur ro/_/
[\[280a.3\]]ser po la sogs par snang ba yang 'khrul pa nyid pas sgra la sogs pa rnams kyis kyang de thob par 'gyur ro/_/nus pa'i khyad par yang 'di nyid kyis gsal ba yin no/_/gang gis tha dad par ram gzhan du don rnam pa gzhan du rtogs par 'gyur ba 'di 'dra ba de ni sgra nyid kyi nus pa yin/_rnam pa gzhan du
[\[280a.4\]]rtogs pa na 'khrul par ni dpyad par mi bya ste/_de la sgras rnam pa gzhan du rtogs kyang don bya ba byed pa snang ba yin pas na 'di 'khrul par ci ltar rigs/_'di ltar kha chu la sogs pa'i sgras don de nyid bstan pa ni don bya ba de nyid byed do zhes gang brjod pa/_don bya ba 'di ni don dang 'bral pa ma
[\[280a.5\]]yin te/_'on kyang goms pa dang 'brel pa yin te/_dper na dug zhi ba la sogs pa nam mkha' lding bsgom pa dang 'brel pa bzhin no/_/de'i phyir don gcig nyid dang rten tha dad kyang rnam pa tha dad pa ma yin no/_/gzhan yang /_sems kyi rten ni gzhan dang gzhan/_/skyes bu phyug kyang gcig
[\[280a.6\]]nyid kyi/_/dngos de rang bzhin sna tshogs su/_/snang ba de ni gang las yin/_/rten tha dad pas ni shes pa tha dad pa skyed par byed kyi don ni ma yin no/_/don sngon po la sogs pa gcig nyid yin pas de ni shes pa de la rang bzhin gcig nyid du snang bar 'gyur ro/_/med pa ni snang ba ma yin no/_/snang ngo
[\[280a.7\]]zhe na/_'o na ni de snang ba ma yin no/_/gzhan snang ba na gzhan snang ngo zhes bya ba ni 'brel pa ma yin no/_/ci ste de'i rgyu yin pa'i phyir de snang ba yin no zhe na de lta na ni rgyu nyid kyi yul yin pa'i phyir mig la sogs pa yul nyid du thal bar 'gyur ro/_/'gyur mod nyes pa ci yod ce na/_gcig nyid 'gal bar
[\[280b\]]
[\[280b.1\]]'gyur te mig kyang yul yin pa'i phyir ro/_/yul nyid yin na ni/_blo rnams don gcig yin yang zhes bya ba'i dkyus ma nyid nyams par 'gyur ro/_/yul nyid yin na ni rten gyi dngos po nyid ma yin no/_/des na ngag gi don 'dir 'gyur te/_blo rnams don gcig nyid yin yang /_/rten sna tshogs
[\[280b.2\]]pas der 'gyur na zhes phan tshun 'gal bar 'gyur ro/_/de'i phyir rang gi ngo bos snang ba nyid yul yin te/_rnam pa gzhan ni med do/_/'on te sgra rten pa yin pa'i phyir ro zhes bya ba lan yin te/_rtogs pa'i sgra las rang gi ngo bos don rtogs so/_/'di ni don rtogs pa'i yul yang ma yin te/_rtogs zin
[\[280b.3\]]pa'i phyir ro zhe na/_de lta na ni don kyang yul du mi 'gyur te/_rang gi ngo bos ma rtogs pa'i phyir ro/_/'on te de las kyang thob pa'i phyir yul yin no zhe na/_de ni mi rigs te/_de de las thob po zhes bya ba 'brel pa ci zhig yod/_de ni rang gi ngo bos thob par bya ba yin pa'i phyir ci ltar gzhan las thob par
[\[280b.4\]]brjod/_de la 'jug pa'i phyir ro zhe na ma rtogs pa la 'jug pa nyid ci ltar zhes bsam par bya ba yin no/_/rnam pa de las de thob par mthong ngo zhe na/_rnam pa de nyid las de rtogs pa des na der 'jug pa'i phyir rjes su dpag pa dang ldan pa'i thob par 'gyur gyi sgra dang ldan pa ni ma yin no zhes bya bar 'gyur ro/_/des na de ni rjes
[\[280b.5\]]su dpag pa nyid kyi yul yin gyi sgra'i ni ma yin no zhes bya ba thob par 'gyur ro/_/des na dbang po'i blo yul ni bstan du med pa'i rang bzhin nyid do/_/'o na rjes su dpag pa'i yul du 'gyur ro zhe na/_ma yin te/_rjes su dpag pa la yang de'i rang bzhin mi snang ba'i phyir ro/_/'o na mi snang ba la ji ltar 'jug ce
[\[280b.6\]]na thams cad du mi snang ba nyid la 'jug pa yin no zhes bstan zin to/_/de ngas rtogs pa yin no zhes 'jug pa ni yin nam zhe na/_bden na de lta na yang 'di'i don dam pa ni ma yin no/_/ma rtogs kyang rtogs par rlom nas thams cad 'jug pa yin no zhes bya ba 'di nyid don dam pa yin no/_/gang du mngon
[\[280b.7\]]par rlom pa de nyid yul yin no zhe na/_dbang po'i shes pa'i don sgra'i yul don dam pa nyid zlog par byed kyang kun rdzob ni ma yin pa'i phyir skyon med do/_/gal te gzhan gyi de nyid khas len na ni ded kyi 'dod pa grub bo/_/gal te rang gi ngo bos de nyid rtogs na ni don dam pa'i yul nyid du rtogs par
[\[281a\]]
[\[281a.1\]]'gyur ro/_/de'i phyir rten sna tshogs pa nyid yin yang rang gi ngo bos ma rtogs pa ni yul ma yin no/_/de'i rang bzhin 'ga' zhig de la rjes su zhugs pa'i phyir yul nyid do zhe na/_gal te don dam par de'i rang bzhin sgra'i shes pa'i rjes su zhugs na 'o na ni gsal ba'i rang
[\[281a.2\]]bzhin du 'dzin pa gzhan gyis kyang rtogs par 'gyur ro/_/rjes su zhugs pa ni rnam pa gzhan du rtogs pas nus pa ma yin no/_/rnam pa tha dad kyang ngo zhes pa las gcig nyid du mi 'gal lo zhe na de yang mi bden te 'di ltar/_mthong ba rtogs pa med par ni/_/brjod dang rnam rtog 'jug pa'i phyir/_/_
[\[281a.3\]]mthong las ba lang la sogs pa'i/_/ngo shes pa ni bzlog pa yin/_/brjod pa dang rtog pa dag gis mthong ba'i dngos po la mi rig go zhes da lta nyid bsgrubs pa yin no/_/gzung ba ngo shes pa yin na/_sgra dang rtogs pa dag gis ni 'dzin pa ma yin te/_des na ngo shes par ga las 'gyur/_'o na ci ltar gang
[\[281a.4\]]zhig bdag gi 'di las rtogs pa de ni 'di yin no zhes rtogs so zhe na/_ma rtogs kyang rtogs pa mngon par rlom par 'gyur ba ma yin nam/_'o na ci ltar mi gnod ce na/_brtags na gnod pa nyid do/_/rtogs pa tha dad pa ni gnod par byed pa yin la/_de yang sgra dang rtogs pa dag la yod pa nyid
[\[281a.5\]]de/_dran par bya ba'i yul can yin pa'i phyir ro/_/dran pa de ni sngar bzung ba yin zhing mthong ba ni da ltar ba la yin no/_/gal te sgra dang rtogs pa dag gis mngon par rtogs pa yin na mthong bas ci bya zhes bstan zin to/_/de'i phyir ngo shes pa yang mngon pa'i nga rgyal tsam du zad kyi don dam par rtogs pa ni ma
[\[281a.6\]]yin no/_/mthong ba las ni sngon gyi rjes su 'brangs nas gcig nyid kyi tha snyad sgrub par byed pa'i rnam par rtog pa nyid 'ba' zhig yin gyi/_don dam pa 'dzin pa ni ma yin no/_/ba lang la sogs mthong ba la/_/rigs sogs brjod dang rnam rtog dag_/rjes su 'gro las rjes dpog dag_/de yang 'di yis
[\[281a.7\]]sun phyung ngo /_/rjod pa dang rtogs pa dag gis ni dngos po la reg pa ma yin na/_/rjes su 'gro ba ni don dam par 'ga' yang 'dzin pa ma yin te/_'di ni mngon pa'i nga rgyal tsam mo zhes bstan pa'i phyir/_mthong ba'i ci lta ba bzhin dran pa'i phyir te/_mthong ba las ma reg na yang mthong ba dang 'brel pa'i
[\[281b\]]
[\[281b.1\]]rjes su 'gro ba'i rang bzhin mi 'dzin to/_/des na mthong ba la spyi yod do zhes rtogs pa ni ma yin no/_/'o na ba lang de nyid 'di yin no zhes gcig tu rtogs she na/_'di la bshad pa ni/_mthong ba tha dad nyid yin yang /_/ngo shes pa zhes bya ba yis/_/rnam rtog gcig ni rang bzhin gyis/_/byed pa yin
[\[281b.2\]]zhes brjod zin to/_/phan tshun tha dad pa'i don gzhan dang gzhan 'dzin pa la brten pa'i mthong ba skyes pa ni tha dad pa dang tha mi dad pa'i rnam pa gcig 'dzin par nus pa'i lam na gnas pa ni ma yin no/_/'on kyang rnam pa gzhan mi srid pa'i phyir na rang nyid goms pa dang /_rjes su mthun pa'i 'du byed
[\[281b.3\]]kyi sa bon sad pas nus pa gsal bar brtas pa zhugs pa ni ngo shes pa'i rtogs pa skyed par byed la/_rigs la sogs pa'i rtogs pa don med pa'i lam du zhugs pa ni de'i dbang gis yin no/_/de'i phyir mngon sum ni bstan du med pa'i yul can yin no zhes gnas so/_/yid kyang don dang chags la
[\[281b.4\]]sogs/_/rang rig rnam par mi rtog pa'o/_/don dang 'dod chags la sogs pa'i/_/rang gi ngo bo rig pa'i yid kyang rnam par rtog pa med pa'i phyir mngon sum yin te/_nyams su myong ba'i rnam par 'jug pa'i phyir ro/_/mig la sogs pa'i rnam par shes pa nyid nyams su myong ba'i rnam pas
[\[281b.5\]]'jug par dmigs pa yin la/_mig la sogs pas bskyed pa yang dbang po'i shes pa nyid ma yin nam/_'on te de las skyes pa yid yin na de'i tshe 'dis sngar myong ba 'dzin par 'gyur ro/_/de'i phyir/_sngar myong ba ni 'dzin pa na/_/yid ni tshad ma nyid ma yin/_/sngar myong ba dran par bya ba'i
[\[281b.6\]]rang bzhin ma yin pa ni rtogs par nus pa ma yin no/_/dran par bya ba ma yin par mngon sum byed pa ni sngar nyams su myong ngo zhes bya bar ci ltar 'gyur dngos po la sngar myong ba yin no zhe na/_ci ltar rtogs par bya ste/_ngo shes pa ni bsal ba yin no/_/'on te ma mthong ba 'dzin na/_de lta na ni/_ma
[\[281b.7\]]mthong 'dzin na long ba la/_/sogs pa yis kyang don mthong 'gyur/_/long ba la yang yid yod pa des na de dang gzhan gyis don thams cad 'dzin par thal lo/_/de'i phyir 'on pa dang long ba la sogs pa med par 'gyur ro/_/skad cig nyid phyir 'das pa yi/_/don mthong yod pa ma yin zhing /_/
[\[282a\]]
[\[282a.1\]]skad cig min na mtshan nyid ni/_/khyad par bcas pa brjod byar 'gyur/_/dngos po thams cad ni skad cig gis 'jig pa yin te/_des na gang gis gzung ba nyid 'dzin par byed pa ci ltar 'das pa 'dzin pa yin/_ci ste skad cig ma yin pa nyid du khas len na de'i tshe sngar mthong
[\[282a.2\]]ba gzung ba'i phyir/_dran pa bzhin du bzung zin pa 'dzin pa ni tshad ma ma yin no/_/yid ni bzung zin pa nyid yin yang tshad ma yin na ni/_mtshan nyid khyad par bcas pa brjod par bya ba yin no/_/gzhan yang /_bya ba sgrub can las la ni/_/khyad par cung zad mi byed pa/_/dbang po can nam
[\[282a.3\]]gzhan dag ni/_/sgrub par byed par ci ltar 'dod/_/gang zhig dbang po'i shes pas rang bzhin yongs su bcad pa de la gzhan gyis bya ba ci yod/_rang bzhin de nyid yongs su gcod do zhe na/_yongs su bcad pa la yongs su gcod pa'i don ci yin/_rang gi ngo bo snang ba nyid de gzhan la
[\[282a.4\]]yang skyon ci yod ce na/_de lta na rtag pa la yongs su bcad pa nyid rtag tu yod pa ma yin nam/_de la gzhan gyis bya ba ci zhig byed par 'gyur/_da ltar gzhan gyis bcad do zhe na ma yin te/_rtag pa'i phyir da ltar yang de nyid yin pas gzhan la yang nus pa yod pa ma yin no/_/de'i yongs
[\[282a.5\]]su gcod par byed pa med pa'i phyir ro zhes bya ba ni ma 'brel ba ste/_yongs su gcod par byed pa med na rtag pa nyid du mi 'dzin pa'i phyir ro/_/gzhan gyis 'dzin par 'gyur ro zhe na/_ma yin te/_yid ches pa med pa'i phyir ro/_/ci ltar gzhan rang gi dus nyid rtogs par byed pas rtag pa nyid
[\[282a.6\]]rtogs/_de'i phyir yongs su gcod par byed pa nyid kyis gnas par bya ba'i phyir 'dzin par byed pa gzhan don med do/_/de'i rang bzhin du rtogs pa'i phyir ro/_/dngos po de las skyes pa'i blo'ang /_/thams cad cig car 'byung bar 'gyur/_/gzhan gyis khyad par bya min na/_/de las ltos
[\[282a.7\]]pa 'gal phyir ro/_/de'i rnam pa 'dzin pa rtag pa la 'jug pa'i shes pa thams cad dus gcig tu 'gyur ro/_/dus tha dad pa na ni rtag pa gcig nyid kyi yul can du 'gal te/_rnam pa tha dad pa'i phyir ro/_/'on te dus phyis rgyu gzhan las skyes pa de'i tshe yang de'i dus 'dzin par 'gyur dgos
[\[282b\]]
[\[282b.1\]]so/_/de lta ma yin na 'dzin par mi rung ba'i phyir ro/_/rmi lam bden pa mthong ba ste/_rmi lam bden pa mthong ba ni de'i dus su rtogs pa nyid 'dzin par mthong ngo /_/dbang po'i shes pa las yid nyams su myong ba'i rnam pa gzhan du ni dmigs pa med do/_/ma dmigs pa la ni dmigs so
[\[282b.2\]]zhes 'thad pa ma yin te/_tshad ma med pa'i phyir ro/_/gzhan dag ni gal te yid kyis mi dmigs na yid kyis dran par yang mi 'gyur/_'dir de las gzhan gang gis kyang /_/rang gis rig dran nam yang med/_/gal te tha dad pa'i phyir dbang po'i shes pas bzung ba yid kyis dran pa ma
[\[282b.3\]]yin na ni rnam par rtog pa dang bcas pas kyang bzung ba dran par mi 'gyur te/_de dag kyang tha dad pa'i phyir ro/_/yid yin pa'i phyir ro zhe na/_shes pa yin pa'i phyir zhes bya bar yang 'gyur ro/_/de'i phyir dbang po'i rnam par shes/_/de ma thag rkyen las byung can/_/yid ni yul gzhan nyid
[\[282b.4\]]'dzin byed/_/de phyir long bas mthong ba min/_/rang gi yul gyi de ma thag pa'i yul lhan cig byed pa can dbang po'i shes pas bskyed pa'i yid kyang mngon sum mo/_/gal te de dbang po'i rnam par shes pa dang dus mnyam par 'byung ba yin na ni/_de dbang po'i shes pa nyid kyis gzung ba'i phyir na
[\[282b.5\]]yid don med do/_/dbang po'i shes pa rgyun 'chad na gzhan dmigs pa med pa'i phyir 'di gang gi mtshan nyid yin zhe na/_'dir smras pa/_goms las mdun na gnas pa la/_/'di'o zhes sogs shes pa gang /_/mngon du byed phyir de la ni/_/yid kyi mngon sum yin par 'dod/_/'di
[\[282b.6\]]zhes mdun na gnas pa la mngon du byed pa'i rnam pas 'jug pa ni yid kyi mngon sum mo/_/'on te mig gi byed pa nyid las skye ba ni mig gi shes pa nyid do zhe na ma yin te/_mig gi shes pa ni gzugs snang ba tsam la nye bar mkho ba yin la sngar goms pa ni nges pa la yin no/_/'di la mig gi byed pa
[\[282b.7\]]med pas yid sngar goms pa'i mtshan nyid las skyes pa yin pa'i phyir/_'di ni yid kyi mngon sum yin no/_/ci ste rnam pa de ni mig la sogs pa'i rnam par shes pa nyid kyis gzung ba'i phyir yid don med do snyam na mos pa lhag pa srid pa'i phyir ro/_/'di zhes bya bas 'jug par 'gyur ba yin te/_
[\[283a\]]
[\[283a.1\]]des na 'jug par byed pa yin pa'i phyir tshad ma nyid do/_/'o na dbang po'i rnam par shes pa 'jug par byed par mi 'gyur ro zhe na ma yin te/_shin tu goms pa las gzhan rnam par rtog pa na yang 'jug pa'i phyir ro/_/des na 'di lta bu'i yid ni/_sngar gzung ba rtogs pa ma
[\[283a.2\]]yin te/_'on kyang de'i dus phyis byung ba yin no/_/gzung ba la 'dzin pa yang ma yin no/_/gzung ba la 'dzin pa ma yin te/_nye bar gnas pa la sngar gyi 'dzin pa mi 'jug pa'i phyir ro/_/'o na dus gcig tu rnam pa gnyis thob par 'gyur ro zhe na/_'di rnam pa gnyis nyid ma yin nam/_'o na gcig
[\[283a.3\]]tu zhen par ci ltar 'gyur zhe na/_rab rib can gnyis kyis zla ba gnyis mthong ba'i tshul du skyon med do/_/'o na goms pa las skyes pa mdun na gnas pa'i rnam par 'dzin pa'i bde ba la sogs pa yang yid kyi mngon sum gyi rang bzhin du 'gyur ro/_/des na dbang po las byung ba'i bde ba zhes bya ba de
[\[283a.4\]]nyams par 'gyur ro zhe na/_bden te/_de ni nyams pa nyid do/_/'di ma nyams pas ni cung zad kyang byar med do/_/dbang po las byung ba'i bde ba dang bde ba ma yin pa skye ba'i phyir ro zhes bya ba de 'gal lo zhe na/_'dir yang rtsa ba'i slob dpon gyi tshig dang 'gal bar 'gyur te/_chags pa dang /_sdang ba dang /_
[\[283a.5\]]gti mug dang /_bde ba dang /_sdug bsngal la sogs pa rang rig pa ni dbang po la mi ltos pa'i phyir/_yid kyi mngon sum yin no zhes so/_/'o na ni chos kyi grags pa'i dbang po las byung ba nyid kyi bde ba dang bde ba ma yin pa zhes bya ba 'di grags pa ma yin par 'gyur ro zhe na/_bde ba la sogs pa'i sgras
[\[283a.6\]]ni bde ba'i rgyu ro la sogs pa brjod pa yin te/_rnam par mi rtog kyang dbang po'i shes pa tsha ba dang zhim pa la sogs par snang ngo zhes bya ba'i tha tshig go/_/yang na rtog pa med par chos mthun pa'i phyir yid nyid la de skad brjod pa'i phyir mi 'gal lo/_/gal te yid rnam pa gzhan du 'dzin cing dbang po'i
[\[283a.7\]]shes pa yang gzhan du 'dzin na/_'o na rnam pa du mar 'gyur ro zhe na ma yin te/_dbang po'i shes pa la yang thal ba nyid du 'gyur ro/_/dbang po'i shes pa yang goms pa ci lta ba bzhin du rnam pa du mar 'jug pa mi zlogs so/_/de lta bu 'o na 'di zhes bya ba'i shes pa yang goms pa las dbang pos bskyed
[\[283b\]]
[\[283b.1\]]pa nyid yin gyi yid nyid ni ma yin no zhe na/_byed pa gzhan yang rtogs pa'i phyir ro/_/'di ni zhes bya ba 'di ni yid kyis byed pa yin te/_de bzhin nyid du rtogs pa'i phyir ro/_/'o na yid kyi shes pa 'di de zhes bya bar/_lkog tu gyur ba la yang ci ltar mi 'jug ce na/_'di ni bzang po ma yin te/_lkog tu gyur
[\[283b.2\]]la 'jug pa ni/_/mngon du byed pas 'jug min pa/_/de phyir de ni mngon sum nyid/_/yin zhes ji ltar nges pa yin/_/mngon sum gyi don ni mngon du byed pa nyid do/_/yid de nyid 'ga' zhig la ni mngon du byed pa'i rnam pa yin la/_'ga' zhig la ma yin no/_/bya ba ga las she na/_'o na dbang po'i
[\[283b.3\]]shes pa yang 'ga' zhig la 'khrul pa yin la/_'ga' zhig la ma yin no zhes bya ba ga las rab rib kyi tshogs pa gzhan yod pa'i phyir ro zhe na/_'di la yang tshogs pa gzhan yod pa nyid do/_/'di ltar/_rang don rjes 'gro'i don ltos can/_/dbang skyes blo ni rgyu yin no/_/de phyir 'di gzhan 'dzin
[\[283b.4\]]na yang /_/nges pa 'dzin par 'dod pa yin/_/dbang po'i rnam par shes pa'i rang gi don skad cig dang po'am/_rgyun de'i rjes su 'gro ba'i don gyi skad cig gang yin pa de la ltos pa'i dbang po'i shes pa ni yid skyed par byed pa yin no/_/gang zhig tshogs pa 'dis ma bskyed pa de ni mngon sum ma yin no/_/de
[\[283b.5\]]nyid kyi phyir na yul nges pa nyid kyis yul gzhan rtogs pa ma yin te/_gang gi phyir yul gzhan gyis bskyed pa ni ma yin no/_/de nyid kyis bskyed pa yin gyi gzhan gyis ni ma yin no zhes bya ba 'di ga las she na/_mig gi rnam par shes pa yang ci'i phyir sgras bskyed pa ma yin zhes 'di ni dbang po'i shes
[\[283b.6\]]pa la yang mtshungs so/_/rgyu dang 'bras bu'i dngos po nges pa'i phyir ro zhe na/_'di la yang tshangs pas dmod pa ma 'dor ba'i phyir gzhan du yang mtshungs so/_/skad cig gnyis pa yang dbang po'i shes pa nyid kyis 'dzin pa yin te/_de ltar yang mthong ba yin no zhe na/_ma yin te/_de la yid kyi rnam pa
[\[283b.7\]]yang yod pa'i phyir ro/_/de ni rnam par rtog pa dang bcas pa yang ma yin te/_mdun na gnas pa'i rnam pa'ang gsal ba tsam yin pa'i phyir ro/_/gal te yid kyi shes pa'i mngon sum dbang po'i shes pa dang dus mnyam du 'byung ba yin na/_'o na ci ltar dbang po'i shes pa 'di mtshungs pa de ma thag pa'i
[\[284a\]]
[\[284a.1\]]rkyen yin/_rang gi shes pa'i dus na yid kyi rnam par shes pa'i don ni sngar gyi shes pa'i lhan cig byed pa ma yin te/_dus tha dad pa dag lhan cig byed pa mi rung ba'i phyir ro zhe na 'di la bshad pa/_de dang byed dus mtshungs med can/_/rang shes dus can don dag ni/_/ci ltar dbang po'i shes pa
[\[284a.2\]]yi/_/lhan cig byed pa yin zhe na/_/mi rigs te/_'di ltar/_med pa sngar nus med phyir dang /_/phyis kyang nye bar mi sbyor phyir/_/rgyu rnams thams cad sngar yod yin/_/de phyir rang blo bcas don min/_/yid kyi rnam par shes pa'i don ni dbang po'i rnam par shes pa dang dus mi mtshungs pa ma yin te/_de yang yid
[\[284a.3\]]kyi rnam par shes pa las dus snga ma yin pa'i phyir ro/_/yul ni rgyu yin la/_rgyu yang 'bras bu dang dus gcig pa nyid ma yin no/_/'bras bu dang dus gcig na ni sngar med pa yin la/_med pa yang sngar nus pa med do/_/phyis 'bras bu'i dus na 'bras bu nyid yod pa'i phyir nus pa don med do/_/de ltar na
[\[284a.4\]]gal te 'bras bu'i dus su yin na de'i tshe 'bras bu yod pa nyid do/_/de'i phyir rgyu thams cad ni sngar yod pa yin no/_/des na rgyu'i don ni 'bras bu ru 'gyur ba dang 'dzin pa'i rnam par shes pa dang dus mnyam du 'byung ba ma yin no/_/dus tha dad pa ji ltar 'dzin/_/ce na rig pa shes pa yis/_/shes pa'i rnam pa
[\[284a.5\]]'jog nus pa'i/_/rgyu nyid la ni gzung ba shes/_/rang gi ngo bos snang ba nyid gzung ba yin gyi de'i rnam par shes pa skye ba ni ma yin pa ma yin nam/_snang ba yang shes pa dang dus mnyam pa'i phyir ji ltar rgyu nyid gzung ba yin zhe na/_snang ba zhes bya 'di ci zhig_/ci don gyi ngo bo'am/_'on te gzhan nyid/_gal te don
[\[284a.6\]]gyi ngo bo yin na ni sngon po la sogs pa ltar nam yang ngo bo de las nyams par mi 'gyur ba'i phyir thams cad kyi tshe snang bar thal lo/_/shes pa med pa'i phyir snang ba ma yin no zhe na/_shes pas kyang de nyid bya ba ma yin nam/_de ni sngar yang yod pa'i phyir ji ltar yang snang bar mi 'gyur/_shes pa don med do zhe na/_de
[\[284a.7\]]bzhin du 'di ni skyon gzhan yin te/_de'i ngo bo nyid ni sngar mi snang ba ma yin no/_/de nyid yod la de nyid med do zhes bya ba ni 'gal lo/_/'on te shes pa yod na mthong gi gzhan du ni ma yin no zhe na/_ci da ni shes pa snang ba la byed pa po yin nam byed pa po nyid kyang ma yin te/_dus mnyam pa'i phyir te/_med pa sngar nus
[\[284b\]]
[\[284b.1\]]med phyir dang /_/zhes bya ba la sogs pa bstan zin pa'i phyir ro/_/dus mnyam pa nyid du mthong yang shes pa med par ma yin pa'i phyir 'di la ci zhig bya zhe na/_de lta na 'o na ni de nyid kyi tshe mig las skyes pa yin te/_des na don gyi ngo bo ma yin no/_/don sngar yod na da lta skye ba'i phyir ro/_/gang yod na ni gang
[\[284b.2\]]skye zhing /_/gnas pa nyid na 'jig 'gyur ba/_/de las de bzhin nyid 'gyur te/_/tha dad mtshan nyid yod phyir ro/_/gang phyir bzhin gyi gzugs brnyan ni/_/bzhin yod na ni phyis 'byung ba'i/_/phyir na bzhin las tha dad pa/_/de bzhin kho bo'i snang ba'ang 'gyur/_/gal te yul tha dad pa'i phyir/_/gzugs
[\[284b.3\]]brnyan tha dad nyid 'gyur te/_/gdong dang gzugs brnyan tha dad de/_/tshad mas rtogs pa nyid kyang yin/_/don las snang ba tha dad pa'i/_/sgrub par byed pa mthong ba med/_/des na snang dang sngo sogs dag_/don gcig par ni grub ce na/_de lta na ni 'o na/_ji ltar mig la sogs pa las/_/snang ba de ltar
[\[284b.4\]]'byung 'gyur ba/_/de bzhin sngo sogs kyang 'gyur te/_/grub dang bde ba mtshungs phyir ro/_/ji ltar mig la sogs pa yi/_/snga rol nyid du don yod pa/_/de bzhin du ni snang bar 'gyur/_/de ltar de ni mthong ba med/_/de phyir sngo sogs snang ba las/_/tha dad par ni 'dod pa gang /_/de ni sngo sogs snang ba
[\[284b.5\]]las/_/sngon yod par ni 'dod pa yin/_/de yi de ma thag skyes pa/_/sngon po la sogs snang ba yis/_/rnam shes de ni 'dzin byed de/_/pha gzugs 'dzin pa ci bzhin no/_/rgyu du ma nyid yod na yang /_/'bras bu rjes bde skye ba gang /_/de ni de yis ngo bo de/_/gzhan dang gzung zhes brjod pa yin/_/dper
[\[284b.6\]]na bu pha'i gzugs 'dzin no zhes brjod pa bzhin no/_/bde ba la sogs pa rang rig pa'i yid kyang mngon sum mo/_/de lta na rnam par rtog pa rang gi ngo bo la mngon sum du mi 'gyur ba ma yin nam/_de lta yin dang rnam par shes pa lkog tu gyur pa'i gzhung du thal lo zhe na ma yin te/_sems dang sems las byung
[\[284b.7\]]ba thams cad kyi rang rig pa la mngon sum yin pa'i phyir ro/_/bde ba la sogs pa smos pa ni nyams su myong ba gsal ba bstan pa'i phyir ro/_/gal te rnam par rtog pa la rnam par mi rtog pa nyid med pa'i phyir/_ji ltar mngon sum yin te/_rnam par rtog pa'i rang bzhin ni rtog pa med pa nyid ma yin no/_/
[\[285a\]]
[\[285a.1\]]don la rtog pa med pa yin no zhe na de ni ma yin te/_'di ltar/_gal te don la rtog na ni/_/ngo bo nyid la rtog par 'gyur/_/ngo bo nyid la de yi ni/_/rang bzhin gzhan par rig ma yin/_/'dir brjod pa/_bde sogs bdag nyid gzhan mi rten/_/brda byed par ni nus ma yin/_/de phyir de dag
[\[285a.2\]]rang rig ni/_/brjod dang rjes 'brel can ma yin/_/skye ba thob pa nyid na bde ba la sogs pa bdag nyid rig pa'i yul gyi dngos po 'dzin pa yin te/_de las ma gtogs pa de rig pa ma yin pa'i phyir ro/_/de'i tshe yang snga ma dang phyi ma'i dngos po mngon par brjod pa'i sgo nas sbyor ba'i skabs ci zhig yod/_phyis
[\[285a.3\]]sbyor ro zhe na ma yin te/_de med pa'i phyir ro/_/gzhan gyis snga ma'i rang bzhin du rig na ni de'i tshe de rig pa nyid du mi 'gyur ro/_/snga ma la sogs pa'i rang bzhin rnam pa gzhan du rig pa ni bde ba la sogs pa rig par mi 'gyur te/_gzhan gyi bde ba rig pa bzhin no/_/de'i phyir bde ba la sogs pa da ltar
[\[285a.4\]]ba'am gsal ba nyid du 'dzin na rnam par rtog pa med par 'dzin pa ma yin no/_/'on te yid kyi bde ba ni rnam par rtog pa dang bcas pa'i 'dzin pas gzung ba yin no zhes 'dod na/_de yang ma yin te/_gang gi phyir/_gang zhig dran pas rig pas na/_/gal te yid du brjod na ni/_/snga ma'i rang bzhin rtogs
[\[285a.5\]]pa'i phyir/_/de ni bde bar rig ma yin/_/de'i tshe nyid na skyes pa de/_/mngon sum rig pas rtog pa min/_/gal te brjod dang 'brel pa'i phyir/_/zhe na brjod pa nyid yod yin/_/bde ba de las tha dad na/_/ji ltar 'brel pa srid par 'gyur/_/dus gcig rig pa tsam gyis ni/_/'brel pa nyid du brjod ma
[\[285a.6\]]yin/_/yid kyang gzugs sogs rnam pa yi/_/rang bdag nyid la gnas ma yin/_/skye ba de tshe nyid yod phyir/_/ji ltar rnam rtog yul du 'gyur/_/gal te 'di ni don la yang /_/ji ltar rtog par 'thad 'gyur te/_/de yis don bzung med pas na/_/ngo bo nyid la'ang mi rtog phyir/_/khyed kyis de skad
[\[285a.7\]]brjod pa de ni bden te/_gal te don ni 'dzin 'gyur na/_/de 'dir ji ltar rnam rtog 'gyur/_/'on te don min 'dzin na yang /_/de 'dir ji ltar rnam rtog yin/_/'on te don du sgro 'dogs pas/_/de la rtog par brjod na ni/_/'dzin dang mi 'dzin las grol ba'i/_/don gzhan der yang yod ma yin/_/'dzin
[\[285b\]]
[\[285b.1\]]dang sgro 'dogs yod pa'i phyir/_/gal te rtog par 'dod ce na/_/'dzin dang sgro 'dogs gcig na ni/_/gnyis yod ces bya bden ma yin/_/de la phyogs gcig la gnas pa'i/_/skyon ni snga nyid brjod zin to/_/'on te de dag dbye ba ni/_/yod na gnyis su thal 'gyur te/_/rnam rtog bcas pa'i rig pa
[\[285b.2\]]dang /_/de nyid tshe na rtog med pa'o/_/de'i phyir/_'dzin pa med kyang gang zhig la/_/'dzin pa'i nga rgyal yod de nyid/_/brtags pas nged kyi phyogs 'di la/_/rnam par rtog pa yin par brjod/_/de las 'dzin dang mi 'dzin las/_/gzhan pa'i nga rgyal yang gang zhig_/ce na 'dzin pa med par ni/_/
[\[285b.3\]]'jug la byed pa gang yin pa'o/_/gal te ma bzung la 'jug byed/_/thams cad la de ji ltar min/_/gal te bzung la 'jug byed nyid/_/ci yi phyir na 'jug par byed/_/'o na da ni shes pa kun/_/rnam par rtog dang bcas 'gyur te/_/gang phyir shes pa thams cad kyi/_/ma bzung ba la 'jug phyir
[\[285b.4\]]ro/_/'dir smras pa/_mngon du byed pa ma yin par/_/gang la rnam rtog gzhan dag gis/_/tha snyad byed pa de nyid 'dir/_/rnam rtog 'jig rten 'dod pa yin/_/gang la mthong bar mngon 'dod pa/_/shes te rtog pa med pa yin/_/mngon du byed par mos phyir yang /_/mngon sum zhes ni brjod pa yin/_/don
[\[285b.5\]]dam du ni rnam shes ni/_/thams cad rtog pa med pa nyid/_/thams cad ma bzung yul la ni/_/rtog pa med par 'jug phyir ro/_/gzhan yang /_bag chags stobs las snga ma yi/_/myong ba'i khyad par rjes 'brangs te/_/gang la shes pa gang skyes kyang /_/de ni rnam rtog bcas par brjod/_/gang zhig
[\[285b.6\]]gzhan gyi dbang nyid du/_/byed pas 'jug par 'gyur ba yi/_/shes pa de ni tha snyad du/_/rnam rtog med ces brjod pa yin/_/bde sogs rnams kyi rang bzhin la/_/rang rig pas ni rtog med phyir/_/de la rtog pa med par ni/_/thams cad pa 'dod nyid yin no/_/de phyir de dag rang nyid ni/_/brjod
[\[285b.7\]]dang rjes 'brel can ma yin/_/de la las dang byed pa yis/_/mngon par brjod pa 'brel ma yin/_/rgyun du snang ba'i bde ba la sogs pa la gang gi tshe 'di ni bde ba la sogs pa'o zhes mos pa'i rang bzhin gyi shes pa skye ba de'i tshe ci'i phyir rnam par rtog pa dang bcas pa nyid ma yin zhe na/_don bzhin du 'di la
[\[286a\]]
[\[286a.1\]]yid kyi mngon sum yin no zhes brjod zin to/_/'di ltar/_don dang bde sogs rang bzhin la/_/'di zhes bya bas 'jug pa gang /_/rang bzhin dngos su 'dzin pa na/_/de kun yid du 'dod pa yin/_/de la yang rtog pa'i go skabs ni ji ltar yang yod pa ma yin te/_des na rtog pa med pa'i
[\[286a.2\]]phyir de ni mngon sum nyid do/_/gang gi tshe rang rig pa dang yid kyi mngon sum gnyi ga yang rig pa 'gyur ba de'i tshe/_phan tshun ma reg pa'i phyir ji ltar rnam pa gnyis su ma rtogs she na/_'gyur ba nyid de/_rab rib can gnyis kyis zla ba gnyis dmigs pa'i tshul du rnam pa gcig yin par zhen pas na/_de ltar
[\[286a.3\]]tha snyad mi byed pa yin no/_/rang gis rig pa nyid yin na ji ltar de la yang de ltar tha snyad med par gyur ce na/_de ltar rjes su dpag pa 'jug pa'i phyir ro/_/de la ni gzugs dang 'bras bu phyir mthong bas de gcig nyid du rjes su dpog go/_/gnyis pa mthong bas ni ma yin pa'i phyir de gcig nyid du tha snyad byed
[\[286a.4\]]do/_/'o na 'dir gnyi ga yang mthong ba'i phyir gcig nyid tha snyad du ji ltar 'gyur/_'di la rjes su dpag pa yang med de/_rang rig pa nyid la yang rjes su dpag pas ci zhig bya/_gal te phan tshun rig pa med pa'i phyir ji ltar gnyis rig_/skyes bu gcig yod pa des de gnyis rig go zhe na ma yin te/_rang rig pa
[\[286a.5\]]las tha dad pa'i skyes bu med pa'i phyir ro/_/de dag gis kyang gnyis rig pa ma yin no/_/'on te gzugs dang ro rig pa bzhin du gnyis rig go zhe na/_rang rig pa nyid na der yang ji ltar zhes bstan pa yin te/_gzhan gyi myong ba la yang thal ba'i phyir ro/_/de'i phyir sna tshogs kyi rnam pa'i rang rig pa gcig nyid
[\[286a.6\]]do zhes 'di ni bstan zin to/_/'di ni phyi rol gyi don la brten te/_gzung ba dang 'dzin pa yang khas blangs nas brjod pa yin te/_don dam par ni thams cad rig pa tsam yin gyi/_dbang po la sogs pa'i shes pa'i khyad par ni yod pa ma yin no/_/dbang po'i byed pa yang dus mtshungs pa nyid du rig pa'i phyir
[\[286a.7\]]gzugs la sogs pa bzhin no/_/'on te mig la sogs pa tha dad du rgyu ma yin nam zhe na/_de bzhin du yid dang rang rig pa dang /_yid dang dbang po'i shes pa dag tha dad do/_/'di la tha snyad med pa yin nam/_tha dad pa'i tha snyad med kyang /_rjes su dpag pa yang tha snyad nyid yin pas skyon med do/_/
[\[286b\]]
[\[286b.1\]]'o na bdag la sogs pa la yang rjes su dpag pa'i tha snyad yod pa nyid pas skyon med de/_de ltar na bdag la sogs pa la yang rjes su dpag pa'i tha snyad yod pas bdag la sogs pa yang yod par thal ba'i phyir ro zhe na ma yin te/_de la gnod par byed pa'i tha snyad yod pa'i phyir ro/_/de'i phyir bde
[\[286b.2\]]ba la sogs pa'i bdag nyid khyad par gyi rang bzhin la ni brda nus pa ma yin no zhes bya ba 'di gnas so/_/gzhan yang rig byed min de dag_/rang gi ngo bo ci ltar rig_/don gzhan la brten rnam shes kyis/_/rig bya yin zhes 'ga' zhig zer/_/re zhig rnam par shes pa gzhan rig par byed
[\[286b.3\]]pa gang yin pa de la yang rang rig pa yod pa ma yin no/_/ci shes ldan rig pa ma yin pa'i bde ba la sogs pa la yod dam/_gal te rig par bya ba yin pa'i phyir/_/bde ba la sogs pa rang rig par 'gyur te/_de lta ma yin na rig pa nyid med par 'gyur ro zhe na/_ma yin te/_rang rig pa ma grub pa'i
[\[286b.4\]]phyir ro/_/gzhan gyis rig pa yin na/_bum pa la sogs pa ltar rang rig pa ma yin no/_/de lta na 'o na thun mong du rtogs par 'gyur ro zhe na ma yin te/_don gcig la 'du ba'i shes pas rig pa'i phyir ro/_/bum pa la sogs pa ni don gcig la 'du ba'i shes pas ma yin no/_/des na de dag gzung ba'i
[\[286b.5\]]rang bzhin yin pas btang snyoms pa nyid du rig pa yin no/_/bde ba la sogs pa shes pa las tha mi dad pa nyid du rtogs pa ni rnam par shes pa'i rang bzhin lta bur 'dzin pa'i rnam pa nyid ma gtogs par de la zhugs pas rig pa'i phyir bum pa la sogs pa bzhin du thal bar mi 'gyur ro zhes kha cig zer
[\[286b.6\]]ba de dag gi ltar na/_de dang de min rang bzhin dngos/_/de dang de min dngos rgyus bskyed/_/rnam shes rgyu las gzhan min skyes/_/bde sogs de ci shes ma yin/_/re zhig khyed kyi 'di mngon sum gyis ni rtogs pa ma yin no/_/rjes su dpag pas rtogs pa ni rtags med par mi 'dod do/_/bde ba la
[\[286b.7\]]sogs pa ni shes pa las tha dad par rtogs pa ma yin te/_don gcig la 'du ba'i 'gal ba yod pa'i phyir ro/_/rjes su dpag pa yang rtags med par 'jug pa ma yin no/_/gal te rgyu tha dad par bstan par nus na ni 'di la rtags su 'gyur ba yin no/_/mngon sum ma yin pa'i rjes su dpag pa
[\[287a\]]
[\[287a.1\]]med par rtogs par nus pa ma yin no/_/rgyu tha dad pas ni tha dad par mthong ba'i phyir ro/_/'bras bu'i tha dad pa ni gdon mi za ba'i phyir tshogs pa tha dad las yin no/_/'bras bu tha dad pa ni tha dad pa sgrub par byed pa ma yin te/_thal ba dang du ba bzhin du rgyu gcig las kyang 'bras bu
[\[287a.2\]]tha dad pa mthong ba'i phyir ro/_/bde ba la sogs pa'i dang shes pa tha dad pa'i sgrub par byed pa'i 'bras bu tha dad pa yang de dmigs pa ma yin te/_de'i phyir rgyu tha dad pa nyid bstan par bya ba yin na de yang med do/_/tha mi dad pa'i rgyu can dang tha mi dad pa'i rang bzhin dmigs pa na/_ci'i phyir tha dad ces tha
[\[287a.3\]]snyad byed de/_'di la tshad ma ci zhig yod ces bya ba'i tshig go/_/yang na gal te bde ba la sogs pa dag las shes pa gzhan yin na bde ba la sogs pa dang rnam par shes pa'i rgyu ci yin/_mig dang gzugs dang yid la byed pa dag go/_/des na rnam par shes pa'i rgyu mig la sogs pa las bde
[\[287a.4\]]ba la sogs pa skye ba yin no/_/de ltar yin dang de ci'i phyir shes pa ma yin te/_ci'i phyir rnam par shes pas rig pa ma yin/_med pa nyid do zhe na ma yin te/_rnam par shes pa'i rgyu nyid las skye ba'i phyir ro/_/'di ltar rig par mi 'gyur ba nyid yin/_khyed kyi phyogs la yang ci'i phyir/_de lta ma
[\[287a.5\]]yin zhe na ma yin te/_bag chags sad pa'i khyad par rgyu yin pa'i phyir ro/_/bag chags sad pa'i rnam par dbye ba'i stobs kyis rnam par shes pa res 'ga' bde ba'i rang bzhin dang sdug bsngal dang rnam pa gzhan du ma yin pa'i phyir mi 'thad pa med do/_/rgyu mtshungs pa nyid ston pa ni/_don
[\[287a.6\]]bcas dbang po rung ba dang /_/bdag nyid ci ltar sems yod na/_/bde ba la sogs skye bar mthong /_/yid kyang de dang mtshungs pa yin/_/mig med par ni gzugs mthong ba'i bde ba yod pa ma yin la yid 'phrog pa'i gzugs med dam/_mya ngan la sogs pa'i yid nyams na yang ma yin no/_/
[\[287a.7\]]rnam par shes pa skye ba'i tshogs pa yang 'di nyid yin te/_de'i phyir tha dad pa rtogs par byed pa'i rgyu tha dad pa ni yod pa ma yin no/_/bdag dang yid phrad pa rgyu yin la/_gzugs la sogs pa'i tshogs pa las skye ba'i bde ba ni mi shes par mi rigs so/_/'on te de'i tshe bde ba la sogs pa ma
[\[287b\]]
[\[287b.1\]]skyes pa des na/_gdon mi za bar med pa shes pa ma yin te/_med pa ni gzung bar mi nus pa'i phyir ro zhe na/_'dir smras pa/_de dag yod dang med pa na/_/'ga' la bde la sogs dang blo/_/skye dang mi skye mthong de'i phyir/_/de las de skye gzhan las min/_/gang gis bde ba la sogs pa rnam par
[\[287b.2\]]shes pa las rgyu gzhan yin par rtogs pa/_mig dang /_gzugs dang /_snang ba dang /_yid la byed pa med par bde ba la sogs pa skye ba la brten pa ni ma yin no/_/des na rnam par shes pa'i rgyu nyid bde ba la sogs pa'i rgyu yin no/_/'on te chos la sogs pa dang de ma yin pa'am/_chos la sogs
[\[287b.3\]]pa de nyid bde ba la sogs pa'i rgyu yin no zhe na de yang ma yin te/_'di ltar gang gi 'bras bu ldog pa las rgyu gzhan rtog pa'i go skabs su 'gyur ba/_mig la sogs pa yod pa na mi skye bar ma mthong ngo /_/'on te ldog pa med kyang chos la sogs pa rgyu nyid do/_/bde ba ni 'dod pa yin la/_sdug
[\[287b.4\]]bsngal ni mi 'dod pa yin te/_de la chos dang chos ma yin pa dag ni gdon mi za bar rgyu yin no/_/'di ni tshu rol mdzes pa ma gtogs pa'i rab tu smra ba thams cad la rab tu grub pa nyid do zhe na de yang mi bden te/_ldog pa med phyir chos sogs kyi/_/nus pa grub pa med pa nyid/_/bde ba
[\[287b.5\]]tsam la chos sogs ni/_/nus dang 'dod pa grub ma yin/_/chos la sogs pa ni bde ba la sogs pa'i sgrub par byed pa'i tshogs par byed pa yin gyi/_bde ba la sogs pa nyid kyis ni ma yin no/_/de lta ma yin na ni de'i sgrub par byed pa med kyang bde ba la sogs par thal bar 'gyur ro/_/
[\[287b.6\]]ci ste yang bde ba sgrub par byed pa'i gzugs la sogs pa yod kyang /_mya ngan la sogs pas nang gi byad pa'i nus pa nyams na bde ba mi skye ste/_des na chos nyid rgyu yin gyi/_gzugs la sogs pa ni ma yin par rtogs so zhe na/_de ni rigs pa dang ldan pa ma yin te 'di ltar/_chos min nyid
[\[287b.7\]]kyis mya ngan la sogs pa'i tshogs pa bsgrub pa na/_de las sdug bsngal skye 'gyur gyi/_/chos min las ni sdug bsngal min/_/chos ma yin pas ni mya ngan la sogs pa'i tshogs pa nyid sgrub par byed kyi sdug bsngal ni ma yin te/_de yod na sdug bsngal rang nyid skye bar 'gyur ro/_/yang
[\[288a\]]
[\[288a.1\]]na chos ni chos las bde ba nyid dang gzhan las sdug bsngal yin du chug mod/_de lta na yang des rig pa las tha dad du bskyed par bya ba yin no zhes bya ba ga las yin/_chos kyi rig pa las tha mi dad pa'i bde ba skyed kyang khyed la ni cung zad kyang gnod pa byas par mi 'gyur ro/_/bde ba la sogs
[\[288a.2\]]pas khyed la dgos pa yin no/_/de ni shes pa las tha dad pa ma yin yang khyed la tsha bar yang mi 'gyur ro/_/'on te rgyu tha dad pa'i phyir tha dad do zhe na/_de yang 'dod pa yin te/_gang gi phyir/_rnam shes rkyang pa nyid las ni/_/bde ba'i rnam shes tha dad nyid/_/gcig tu nges par tha dad gang /_/de
[\[288a.3\]]ni re zhig grub ma yin/_/chos dang lhan cig pa'i tshogs pa ni de nyid kyi khyad par can gyi 'bras bu skyed par byed kyi/_shin tu tha dad pa nyid ni ma yin te/_phan 'dogs pa lhag pas ni de nyid khyad par du byed pa'i phyir ro/_/bud shing rlan dang bcas pa nyid na du ba thal ba las shin tu tha dad pa ni ma yin
[\[288a.4\]]no/_/du ba ni thal ba las shin tu tha dad pa ma yin te/_sngon po la sogs pa'i dri ma can du byed pa ni/_de la yang yod pa'i phyir ro/_/de'i phyir chos la sogs pa la shin tu tha dad par skyed pa'i nus pa ni yod pa ma yin pa'i nges par gzung ngo /_/de nyid kyi phyir bshad pa/_de dag nyid kyi khyad par las/_/
[\[288a.5\]]bde sdug la sogs tha dad yin/_/dper na blo de nyid kyi ni/_/gsal dang mi gsal the tshom bzhin/_/gal te [(]shas [,]shes [)]pa dang bde ba la sogs pa rgyu mtshungs pa nyid yin na/_rnam par shes pa rnam par shes pa zhes bya ba de tsam nyid du 'gyur gyi/_bde ba la sogs pa tha dad par go ci ltar 'gyur zhe na/_
[\[288a.6\]]tshogs pa de nyid kyi khyad par las te/_'o ma la sogs pas bcus pa'i skyu ru ra'i 'bras bu'i sa bon la sogs pa'i tshogs pa bzhin no/_/'o mas bcu ba la sogs pa lhag pa yod kyang skyu ru ra'i sa bon skyu ru ra dang mi mthun pa'i 'bras bu skyed par ni mi byed kyi 'on kyang rang bzhin de las ma 'das pa'i
[\[288a.7\]]khyad par gzhan gnas par byed pa yin no/_/'on te tha dad pa yang ci'i phyir mi skyed ce na/_tha dad pa nyid skyed par byed do zhes de skad ni brjod par bya ba ma yin no/_/gal te 'bras bu skyed par byed pa'i tshogs pa tha dad pa zhes bya bar grub na/_de lta na rgyu tha dad par bstan par 'gyur ro/_/gzhan yang
[\[288b\]]
[\[288b.1\]]shes rab la sogs pa yang chos la sogs pa las skyes pa yin te/_des na de dag kyang blo las tha dad par thal lo/_/'on te shes rab la sogs pa ni goms pa la sogs pa las yin gyi/_chos la sogs pa las ni ma yin no zhe na/_de lta yin na bde ba la sogs pa yang 'dod pa dang mi 'dod pa la sogs
[\[288b.2\]]pa goms pa las yin pa'i phyir chos la sogs pa de dag gi rgyu nyid du mi 'gyur ro/_/'dod pa la sogs pa nye ba nyid chos las yin no zhe na/_de lta na ni bde ba la sogs pa chos las skyed par mi 'gyur te/_'on kyang nus pa dang ldan pa'i yid la byed pa la sogs pa nyid las yin no/_/nus pa ma
[\[288b.3\]]nyams pa'i yid la byed pa de ni shes pa la yang rgyu yin pa'i phyir bde ba la sogs pa tshogs pa tha dad pas bskyed par bya ba ma yin no/_/ci ste yang shes rab la sogs pa bde ba la sogs pa'i rgyu chos la sogs pa'i rgyu can ni ma yin te/_shes rab yod par gyur ba las bde ba gang yin pa de nyid chos
[\[288b.4\]]la sogs pa'i rgyu can yin no/_/des na bde ba la sogs pa rgyu mtshungs pa can du ma grub bo zhe na/_de yang legs par brjod pa ma yin te/_'di ltar/_shes rab la sogs chos sogs las/_/ma yin bde sogs de dag ces/_/tshad ma gang las khyed cag gi/_de ni 'grub par 'gyur ba
[\[288b.5\]]yin/_/tshad mas ma grub pa'i rang gi lugs kyi spros pa bstan pa tsam ni pha rol po dag dga' bar byed pa ma yin no/_/shes rab la sogs pa ni chos las gzhan las mi 'gyur ro/_/chos med kyang goms pa las mthong ngo zhe na ma yin te chos med na goms pa de nyid 'bras bu dang bcas
[\[288b.6\]]par mi 'thad pa'i phyir ro/_/blun pa'i phyir 'bras bu med do zhe na/_'o na ni bde ba la sogs pa yang rgyun gyi khyad par nyid las skyes pa yin no/_/'di ltar/_ngo bo nyid kyis ma yin la/_/phongs rgyu thams cad yod na yang /_/sngon goms las zhugs rgyud kyi ni/_/khyad par nyid las bde ba yin/_/
[\[288b.7\]]bde ba ni ngo bo nyid kyi khyad par gyis goms pa las yin te/_dam pa ma yin pa nyes par spyod pa rnams la yang mthong ba'i phyir dang chos yod kyang mnyam pa nyid mthong ba la med pa'i phyir ro/_/mnyam pa nyid goms pa las phyin ci log dang lhan cig pa'i chos nyid las yin no zhe na/_de lta na ni
[\[289a\]]
[\[289a.1\]]'o na chos nus pa med do/_/goms pa sngon du 'gro ba can yin pa'i phyir dang shes rab la sogs pa bzhin du bde ba la sogs pa blo'i rang bzhin nyid yin no/_/gal te bde ba la sogs pa ni yid la sogs pa las skye ba yin la/_rnam par shes pa ni rnam par shes pa'i rgyu can
[\[289a.2\]]goms pa zhes bya ba'i 'du byed las skyes pa ma yin nam/_des rgyu tha dad do 'di ltar/_/bdag gis mthong ba gang yin te/_/'di zhes rang bzhin rnam shes ni/_/sngon gyi 'du byed las byung phyir/_/bde sogs la 'di yod dam ci/_/de ni ma yin te/_bde ba la sogs pa la yang 'di rgyu yin
[\[289a.3\]]pa'i phyir ro/_/'di ltar bde ba la sogs pa la yang goms pa'i stobs nyid las skyes pa yin no zhes bya ba 'di ni bstan zin to/_/ci ste yang yid kyi bde ba la sogs pa nyid 'du byed las 'byung gi dbang po las skyes pa ni ma yin no snyam na/_de lta na ni 'o na yid kyi rnam par shes pa
[\[289a.4\]]nyid 'du byed las yin pa'i phyir 'di mtshungs so/_/'on te dbang po las skyes pa'i rnam par shes pa la yang gsal ba la sogs pa'i khyad par goms pa las yin no zhe na/_'o na ni bde ba la sogs pa dbang po las skyes pa rnams kyi gsal ba la sogs pa yang de nyid las yin pa'i phyir
[\[289a.5\]]mtshungs so/_/gzhan yang bde ba la sogs pa ni thams cad yid nyid yin no zhes bstan zin to/_/gal te dngos po 'ga' zhig gzung ba la yang de nyid la shes pa yang nas yang du skye ba'i mtshan nyid goms pa'i stobs las rnam par shes pa gsal bar rig pa yin no/_/gal te bde
[\[289a.6\]]ba la sogs pa rnams kyang shes pa gzhan gyis 'dzin na de'i tshe/_de 'dzin pa gsal bar 'gyur ba rig pa yin na/_rang rig pa'i phyogs la'o/_/goms par byed pa ci 'dra ba zhig yin/_'di ltar/_gal te rig pa skye na ni/_/de la bsgom pa ci 'dra zhig_/rig pa ma skyes she na yang /_/de la bsgom pa ci
[\[289a.7\]]'dra zhig_/gzhan dang gzhan pa'i bde ba rig pa skye ba'i phyir goms par rig pa ma yin no/_/gal te yang dang yang du de nyid dmigs pa de'i tshe/_goms par tha snyad byed pa yin no/_/don gcig nyid yin pas de la rnam par shes pa gzhan dang gzhan gyis myong ba na goms par rig pa
[\[289b\]]
[\[289b.1\]]yin no zhe na gal te bde ba yang ci'i phyir gcig ma yin la/_yang nas yang gi don ci yin/_/don ni gcig yin yang /_yang nas yang gi don nyams su myong ba 'jug pas byas pa yin no zhe na/_de ni ma yin te/_gal te shes pa tha dad na/_/yul gcig yin pa ga la rtog_/gal te ngo shes
[\[289b.2\]]las she na/_/bde sogs la 'di med dam ci/_/gal te bde ba gcig ma yin pas de ltar ngo shes par 'gyur/_yul la ni shes pa tha dad kyang de gcig pa'i phyir rig pa yin no zhe na/_ngo shes pa ni yul las byung ba can ma yin te/_'on kyang dmigs pa las byung ba can yin no/_/shes
[\[289b.3\]]pa tha dad pa la ni gcig pa'i dmigs pa ma yin no/_/shes pa la yang ngo shes par ci ltar 'gyur/_/de la don dam par ni ngo shes pa med do/_/don gcig pas na de gcig tu sgro btags nas shes pa gcig pa zhes tha snyad du byed do zhe na/_'dir dpyad par bya ste/_ci 'di shes pa rang rig pa zhes bya
[\[289b.4\]]ba'i phyogs brjod dam/_'on te shes pa gzhan gyis rig par bya ba'am/_'on te don gyis go bas rig par bya ba yin/_de las cir 'gyur/_gal te rang rig la brten nas/_/ci ltar ngo shes 'gyur ba yin/_/tha dad mthong la de nyid kyi tshe na gcig tu 'khrul pa ma yin/_rang rig pa'i phyogs
[\[289b.5\]]yongs su gsal bar tha dad par rig pa la/_ci ltar yul tha dad pa dag kyang de nyid kyi tshe/_des byas pa'i rnam pa 'khrul par 'gyur/_shes pa gzhan gyis rig pa la yang 'di mtshungs so/_/don gyis go bas rig pa la ni don dang rjes su mthun par shes pa rtog pa yin te/_des na shes pa yang tha
[\[289b.6\]]dad pa med pa nyid du brtag par bya ba yin no/_/de lta ma yin na mi 'thad pa'i phyir don gyis go ba yin no/_/don gyi rig pa tsam nyid ni/_/rig pa tsam du 'jog pa yin/_/don gcig nyid ni du ma yis/_/gzung ba min phyir gcig tu brtag_/dus gzhan dang gzhan du 'byung ba'i rnam par shes pa du ma rang
[\[289b.7\]]gi dus kyi don yongs su gcod pas ni snga ma dang phyi mar 'byung ba'i don gcig yin no zhes rtogs par nus pa ma yin te/_gcig gis byed pa med pa'i phyir dang /_tshogs pa yang med pa'i phyir ro/_/bdag gcig de ni mtshams sbyor can/_/de la dran pa yod phyir te/_/'di yi nus pa dran pa dang /_/
[\[290a\]]
[\[290a.1\]]mtshams sbyor ba la'ang yod pa yin/_/de ni de lta ma yin te/_/bdag ni rtog pa'i rang bzhin la/_/'di ni rigs ldan min par mthong /_/gcig pu yi ni rang bzhin 'di/_/zlos pa tshad ldan ci ltar yin/_/bdag tha dad pa dang tha mi dad pa'i phyogs la skyon 'di med do zhe na/_rang
[\[290a.2\]]bzhin gang gis tha mi dad pa'i rang bzhin des ni ngo shes pa ma yin no/_/sna tshogs kyi dbye bas tha dad pa'i phyir shes pa tha dad pa ni de dang tha mi dad pa'i tha dad pa nyid do/_/rang bzhin gang gis shes pa las tha dad pa'i rang bzhin des ni gcig nyid yin te/_des na zlos pa yod pa ma yin no/_/'on
[\[290a.3\]]te bdag rtogs pa ma yin pa'i rang bzhin yin na/_de'i tshe de shes pas rtogs par byed pa yin la/_de'ang tha dad pa'i phyir ci ltar des tha mi dad pa 'dzin pa yin na/_de'i phyir shes pa tha dad na gcig nyid 'dzin par mi 'thad pa'i phyir/_don gyis go bas shes pa gcig nyid du brtag par bya'o/_/
[\[290a.4\]]'o na don gyis go bas shes pa tha dad pa 'dzin pa de lta na yang shes pa gcig tu mi rtogs pa des na ci ltar ngo shes pa yin/_'on te du ma 'phrigs pa ngo shes pa yin na/_de lta yin na bde ba la sogs pa yang yin pas de'i phyir gcig nyid kun rdzob tu yod pa'i phyir/_de nyid la yang nas yang
[\[290a.5\]]du goms par byed pas bde ba la sogs pa'i gsal ba la sogs pa'i khyad par ni goms pa las 'gyur ba yin no/_/goms pa las skyes pa'i bde ba la sogs pa yang rtogs pa'i rang bzhin bdag nyid do/_/goms pa las 'gro ba la sogs pa yang bsgyings pa la sogs pa'i rang bzhin du 'gyur ba ma
[\[290a.6\]]yin nam/_de dag ni blo'i rang bzhin yang ma yin no zhe na/_'dir smras pa/_rtogs min rang bzhin goms pa las/_/rtogs pa ma yin nyid 'byung 'gyur/_/de bzhin rtogs pa'i rang bzhin ni/_/goms pas ci'i phyir rtogs dngos min/_/shes rab la sogs pa yin no/_/ci ste yang rtogs
[\[290a.7\]]pa'i rang bzhin goms pa zhes bya ba ci rang rig goms pa yin nam/_'on te rtogs pa'i rang bzhin gyis bzung ba'i don goms pa yin/_gal te rang rig goms pa yin na rang rig de ni ma grub bo/_/'on te phyogs gnyis pa yin na/_de ma nges pa nyid srid pas mi 'thad pa nyid de/_rtogs
[\[290b\]]
[\[290b.1\]]pa'i rang bzhin gyis bzung ba'i 'gro ba la sogs pa goms kyang 'gro ba la sogs pa rtogs pa'i rang bzhin nyid du dmigs pa med pa'i phyir ro zhe na/_'dir smras pa/_gang zhig ci 'dra goms 'gyur ba/_/de ni de bzhin nyid 'gyur te/_/bde sogs nang gi myong ba ni/_/goms pa'i 'bras bu de bzhin
[\[290b.2\]]nyid/_/bde ba la sogs pa ni nang gi myong ba'i rang bzhin du dmigs so/_/bems po'i rang bzhin yin yang don gcig la 'du bas de ltar dmigs so zhes bya ba 'di yang rigs pa la brten pa'i dga' ba thob pa ma yin no/_/des na rang rig pa nyid goms par byas pa de'i phyir/_goms pa
[\[290b.3\]]rab tu gyur ba ni de lta bur gyur pa nyid skye'o/_/'o na dang po ni rang rig pa med par 'gyur ro zhe na/_rigs gang ga las zhes bya bas de yang de lta bu yin pa'i phyir ro/_/de'i bsgoms pa'i stobs las skyes pa ni shes rab la sogs pa bzhin du myong ba'i ngo bo nyid do zhes gnas so/_/'dis ni/_de dang
[\[290b.4\]]de min rang bzhin dngos/_/de dang de min dngos rgyus bskyed/_/rnam shes rgyu las gzhan min skyes/_/gzugs sogs de cis shes ma yin/_/zhes bya ba de yang spangs pa yin no/_/'di'i don ni 'di yin te/_/mig dang yid la byed pa dang /_/mdun na gnas pa'i shing rta la sogs pa'i tshogs
[\[290b.5\]]pa mtshungs pa can dag phan tshun lhan cig byed pa nyid kyis skyed pa na thams cad rtogs pa'i rang bzhin nam rtog pa ma yin pa'i rang bzhin du 'gyur ro/_/de la gtso bo dang cig shos kyi rnam par dbye ba ni 'ga' yang med do zhes bya ba yin no/_/rtogs pa dang rtogs pa ma yin pa'i rang bzhin gyi 'bras
[\[290b.6\]]bu la nus pa mthong ba can gyi gzugs la sogs pa'i tshogs pa de ni gzhan du bsgrub par nus pa ma yin no/_/de nyid kyi phyir de nyid kyis ma nges so zhe na ma yin te/_gtan tshigs kyi don gzhan du brjod par 'dod pa'i phyir ro/_/ci ltar bsgom pa 'phel ba las/_/skyes pa'i shes rab la
[\[290b.7\]]sogs bzhin/_/bde ba la sogs rgyu de las/_/de ltar rang rig cis ma yin/_/gang ci ltar goms pa de lta bu nyid du 'gyur ro zhes bya ba tshad ma'i don to/_/gzugs la sogs pa dag ni rang gi rang bzhin du goms par mi srid do/_/re zhig shes rab la sogs pa'i khyad par don gyis go
[\[291a\]]
[\[291a.1\]]bas rtogs par bya ba yin pa des de bdag dang 'du ba yin no zhes ci ltar rtogs par bya/_don gyis go bas ni gang med par gang mi 'thad pa de rtogs pa 'ba' zhig tu zad do/_/bdag dang 'du ba can dang /_rtogs pa'i rang bzhin med pa'i phyir mi 'thad pa cung zad kyang
[\[291a.2\]]med do/_/'on kyang gang gi phyir don lkog tu gyur pa ma yin par 'gyur ba gzhan 'ga' zhig kyang yod dgos so zhes bya ba tsam du 'gyur ro/_/des na ci ltar bdag dang 'du ba can la sogs par rtogs/_de'i phyir gang gis nang nyid du rtogs par 'gyur ba bdag gis 'di ltar rtogs so
[\[291a.3\]]zhes skye bos rtogs pa nang nyid du goms par byas pa yin no zhes bya ba lan yin no/_/gang dag blo blo gzhan gyi mngon sum yin par smra ba de dag gi ltar na yang /_de bdag dang 'du ba can dang rtogs pa'i rang bzhin du snang ngo zhes gdon mi za bar khas blangs te/_de lta ma yin na don gzhan tsam kho
[\[291a.4\]]nar 'gyur gyi 'dzin par byed pa nyid du ni mi 'grub pa kho na'o/_/de'i phyir 'di mngon sum gzhan la de la gnas pa 'dzin pa'i rang bzhin du snang ba'i yin no/_/de lta yin dang de la yang don de snang bar 'gyur na/_zhig pa ci snang bar 'gyur/_blo 'ba' zhig snang na 'dzin par byed pa por ci ltar snang /_
[\[291a.5\]]bdag la sogs pa yang de bzhin no zhes bshad pa na/_bdag dang 'du ba nyid dam/_de'i bdag nyid sgro 'dogs pa thog ma med pa'i dus can skye ba'i phyir ro zhes bya ba lan du 'gyur ro/_/de lta yin dang dus de lta bu nyid du goms pa'i stobs las skyes pa'i shes rab la sogs pa'am bde ba
[\[291a.6\]]la sogs pa'i yang rtogs pa'i rang bzhin kho na'o/_/gal te de lta na'ang gzhan dag blo la sogs pa myong ba'i rang bzhin du khas mi len pa ma yin nam zhe na/_gal te myong ba ma yin na mngon sum nyid dang nang nyid du mi 'gyur ro zhes bstan zin to/_/rang rig pa yin na ni de lta bur gyur pa'i
[\[291a.7\]]bdag nyid dang /_don yang gsal bar byed pa'i gsal ba de yong pa yin pas 'di nyid rigs pa yin no/_/ci ste bde ba la sogs pa goms pa'i stobs las skye ba can yin yang bdag dang 'du ba can kho na yin pas don gcig la 'du ba can gyi rnam par shes pas gzung ba yin no/_/des na
[\[291b\]]
[\[291b.1\]]rtogs pa dang 'dres pa nyid kyis rtogs pa'i rang bzhin du snang gi rtogs pa'i ngo bo nyid yin pas ni ma yin no zhes de ltar ci ste mi rtag ce na/_'di la brjod pa/_thog med goms pa'i ngo bo las/_/'di ni de ltar yin zhes gnas/_/de las tshul gzhan rnam rtog ni/_/'jig rten gyis ni nges pa med/_/
[\[291b.2\]]bsgoms pa'i stobs las de ltar skyes so zhes rtogs pa'i gang yin pa de la 'di ni 'di dang 'di lta bu yin no zhes lugs gzhan 'jig rten la skye ba 'di mi thob bo/_/'on kyang 'di ci ltar bsgoms pa'i stobs las mthong ba de ni de kho na ltar yin no zhes tha snyad du byed do/_/don gcig la 'du bar
[\[291b.3\]]brtags pa la dgos pa yang ci zhig yod/_gal te bdag la 'du bar mi 'dod na/_'o na bde ba de su'i yin zhe na/_de lta na 'o na gal te de gzhan du 'du bar mi 'dod na bdag de su'i yin/_bdag ni rang dbang rtag pa'i phyir/_/gzhan la ci ltar der rag las/_/bde sogs rnams ni mi
[\[291b.4\]]rtag pas/_/gzhan la rag las yin par rtog_/bdag ni rtag pas na rang dbang yin pa'i phyir/_mi brten par 'thad pas de ltar 'thad kyi bde ba la sogs pa ni yon tan dang mi rtag pa yin te/_de'i phyir de dag ni/_gdon mi za bar brten pa nyid du 'gyur dgos so zhe na de ni mi bzang ste/_
[\[291b.5\]]'di ltar/_rten yod na ni yon tan yin/_/yon tan yod na'ang rten gnas te/_/de ltar phan tshun brten pa'i phyir/_/gcig kyang rnam par gnas mi 'gyur/_/gal te dang po yon tan nyid/_/grub na de'i tshe yon tan brten pa yin par 'gyur ba yin no zhes bya ba'i rtog pa 'jug pa zhig na/_de ni ma grub ste/_grub
[\[291b.6\]]pa ni gzhan la brten pa yin pa'i phyir ro/_/rten dang brten pa'i dngos po ni 'ga' yang med do zhes 'di ni bstan zin to/_/gzhan yang bdag ni rang dbang yin te/_rtag pa'i phyir ro/_/bde ba la sogs pa ni ma yin te/_bzlog pa'i phyir ro zhes brjod pa/_mi rtag na yang rgyu las ni/_/skyes pa'i phyir
[\[291b.7\]]na ltos pa med/_/de la bya rgyu med pa'i phyir/_/gzhan la ji ltar rag las 'gyur/_/gal te ma skyes pa nyid yin na de ci ltar gzhan la rag las/_'on te rgyu 'ga' zhig las skyes na de lta na yang de gzhan la rag las pa ci yod/_rang gi 'bras bu skyed pa la gzhan la rag las so zhe na de'i rang gi
[\[292a\]]
[\[292a.1\]]'bras bu bskyed pa ni rang gi rgyu nyid las yin pa'i phyir gzhan la rag las pa nyid du mi 'thad de/_spros pas chog go/_/de'i phyir bde ba la sogs pa nyid rang dbang yin la rag mod/_rten bdag brtags pas ci zhig bya/_bde ba la sogs pa rang rig pa ma yin na/_
[\[292a.2\]]phan 'dogs par byed pa nyid du yang ci ltar 'gyur/_don gcig la 'du ba can gyi rnam par shes pas myong bar 'gyur ro zhe na 'dir smras pa/_ci don gcig la 'du ba can gyi dbang po las skyes pa'i rnam par shes pa rig gam/_'on te gzhan gyis/_re zhig dbang po'i rnam par shes pas ni ma
[\[292a.3\]]yin te/_'di ltar/_don gang nye bas blo dang ni/_/bde sogs de dag skyes gyur pa/_/de bor nas ni bde sogs nyid/_/des ni ji ltar rtogs par 'gyur/_/mig la sogs pas gzugs la sogs pa la sbyar ba/_gzugs la sogs pa la mngon par phyogs pa dbang po'i blo gang yin pa de nyid ci
[\[292a.4\]]ltar bde ba la sogs pa kho nar rtogs pa yin/_bdag gi mig bde ba la zhugs so snyam pa'i blo ni med do/_/'on te bde ba 'dzin pa'i rnam par shes pa gzugs nyid la zhugs pas 'jug par 'gyur na/_de lta yin na ha cang thal bar 'gyur ro zhes bstan pa yin te/_rjes su dpag pa yang
[\[292a.5\]]mig la brten pa la sogs par thal bar 'gyur ro/_/'on te dbang po'i rnam par shes pa las 'dzin par byed pa'i rnam pa gzhan ma dmigs pa des na de nyid kyis yin par brjod do zhe na/_'o na rnam par brtag par bya ba yang dus mtshungs pa'i dbang po'i shes pas gzung ba yin par 'gyur ro/_/
[\[292a.6\]]rjes su dpag par bya ba la yang thal bar 'gyur ro zhes kyang brjod pa yin te/_der 'dzin pa'i rnam pa gzhan dmigs pa ni med do/_/'on te gzung ba'i rnam pa las de lta bu'i 'dzin pa rtog pa yin na rnam par brtag par bya ba'i sgra la yang 'di mtshungs so/_/bde ba la sogs pa la yang 'dzin pa'i
[\[292a.7\]]rnam pa ci ste mi rtag ce na/_gzung bar bya ba nyid du myong ba med pa'i phyir ro/_/don gcig la 'du ba can yin yang 'dzin par byed pa gzhan gyis gzung ba'i phyir gzung ba nyid med pa yin no zhes brjod par ni mi nus so/_/gcig tu 'dres pa nyid du rtogs pa'i phyir ro zhe na/_'o na ni de bdag gam/_
[\[292b\]]
[\[292b.1\]]bde ba'am/_blo 'ga' yang ma yin te/_gcig gi yang rang gi ngo bo ma bzung ba'i phyir ro/_/bde ba'i rnam pa nyid 'ba' zhig myong ba yin no/_/myong ba ma yin pa'i bde ba gzhan yang yod do zhe na ma yin te/_nye bar 'jog pa gzhan ma dmigs pa'i phyir te/_shing la gong bu'i rnam par rtog pa
[\[292b.2\]]bzhin no/_/'on te nye bar 'jog pa gzhan rjes su dpag pas bsgrub pa yin te/_gang zhig rtogs pa de ni gzhan gyis nye bar gzhag pa yin te/_gong bu bzhin no zhe na ma yin te/_phyi rol gyi don med par thal ba'i phyir te/_nye bar 'jog pa bag chags srid pa'i phyir ro/_/de'i phyir gang zhig
[\[292b.3\]]ci ltar rtogs pa de ni de kho na ltar khong du chud par bya ba yin gyi de rjes su dpag pas gzhan du gzhag par bya ba ni ma yin no/_/des na phyi rol gyi don rang gi ngo bos gzung bar bya ba nyid du rtogs pa ni de bzhin du rnam par gzhag pa yin te/_rnam par 'jog pa ni rtogs pa tsam la rag las pa yin pa'i phyir
[\[292b.4\]]ro/_/bde ba la sogs pa ni gzung bar bya ba nyid du ma dmigs te/_des na rang rig pa yin no/_/'on te bdag dang yid 'brel pa tsam las skyes pa'i shes pa bde ba la sogs pa'i 'dzin par byed pa yin gyi/_dbang po las skyes pa ni ma yin no zhe na/_de lta yin na shes pa dus gcig tu
[\[292b.5\]]mi skye ba'i phyir rim gyis 'dzin par 'gyur ro/_/de'i phyir/_rim gyis 'dzin na de myong ba/_/rnam chad med par snang mi 'gyur/_/rim gyis 'dzin par khas len na bde ba la sogs pa'i blo rnam par chad pa med par snang bar mi 'gyur ro/_/rim pa ni 'di nyid de lhan cig 'byung ba ma yin no zhes bya ba gang
[\[292b.6\]]yin pa'o/_/bde ba la sogs pa 'dzin pa ni gzugs la sogs pa 'dzin pa dang lhan cig tu dmigs so/_/de la lhan cig tu 'dzin pa dang /_lhan cig tu mi 'dzin pa zhes bya ba ni 'gal lo/_/'gal ba dag ni gcig la srid pa yang ma yin no/_/mgyogs phyir zhe na de mtshungs phyir/_/myong ba
[\[292b.7\]]med pa cis ma yin/_/gal te bde ba 'dzin pa mgyogs par 'jug pa'i phyir rnam par ma chad par rtogs pa yin no/_/rtogs pa kho na ste bar ma gtogs pa yin no zhe na myur ba de ni bde ba la sogs pa mi 'dzin pa la yang mtshungs pa'i phyir bde ba la sogs pa dang gzugs mi 'dzin pa nyid rnam par
[\[293a\]]
[\[293a.1\]]ma chad par thal lo/_/'on te mi 'dzin pa yang rnam par ma chad par snang ba nyid de/_'di ltar bde ba mi 'dzin pa nyid ni/_gzugs 'dzin pa las gzhan ma yin/_gzugs mi 'dzin pa'ang bde ba 'dzin pa las gzhan yod pa ma yin na/_des na bde ba mi 'dzin pa
[\[293a.2\]]rnam par chad pa med par 'gyur ro zhes bya ba'i don 'dir 'gyur te/_gzugs la sogs pa 'dzin pa rnam par ma chad par 'gyur ro zhes bya ba yin na de ni yin pa nyid do/_/de bzhin du bzlog pa la yang brjod do/_/de'i phyir 'dzin pa med pa rnam par ma chad par 'gyur ro zhes bya ba 'di ni grub pa la sgrub
[\[293a.3\]]pa yin no zhe na/_'dir brjod pa/_gcig gi dngos po gang yin pa/_/gzhan dag med pa yin par brjod/_/de ni de yis dben pas na/_/de med par ni rig phyir ro/_/'di rang gi ngo bos ni gang yang med pa ma yin gyi/_'on kyang des dben pas yin no/_/des na gzugs 'dzin pa bde ba
[\[293a.4\]]'dzin pas dben par dmigs pa yin no zhes khas len pa na des dben par 'dzin pa de myur ba yin pa'i phyir de rnam par ma chad par yod pas ji ltar bde ba rig pa yin/_bde ba 'dzin pa la yang tshul 'di nyid yin pa'i phyir gnyi ga mi 'dzin pas na/_'dzin pa med pa nyid du ci ste ma yin zhes
[\[293a.5\]]bya ba legs par brjod pa yin no/_/gzhan du gzhan dmigs na yang des dben pa 'dzin pa ma yin no/_/de'i rang bzhin der zhugs pa'i phyir ro zhe na ma yin te/_phan tshun rang bzhin rjes su zhugs pa 'dzin na/_rim gyis 'dzin pa ma yin te/_dus gzhan mnyam par 'dzin pa la yang
[\[293a.6\]]yod pa'i phyir te/_yan lag dang yan lag can dag dus mtshungs par 'dzin par khas blangs pa'i phyir ro/_/gal te thag ring po nas bar dang bcas pa'i sgra du ma 'dzin pa na bar 'dzin pa med kyang sgra'i rang bzhin gzung ba nyid do/_/de la ci ltar sgra'i rang bzhin bar med par 'dzin pas de'i
[\[293a.7\]]phyir mi 'dzin pa la gnod kyi/_de bzhin du bar 'dzin pa med pas ni sgra 'dzin pa la mi gnod pa de bzhin du 'dir yang bar mi 'dzin pa'i gnod par byed pa ma yin no zhe na 'dir brjod pa/_de la bar chad 'dzin pa ni/_/yod min ci ltar gnod byed yin/_/med par gnod par bya min la/_/'dod
[\[293b\]]
[\[293b.1\]]min 'jig rten 'dod par zad/_/ci'i phyir bar chad 'dzin pa med ce na/_'di ni dngos po rnams kyi nus pa yin te/_ci zhig brgal zhing brtag_/des na bar chad 'dzin pa ma skyes pa ni gnod par byed pa ma yin zhing /_gnod par bya ba yang ma yin gyi 'on kyang 'di ni rnam pa ci zhig ltar 'jig
[\[293b.2\]]rten gyi grags pa las 'ongs pa'i tha snyad tsam du zad do/_/der ni bde ba dang gzugs la sogs pa 'dzin pa'i ma skyes ba ma yin pa'i phyir mi 'thad pa cung zad kyang med do/_/de lta yin na rim gyis 'dzin pa mi srid par 'gyur ro/_/'dzin pa ni yod pa kho na ste/_de la 'dzin pa gzhan ma skyes
[\[293b.3\]]pa yin no zhe na de ni med de/_'dzin la 'dzin byed gzhan yod min/_/'dzin pa po la 'dzin po gzhan/_/de ltar gzhan gyis kyang 'dod bya/_/de lta min na cal col nyid/_/'dzin par byed pa ni rang gsal ba'i bdag nyid du 'gyur dgos la/_'dzin par byed pa po byed pa'i bdag nyid dam/_byed
[\[293b.4\]]pa po la ni 'dzin par byed pa gzhan 'dod pa yin no/_/'dzin par byed pa gsal ba ma yin pa ni don thams cad mi gsal bar 'gyur ro/_/gal te dbang po'am gzhan las 'dzin par byed pa rang gsal ba yin na/_da ni 'dzin pa po gzhan gyis ci bya zhe na/_skyon gzhan 'di ni yod pa
[\[293b.5\]]nyid na rang nyid gsal ba med par 'dzin pa zhes bya ba ni med do/_/de gzhan gyis gsal bar yin no zhe na/_gsal bar byed pa gzhan yang lkog tu gyur pa nyid pas de gzhan gyis yin pa'i phyir/_'gro ba mtha' dag long ba nyid du 'gyur ro zhes ston par 'gyur ro/_/phan tshun dus tha dad
[\[293b.6\]]par skyes pa snang bar 'gyur ba de dag ci ltar phan tshun gnod par byed pa ma yin te de'i phyir 'di ni gyi na'o/_/'on te bde ba 'dzin pa la ni gnod par 'gyur ba nyid de/_res 'ga' gzugs la sogs pa 'ba' zhig 'dzin pa'i phyir ro/_/'di ltar res 'ga' yid 'phrog pa'i gzugs mthong yang
[\[293b.7\]]bde ba myong ba med pa yin no/_/des na skra'i 'dzin pa ltar bde ba 'dzin pa yang ma skyes pa'i phyir gnod par rnam par gzhag go zhe na 'di yang bzang po ma yin te/_'di ltar/_ci ltar skra'i bar 'dzin pa ltar/_/kun tshe ci phyir gnod ma gyur/_/de tshe bde ba la sogs pa/_/bar du skye bar 'jig rten
[\[294a\]]
[\[294a.1\]]'dod/_/ci ltar skra 'dzin pas bar 'dzin par thams cad kyi tshe/_gnod pa de bzhin du gzugs la sogs pa 'dzin pas kyang bde ba la sogs pa 'dzin pa la 'gyur ro/_/don dam par na ni de skra 'dzin pa yang ma yin te/_skra'i rang bzhin rtogs pa ma yin pa'i phyir ro/_/
[\[294a.2\]]gang gi tshe bde ba ma rtogs par gzugs la sogs pa 'ba' zhig 'dzin pa de'i tshe ni bde ba ma skyes pa nyid yin gyi/_skyes pa ma bzung bas 'ba' zhig pa zhes rnam par 'jog pa ni ma yin no/_/ma dmigs pa'i phyir ma skyes par tha snyad byed pa yin no zhe na/_da ni skyes pa la ma skyes par tha snyad
[\[294a.3\]]du 'gyur te/_des na ma dmigs pa yang ma yin no/_/des na gang gi tshe bde ba la sogs pa 'dzin pa'i skyes pa de nyid kyi tshe bde ba la sogs pa skyes pa yin pas de'i tshe ni gzugs la sogs pa 'dzin pas zil gyis non pa ma yin no/_/khyed kyi gzhung ltar na ni skra'i bar 'dzin pa ltar 'gyur
[\[294a.4\]]ro/_/'on te dbang po'i blo gcig nyid don dang bde ba la sogs pa 'dzin pa la 'jug pa yin te/_des na rim gyis 'dzin pa'i nyes pa ni mi 'gyur ro zhe na/_de ni mi rung ngo zhes 'chad pa ni/_gcig gis gnyis shes ma yin te/_/dbang po'i sems ni des phyir dang /_/bde sogs med kyang
[\[294a.5\]]don dag las/_/skyes phyir de nus grub min phyir/_/gal te dbang po'i blo gcig nyid kyis don dang bde ba la sogs pa 'dzin na rigs pa zhig na/_de ltar yang ma yin no zhes bstan pa yin no/_bde ba la sogs pa ni bdag dang yid 'brel pa tsam las skyes pa dbang po las skyes pa ma yin pa'i
[\[294a.6\]]shes pas 'dzin par khas blangs pa'i phyir ro/_/'on te 'ga' zhig de ltar khas mi len no zhe na de yang nus pa ma yin te/_dbang po'i blo ni bde ba la sogs pa med kyang don 'ba' zhig nyid las skye ba'i phyir/_bde ba la sogs pa'i rgyur nges par mi 'dzin pa'i phyir ro/_/gang zhig nus pa
[\[294a.7\]]gzhan yod kyang gang zhe na/_mi 'byung ba de ni de'i rgyu nyid du nges par 'dzin pa yin no/_/dbang po'i sems ni gzugs la sogs pa'i tshogs pa yod kyang bde ba la sogs pa med na mi skye ba nyid ma yin no/_/ci ste gang gi tshe sngon po ser po dang lhan cig dbang po'i rig pa las snang ba'i
[\[294b\]]
[\[294b.1\]]tshe/_de'i tshe de la nus pa med par 'gyur te/_sngon po med kyang de skye ba'i phyir ro/_/de lta mod kyi de ni de la nus pa yin no/_/'on te sngon po dang ser por snang ba'i dbang po'i shes pa ser po 'ba' zhig las mi skye'o zhe na/_de lta na ni 'o na bde ba dang gzugs su snang ba yang gzugs 'ba' zhig las
[\[294b.2\]]ma yin pas rigs pa mtshungs so zhe na/_'di la ni snying po med de/_sngon po dbang po'i rnam shes la/_/nus pa so sor mthong ba'i phyir/_/tshogs la'ang nus grub de la ni/_/de ltar rtogs pa yod ma yin/_/khas blangs na yang /_gnyis kyi so so so sor yang /_/nus
[\[294b.3\]]pa yin na sngo sogs bzhin/_/bde sogs 'ba' zhig 'dzin par 'gyur/_/de rgyu'i don ni ma bzung bar/_/de myong bar ni mi rigs so/_/bde ba la sogs pa dang bral ba'i gzugs la sogs pa 'ba' zhig las dbang po'i rnam par shes pa de skye ba mthong ba dang /_'ga' zhig 'dod pa yang yin no/_/rnam
[\[294b.4\]]par shes pa'i sngon rol du ni gzugs la sogs pa ltar bde ba la sogs pa yod pa ma yin te/_de ni rnam par shes pa dang lhan cig nyid du gzugs la sogs pa de nyid las skye ba'i phyir ro/_/'on te dus mtshungs par 'byung ba yin yang lhan cig 'byung ba'i rgyu yin pa nyid du 'dod do zhe na/_de ni mi rung ste
[\[294b.5\]]lhan cig 'byung ba'i 'bras bu ni phan tshun 'brel bar 'gyur gyi/_rig bya rig byed kyi dngos por ni ma yin no/_/rig pa'i rang bzhin min pa ni/_/phan tshun 'dzin par byed pa min/_/rang rig pa yi rang bzhin yang /_/phan tshun 'dzin par byed pa min/_/rang gi rgyu las mngon phyogs pas/_/dus mtshungs
[\[294b.6\]]pa nyid yin na yang /_/gzhan shig pa yi bdag nyid kyis/_/gal te 'dzin pa yin 'dod na/_/bde ba la ni mngon phyogs de/_/ci ltar dbang po las skyes 'dod/_/de la dbang po'i byed pa ni/_/rig byed de ni sngar bshad zin/_/gzhan yang so sor nus pa yin na/_bde ba la sogs pa 'ba' zhig 'dzin
[\[294b.7\]]par 'gyur te/_sngon po nyid bzhin no/_/'dzin pa yang kho na'o zhe na de ni ma yin te/_gzugs la sogs pa bde ba'i rgyu ma bzung bar ni bde ba 'dzin par mi rigs so/_/rig par bya ba nyid kyang 'thad pa ma yin pa kho na'o/_/na chung sgeg mo rtogs pa med pa'i bde ba ni 'ga' yang don du gnyer ba ma yin te/_
[\[295a\]]
[\[295a.1\]]'dod pa can gyi skye bo mtha' dag ni de nyid kyis bde ba 'dod pa yin no/_/de ltar yang ma dmigs so/_/'on te lhan cig pa nyid nus pa yin no zhe na/_de ltar na 'on kyang zla ba gnyis par yang 'gyur ro/_/de nyid kyi phyir bshad pa ni/_don dang lhan cig nyid 'dzin na/_/
[\[295a.2\]]bde sogs kyi ni nus pa ci/_/gang phyir de phyir blo mi 'dod/_/rjes su 'gro ba dang ldog pa med par ni nus pa mi 'grub bo/_/'dod pa yang ma yin te/_mig la sogs pa'i blo ni de las skyes pa pha rol po dag mi 'dod do/_/gzhan yang /_don med par ni bde la sogs/_/mig sogs rnams kyis
[\[295a.3\]]myong na ni/_/gzugs sogs bud med sogs khyad par/_/nam yang mig gis 'dzin mi 'gyur/_/'ba' zhig gis ni gzugs la sogs pa bde ba dang sdug bsngal la sogs pa'i rgyu nyid dang bud med la sogs pa'i mthun pa dang mi mthun pa nyid du 'dzin par mi 'gyur gyi/_rgyu 'ga' zhig
[\[295a.4\]]yod do zhes rtogs par 'gyur ro/_/lhan cig bzung na rgyu nyid du rtogs so zhe na/_'o na ni sngon po la sogs pa yang phan tshun rgyu nyid du rtogs par 'gyur ro/_/'gyur ba yang ma yin te/_de'i phyir 'di ni 'thad pa ma yin no/_/gal te bde ba 'ba' zhig mig la sogs pas 'dzin par nus pa
[\[295a.5\]]yin na ni/_de'i tshe gzugs la sogs pa mthong ba mi skye ba nyid du 'gyur ro/_/'di ltar/_nang gi yan lag nus pa'i don/_/yod na phyi rol mthong mi 'gyur/_/gal te phyi rol du bud med la sogs pa ma mthong bar bde ba myong ba nyid 'gyur ba yin na ni de'i tshe phyi rol mi mthong bar 'gyur te/_bde ba
[\[295a.6\]]myong ba bar du gcod pa yin pa'i phyir ro/_/don 'dzin pa yang 'dod pa nyid do zhes khas len na de'i tshe nyes pa gzhan/_don 'dzin na ni de las skyes/_/bde ba la sogs myong mi 'gyur/_/'di ltar don 'dzin pa'i dus na gal te bde ba skye ba yin pa de lta na yang de 'dzin pa'i tshogs pa med de/_dbang
[\[295a.7\]]po dang don dang yid phrad pa las byung ba'i yid kyis ni gzugs la sogs pa'i don 'dzin la yid gzhan yang yod pa ma yin te/_shes pa dus gcig tu skye bar khas mi len pa'i phyir ro/_/des na de las skyes pa'i bde ba la sogs pa mi 'dzin par 'gyur ro/_/'on te rnam par shes pa cig
[\[295b\]]
[\[295b.1\]]car skye bar 'dod na de'i tshe yang nyes pa gzhan yod do zhes bshad pa ni/_yul de dang ni de yod las/_/blo ni cig car skye ba ni/_/cig car don ni yod pa na/_/bde sdug dag ni rig par 'gyur/_/'dod pa dang mi 'dod pa'i don yod na/_bde ba dang sdug bsngal rig pa dag cig car 'gyur ba
[\[295b.2\]]bzlog par mi nus so/_/'di ni mthong ba nyid ma yin nam 'di ltar grang ba'i dus na grang ba dang /_dro ba'i reg pa myong ba las skyes pa'i bde ba dang sdug bsngal rig pa nyid do zhe na/_de yang mi bden te/_'di ltar rtag tu 'gyur ro snyam du bsams pa yin no/_/yul gyi ros yid 'phrogs pa
[\[295b.3\]]rje bo'i gla'i yo byang byin pa'i gzhan gyi dbang du gyur pa/_bdag nyid 'bras bu dang bcas par 'dod pa ni mtshon gyis reg pa'i sdug bsngal reg pa ma yin no/_/sdug bsngal gyi rgyu nye ba na de gdon mi za bar skye ba yang yin te/_des na bde ba dang sdug bsngal lhan cig rig par thal
[\[295b.4\]]lo/_/'on te gzhan gyis zil gyis gnon pa'i phyir gzhan rig pa ma yin na/_de ni mi 'thad de zil gyis non pa mi srid pa'i phyir ro/_/chen po nyid la sogs pa zil gyis gnon zhes bya ba ni yang dag pa ma yin te/_glang po dang sbrang bu dag gcig rtogs pa med par thal ba'i phyir
[\[295b.5\]]ro/_/'dod pa nyid kyis zhes bya ba la yang dag pa ma yin te/_gnyi ga yang lhan cig mthong ba'i phyir te/_bde ba dang sdug bsngal dag cig car myong bar bsgrub pa'i phyir ro/_/'du byed pa gsal ba las la lar yang 'gyur ro zhe na ma yin te/_goms pa las ma gtogs pa'i 'du byed
[\[295b.6\]]pa gzhan ma mthong ba'i phyir ro/_/bsgoms pa'i stobs las bde ba la sogs pa skye ba yin na ni/_de'i tshe rtogs pa'i rang bzhin nyid do zhes bstan zin to/_/'on te yang shes pa ni bde ba la sogs pa la goms pa'i stobs kyis 'jug pa yin la bde ba la sogs pa ni gzugs la sogs pa'i
[\[295b.7\]]rgyu nyid las 'byung ba yin no zhe na 'di yang rung ba ma yin te/_'di ltar/_dngos po'i stobs las skye ba yi/_/shes pa gang yin de la ni/_/mkhas rnams goms pa khas len min/_/de lta zhe na ma 'brel 'gyur/_/gal te bde ba la sogs pa dag nye bar gnas pa nyid yin na ni de goms pa
[\[296a\]]
[\[296a.1\]]med par yang mthong ba kho na'o/_/sngar ma bsams pa'am/_ma myong ba gcig nyid kyi tshe/_dmigs pa'i yul du mi 'gyur ba ma yin no/_/de la yang bar du gcod pa'i goms pa yod pa nyid do zhe na/_'di la tshad ma ci yod/_gzhan yang don gyi rnam pa goms pa med par
[\[296a.2\]]ni shes pa goms par 'gyur ba ma yin te/_'ba' zhig goms par bya ba mi nus pa'i phyir ro/_/gal te shes pa goms pa'i stobs kyis skye ba yin na don la sogs pa la ltos pa ni yod/_'on te don dang lhan cig pa'i goms pa las yin no/_/de lta yin na don gyi rnam pa yang goms pa'i stobs
[\[296a.3\]]nyid las skyes par 'gyur ro/_/de ltar gyur na rmi lam la sogs pa bzhin du shes pa don dang bral ba nyid du 'gyur bas bde ba la sogs pa rnam par shes pa las phyi rol par bsgrub tu chas pa don yang phyi rol gyi rang bzhin ma yin par bsgrub pa'i phyir/_gzhan dag gzhan sun 'byin pa la cher gzo'o/_/
[\[296a.4\]]bde ba dang sdug bsngal cig car 'byung ba ma yin par 'dod de/_'di ltar/_nang gi nyer len shes pa yang /_/yod na sdug bsngal la sogs 'byung /_/gcig po de ni 'gal ba yi/_/nyer len min par 'dod ce na/_/gang gis rnam par shes pa ni/_/mi shes pa yi nyer lan rgyu/_/bdag po nyid du 'gyur
[\[296a.5\]]yin na/_/de ni 'gal bdag la'ang mthong /_/dper na sna gcig mtshan rgyu dang /_/de las gzhan pa'i dbang po dag_/gzugs mthong ba dang mi mthun dang /_/mthun pa cig car byed pa bzhin/_/gal te bde ba la sogs pa shes pa snga ma'i nye bar len pa la ltos nas byung ba yin na de'i tshe/_
[\[296a.6\]]'gal ba gnyis kyi nye bar len pa gcig yin par mi rigs pa zhig na/_/'on kyang de nyid rigs pa yin te/_bde ba la sogs pa 'gal ba la yang shes pa mthong ngo /_/'on te 'gal ba'i nye bar len pa ma yin no zhe na/_de ltar yin na rnam par shes pa rnam par shes pa ma yin pa'i nye bar len par ci
[\[296a.7\]]ltar 'gyur/_nye bar len pa'i dngos po zhes bya ba ma yin gyi/_rgyu rnams la 'bras bu'i bdag po nyid yin pa 'ba' zhig tu zad la de ni 'gal ba la yang yod pa nyid do/_/dper na snang ba gcig las 'ug pa dang gzhan dag gi mig la gnod pa dang /_cig shos su 'gyur ba bzhin no/_/de'i phyir bde
[\[296b\]]
[\[296b.1\]]sogs rang nyid la/_/'phos pa'i don ni snang ba dang /_/rang bdag rig byed 'di dag gi_/don las skyes pa tsam du zad/_/gal te bde ba la sogs pa'i rtogs pa'i bdag nyid ma yin na/_gzugs la sogs pa las rnam par shes pa dang dus mtshungs par skye ba yin na/_de'i tshe rtag tu 'dod pa dang
[\[296b.2\]]mi 'dod pa'i yul mngon du gyur pas bde ba dang sdug bsngal cig car rig par 'gyur ro/_/khyed kyi ltar na yang ci ste de ltar mi 'gyur zhe na/_ma yin te/_bag chags sad pa de dang 'dra ba med pa'i phyir ro/_/gzugs la sogs pa'i rnam par rtog pa bzhin te/_'ga' zhig gi tshe nyid 'ga' zhig
[\[296b.3\]]bag chags sad pa'i rgyu yin no/_/nged la yang de ltar yin no zhe na ma yin te 'di ltar/_bag chags stobs las byung na ni/_/rtog pa nyid du thal bar 'gyur/_/bag chags dran dang ngo shes pa/_/nyid kyi rgyu ni yin par mthong /_/gal te dran pa la sogs pa yang rang gi ngo bos rig pa med pa nyid ma yin
[\[296b.4\]]nam/_de la yang don nyid snang ba'i phyir ro/_/de la ni kha dog dang dbyibs kyi bdag nyid don gyi rang bzhin nyid snang gi_/der yang shes pa'i rang bzhin gzhan ni rig pa'i yul du 'gyur ba ma yin no/_/de'i phyir blo mtha' dag ni lkog tu gyur pa 'ba' zhig go zhe na/_gal te der ni yod pa yi/_/_
[\[296b.5\]]don nyid snang ba'i spyod yul na/_/don de mngon sum bzhin du ni/_/'dzin pa dang ni 'brel par 'gyur/_/rang gi ngo bos snang ba'i don ni mngon sum ma yin par 'os pa ma yin te/_rang gi ngo bos snang ba nyid mngon sum yin pa'i phyir ro/_/mngon sum gyi mtshan nyid gzhan med pa'i phyir ro/_/de ltar gyur
[\[296b.6\]]na mngon sum dang dran pa dag khyad par med par 'gyur ro/_/'on te snga ma nyid dang lkog tu gyur pa nyid du snang ba des na nyen pa 'di med do zhe na/_lkog tu gyur pa zhes bya ba 'di ci zhig_/de mngon sum gyis ni dmigs pa ma yin no/_/mngon sum gyis ni dmigs 'gyur ba/_/dran pa nyid la 'jug pa yin/_
[\[296b.7\]]gzhan pa sngar med rang bzhin ni/_/'dzin na ji ltar dran pa yin/_/dran pa ni mngon sum gyis dmigs pa la 'jug pa yin te/_de lta ma yin te/_snga na med pa gzung ba yin na ci ltar dran pa yin/_sngon med pa'i yul can ni dran pa ma yin no/_/'on te gzung ba'i don nyid la lkog tu gyur par 'dzin
[\[297a\]]
[\[297a.1\]]pa'i phyir de dran pa yin par 'dod na de yang mi rung ste/_lkog nyid don gyi ngo bo'am ci/_/ci ga shes pa'i ngo bo yin/_/don gyi rang bzhin nyid ce na/_/mngon sum la ni de snang 'gyur/_/don gyi rang bzhin gang yin pa de ni mngon sum la snang bar 'gyur te/_dper na sngon po
[\[297a.2\]]nyid la sogs pa bzhin no/_/gal te nus pa nges pa'i phyir dran pa nyid la snang ba yin te/_dper na dngos po yod pa dang med pa'i bdag nyid la yod pa'i rang bzhin ni mngon sum 'dzin cing dngos po med pa'i rang bzhin ni rang bzhin gzhan gyi dngos po med pa'i tshad ma'i spyod yul du 'gyur ba bzhin no
[\[297a.3\]]zhe na/_de yang rang gi phyogs su ltung ba yin te 'di/_dngos med dngos po yin na ni/_/ci ltar mngon sum gyis mi 'dzin/_/de las de ni tha dad na/_/dngos po gnyi gar ci ltar 'gyur/_/dngos po tha dad pa'i mtshan nyid ni rnam pa tha dad pa yin pa'i phyir ro/_/rnam pa tha dad kyang tha dad pa med pa
[\[297a.4\]]yin na ni/_ril rang bzhin gcig tu 'gyur ro/_/'on te dngos po dag gi rnam pa tha dad pas du mar 'gyur gyi dngos po dang dngos po med pa dag ni ma yin no/_/dngos po dag ni dngos po med pa las tha dad pa'i phyir te/_dngos po dang dngos po med pa dag la ni dngos po med pa gzhan med do/_/
[\[297a.5\]]de lta ma yin na ni thug pa med par 'gyur ro zhe na/_gal te dngos med dngos po las/_/gzhan min gzhan 'dzin ci ltar yin/_/tshad ma tha dad phyir zhe na/_/tha dad med par ga las 'dzin/_/gal te dngos po'i cha ni mngon sum gyis 'dzin la/_dngos po med pa'i cha ni tshad ma gzhan gyis yin na/_
[\[297a.6\]]de lta yin na phan tshun ma 'dres par rtogs pa'i phyir ci ltar dngos po dang dngos po med pa'i bdag nyid gcig yin zhes bya bar rtogs/_gal te mig gi rnam shes kyis gzugs rtogs la/_gzhan gyis sgra la sogs pa yin na bdag nyid kyis gnyi ga rtogs so zhes byed pa po gcig nyid du ci ltar
[\[297a.7\]]rtogs she na/_'di thog ma med pa'i bag chags las rtogs pa yin gyi de kho na nyid ma yin pa'i phyir/_'di la klan ka ci yod/_'dir yang de bzhin no zhe na/_gal te de ltar thog ma med pa'i bag chags kyi stobs nyid las dngos po med pa'i tha dad par rtogs pa yang yin par 'gyur na/_don gzhan
[\[297b\]]
[\[297b.1\]]brtags pas ci bya/_dngos po med pa zhes bya ba ni tshad ma de yang bag chags kyi stobs las byung ba yin gyi don dam pa ni ma yin no/_/des na mi 'dra ba nyid kyis de las ldog pas na/_dngos po med pas ci bya mi 'dra ba yang mngon sum nyid la snang ba yin no/_/des na 'di na med do zhes bya ba'i
[\[297b.2\]]dus su phyis 'byung ba can de'i stobs las byung ba ni/_gzung ba 'dzin pa'i phyir tshad ma ma yin no/_/dngos po med pa zhes bya ba'i tshad ma gzhan ni med do/_/dngos po med pa'i tshad mas bdag gis dngos po med par rtogs so zhes bya ba 'di ni so so rang gi tha snyad yin gyi/_'jig rten ni gang
[\[297b.3\]]gi phyir bltar rung ba bdag gis ma dmigs pa des na 'di ni med do zhe 'am/_de 'dir dngos po yod pa ma yin no zhes mtshungs par don gyi tha snyad byed do/_/ma dmigs pa de yang mngon sum kho na yin no zhes bshad par 'gyur ro/_/don dam par ni dngos po med pa zhes bya ba tshad ma ma yin la/_gzhal bya
[\[297b.4\]]yang ma yin pa'i phyir/_de'i bdag nyid can yin yang nus pa nges pa'i dpe ma grub bo/_/gzhan yang /_ci ste dngos po med pa tshad ma gzhan yin no de bzhin du dran pa yang 'gyur ro/_/lkog tu gyur pa nyid la dran pa tshad ma kho na'o zhe na ma yin te/_tshad ma'i mtshan nyid dang ldan pa'i phyir ro/_/lkog gyur
[\[297b.5\]]nyid ni bzung na yang /_/don ni ci zhig 'grub par 'gyur/_/rjes dpag chos can 'brel pa dag_/gzung ba las ni 'jug pa nyid/_/'di snyam du lkog tu gyur pa nyid shes par gyur na 'di la da ltar mngon sum du mi 'jug go zhes rtog pa dang ldan pa rjes su dpag pa 'jug par byed do/_/des na 'di
[\[297b.6\]]lkog tu gyur pa nyid du rig pa'i dgos pa yin pas na/_dran pa tshad ma yin no zhe na/_de ltar ni ma yin no/_/'di ltar 'brel pa bzung ba dang phyogs kyi chos la brten pa 'di las rjes su dpag pa 'jug pa'i phyir ro/_/du ba la sogs pa'i 'bras bu mthong ba'i de ma thag tu skye ba'i rjes su dpag pas me
[\[297b.7\]]'dzin pa na de'i sngar lkog tu gyur pa dag nyid nges par 'dzin par byed pa ni su yang med do/_/nges par 'dzin pa na yang dgos pa med do/_/'o na res 'ga' zhig nges par 'dzin par byed pa nyid do zhe na/_de la yang 'ol med do/_/'di ltar/_sbyor bar byed pa'i cha 'ga' zhig_/res 'ga' bar ni
[\[298a\]]
[\[298a.1\]]mthong ngam ci/_/ci ga sbyor bar byed pa'i don/_/rgyu nyid las ni ldog 'gyur ram/_/sbyor bar byed pa ni rgyu kho na'o/_/rjes su 'gro ba dang ldog pa las 'das pa ni rgyu nyid ni ma yin te/_rgyu nyid kyi mtshan nyid ni de tsam du zad pa'i phyir ro/_/gzhan yang /_dran pas lkog gyur
[\[298a.2\]]nyid du ni/_/dngos po gang zhig shes par 'gyur/_/rjes su dpag pas rtog pa gang /_/de ni dran pa'i spyod yul min/_/rjes su dpag pa'i yul du gyur pa'i don gang yin pa de ni dran pa'i yul ma yin te/_de lta yin na shugs kyis rjes su dpag pa don med par 'gyur te/_lkog tu gyur pa nyid ni
[\[298a.3\]]dran pa nyid kyis bzung ba'i phyir ro/_/dran pas ni de lkog tu gyur pa nyid du rtogs kyi de'i tshe yod pa nyid du ni ma yin no zhe na/_'o na lkog tu gyur pa nyid du rtogs pa de gang zhig yin/_sngon mthong ba'o zhe na 'o na dus de'i mthar thug pa'i dngos po nyid dran pas lkog tu gyur pa nyid du rig pa yin gyi/_
[\[298a.4\]]gzhan ni ma yin pas na dran pa don med pa nyid do/_/dran nas lkog tu gyur pa la 'jug pa des na dran pa tshad ma yin gyi rjes su dpag pa 'jug par byed pa'i phyir ni ma yin no zhe na/_dran nas 'jug go zhes bya ba 'dis ni rnam par dpyad par bya ba yin no/_/ci de'i dus la 'jug par byed dam/_'on te
[\[298a.5\]]de lta ma yin/_gal te de yi dus la ni/_/'jug na de'i thob mi nus so/_/rtog ldan thob bya'i don la ni/_/'jug par 'gyur gyi gzhan du min/_/da ltar ba'i dus la ni dran par rtogs pa ma yin te/_des na ci ltar tshad ma yin/_/sngar ni dus kyi don la lkog tu gyur pa nyid du rtogs pa yin na de ni thob
[\[298a.6\]]par mi nus so/_/yang na lkog tu gyur pa nyid ni mngon sum nyid kyis 'dzin pa yin te/_mngon sum gyis de'i dus kyi mthar thug par gzung ba gang yin pa de nyid dus phyis la ltos te/_lkog tu gyur pa nyid do/_de'i rnam pa nyid ni bag chags kyi stobs las dran pa 'di'i bdag nyid du gyur pa
[\[298a.7\]]kho na'o/_/de ni de lta bur gyur pa'i/_/don nyid ce na don mos med/_/mos pa yi ni dbang nyid las/_/de nyid de nyid min par gnas/_/rang rig pas rtogs pa'i rang gi ngo bo nyid ni don ce'am/_don ma yin no zhes rnam par gnas par 'gyur ba ma yin gyi/_de'i 'og tu byung ba'i mos pas rnam par 'jog
[\[298b\]]
[\[298b.1\]]pa yin no/_/dran pa'i rnam pa la ni de yod pa ma yin te/_'di ltar rtogs pa dang ldan pa dag don gang yin pa de ni sngon mthong ba yin la rnam pa 'di ni de ltar goms pa'i stobs las skye ba can yin no zhes rtogs par byed do/_/de'i phyir bde sogs rang nyid la/_/'phos pa'i don ni snang ba dang /_/
[\[298b.2\]]rang bdag rig byed 'di dag ni/_/don las skye ba tsam du zad/_/ci ltar myong ba'i 'du byed las skyes pa'i dran pa rang la 'phos pa'i don gyi rnam pa rig par byed pa yin pa de bzhin du bde ba la sogs pa yang yin te/_'di ltar de dag kyang goms pa'i 'du byed las byung ba nang gi rig pa'i khyad par
[\[298b.3\]]bdag nyid du gyur pa kho na'i rig par byed pa yin no/_/'o na ji ltar gzugs la sogs pa'i don la ltos she na/_de'i sgo nas de dang rjes su mthun pa'i bag chags sang pa'i phyir ro/_/reg pa 'brel pa las byung ba'i/_/bde ba'i rnam par myong ba las/_/skye bar gyur pa'i 'du byed de/_/
[\[298b.4\]]de mthong ba las sad par 'gyur/_/'khyud pa'i bde ba myong ba las shin tu brten par skyes pa'i bag chags ni phyis de 'dra ba'i gzugs mthong bas sad par gyur pa na de lta bur gyur pa nyid kyis nang gi rig pa'i bde ba skyed par byed do/_/'di nyid ston par byed pa ni/_/don gyi bdag nyid de dag
[\[298b.5\]]gi/_/rang gi bdag gyur des myong yin/_/des na don snang ba bshad de/_/dmigs pa nyid ni der snang ba'o/_/nang gi rig pa'i khyad par rung gi bdag nyid du gyur pa nyid bde ba la sogs pas myong ba yin no/_/de nyid kyi phyir don myong bar brjod pa yin te/_de lta ma yin te gzhan du gyur pa myong ba
[\[298b.6\]]yin na des zhes 'brel par mi 'gyur ro/_/'di ltar/_gang phyir ngo bo'i rgyu las ni/_/rang gi ngo bo myong bar rigs/_/gzhan gyi ngo bo myong ba ni/_/ci ltar de yi tha dad phyir/_/gzhan ni gzhan gyi ngo bo min/_/ci ltar de las gsal bar 'gyur/_/sgron ma las ni bum pa la/_/de 'dra'i gsal
[\[298b.7\]]ba skye ba yin/_/gsal ba'i rnam par shes pa las/_/don gsal ba ni skye min gyi/_/'bras nyid yin na shes pa des/_/de ni ci ltar rtog par 'gyur/_/gang zhig gi 'bras bu gang yin pa'i rgyu des ni rtogs pa ma yin no zhes 'thad do/_/de lta ma yin na blo las skyes pa'i lus kyi bya ba des rig
[\[299a\]]
[\[299a.1\]]par 'gyur ro/_/de'i phyir rang gi ngo bo nyid rig par 'thad pa yin no/_/'on te mngon du phyogs par 'gyur bas rig pa yin gyi rang rig pas ni ma yin no zhe na de ni mi rigs te/_rang bzhin mngon du phyogs gyur pas/_/gal te rang rgyu las skye na/_/gang gis de ni rig
[\[299a.2\]]'gyur ba/_/'dir ni don la ci zhig yod/_/'on te de ni don las kyang /_/mngon phyogs yin pas de skad brjod/_/mig las kyang ni mngon phyogs 'gyur/_/de ni ci ltar de rig min/_/dbang po don la phyogs she na/_/don la zhes byar ci ltar 'dod/_/gal te don ni rig na 'di/_/don la
[\[299a.3\]]phyogs par rig par 'gyur/_/don rang gi ngo bos ma rtogs par ni de la mngon du phyogs pa nyid rtogs pa ma yin no/_/gal te don rang nyid rig go zhe na/_da ni rig pa mngon sum du phyogs pas ci zhig bya/_grub par nye bar gnas pa la ni de nye bar mkho ba ma yin no/_/de med par don snang bar
[\[299a.4\]]mi rtogs so zhe na 'o na de dang lhan cig pa nyid du rig par 'gyur ba 'ba' zhig tu zad de de las gzhan ni ma yin no/_/des na de 'dzin to zhes bya ba 'di ni g.yar po'i rgyan no/_/gzhan yang /_'ga' zhig bde sogs phyi rol na/_/gnas nyid dang ni sems med dang /_/gzung bar smra ste de yi yang /_/
[\[299a.5\]]cig car gnyis 'dzin mi rigs so/_/nges par 'dzin zhes bya ba ni tshig gi lhag ma'o/_/sngon po la sogs pa bzhin du rang dbang du dmigs pa yin na nges par sngon po la sogs pa gzhan dang lhan cig 'dzin te zhes bya ba'i rgyu ni med do/_/'on te bde ba dang sdug bsngal la sogs pa 'di dag ni
[\[299a.6\]]bde ba dang sdug bsngal la sogs pa'i rang bzhin can gtso bo'i yongs su gyur pa yin te 'di ltar/_gzhung lugs ni gtso bo las ni chen po/_chen po las nga rgyal/_nga rgyal las de tsam lnga dang /_blo'i dbang po lnga dang /_las kyi dbang po lnga dang /_yid do/_/de tsam lnga las ni 'byung ba chen po lnga ste/_de
[\[299a.7\]]ltar rnam par 'gyur ba'i rigs mtha' dag ni 'di tsam du zad do/_/rnam par 'gyur ba yang rang bzhin gyi rjes su 'gro ba can yin te/_dper na 'jim pa'i rnam par 'gyur ba bum pa la sogs pa bzhin no zhes bya ba yin no/_/'dir brjod pa/_sngo sogs rang bzhin bde sogs dang /_/gcig phyir
[\[299b\]]
[\[299b.1\]]cig car 'dzin ce na/_/tha dad snang can sems kyis ni/_/gzung de ji ltar tha mi dad/_/bde ba la sogs pa ni bde ba la sogs pa'i rang bzhin can gtso bo'i yongs su gyur pa yin no zhes bya ba 'di ga las yin/_de'i rang bzhin rjes su 'gro bar mthong ba'i phyir ro/_/'di ltar 'dzin pa'i rnam par
[\[299b.2\]]'gyur ba ni de'i rjes su 'gro ba can du mthong ngo zhe na/_'di ltar ma nges ba nyid ma yin nam/_sgra rnga bo che dang dbyig pa'i sbyor ba las skyes pa yin yang rnga bo che dang dbyig pa'i rjes su 'gro ba can ni ma yin no/_/gal te yang rlung ngam sgra'i rdul phra rab sgra nyid du gyur par 'dod pa/_de lta na yang de grub pa
[\[299b.3\]]ma yin no/_/'on te 'jim pa'i 'gyur ba bzhin du 'dir yang rigs mtshungs pa'i rgyu brtag pa yin na/_de lta na ni 'o na de'i rang bzhin can gyi 'bras bu gang ci snyed pa de thams cad rigs mi mthun pa las yin te/_dper na sgra la sogs pa bzhin no/_/bum pa la sogs pa yang 'bras bu yin pas/_de yang
[\[299b.4\]]rigs mi mthun pa nyid las yin no/_/rdza mkhan la sogs pa ni rigs mi mthun pa yin te/_des na thams cad mthun pa las skye ba yin no zhes bya ba'i khyab pa med pa'am/_rigs mi mthun pa las skye ba yin pa'i phyir bzlog pa grub bo/_lhan cig pa ma yin pa'i rigs mthun pa'i rgyu ni 'gar
[\[299b.5\]]yang mthong ba med do/_/'on te thams cad bde ba la sogs pa rjes su 'gro ba can du mthong ba des na bde ba la sogs pa'i rang bzhin nyid rgyu yin par 'gyur te/_'ji ba'i rnam par 'gyur ba rnams kyis 'jim gong bzhin no zhe na 'di la bshad zin to/_/lhan cig pa gzhan yang rgyu yin pa'i phyir ro/_/
[\[299b.6\]]des na rigs mthun pa dang mi mthun pa rgyu yin par thal bas gtso bo mi 'grub bo/_/gzhan yang bde ba la sogs pa yang gzung ba nyid la sogs pa rjes su 'gro bas bzung ba'i gtso bo gzhan 'grub bo/_/des na mthar bzung ba nyid dang dngos po nyid la sogs pa rgyu yin par 'gyur ro/_/'on te de yang
[\[299b.7\]]bde ba la sogs pa'i bdag nyid can yin te/_dngos po nyid la sogs pa'i rjes su 'gro ba can ni bde ba la sogs pa'i bdag nyid can yin pa'i phyir ro zhe na/_de lta na ni 'o na bde ba la sogs pa bum pa la sogs pa'i bdag nyid can yin pa'i phyir na/_gtso bo bum pa la sogs pa'i bdag nyid can
[\[300a\]]
[\[300a.1\]]du thal bar 'gyur ro/_/'on te de ni thams cad kyi bdag nyid can du 'dod pa nyid do zhe na/_gal te rnam par 'gyur ba'i tshogs mtha' dag gtso bo'i bdag nyid la rang bzhin de nyid kyis phan tshun ldog par yod pa yin na/_'di la rang bzhin dang rnam par 'gyur ba'i dngos
[\[300a.2\]]bo ci zhig yod/_mngon par gsal ba dang mi gsal ba tsam ste/_mngon par gsal ba'i rnam par 'gyur ba yin la mi gsal ba'i ni rang bzhin no zhe na/_mngon par gsal ba zhes bya ba 'di ci zhig yin la mi gsal ba yang ci zhig yin/_gsal ba ni mngon par gsal ba yin la/_de
[\[300a.3\]]med pa ni mi gsal ba yin no zhe na/_gsal ba 'di ci zhig mthong ba'i bdag nyid do/_/de med pa'i mi dmigs pa ni mi gsal ba'o/_/tshad mas rang gi ngo bo grub pa na/_de dmigs zhes bya bar nus pa yin gyi grub na ni med pa nyid ma yin nam/_des na snga na med pa yin pa'i phyir gtso bo mi 'grub bo/_/
[\[300a.4\]]gal te bum pa la sogs pa sngar de ltar yod pa nyid ma dmigs pa yin na yang gtso bo rgyur brtag pas ci bya/_de dag gi bde ba la sogs pa'i rang bzhin nyid gtso bo yin no zhe na ma yin te/_bde ba la sogs pa'i rang bzhin las tha dad par gzung ba'i phyir ro/_/tha dad par snang ba can gyi gzung
[\[300a.5\]]ba tha dad pa ma yin par yang ci ltar 'gyur/_gzhan yang /_phyi de khyad par yod ni na yang /_/goms pa yi ni khyad par las/_/blo la dga' yang yongs su gdung /_/khyad par du ni mi 'gyur ro/_/gal te bde ba la sogs pa sngon po la sogs pa phyi rol gyi rang bzhin nyid yin na/_'o na ni sngon po la sogs
[\[300a.6\]]pa nyid bzhin du bsgoms pa'i khyad par las dga' ba dang gdung ba la sogs pa khyad par du mi 'gyur ro/_/sngon po la sogs pa'i rang bzhin du snang ba ni/_bsgoms pa'i khyad par gyis khyad par du 'gyur bar ma dmigs so/_/de lta yin no zhe na ni nang dang phyi rol mtha' dag goms pa'i rjes su 'gro ba can
[\[300a.7\]]yin pa de'i phyir 'gro ba mtha' dag ni goms pa'i stobs las skyes pas de kho na ma yin par 'gyur ro/_/gal te bde ba la sogs pa phyi rol yin na ni/_phyi rol gyi rang bzhin du snang bar 'gyur ro/_/de ni 'khrul pa yin no zhe na ma yin te/_'khrul pa'i rgyu ma mthong ba'i phyir dang /_gnod pa med
[\[300b\]]
[\[300b.1\]]pa'i phyir ro/_/gal te blo yang bde sogs kyi/_/bdag nyid yin pas mi 'gal na/_/de ni phyi de bde sogs kyi/_/bdag nyid yin zhes ci ltar rtogs/_/bsam pa 'di yin par 'gyur te ci ltar sgra la sogs pa gtso bo yongs su gyur pa'i rang bzhin yin pa de bzhin du blo yang yin no/_/des na bdag gi blo'i
[\[300b.2\]]rang bzhin gyi bde ba la sogs pa rig pa nges pa kho nar phyi rol ma yin pa'i rang bzhin du rig pa yin la/_bsgoms pa'i khyad par gyis blo khyad par du gyur pa na/_de'i bdag nyid can gyi bde ba la sogs pa yang khyad par du 'gyur ro/_/bsgoms pa zhes bya ba ni nga rgyal dang yid kyi 'jug pa yin no/_/
[\[300b.3\]]nga rgyal de yang blo la nga'o snyam pa yin zhing yid kyang kun du rtog pa'i bdag nyid can yin pa'i phyir ro/_/yid kyi kun du rtog pa yang nas yang du gyur pa nyid bsgoms pa yin te/_des na snying stobs las byung ba'i bdag nyid nga rgyal la rag las pa'i blo bde ba'i bdag nyid rtogs pa ni de
[\[300b.4\]]ltar gsal bar 'gyur ro zhe na/_gal te de lta na bde ba la sogs pa'i phyi rol gyi ngo bo yin no zhes ji ltar rtogs pa'i phyi rol sgra la sogs pa yang gtso bo yongs su gyur pa'i bdag nyid yin pa'i phyir ro zhes bya ba yang lan du 'brel pa ma yin te/_sgra sogs gtso ba'i yongs gyur las/_/
[\[300b.5\]]byung ba de nyid ga las shes/_/'di dag de yi rang bzhin gyi/_/rjes su 'gro bar rtogs ma yin/_/gal te blo bzhin du dgra la sogs pa la yang bde ba la sogs pa'i rjes su 'gro bar tshad mas nges pa yin na de'i tshe 'bras bu rgyu'i rjes su 'gro ba can yin pas na 'gro ba la gnas pa'i skye bos de lta
[\[300b.6\]]bu'i rgyus bskyed pa yin par shes par 'gyur ro/_/bde ba la sogs pa'i rang bzhin can gyi gtso bo'i yongs su gyur pa yin pa nyid kyis de ltar nges so zhe na/_'di ni phan tshun brten pa nyid de/_'di ltar/_'di ni gtso bo'i yongs gyur nyid/_/yin par shes na bde sogs nyid/_/bde sogs
[\[300b.7\]]nyid du shes pas kyang /_/sgra sogs de nyid yin par nges/_/sgra la sogs pa gtso bo'i yongs su gyur pa yin na bde ba la sogs pa rjes su 'gro ba yin la/_bde ba la sogs pa rjes su 'gro bar nges pa yang gtso bo yongs su gyur pa'i rang bzhin nyid du 'gyur bas/_gcig ma grub na gnyi ga
[\[301a\]]
[\[301a.1\]]yang mi 'grub bo/_gzhan yang /_gal te du ba me yongs su gyur pa'i rang bzhin yin pa de lta mod kyi/_de 'bar ba nyid yin par 'grub bam/_cig mngon sum gyis gnod pa'i phyir de lta ma yin no zhe na/_sgra la sogs pa la yang mtshungs so/_/'di snyam du gal te sgra la
[\[301a.2\]]sogs pa bde ba'i rang bzhin ma yin na/_blo de dag gis 'dzin par byed pa ma yin par 'gyur te/_rigs tha dad pa gzung ba dang /_'dzin pa nyid du mi rung ba'i phyir ro zhe na/_'di la bshad pa/_gal te rigs ni tha dad ngag_/gzung 'dzin min na skyes bu ni/_/kun gyi 'dzin byed mi 'gyur te/_/
[\[301a.3\]]des na za ba po nyid nyams/_/skyes bu ni sgra la sogs pa dang rigs mthun pa ma yin te/_de gtso bo'i bdag nyid ma yin pa'i phyir dang /_bde ba la sogs pa ni bzlog pa'i phyir ro/_/de 'dzin par byed pa ma yin du zad mod ce na ma yin te/_za ba po nyid ma yin par thal ba'i phyir ro/_/skyes bu ni
[\[301a.4\]]za ba por 'dod pa yin no/_/nyams su myong bar byed pa las gzhan pa'i za ba po nyid ni med do/_/'dis ni rgyu dang 'bras bu bsal/_/ci'i phyir zhe na/_blo dang sgra la sogs pa'i bde ba dag ni rgyu dang 'bras bu gzung ba dang 'dzin pa nyid kyi dngos po kho na las yin no/_/gang gi phyir sngon po la sogs pa
[\[301a.5\]]rang gi rnam par gtod pas blo skye bar byed pa nyid kyis gzung ba yin gyi gzhan du ni ma yin no/_/gzung ba nyid ni rgyu dang 'bras bu'i dngos po nyid las yin te/_des na gzung ba nyid kyis rgyu dang 'bras bu nyid du 'grub bo/_/gzung ba nyid de yang rnam par 'jog par byed pa yin no/_/skyes bu yang sgra la
[\[301a.6\]]sogs pa 'dzin par byed pa yin pas de yang de dag gi 'bras bu nyid du 'gyur na/_de lta na yang ma yin pa de'i phyir ma nges so/_/yang na/_'dis ni rgyu dang 'bras bu bsal/_/ma grub pa nyid kyi phyir ro/_/zhes bshad pa ni/_blo dang bde ba rgyu dang 'bras bu gzung ba dang 'dzin pa nyid kyi dngos po las
[\[301a.7\]]min/_/gang la gzung ba dang 'dzin pa'i dngos po yod pa der rgyu dang 'bras bu'i ngo bor 'gyur ba ni ma yin te/_skyes bu dang sgra la sogs pa'i bde ba bzhin no/_'on te blo dang skyes bu la sogs pa gzung ba dang 'dzin pa'i dngos po nyid las rgyu dang 'bras bu ngo bor 'gyur na/_'o na ni de nyid
[\[301b\]]
[\[301b.1\]]las de rgyu dang 'bras bu nyid bzhin no/_/de lta yin dang /_skyes bu yang 'bras bu nyid du thal bar mi 'dod par 'gyur ba'am/_de nyid kyis ma nges par 'gyur ro/_/yang na blo dang bde ba rgyu dang 'bras bu ma yin te/_gzung dang 'dzin pa nyid med phyir/_/yod na'ang de ni gzhan la'ang 'gyur/_/
[\[301b.2\]]de phyir de ni nang nyid dang /_/myong bya nyid phyir sems yin no/_/ci'i phyir zhe na/_rang rig rang bzhin myong ba yin/_/de ni de yi myong ba yin/_/phyi rol nyid la tshad ma med pa'i phyir dang /_nang nyid du myong ba'i phyir ro/_/dngos gang ci ltar rig gyur pa/_/de ni de bzhin nyid yin rtogs/_/myong ba med
[\[301b.3\]]par dngos po rnams/_/yod par gtan la phebs ma yin/_/gang gi phyir rig par byed pa ma yin pa de ni de'i rig par byed pa ma yin no/_/bde ba la sogs pa yang phyi rol gyi rang bzhin dang rjes su mthun par rig pa ma yin no/_/myong ba yang gzhan la dngos po yang gzhan no zhes bya bar
[\[301b.4\]]ni mi 'thad do/_/sngon po rig par byed pa ni ser po yin no zhes bya bar mi rung ngo /_/de ltar rig pa rang rig pa'i rang bzhin du 'jug pa ni rang rig pa'i rang bzhin nyid gsal bar byed kyi/_bde ba la sogs pa gzhan gyis rtogs par bya bar rig pa ni ma yin no/_/gzugs la sogs pa ni
[\[301b.5\]]mig la sogs pas 'jug pa rig pa yin pa'i phyir rang rig pa'i rang bzhin ma yin no/_/yang na bde ba la sogs pa rnam pa med pas 'dzin pa ma yin te/_des na bde ba'i rnam pa nyid kyis rig par bya ba yin pa'i phyir na/_rnam par shes pa yang bde ba'i rnam pa nyid du grub pas de'i nang du chud
[\[301b.6\]]pa'i bde ba rtogs pa'i rang bzhin nyid do zhes bya bar grub bo/_/'o na bum pa la sogs pa bzhin du bde ba la sogs pa yang phyi rol du 'gyur ro zhe na/_de ni mi rigs te/_bum pa la sogs pa'i rnam pa ni rnam par shes pa'i bdag nyid du 'gyur ba yin yang gzhan nye bar gnas pas skye ba yin
[\[301b.7\]]pa'i phyir te/_de la sogs pa'i byed pa rtogs pa med pa'i phyir ro/_/bde ba la sogs pa'i rnam pa ni goms pa'i stobs kyis khyad par du 'gyur ba yin pa'i phyir/_gzhan nye bar gnas pa la rag las pa nyid du ma yin no/_/gal te goms pa la rag las pa nyid yin yang bde ba la
[\[302a\]]
[\[302a.1\]]sogs pa myong ba'i rang bzhin ma yin te/_de'i phyir rang bzhin du gyur pa ma yin pa'i myong bas rig pa'i phyir ro/_/bde ba la sogs pa ni goms pa la 'phel bar 'gyur ba yin yang myong ba'i rang bzhin ni ma yin no zhe na/_'di la bshad pa/_gal te de rang bzhin min pa/_/
[\[302a.2\]]myong bas blo gnas de rig na/_/bde ba la sogs pa rang rig pa yin na rtogs pa'i rang bzhin du 'gyur gyi/_de'i rnam pa can ma yin pa bdag gzhan du gyur pa rig pas ni ma yin no/_/des na skyes bu 'bras bu nyid du 'gyur ba yang ma yin te/_de'i rnam par skye ba nyid kyis na de 'bras bur
[\[302a.3\]]gyur pa yin na de ni yod pa ma yin te/_de de'i rnam pa can ma yin pa'i phyir ro/_/de'i rang bzhin du gyur pa ma yin pa nyid kyi myong bas blo'i nang du zhugs pa'i bde ba la sogs pa rig par byed pa'am/_de dang 'du ba yin no/_/des na 'du bas 'brel pa'i phyir myong ba dang blo gcig tu mngon par
[\[302a.4\]]rlom pa yin no zhe na/_mngon sum dran pa'i rnam pa can/_/myong ba ma gtogs 'di blo gang /_/blo zhes bya ba 'di ci zhig lhag par zhen pa'o/_/rig pa de gang yin na gnyis su myong ba'o/_/tha dad pa la tshad ma yod na de skad brjod par bya ba ma yin nam/_lhag par zhen pa dang nyams su myong ba zhes
[\[302a.5\]]bya ba ni rnam grangs tsam du zad do/_/yul gyi rnam pa myong ba ma yin pa'i bdag nyid ni blo yin la/_rnam pa med pa'i myong ba ni rtogs pa'i rang bzhin yin no zhe na/_rnam pa med pa'i myong ba zhes bya ba 'di la tshad ma med do/_/mngon sum gyis rig pa ma yin pa des na tshad ma med do zhe na ma yin te/_
[\[302a.6\]]khas len pa'i rgyu med pa'i phyir ro/_/mngon sum med pa la ni rjes su dpag pa yang ma yin te/_des na khas blang ba nyid du mi rigs so/_/'on te myong ba gzhan med na bde ba la sogs pa myong ba med par thal bar 'gyur ro zhe na/_rang rig pa nyid kyis myong na ci 'gal tha snyad ni de tsam gyis
[\[302a.7\]]yongs su rdzogs pa'i phyir na gzhan ni don med do/_/ci ste yang /_gal te myong gzhan mi 'dod na/_/de'i tshe thar pa'i gnas skabs na/_/bde dang sdug bsngal des grol ba/_/med pa ci ltar thar bar 'gyur/_/rang bzhin yongs su 'dor na ni/_/chos can med par thal bar
[\[302b\]]
[\[302b.1\]]'gyur/_/rang gi bdag nyid ni spang bar nus pa ma yin no/_/bde ba la sogs pa tha dad par ni/_gal te da lta'i gnas skabs na tha dad pa med par rtogs pa de lta na yang tha dad par lhag par nges pa'i spyod yul du byas pas spang bar nus pa nyid do zhe na/_gal te 'di 'dod pa de lta na yang
[\[302b.2\]]tshad mas ma grub pa ni mi 'grub po/_bdag gi 'dod pa mi 'grub pa'i don yod do zhes bya bas ni tshad ma med pa'i don grub pa'i yul du 'gyur ba ma yin no/_/rgyu rnams ni rgyu med pa'i ni 'dod pa rjes su 'jug pa ma yin la/_don la rgyu yod do zhes bya ba 'di la tshad ma yang cung zad med de
[\[302b.3\]]sgom pa da ltar nyid bsgom pa la gnas pa na cha yod par mthong ba'i phyir ro/_/rdzogs pa de nyid kyi tshe nyon mongs pa spong bar mthong ba'i phyir ro/_/de ltar ni de lta bur gyur pa'i myong ba gzhan nyid skye ba yin gyi/_bde ba la sogs pa myong ba las tha dad par rtogs pa ni med do/_/thar pa'i gnas
[\[302b.4\]]skabs su yang de bzhin du yin pa'i phyir 'gal ba med do/_/de'i phyir/_de dang de don la brten nas/_/bde dang sdug bsngal sogs myong ba/_/gcig nyid 'byung bar 'gyur mthong gi_/bar du gzhan ni ma mthong ngo /_/gal te blo dang bde ba la sogs pa zhes tha dad pas tha dad pa ma yin nam/_de
[\[302b.5\]]lta ma yin na don tha dad pa med par brjod pa tha dad par ci ltar 'gyur zhe na/_ma yin te/_'di ni dga' ba dang zhum pa la sogs pa'i rnam pa du ma can gcig nyid 'byung bar mthong ste/_de la ming ci ltar 'dod par gdags la rag go/_/brjod pa tha dad par ni gnas skabs kyi khyad par bstan pa'i
[\[302b.6\]]don du yin te/_dper na sa bon dang myu gu dang /_'dod pa ma dang chu'i brjod pa bzhin no/_/lcags gong dang ni me bzhin du/_/'dres pa rnam dbyer med ce na/_/de lta yin na dngos kun la/_/tha dad tha dad min bzhag nyams/_/gal te dpe yod pa tsam gyis tshad ma med par 'di ni gnyis
[\[302b.7\]]'dres pa yin no zhes brtags pa yin na/_de lta yin na ni ka ba la sogs pa rnam pa gcig tu rtogs pa thams cad la gcig pa nyid du mi 'grub po/_/gcig ma grub na ni de 'dus pa'i rang bzhin du yang mi 'grub pas na dngos po'i rnam par gzhag pa mtha' dag 'jig par 'gyur te/_gcig
[\[303a\]]
[\[303a.1\]]dang du ma las ma gtogs pa'i dngos po mi srid pa'i phyir ro/_/'di ltar/_tha dad med myong gcig yin na/_/de ltar gang yin de tha dad/_/can 'grub 'di sgrub byed yin na/_/tha dad grub byed 'grub ma yin/_/de'i phyir gcig ma grub na gnyi ga yang mi grub bo/_/de bas na tha dad
[\[303a.2\]]pa med par rig pa ni gcig yin la de las bzlog pas ni du ma yin no zhes rigs so/_/grangs can gyi ltar na ni/_/sdug bsngal dkar sogs tha dad snang /_/tha dad snang yin blo myong ni/_/tha dad med snang tha dad na/_/tha dad tha dad med rten ci/_/zhes bya ba ni bar skabs kyi tshigs su bcad ba'o/_/
[\[303a.3\]]'on te yang ci ltar tshor ba dang /_sems pa la sogs pa sems las byung bas chen po la sogs pa rnams phan tshun tha dad par mi rtog la/_mi rtog pa de lta na yang tha dad par 'dod pa de bzhin du blo dang myong ba yang ci ste mi 'dod tha dad pa med par rig pa gcig nyid do zhes bya ba ni sems kyi 'khor du gyur
[\[303a.4\]]pa sems las byung ba dag gis ma nges so zhe na 'dir 'di skad brjod do/_/gcig tshe bsal bas bsgribs na yang /_sems kyi khyad par rgyun dag la/_tha dad par ni mthong ba'i phyir/_tha dad rnam gzhan grub pa yin/_sems dang sems las byung ba dag tha dad pa ma yin no zhes bshad pa'i
[\[303a.5\]]phyir de ltar khas len pa ni ma yin mod kyi khas blangs nas kyang lan 'debs pa ni gal te tshor ba la sogs pa shin tu gsal bar 'jug pa gcig gis sems pa la sogs pa bsgribs pas shin tu gsal ba'i yul du gyur pa ma yin pa de lta na yang gzhan gyi tshe dmigs pa'i yul du 'gyur
[\[303a.6\]]bas na tshor ba dang sems pa la sogs pa ni tha dad pa kho na'o/_/dus gzhan du rang gi ngo bos dmigs pa'i phyir te/_nyi ma'i 'od zer gyi tshogs kyis rang nyid gsal ba'i nus pa bzlog pa'i skar ma'i tshogs de'i tshe med pa'i ma yin pa bzhin no/_/blo dang myong ba dag ni de lta ma yin te/_nam
[\[303a.7\]]gyi tshe yang tha dad par gsal bar mi 'dzin pa'i phyir ro/_/sems las byung ba dag ni res 'ga' 'ga' zhig gsal bar gyur pa 'dzin pa'i phyir ro/_/gal te mtshan mar 'dzin pa la sogs pa rnam par rtog pa nyid yin par rtogs pa ma yin nam rnam par mi rtog pa ni ma yin no zhe na/_ma
[\[303b\]]
[\[303b.1\]]yin te/_de la yang sems las byung ba yod pa yin no/_/'di ltar res 'ga' ni nyams su myong ba'i de ma thag tu mtshan ma'i rnam par rtog pa'i yid la res 'ga' ni 'di bya'o snyam pa la sogs pa'i rnam par rtog pa yin te/_des na nyams su myong ba dag rjes su 'brang ba'i rnam par rtog
[\[303b.2\]]pa las rnam par rtog pa med pa la yang sems las byung ba yod do zhes nges pa yin no/_/des na de dag gi tha dad pa la ni rig pa'i cha yang yod pa yin gyi/_blo dang myong ba dag ni 'di yang yod pa ma yin no zhes bya ba ni don dam pa'o/_/rnal 'byor shes pa sngar bshad pa/_/de dag gal
[\[303b.3\]]te bsgoms byung yin/_/rtog pa'i dra ba rnam bsal nas/_/gsal ba nyid du snang ba yin/_/'phags pa'i bden pa bzhi'i yul can rnal 'byor ba rnams kyi shes pa ni bshad zin to/_/de rgyu gang las 'byung zhe na/_bshad pa/_bsgoms byung yin te bsgoms pa'i rgyu can no/_/bsgoms
[\[303b.4\]]pa'i stobs kyis kyang gsal bar snang ba yin la/_gsal bar snang ba nyid kyis rtog pa med pa yin te/_des na mngon sum yin no/_/gal te don gyi mthu las byung ba'i phyir da ltar gyi don gyi yul can gyi shes pa ni rtog pa med par 'thad pa yin na/_'das pa dang ma 'ongs pa dang /_med
[\[303b.5\]]pa'i yul can go ci ltar goms pa tsam las rtog pa med pa nyid yin zhe na/_med pa'i yul can yin yang bsgoms pa yang de lta bu'i 'bras bu la nus pa nyid do zhes ston te/_'di ltar/_'dod 'jigs mya ngan gyis brlabs dang /_/rkun po'i rmi sogs kyis bslad pas/_/mdun
[\[303b.6\]]na gnas pa bzhin du ni/_/yang dag min pa'ang mthong bar 'gyur/_/yang dag pa ma yin pa'i yul can gyi shes pa ni don gyi nus pa las skyes pa ma yin la/_de ni rtog pa dang bcas pa yang ma yin te/_mdun na gnas pa nyid du mthong ba'i phyir ro/_/de lta yin dang mdun na gnas pa'i
[\[303b.7\]]rnam pa can nyid kyis rtog pa med pa mngon sum yin no/_/'on kyang rtog pa dang bcas pa yin yang gsal bar snang ba yin te/_rtog pa med pa'i phyir ni ma yin no zhe na/_ma yin te/_rnam par rtog dang rjes 'brel ni/_/don gsal snang ba can ma yin/_/rmi lam na yang dran pa
[\[304a\]]
[\[304a.1\]]dran/_/de 'dra'i don ldan min par dran/_/rnam par rtog pa'i rang bzhin ni lkog tu gyur pa'i yul can kho na'o zhes bstan zin to/_/gal te de ltar ma grub na ni/_rtog pa dang bcas pa nyid du mi 'gyur ro/_/rnam par rtog par ni rmi lam na yang lkog tu
[\[304a.2\]]gyur pa'i yul can du myong ste/_de dag gsal bar snang ba ni ma yin no/_/bslad pa'i stobs kyis gsal ba yin na ni/_'gal ba yang rmi lam la sogs par mi gsal bar mi 'gyur ro/_/nyams su myong ba dran pa'i rnam pa ni rmi lam du yang mthong ste/_de'i phyir bslad pa las rtog
[\[304a.3\]]pa yang gsal ba nyid ni ma yin no/_/des na gsal ba'i rnam pa can gyi shes pa ni rtog pa med pa kho na'o/_/'di la bye brag tu smra ba dag na re/_tshad mas grub pa'i dngos po la bsgoms pa'i stobs kyis gsal bar snang ba nyid do zhes bya bar rig ste/_bsgoms pas ma rig pa'i dri ma dang
[\[304a.4\]]bral ba na don rang gi ngo bor snang ba'i phyir ro/_/med pa la ni rang gi ngo bo med pas ci zhig snang /_rnal 'byor pa'i shes pa ni 'das pa dang ma 'ongs pa'i yul can yin te/_'das pa dang ma 'ongs pa ni yod pa'i phyir ro zhes zer ro/_/'di la bshad pa ni/_mi gtsang zad par sa la sogs/_/
[\[304a.5\]]yang dag min pa'ang bsgoms pa yi/_/stobs kyis sprul pa rtog med dang /_/gsal bar snang ba can du mthong /_/mi gtsang ba la sogs pa ni de kho na nyid ma yin pa yid la byed pa yin te/_nam mkha' sa la sogs pa ni med do/_/'on te sa la sogs pa yang yod pa yin te/_rnal
[\[304a.6\]]'byor pa'i mngon sum gyis mthong ba'i phyir ro zhe na bsgoms pa tsam gyis ni/_rnal 'byor par 'gyur ba ma yin te/_'on kyang thos pa las byung ba'i shes pas don bzung nas/_rig pa sems pa las byung bas rnam par gzhag ste/_sgom pa rnams kyi don yongs su rdzogs pa na phyin
[\[304a.7\]]ci ma log pa'i yul can gang yin pa de nyid tshad ma yin la de dang ldan pa ni rnal 'byor pa yin no/_de ltar yin na yang zhi gnas dang lhag mthong zung du 'jug pa'i lam ni rnal 'byor yin no zhes bshad do/_/de la gal te 'di dag rnal 'byor pa la snang ba yin pa de lta na yang 'di ni 'bras
[\[304b\]]
[\[304b.1\]]bu'i don du de kho na nyid ma yin pa snang ba yin no/_/des na de dag gi de ni de kho na ma yin par snang ba yin na/_/des na gal te rnal 'byor pa la de kho na nyid ma yin pa'i rang bzhin du snang ba de tsam gyi yod par ci ltar gyur/_de'i phyir rnal 'byor pa'i shes pa la yang de dag ni de kho
[\[304b.2\]]na nyid kyi rang bzhin ma yin pa nyid do/_/snang ba tsam gyis ni de kho nar 'gyur ba ma yin te/_'on kyang brtags pa las yin no/_/rtogs pa tsam las skye ba bsgoms pa ni de kho na rtogs pa'i rgyu ma yin gyi/_tshad ma'i stobs kyis 'ongs na ni de ltar yin no zhes bya ba 'di
[\[304b.3\]]ni gcig tu nges pa yin no/_/'di ltar/_bsgoms pa tsam las byung ba'i phyir/_/de nyid min par brjod pa yin/_/dngos po'i sgo nas rtogs pa ni/_/dngos po nges par 'dod pa yin/_/bsgoms pa tsam las ni/_de phyir yang dag yang dag min/_/gang gang shin tu bsgoms gyur pa/_/bsgom pa yongs su
[\[304b.4\]]rdzogs pa na/_/de gsal mi rtog blo 'bras can/_/yod pa 'ba' zhig bsgoms pa ni ma yin te/_gzhan yang bsgoms pa'i yul can yin pa'i phyir ro/_/des na gang dang gang bsgoms pa bsgom pa yongs su rdzogs pa na/_de gsal ba mi rtog pa'i blo ni shin
[\[304b.5\]]tu bsgoms pa'i 'bras bu yin no/_/bsgoms pa ni gzhan du 'gyur bar ma mthong ngo /_/de la sngar dpyad dngos po bzhin/_/slu ba med can gang yin de/_/bsgoms byung mngon sum tshad mar 'dod/_/lhag ma nye bar bslad ma yin/_/zhes bya ba ni bar skabs kyi
[\[304b.6\]]tshigs su bcad pa'o/_/bsgoms pa'i stobs las byung yang sngar dpyad pa'i dngos po 'jig rten pha rol du 'phags pa'i bden pa bzhi la sogs pa mi slu ba can mi srid pa gang yin pa de'i yul can kho na mngon sum yin gyi 'dod pa la sogs pa'i yul can ni ma yin no/_/
[\[304b.7\]]de ni gsal bar snang bas rtog pa med pa yin yang bslad pa nyid yin no/_/des na rmi lam gyi shes pa la sogs pa mi slu ba ni mngon sum ma yin pa nyid do/_/gal te bsgoms pa'i stobs las shes pa mngon sum ma yin na/_mu stegs pa dang 'brel pa'i shes pa
[\[305a\]]
[\[305a.1\]]thams cad mngon sum du thal bar 'gyur te/_de dag la yang bsgom pa med do zhes bya ba de ltar ni mi nus so/_/'di ltar/_don gang 'jig rten thun mong ba/_/de 'ga' zhig la yod do zhes/_/nges par rig pa las 'das par/_/gnas
[\[305a.2\]]pa min par ci ltar 'gyur/_/des na mu stegs byed gzhan de dag gis bsgoms pa las byung ba'i mngon sum gyis grub pa'i rang gi lugs kyi tshogs kyi khongs su gtogs pa'i don gyi tshogs med do zhes bya ba de ltar ga la 'gyur/_des na de dag gis nye bar bstan pa las
[\[305a.3\]]kyang 'jug par bya bar 'gyur ro/_/rjes su dpag pa la sogs pas gnod pa'i phyir de lta ma yin no zhe na/_ma yin te/_dbang po las 'das rig bya min/_/drang srong mig gis mthong gyur pa'i/_/dngos la de dag rnams kyi tshig_/rjes su dpag pas gnod
[\[305a.4\]]mi 'gyur/_/ci ste de dag gi mthong ba yin no zhes bya ba de nyid mi shes so/_/gal te mthong na ni de'i tshig la gnod par mi 'gyur ba nyid do zhe na/_gal te de lta na ni de bzhin gshegs pas kyang bden pa la sogs pa mkhyen to zhes bya ba 'di ga las yin zhe na/_
[\[305a.5\]]de ni ma yin te/_de bzhin gshegs pa'i gsung la yang /_/slu ba med can tshad mthong la/_/gzhan gyi tshad mas gnod 'gyur ba/_/des na de bzhin gshegs pas gzigs/_/gal te skyes bu'i tshad mas dbang po las 'das pa'i don la tshad ma ma
[\[305a.6\]]yin pa nyid ma yin nam/_de ci ltar dbang po las 'das pa'i don gyi gnod par byed pa'am/_sgrub par byed par 'gyur/_gang phyir gnod bya gnod byed ni/_/yul mtshungs pa la rnam par gnas/_/dbang po 'das la 'khor ba pa'i/_/tshad ma rab
[\[305a.7\]]tu 'jug pa med/_/rnal 'byor pa'i shes pas kyang de dag gi de la gnod pa nyid do/_/'di ltar/_de bzhin gshegs gsungs de dag gang /_/'gal bar rnam par gnas pa'i phyir/_/de yi tshig rgyu shes pa ni/_/gnod par rab tu ston pa yi/_/
[\[305b\]]
[\[305b.1\]]'di ni bzlog pa la yang mtshungs so zhe na/_de ni ma yin te/_'di ltar/_gal te dbang po las 'das pa'i/_/don brjod 'ba' zhig rig byed na/_/de yi tshig las mkhas pa ni/_/'ga' yang 'jug par 'gyur ba min/_/dbang po las 'das pa'i tshig
[\[305b.2\]]ni thams cad la yod la/_des na gzhan la ston par byed pas/_cig shos kyi gcad par nus pa nyid bstan par bya ba yin no/_/mi srid pa'i phyir de ltar ma yin no zhe na/_rnal 'byor pa'i shes pa yang de gang las srid pa yin zhes bya ba 'di bsam par bya'o/_/rang
[\[305b.3\]]bzhin gyis grub rnal 'byor pa'am/_/rig byed de ston byed yin na/_/gtan la phebs pa yod min na/_/dngos 'dir tshad ma ga las zhig_/'on te de don gnyer rnams kyis/_/blang bya gcad nus min zhe na/_/mi rigs sdug bsngal chad pa ni/_/gtso
[\[305b.4\]]bo min pa nyid ma yin/_/sdug bsngal mtha' dag nye bar zhi ba ni blang bar bya ba ma yin te/_'di ltar/_bdag dang bdag gir 'dzin ldan pas/_/skye bo sdug bsngal dang 'brel cing /_/de bzhin de ni sdug bsngal rnams/_/thams cad zad par 'gyur ba yin/_/bde ba'ang de ltar 'gyur zhe na/_/
[\[305b.5\]]sdug bsngal med pa bde ba'i mchog_/gal te rtag tu sdug bsngal las/_/bzlog pa rig par yod gyur na/_/de las mchog gyur blang bya gzhan/_/rig pa dang 'brel gang zhig yin/_/mar me zhi bar gyur pa bzhin/_/zhe na 'di ni tshad can min/_/'di
[\[305b.6\]]ltar/_bsreg dang bcad la sogs pa yis/_/shes pa rgyun chad nus ma yin/_/des na rgyun chad med pa'i phyir/_/ma 'khrugs pa ni gnas pa nyid/_/de yi gnas skabs rtogs pa de/_/rnam 'byed pa las rgyab phyogs 'gyur/_/gal te skyo bas la rgyab
[\[305b.7\]]phyogs/_/'di la 'gal ba ci zhig yod/_/mnyam pa nyid ni mthong ba de'i/_/rgyab kyis phyogs pa'ang gang gis byas/_/ting 'dzin stobs ni thob par 'gyur/_/de la gnod byed 'ga' yod min/_/ting nge 'dzin gyis bkres sogs kyi/_/sdug
[\[306a\]]
[\[306a.1\]]bsngal mtha' dag zad 'gyur zhing /_/de las mtshon sogs gnod pa yang /_/de la med par 'gyur ba yin/_/bsgoms pa'i stobs las thams cad la/_/dpa' dang brtan pa la sogs 'byung /_/brtan pa med pa 'ga' la yang /_/kha
[\[306a.2\]]zas rgyas par byed ma yin/_/brtan dang ldan pas gyi na yi/_/kha zas yongs su rgyas par byed/_/de lta'i kha zas med par yang /_/de yi don ni yod pa srid/_/skye ba gzhan sogs rig pa ni/_/goms pa nyid las skye bar 'gyur/_/des na las dang 'bras shes
[\[306a.3\]]shing /_/rgyu dang 'bras bu'i dngos po ni/_/bye brag tu ni nges pa na/_/de las thams cad rig par 'gyur/_/de yi 'das dang ma 'ongs pa'i/_/shes pa gsal bar 'gyur ba yin/_/bsgoms pa'i stobs las shes pa ni/_/phyi rol rnams la'ang 'gyur zhe
[\[306a.4\]]na/_/de ni nged cag 'dod pa ste/_/rnam pa kun ni skyob pa yin/_/dngos po'i bdag med rtogs pa na/_/brtan zhing 'khrugs pa med pa yin/_/chags la sogs pas dkrugs pa'i phyir/_/mu stegs shes pa de lta min/_/de ltar gyur pa'i tshig las ni/_/
[\[306a.5\]]de byed mkhyen par ldan par shes/_/shes pa yongs su ma dag par/_/brjod pa yongs su dag pa med/_/gal te rang rtogs rjes 'brangs pas/_/ngag gi 'phros pa 'di yin na/_/yod pa'i don la bsgom pa ni/_/shes pa'ang yod yin ma gus
[\[306a.6\]]min/_/des na 'di ni chags bral na/_/don kun shes pa srid pa yin/_/mnyam par gzhag la mtha' dag ni/_/gsal ba yod par rnam par nges/_/chags dang bral ba thams cad la/_/de ni ci phyir yod ma gyur/_/de dag 'bad pa chags sogs
[\[306a.7\]]dang /_/bral ba tsam la zhugs pa'i phyir/_/de las de log gyur pa na/_/bdag don byas par rlom de dag_/gang du 'bad pa med par ni/_/bde thob 'dod pas re zhig gnas/_/kun mkhyen yon tan la chags pa/_/de dag slar yang dus gzhan
[\[306b\]]
[\[306b.1\]]du/_/'bad pa chung ngus kun mkhyen nyid/_/'grub pa bkag pa yod ma yin/_/mar me zhi bar 'gyur ba bzhin/_/zhe na de ni srid ma yin/_/de ni nyon mongs med pa yi/_/bdag la chags bral ga la srid/_/gal te rtog pa sngon byas te/_/de las
[\[306b.2\]]lhag par 'dod ce na/_/'di ni de la'ang gus med par/_/bral bar 'dod pa ci phyir yin/_/'dod chags bral la bud med dang /_/sogs las skyes 'byung bde ba med/_/sdang dang bral ba dbang po'i ste/_/bcom skyes bde ba ga las yod/_/rmongs
[\[306b.3\]]dang bral la bdag dang ni/_/bdag gir zhen skyes bde ba med/_/des na de 'dra'i thar pa des/_/skye bo rnams la ci zhig bya/_/de ni de ltar mi bden te/_/chang 'thung sogs la'ang bsam par bya/_/chang 'thung las kyang bram ze la/_/rtag tu bde ba yod
[\[306b.4\]]ma yin/_/bshang ba za ba'i bde ba ni/_/grong gi phag pa min la med/_/mi sha rlon pas srin po ni/_/ma yin pa dag bde ma yin/_/rje bo'i drin sogs bde ba ni/_/dran ma yin la yod dam ci/_/mgor brdegs pa yi bde ba ni/_/khol po ma yin
[\[306b.5\]]rgyal ldan min/_/de ltar thar pa med pa la/_/'di kun don du gnyer byar 'gyur/_/sog po par sig min pa yis/_/ma sogs 'dom dang 'brel pa yang /_/mnar med par ni ma phyin la/_/de bral bde ba gang na'ang med/_/des na skye bo dmyal bar ni/_/lhung la
[\[306b.6\]]sogs pa 'dod par 'gyur/_/'on te bde ba khyad par can 'dod pa yin no zhe na/_de lta yin na kho bo cag gi 'dod pa de nyid 'ongs pa yin no/_/'on te ci ltar thams cad rig pa yin/_de shes pa yang ci lta bu yin/_/thams cad rig na 'dod chags la sogs
[\[306b.7\]]pa gzhan gyi sems mtha' dag mngon du byas pa na 'dod chags dang bcas pa la sogs pa'i skyon du yang ji ltar mi 'gyur zhe na/_bshad pa/_thabs ni rnam pa du ma dag_/yun ring dus su goms pa las/_/de yis thams cad mkhyen pa nyid/_/thob pa zhes byar rig pa yin/_/bskal pa grangs
[\[307a\]]
[\[307a.1\]]med pa gsum du goms pas mi thob pa gang yin pa de yod dam ci ga_/thams cad rig pa shes pa ni kho bo cag med par 'dod pa yin te/_ci skad du/_kun mkhyen min pas kun mkhyen ni/_/gang la ci ltar shes par 'gyur/_/bdag rigs bdag nyid chen po ni/_/rgya
[\[307a.2\]]chen khyod la phyag 'tshal lo/_/zhes bshad pa bzhin te/_thams cad mkhyen pa ma yin pas ni thams cad mkhyen pa shes pa ma yin no/_/de bzhin du dge slong dag gang zag gis gang zag gi tshod ma 'dzin cing /_gang zag gi tshod ni nga'am nga dang 'dra ba dag gis bzung zhes so/_/thams
[\[307a.3\]]cad mkhyen pa nyid yin na bdag nyid thams cad 'dod chags la sogs pa gzhan gyi rgyud rig pa na/_'dod chags la sogs pa dang ldan par 'gyur ro zhes bya ba ni med de/_'di ltar/_gzhan gyi rgyud ni rig pa na/_/'dod chags bral ba'i rig pa la/_/de yis chags can nyid yod
[\[307a.4\]]ces/_/bya ba shin tu 'thad par dka'/_/gal te 'di gzhan gyi chags pa dang bcas par 'gyur na/_de bzhin du gzhan chags pa dang bral ba la sogs pa rig pa na chags pa dang bral bar 'gyur ro/_/gnyi ga yang de nyid yin no zhe na/_gcig kyang myong ba med par ni/_/'dod
[\[307a.5\]]chags can du ci ltar 'dod/_/btang snyoms par ni rig pa ni/_/chags can la sogs srid pa min/_/'di ltar bum pa rig pa na/_/bum pa dang bcas par mi 'gyur ba de bzhin du 'dod chags la sogs pa yang gzhan gyi rgyud du gtogs pa'i btang snyoms par rtogs par gyur pa ni 'dod
[\[307a.6\]]chags dang ldan par bsgrub pa ma yin no/_/'on te bdag nyid thams cad rig na de ci ltar bdag nyid rig pa de bzhin du rnal 'byor pa yang yin pas 'dod chags dang bcas pa nyid mi nyams so zhe na/_de ni mi rigs te/_de yi ngo bor rig bya na/_/de nyid du ni rig 'gyur te/_/de ni gzhan gyi 'dod
[\[307a.7\]]chags sogs/_/rig pa yin par ci ltar gzhag_/de'i bdag nyid du rjes su zhugs na ni/_gzhan gyi chags pa rig pa ma yin te/_de nyid bdag nyid kyi chags pa yin pa'i phyir ro/_/'di ni nyes pa gzhan yin te/_/de yi ngo bo rig bya na/_/de nyid du ni rig mi 'gyur/_/de yi bdag tu rig
[\[307b\]]
[\[307b.1\]]na ni/_/chags dang bcas par thal bar 'gyur zhe na/_de ni ma yin te/_'di ltar/_gzhan la gnas pa'i chags sogs kyis/_/de yi lus ngag rnam 'gyur bar/_/mi 'gyur de la chags sogs kyi/_/sa bon rgyud rings gnas pa nyid/_/bag chags mthu las byung ba yis/_/'dod
[\[307b.2\]]chags kyis 'dod chags dang ldan par byed kyi gzhan gyi bag chags las byung ba grub pa nye bar gnas par myong bas ni ma yin no/_/gal te rang gi ngo bo nyams su myong na de'i ba spu ldang ba la sogs pa lus rnam par 'gyur ba dang /_dag rnam par 'gyur bar ci ste mi 'gyur zhe na/_de ni ma yin te/_lus
[\[307b.3\]]dang ngag gi 'gyur ba de/_/bag chags stobs las 'gyur ba yin/_/bag chags med pa de la ni/_/gnyi ga yang ni srid ma yin/_/gal te gzhan gyi sems bsgoms pa'i stobs nyid kyis rig pa ma yin nam/_goms pa'i 'du byed kyang bag chags yin te/_de la goms pa'i 'du byed yod
[\[307b.4\]]na/_bag chags med par ci ltar 'gyur/_/goms pa dang bag chags dag ni khyad par cung zad yod pa yin no zhe na/_/de ni mi rigs te 'di ltar/_go bar byed pa'i khyad par ni/_/shin tu mthar phyin rtogs gyur na/_/gzhan gyi sems ni rig pa la/_/khyad par snang bar 'gyur ba yin/_/de la ni
[\[307b.5\]]rtags kyi khyad par nye bar mtshon pa la bsgoms pa'i khyad par yod kyi de la go bar byed pa'i don bsgoms pa de ni med do/_/yod kyang bdag nyid dang 'brel pa ni ma yin te/_des na de la bag chags med pa'i phyir snang yang chags pa dang bcas pa ma yin no/_/'dis ni mi gtsang ba'i ro
[\[307b.6\]]la sogs pa myong ba'i skyon yang spangs pa yin te/_'di ni las las skyes pa yi/_/dbang pos rig na mi gtsang sogs/_/bcas 'gyur goms pa'i stobs la ni/_/'byung ba gzhan dag gis ma yin/_/gal te bsgoms pa'i stobs kyis lce bskyed de myong na ni de'i tshe skyon med
[\[307b.7\]]pa nyid de/_rmi lam du ni bgrod par mi bya ba la bgrod pa'i nyes pa yod pa ma yin no/_/de ni mi bden pa des na skyon med pa yin no zhe na/_mi slu ba yin na ci ltar mi bden/_gang gi tshe yang rmi lam rmi ba de'i tshe 'gyur na/_de'i tshe khyod la bgrod par bya ba ma yin pa/_bgrod pa'i nyes pa ci ltar yin/_/
[\[308a\]]
[\[308a.1\]]de'i phyir gzhan gyi lugs ni ma yin no/_/rim gyis rig na thog med pa'i/_/dngos po ci ltar rig ce na/_/ma yin don rnams thams cad ni/_/rim ma yin par rig phyir ro/_/dper na shin tu goms pa yis/_/bstan bcos kyi ni don rnams su na/_/yid la skad cig gcig la
[\[308a.2\]]snang /_/de bzhin mtha' med rig pa nyid/_/dper na shin tu goms pa yi/_/bstan bcos kyi don skad cig gcig nyid la snang ba de bzhin du thog ma dang tha ma med pa rig pa yang yin no/_/bstan bcos ni tshad ma ma yin pa'i phyir ro zhe na/_tshad dang ldan pa phyir snang ba ni ma yin no/_/'on kyang goms
[\[308a.3\]]pa las yin no/_/bstan bcos kyi brjod bya de ni thams cad snang ba des na/_des dran pa la snang ba yin no zhe na ma yin te/_snga na med pa'i bstan bcos kyi don ni phan tshun 'brel ba yin pas de la nye ba rgyu 'ga' zhig gis gzhan la snang ba ma yin nam/_gal te de la phan tshun 'brel pa'i bstan
[\[308a.4\]]bcos kyi don 'ga' zhig snang ba'i rgyus gzhan yang ma yin nam/_thog ma dang tha ma med pa snang ba ni de lta ma yin no zhe na/_ci ltar snga na med pa snang ba yin zhes thams cad mtshungs so/_/'di ltar/_rgyu dang 'bras bu'i 'brel pa las/_/ma gtogs par ni don rnams la/_/nye ba yod min tha snyad la'ang /_/de
[\[308a.5\]]ni ci ltar yod ma yin/_/bstan bcos su don rnams kyi nye ba ni rgyu dang 'bras bu'i dngos po yin te/_des na thams cad snang ba yin no/_/'di ni tha snyad la yang mtshungs te/_'di ltar 'di'i rnam par 'gyur ba ni 'di yin te/_'di'i rgyu ni 'di lta bu zhig yin dgos so/_/rgyu de yang brgyud nas 'bras bu 'di snyed
[\[308a.6\]]kyi skyed par byed pa yin no/_/gang gis 'di la lhan cig byed pa yod pa'am/_med par 'gyur ba 'di'i bsod nams ni 'di 'dra ba zhig yin no zhes de ltar gzhan gyis sems rtogs so/_/skye ba sngon ma la sogs pa rig pa na yang brgyud nas phan tshun bral ba thams cad du rigs te/_des na bskal ba gzhan yang na
[\[308a.7\]]rig go/_/bskal pas bskal can skye ba la/_/rgyu 'bras nyid ni rig pa yis/_/'gro ba kun gyi de nyid dang /_/de yis nang khyad rnam gnas rig_/de ltar don kun rig pa ni/_/lugs kun spangs nas 'dir bstan to/_/gzhan gang de yang gzhan dag gis/_/gzhung rjes 'brangs nas gsal bar bstan//_//