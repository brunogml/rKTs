[\[1a\]]
[\[1b\]]
[\[1b.1\]{D3811}]@##/_/rgya gar skad du/_b+ha ga wa t+yA ma nA yA nu sA ri Ni nA ma byA khyAm/_bod skad du/_bcom ldan 'das ma'i man ngag gi rjes su 'brang ba zhes bya ba'i rnam par bshad pa/_'phags pa
[\[1b.2\]]shes rab kyi pha rol tu phyin ma la phyag 'tshal lo/_/gang la kun rtog dang ni rnam par rtog pa'i ngo bo spang byas te/_/gzugs la sogs pa yang ni de bzhin nyid dang ro gcig smra/_/rtag pa la sogs
[\[1b.3\]]nye bar bzlog pa'i dbang gis mngon par dga' ba yis/_/bdud sdang ba yi mchog gi yum de la 'dir bdag nyid kun nas 'dud/_/gang zhig sangs rgyas rnams kyi yum/_/brgyad stong pa 'di
[\[1b.4\]]bdag gis ni/_/sngon gyi man ngag rjes 'brangs nas/_/'di yi rnam bshad brtsam par bya/_/thub pa'i rgyal po'i yum 'di mgon po byams pa las/_/'phags pa'i lam ni thob pa thogs med ces byas
[\[1b.5\]]'dir/_/don ni gang zhig thob gyur de ni bdag gis sbyar/_/thal sbyar gsol 'debs don du bdag gis brtson 'grus brtsam/_/grogs ngan bor la lam ngan rnams la rgyal po'i lam du 'khrul pa mi byed
[\[2a\]]
[\[2a.1\]]par/_bdag gis gom gzhag rjes su gom pa rnam par bkod nas lam bzang dag la bu khyed shog_/gang dang gang du yang ni ring nas 'byung ba bdag gis gang du dka' bas ngo mtshar ba/_/dam pa tshad mar gyur pa
[\[2a.2\]]'khor los sgyur ba'i zhabs kyi dgod pa 'di ni mchog tu blang /_/bskal pa bzang po'i de bzhin gshegs pa rnams kyi gzugs kyi sku dang dam pa'i chos kyi tshogs bsrung bar rtogs pa'i phyir 'phags pa phyag na rdo rje byang chub sems dpa' chen po la
[\[2a.3\]]'khor gyi nang du dris pa dang /_'di skad bdag gis thos pa zhes bya bas shes rab kyi pha rol tu phyin pa bshad pa 'di bdag gis thos pa yin par 'phags pa byams pa la khas 'ches sor/_bcom ldan 'das kyis 'di skad bshad do zhes ci'i phyir
[\[2a.4\]]ma brjod ce na/_bcom ldan 'das kyi bstan pa rngom brjid 'di rang gi yul ma yin pa'i phyir te/_gang gi phyir de ltar na bcom ldan 'das kyis de bzhin gshegs pa'i gsang ba'i mdo las gsungs pa'i rim pas de bzhin gshegs pa'i ye shes kyi spyod
[\[2a.5\]]yul mthar thug pa med pa'i 'jig rten gyi khams sna tshogs nas 'dus pa'i gdul bya'i rigs sna tshogs pa'i lhag par mos pa dang /_lta ba sna tshogs pas tha dad par gyur pa rnams la sna tshogs pa'i skad kyis sna tshogs pa'i don rnams skad cig ma
[\[2b\]]
[\[2b.1\]]gcig la nye bar rjes su ston par mdzad de/_de bzhin gshegs pa'i gdul bya rnams la ston par byed pa'i rim pa de ni rnam pa thams cad du byang chub sems dpa' rnams kyi spyod yul ma yin no/_/spyod yul du gang gyur pa yin pa de yang sdud pa'i go rims kyis bshad par nus pa de'i phyir chos
[\[2b.2\]]sdud par rung ba dang bdag nyid kyi spyod yul chos ston pa'i go rims gzhan bzung nas/_'di skad bdag gis thos pa zhes bya bas bdag nyid kyi rna ba'i lam du 'ongs pa'i rim pa so sor ston par byed pa yin no/_/bstan pa'i mthar yang de skad ces bka' stsal nas zhes bya ba nas nye bar sdud
[\[2b.3\]]par byed pa yin gyi 'di skad bka' stsal zhes bya ba ni ma yin no/_/gzhan du yang sangs rgyas bcom ldan 'das rnams ni ngag gis gzhan rnams la chos ston par mdzad pa ni ma yin te/_gang gi phyir don dam pa ni brjod par bya ba ma yin la de bzhin gshegs pa rnams ni rtag tu mnyam par bzhag
[\[2b.4\]]pa dang /_rnam par mi rtog pa lhun gyis grub pa ste/_'on kyang sngon gyi smon lam gyi stobs dang sems can rnams kyi las kyi dbang gis ji lta ji ltar gdul bya rnams rang rang gi skad rnams kyis chos ston pa nges par 'byung bar yang dag par shes pa yin te/_chos kyi sku'i dbang gis byung bas dam
[\[2b.5\]]pa'i chos la gus pa bskyed pa'i phyir nye bar sdud pa'i mthar bstan pa la de ltar 'jug pa yin la/_bcom ldan 'das kyis de skad ces bka' stsal nas zhes bshad pa yin no/_/slar mdo sde 'ga' zhig las 'jig rten pa dag pa'i rnam par rtog pa la mngon du phyogs par byed pa'i phyir yang chos ston pa
[\[2b.6\]]bshad par mdzad pa yin te/_phyogs de la 'di skad ces bka' stsal pa zhes bya ba ni gtso bo kho na yin no/_/dus gcig na zhes bya ba ni gang yang rung ba'i dus na zhes bya ba'i tha tshig go/_/ci'i phyir dus nges pa ma mdzad ce na/_dgos pa med pa'i phyir te/_zla ba 'di'am zhag 'di la bstan par mdzad ces bya ba'i
[\[2b.7\]]tha tshig la dgos pa cung zad kyang yod pa ma yin te/_dgos pa med pa ni bshad par mi rigs so/_/gnas bstan pa ni rigs pa yin te/_mchod rten gyi gnas yin pa'i phyir sems can rnams kyi mchod pa dang phyag btsal ba la sogs pas tshogs bsags pa'i don du ste/_rtsod pa med pa'i don du
[\[3a\]]
[\[3a.1\]]yang dus kyi nges pa bshad pa ma yin no/_/'di ltar de bzhin gshegs pa ni skad cig thang cig yud tsam de nyid kyi phyir 'jig rten gyi khams sna tshogs pa dang gdul bya sna tshogs pa rnams la bstan pa sna tshogs pa rnams kyis sgrub par byed pa mthong ba yin te/_gal
[\[3a.2\]]te de dag thams cad gcig tu 'dus par gyur na/_de bzhin du nyi ma 'di dang yul gzhan la bdag cag gi de na de bzhin gshegs pa bzhugs so zhes brjod pa skyed pa yin te/_de lta bur 'gyur gyis 'jig pa thams cad du yang dag par sdud par byed pa rnams kyis dus kyi nges pa ma
[\[3a.3\]]mdzad do/_/yang na rgyal po'i khab tu lan mang du bzhugs pa'i phyir rgyal po'i khab na bzhugs pa'i dus gcig na zhes bshad par bzhed nas dus gcig na zhes bya ba'i tshig smos par sbyar ro/_/bcom ldan 'das zhes bya ba ni bdud bzhi bcom pa dang ldan pa'am/_yang na 'di la legs pa mnga'
[\[3a.4\]]bas bcom ldan zhes bya'o/_/rgya zhes bya ba'i rkyen dang rgyus byed pa nyid kho na ste/_byed pa nyid kyis brjod par 'dod pa'i phyir ro/_/de rnams kyang dbang phyug la sogs pa rnam pa drug yin te/_dbang phyug dang ni gzugs bzang dang /_/dpal dang grags dang ye shes dang /_/brtson 'grus
[\[3a.5\]]phun sum tshogs ldan pa/_/drug po 'di la bcom zhes thos/_/de'i phyir dbang phyug thams cad dang ldan pas na bcom ldan 'das so/_/de la dbang phyug ni gzhan dbang ma yin pa ste/_de bcom ldan 'das la tshang bas bag chags dang bcas pa'i sgrib pa thams cad spangs pa'i phyir ro/_/
[\[3a.6\]]bcom ldan 'das la gzugs tshang ba ste/_gong na med pa'i mtshan rnams dang dpe byad bzang po thams cad kyis rnam par mdzes pa'i sku nyid yin pa'i phyir ro/_/grags pa tshang ba ste/_phyogs dang mtshams su sgras rnam par grags pa'i phyir ro/_/phun sum tshogs pa gang gis mang po rnams
[\[3a.7\]]kyi rten du gyur pa de ni dpal te/_de yang bcom ldan 'das la tshang ba dang /_'jig rten dang 'jig rten las 'das pa'i phun sum tshogs pa thams cad 'dod pa rnams kyis brten par bya ba yin pa'i phyir ro/_/ye shes tshang ba ste rnam pa thams cad du shes bya thams cad chags pa med pa dang /_
[\[3b\]]
[\[3b.1\]]thogs pa med pa'i ye shes mnga' ba'i phyir ro/_/brtson 'grus tshang ba ste/_rnam pa thams cad du gzhan gyi don la rtag tu mdzad pa rgyun ma chad pa'o/_/bcom ldan 'das de bzhugs so/_/gang du zhe na rgyal po'i khab tu zhes bya ba ste/_rgyal po'i khab tu zhes bya ba ni ma ga d+hA pa rnams
[\[3b.2\]]kyi grong khyer ro/_/ji ltar rgyal po'i khab ces brjod ce na/_sngon rol pa'i lha zhes bya ba'i rgyal po byung bar gyur pa des mchod sbyin yang dag par brtsams pa dang drang srong brgya phrag lnga dang bram ze brgya phrag lnga tshogs par gyur to/_/de la mchod sbyin bya snyam du bsams pa dang ra rnams kyis
[\[3b.3\]]mchod sbyin bya'o zhes bya ba ni rig byed las 'don pa yin te/_de la bram ze rnams kyis smras pa/_ra rnams kyis zhes bya ba ni ra'i phyugs rnams kyis mchod sbyin bya'o/_/drang srong rnams kyis smras pa/_rwa rnams kyis zhes bya ba ni ma btsugs par skye ba'i chos can gyi nas la sogs pa rnams kyis mchod sbyin bya
[\[3b.4\]]zhes zer ro/_/dus de'i tshe nor gyi dog pa zhes bya ba mchog tu rgyal ma'i grong khyer gyi rgyal po ste/_de yang rig byed thams cad kyi don la mkhas pa de tshad mar bya'o zhes rtsod pa las gnyi ga yang der song bar gyur pa dang /_gal te kho bo cag gi phyogs gtso bor mi byed na de'i tshe khyod dmod pa'i mes thal
[\[3b.5\]]bar bya'o zhes nor gyi dog pa de bram ze rnams kyis bsdigs par byas nas/_bram ze rnams kyi phyogs kho na gtso bor byas par gyur te/_sdig pa des yang seng ge'i khri las ltung bar sa gzhi yang gas nas der zhugs par gyur to/_/de'i phyir bram ze rnams ni mchod sbyin la sogs pa'i phrin
[\[3b.6\]]las la sa gzhi la gtsang gtor byas te/_bu longs shig ces bya ba 'don par byed do/_/rgyal po de'i bu rgyal ba'i shing rta zhes bya ba de blon po rnams kyis song ste sa sbyongs shig ces smras pa dang /_rgyal ba'i shing rta la rmi lam du lha mos gsungs pa/_gang gA brgal nas ha cang yang
[\[3b.7\]]mi ring ba na ri bo lnga yod de dbus na mtsho yod pa der grong khyer brtsig par bya ste/_der ni khyod kyi rgyal srid de ji srid du rgyal ba'i shing rtas kyang thams cad du de bzhin du byas nas grong khyer yang btsugs so/_/'on kyang der ni mi ma yin rnams rgyal po'i khab dor nas/_thams cad
[\[4a\]]
[\[4a.1\]]'jigs par byed do/_/de nas rgyal pos lcags ris kyis yongs su bskor nas 'di dag thams cad bdag gi khyim zhes smras so/_/deng phyin chad ma bshig pas des na rgyal po'i khab po/_/rgyal po'i khab de la bzhugs so zhes bya ba ni la Ta ste/_ti sma sbyar bas
[\[4a.2\]]lkog tu gyur pa ma yin pa la la Ta'o/_/thun mong du ni mnyam par bzhag pa'i lus dang ngag dang yid kyi rang bzhin bzhugs pa rnams so/_/khyad par du ni sangs rgyas kyi bzhugs pa rnam pa bzhi ste/_spyod lam gyis bzhugs pa dang /_chos ston pas bzhugs pa dang /_mnyam par
[\[4a.3\]]gzhag pas bzhugs pa dang /_nang du yang dag 'jog la bzhugs pa'o/_/de la sangs rgyas rnams kyi sku'i phrin las thams cad ni dang po ste/_ngag gi phrin las thams cad ni gnyis pa'o/_/gang zhig rang bzhin gyis mnyam par bzhag pa dang gang zhig ting nge 'dzin la mngon du
[\[4a.4\]]phyogs par byed pa la thugs kyi phrin las de gnyi ga gsum pa'o/_/gang zhig sangs rgyas kyi spyan gyis sems can rnams la gzigs pa dang /_lha la sogs pa nye bar bsdu ba'i phyir thugs kyi phrin las de gnyi ga ni bzhi pa'o/_/rgyal po'i khab na yang sa phyogs gang du bzhugs she na/_
[\[4a.5\]]gsungs pa/_bya rgod kyi phung po'i ri la zhes bya ba ste/_khyim pa dang rab tu byung ba'i phyogs gnyis bsdu ba'i phyir dang /_gzugs kyi sku dang chos kyi skus phan 'dogs par bstan pa'i phyir gnyis smos so/_/nyan pa po rnams kyang ston pa 'di la ring po nas mngon par lhags pa nyid
[\[4a.6\]]mtshon pa'i don du yang bya rgod kyi phung po smos pa yin no/_/'khor phun sum tshogs pa bstan pa'i phyir gsungs pa/_dge slong gi dge 'dun chen po dang thabs cig ces bya ba la sogs pa gsungs te/_grangs kyi che ba dang /_yon tan gyi che ba nyid kyi phyir dge slong zhes bya'o/_/rnam par
[\[4a.7\]]rig byed ma yin pa'i rang gi ngo bo'i dge slong gi sdom pa yang dag par 'byung bas dge slong zhes brjod pa yin te/_dge slong gi sdom pa yang rnam pa bcus skyed pa yin zhes 'dul ba 'dzin pa rnams so/_/rang 'byung gi ye shes yang dag par 'byung bas sangs rgyas bcom ldan 'das
[\[4b\]]
[\[4b.1\]]rnams dang rang sangs rgyas rnams so/_/'ga' zhig 'phags pa'i lam yang dag par 'byung bas dang /_gzhan rnams la tshur shog gi sgo nas bsnyen par rdzogs pas dang /_skyabs su 'gro bas sde pa bzang po drug cu'i tshogs dang /_ston pa nyid du khas blangs pas 'phags pa 'od srungs dang /_
[\[4b.2\]]pho nyas mchod sbyin ma dang lci ba'i chos khas blangs pas 'phags ma gau tA mi la sogs pa rnams la yang /_las brjod pa gsum dang gsol ba dang bzhi'i las kyis bsnyen par rdzogs pa dang mi phyed pa lnga pas de ring gi bar du'o/_/ji ltar srid pa dge slong de rnams kyi dge 'dun ni tshogs kyis so/_/
[\[4b.3\]]de ji ltar dge 'dun zhe na/_mi phyed pa nyid kyis yang dag par bsdus pa'i phyir ro/_/sangs rgyas chos dang dge 'dun la/_/bye ba brgya yi bdud kyis kyang /_/gang phyir dbye bar mi nus pas/_/de phyir dge 'dun zhes su brjod/_/thabs cig ces bya ba ni lhan cig ces bya ba'i don to/_/sngar chen po zhes
[\[4b.4\]]bya bas spyir bshad pa byas nas khyad par du grangs bshad par bya'o/_/dge slong stong nyis brgya lnga bcu'i zhes bya ba ni phyed kyis rdzogs pa'i brgya phrag bcu gsum la dge slong stong nyis brgya lnga bcu'o/_/yon tan gyi che ba nyid gsungs pa/_thams cad kyang dgra bcom pa zhes bya ba la sogs
[\[4b.5\]]pa ste/_dgra ni nyon mongs pa rnams la de rnams bcom pas na dgra bcom pa zhes bya'o/_/a re zhes bya ba la e yig phyi bas han te zhes bya ba la tre ka gi rkyen yang nges pa'i tshig can no/_/yang na bcom pa ste slar yang rgas pa med pas de'i phyir dgra bcom pa'o/_/yang na lha dang mi rnams las/_
[\[4b.6\]]mchod pa dang yon len par gyur pas na dgra bcom pa ste/_'dis ni sbyin gnas kyi yon tan gsungs pa yin no/_/zag pa zad pa zhes bya ba ni zag par byed pa nyon mongs pa rnams dang dge ba'i rtsa ba yang skyed par byed pas na zag pa ni rnam pa bzhi ste/_'dod pa'i zag pa dang /_srid pa'i zag
[\[4b.7\]]pa dang /_ma rig pa'i zag pa dang /_lta ba'i zag pa zhes bya ba'o/_/de rnams kyang rim pa ji lta bar 'dod pa lnga dang /_srid pa gsum lhan cig skyed pa dang kun tu brtags pa'i ma rig pa dang /_lta ba drug cu rtsa gnyis su son pa de rnams 'di rnams la zag pas na zag pa zad pa ste/_
[\[5a\]]
[\[5a.1\]]mi slob pa'i tshul khrims dang ting nge 'dzin gyi phung pos 'dod pa'i zag pa zad pa dang /_mi slob pa'i shes rab kyi phung pos lta ba'i zag pa zad pa dang /_mi slob pa'i rnam par grol ba'i phung pos srid pa'i zag pa zad pa dang /_mi slob pa'i rnam par grol ba'i ye shes mthong ba'i
[\[5a.2\]]phung pos ma rig pa'i zag pa zad pa'o/_/'dis ni rnam par dag pa'i yon tan bstan to/_/nyon mongs pa med pa zhes bya ba ni kun nas nyon mongs pa dang bral ba zhes bya ba'i don to/_/kun nas nyon mongs pa ni rnam pa bzhi ste/_las kyi kun nas nyon mongs pa dang /_rnam par smin pa'i kun nas
[\[5a.3\]]nyon mongs pa dang /_nyon mongs pa'i kun nas nyon mongs pa dang /_skye ba'i kun nas nyon mongs pa'o/_/gang zhig kun nas nyon mongs par byed pa ni sdug bsngal bar byed pa ste gang zhig yang kun nas nyon mongs par 'gyur ba dang /_gang gi kun nas nyon mongs pa dang /_gang zhig yang kun nas nyon
[\[5a.4\]]mongs pa'o/_/de la ma rig pa 'gags pas 'du byed 'gag pa zhes bya bas las kun nas nyon mongs pa med pa'o/_/'du byed 'gags pas rnam par shes pa dang /_ming dang /_gzugs dang /_skye mched drug dang /reg pa dang /_tshor ba 'gag pa de'i phyir rnam par smin pa'i kun nas nyon mongs pa med
[\[5a.5\]]pa'o/_/tshor ba 'gags pas srid pa dang len pa dang /_srid pa 'gag pa de'i phyir nyon mongs pa'i kun nas nyon mongs pa med pa'o/_/srid pa 'gags pas skye ba dang /_rga ba dang /_'chi ba 'gag pa med pas na skye ba'i kun nas nyon mongs pa med pa'o/_/kun nas nyon mongs pa ni sdug bsngal te/_de
[\[5a.6\]]bas na nyon mongs pa med pa nyid kyis sdug bsngal med pa'i yon tan bstan to/_/dbang du gyur pa zhes bya ba ni 'jig rten pa rnams de rnams kyi dbang du gyur pa ste/_rang nyid kyis 'jig rten pa dbang du gyur pa'am yid du 'ong bar gyur pa dang /_yang na de rnams kyi sems dbang la bzhag pa'am dbang thob pas na
[\[5a.7\]]dbang du gyur pa'o/_/gang gi phyir dbang rnams ni rnam pa bzhi ste/_rdzu 'phrul la dbang ba dang /_dbang po la dbang ba dang /_ting nge 'dzin la dbang ba dang /_shes rab la dbang ba'o/_/de la rdzu 'phrul la dbang bas bcud kyi 'jig rten dang snod kyi 'jig rten thams cad de rnams kyi dbang du gyur pa'o/_/dbang
[\[5b\]]
[\[5b.1\]]po la dbang bas spyod lam nye bar zhi bas 'jig rten pa la de rnams yid du 'ong ba skyes pa'o/_/ting nge 'dzin la dbang bas sems des dbang du bzhag pa'o/_/shes rab la dbang bas ni nyon mongs pa thams cad las dang rnam par smin pa rnams yang dag par chad pa'i phyir bcings pa las rnam
[\[5b.2\]]par grol ba ltar yang dag par skyes pa de'i phyir dbang thob pa'o/_/sems shin tu rnam par grol ba zhes bya bas ni sred pa'i phyogs kyi kun nas nyon mongs pa'i chos thams cad med par bstan to/_/shes rab shin tu rnam par grol ba zhes bya bas ni ma rig pa'i phyogs pa med par bstan to/_/'di ltar
[\[5b.3\]]'dod chags dang rnam par bral ba'i phyir sems rnam par grol bas sems shin tu rnam par grol ba zhes bya ba brjod do/_/ma rig pa dang bral ba'i phyir shes rab rnam par grol bas shes rab shin tu rnam par grol ba zhes bya'o/_/de la srid pa'i phyogs kyi nyon mongs pa dang nye ba'i nyon
[\[5b.4\]]mongs pa spangs pas thob par bya ba'i ting nge 'dzin dang snyoms par 'jug pa thob pa ni sems rnam par grol ba zhes bya'o/_/nyon mongs pa thams cad spangs pas thob par bya ba'i dgra bcom pa'i lam gyi shes pa ni shes rab rnam par grol ba zhes brjod do/_/de la sems rnam par grol ba thob pa'i
[\[5b.5\]]phyir snyoms par 'jug pa'i sgrib pa las rnam par grol ba'o/_/shes rab rnam par grol ba thob pa'i phyir nyon mongs pa'i sgrib pa las rnam par grol ba'o/_/gnyi ga'i cha las rnam par grol ba dag ni sems shin tu rnam par grol ba dang shes rab shin tu rnam par grol ba zhes brjod pa
[\[5b.6\]]yin no/_/cang shes pa zhes bya ba ni mi 'jigs pa ste/_'jigs pa med pa'i phyir mdo las cang shes pa lnga gsungs te/_lce 'bab pa la sogs pa'i bag tsha ba 'byung bar dogs pa med pas khyu mchog cang shes dang /_'thab mo'i 'jigs pa med pas glang po che dang rta cang shes dag
[\[5b.7\]]go/_/gzhan gyis gnod par byed pa'i 'jigs pa med pas seng ge cang shes dang /_sdug bsngal gyis 'jigs pa'i dogs pa med pas dgra bcom pa yang cang shes zhes brjod do/_/mdor na bag tsha ba rnam pa bzhi ste/_sdug bsngal gyis bag tsha ba dang /_'jigs pas bag tsha ba
[\[6a\]]
[\[6a.1\]]dang /_'jig rten gyi chos kyis bag tsha ba dang /_mi shes pas bag tsha ba'o/_/bag tsha ba 'di rnams med pa'i phyir rim pa ji lta ba bzhin du bde ba thob pa dang /_mi skrag pa thob pa dang /_mi 'jigs pa thob pa dang /_dbugs phyung ba thob pa zhes brjod do/_/de la
[\[6a.2\]]mya ngan dang smre sngags 'don pa dang /_sdug bsngal ba dang /_yid mi bde ba rnams med pa'i phyir dang mya ngan med pa'i phyir sdug bsngal gyis bag tsha ba med pa'o/_/bdag gis smad pa dang /_gzhan gyis smad pa dang /_ngan 'gro dang 'tsho ba med pa dang chad pas bcad pa dang /_tshigs su
[\[6a.3\]]bcad pa med pa dang /_'chi bas 'jigs pa rnams med pa'i phyir 'jigs pas bag tsha ba rnams med pa'o/_/rnyed pa dang ma rnyed pa dang grags pa dang ma grags pa dang /_bstod pa dang smad pa dang bde ba dang sdug bsngal gyis gos pa med pa'i phyir 'jig rten gyi chos kyis bag
[\[6a.4\]]tsha ba med pa'o/_/rang gi lam shes pa la bar du gcod par gyur pa'i mi shes pa dang the tshom gyi shes pa dang log pa'i shes pa rnams med pa'i phyir mi shes pas bag tsha ba med do/_/de lta bas na bag tsha ba med pa'i phyir cang shes pa zhes bya'o/_/glang po chen po zhes bya ba ni gtso bo chen po
[\[6a.5\]]rnams zhes bya ba'i don te/_kha cig ni rig pa gsum dang ldan pa/_kha cig ni so so yang dag par rig pa thob pa/_kha cig ni mngon par shes pa drug dang ldan pa/_kha cig ni shes pa brda sprod pa'i chos dang ldan pa zhes bya ba la sogs pa khyad par du 'phags pa'i rtogs pa'i chos brnyes
[\[6a.6\]]pa'i phyir glang po chen po zhes bya'o/_/bya ba byas pa byed pa byas pa zhes bya bas ni bsgrubs pa yongs su rdzogs pa nyid bstan te/_'di lta ste tshul khrims dang ting nge 'dzin dang /_shes rab yongs su rdzogs pas sdug bsngal thams cad las rnam par thar pa ni bya ba ste ci nas kyang bya ba nyid kyi
[\[6a.7\]]phyir ro/_/'dod pa chung bas 'tsho ba dang /_chog shes pas 'tsho ba dang /_sbyangs pa'i yan lag gis 'tsho ba dang /_yang dag par mgu bar byed pas 'tsho ba zhes bya ba la sogs pa ni byed pa ste/_rang dga' ba dang 'brel pa'i phyir de yongs su rdzogs pas go rims ji lta bar bya ba byas
[\[6b\]]
[\[6b.1\]]pa dang byed pa byas pa zhes bya'o/_/khur bor ba zhes bya ba la/_khur ni rnam pa bzhi ste/_phung po'i khur dang /_nyon mongs pa'i khur dang /_dam bcas pa'i khur dang /_brtson 'grus kyi khur rnams te/_yongs su gtang bar bya ba'i phyir dang /_spang bar bya ba'i phyir dang /_bsgrub
[\[6b.2\]]par bya ba'i phyir dang /_yongs su rdzogs par bya ba'i phyir go rims ji lta bar 'di rnams kyi bor ba ni yongs su gtong ba dang /_spong ba dang /_sgrub par byed pa dang /_yongs su rdzogs par byed pa'o/_/de rnams kyang sdug bsngal yongs su shes pa dang /_kun 'byung ba spangs pa dang /_
[\[6b.3\]]lam bsgoms pa dang /_'gog pa mngon sum du byas pas so/_/de rnams bor bas ni lhag ma med pa'i bde ba dang /_rnam par grol ba'i bde ba dang /_rdzogs pa'i byang chub kyi bde ba dang /_nye bar zhi ba'i bde ba gang zhig thob pa'o/_/de'i phyir khur bor ba nyid kyis khur bor ba'i bde ba thob pa'i
[\[6b.4\]]yon tan bstan to/_/rang gi don rjes su thob pa zhes bya ba la rang gi don thob pa ni rnam pa gnyis te/_don ma yin pa spangs pa dang /_don thob pa'o/_/gang zhig ma rig pa spangs pa'i phyir nyon mongs pa'i sgrib pa thams cad spangs pa gang yin pa de ni don ma yin pa spangs pa'o/_/gang zhig rig pa
[\[6b.5\]]skyes pa'i phyir mya ngan las 'das pa rtogs pa 'di ni don thob pa'o/_/srid par kun tu sbyor ba yongs su zad pa zhes bya ba la/_srid pa skye bar byed pa'i kun tu sbyor ba rnams ni srid pa'i kun tu sbyor ba rnams te srid pa dang lhan cig tu skyes bu la kun tu sbyor bar byed pa ni 'ching ba'o/_/de bas na
[\[6b.6\]]srid par kun tu sbyor ba'o/_/de rnams kyang rnam pa dgu yin te/_lta ba'i kun tu sbyor ba dang /_mchog tu 'dzin pa'i kun tu sbyor ba dang /_the tshom gyi kun tu sbyor ba zhes bya ba gsum ni zag pa med pa'i yang dag pa'i lta bas spong ba yin no/_/phrag dog gi kun tu sbyor ba dang /_ser sna'i kun
[\[6b.7\]]tu sbyor ba dang /_khong khro'i kun tu sbyor ba zhes bya ba gsum dang /_srid pa'i 'dod chags la kun tu sbyor ba'i phyogs gcig 'dod pa'i khams kyi phyogs su gtogs pas zag pa med pa'i ting nge 'dzin la snyoms par 'jug pa thob pa'i phyir 'di rnams spong bar byed pa yin no/_/nga rgyal gyi kun _
[\[7a\]]
[\[7a.1\]]tu sbyor ba dang /_ma rig pa'i kun tu sbyor ba dang /_srid pa'i 'dod chags kyi kun tu sbyor ba zhes bya ba 'di rnams ni dgra bcom pa'i lam gyi shes pas spong ba yin te/_de rnams yongs su zad pa 'di rnams la de'i phyir srid par kun tu sbyor ba yongs su zad pa
[\[7a.2\]]zhes bya'o/_/yang dag par kun shes pas sems shin tu rnam par grol ba zhes bya ba ni kun nas shes pas na kun shes pa ste rtogs pa'o/_/yang dag par rtogs pas sems shin tu rnam par grol ba 'di rnams la zhes bya'o/_/yang na 'dir rnam par grol ba ni mos pa la bya ste/_
[\[7a.3\]]gang la lhag par mos pa yin zhe na/_dkon mchog gsum gyi yon tan dang /_theg pa gsum dang ldan pa'i chos bstan pa rnams dang /_'phags pa'i bden pa bzhi dang /_byang chub kyi phyogs kyi chos rnams la'o/_/sems thams cad kyi dbang dam pa'i pha rol tu son pa zhes
[\[7a.4\]]bya ba ni gang zhig sems ting nge 'dzin la dbang bas dbang la 'jug par byed pa de rnams ni sems thams cad kyi dbang dam pa'i pha rol tu son pa'o/_/thams cad kyang yin la de rnams kyang yin pas so/_/de rnams la dam pa'i pha rol tu son pa thob pa ste/_pha rol ni mthar thug pa'o/_/
[\[7a.5\]]mang zhes bya ba ni gzhal bar byed pa la'o/_/pha rol gyi mthar thug pa la gzhal bar byed par 'gro bas mthar thug par byung ba zhes bya ba ni dngos po sgrub pa la dka' ba'i skyon no/_/dam pa de'i pha rol tu phyin pa ste/_ji lta yin zhe na/_gang du 'dod pa dang ji srid 'dod pa lugs dang mthun pa dang lugs
[\[7a.6\]]las bzlog pa zhes bya ba la sogs pa'i rim pas mthar gyis gnas pa'i snyoms par 'jug pa dgu la mgu bar byed pa'i snyoms par zhugs pa'i byin gyis brlabs pa la sogs pa ldang ba'i so sor rtog par byed pa la dbang thob pa'i phyir ro/_/'on te khyad par 'di tsam la nye bar len pa ni ci'i don du
[\[7a.7\]]yin snyam na/_mang ba la 'dir rjes su 'gro ba ma byas te/_'di lta ste dgra ni nyon mongs pa rnams so/_/de rnams bcom pas de'i phyir dgra bcom pa'o zhes 'di nyid kyis 'dod pa'i zag pa la sogs pa rnams la spang byar gsungs pa/_de bas na zag pa zad pa zhes bya ba 'dis ci zhig bya/_
[\[7b\]]
[\[7b.1\]]de bzhin du khyad par gzhan rnams la yang ci rigs par zlos pa'i skyon yod do zhe na/_'dir smras pa/_thams cad kyang dgra bcom pa sha stag go/_/ci'i phyir zhe na/_zag pa zad pa'i phyir ro/_/zag pa zad pa ni nyon mongs pa med pa'i phyir ro/_/nyon mongs pa med pa ni dbang dang ldan par gyur
[\[7b.2\]]pa'i phyir ro/_/ji srid du yang dag par kun shes pas sems shin tu rnam par grol ba ste/_sems thams cad kyi dbang dam pa'i pha rol tu son pa thob pa nyid ces bya ba yon tan rnams kyi 'brel pa sbyar bar bya zhes bya ba'o/_/'on te 'di nyid kyi don yang gang zhig yin/_gal te sems
[\[7b.3\]]thams cad kyi dbang dam pa'i pha rol tu son pa 'di rnams dang por thob par gyur na/_de'i phyir des gtan tshigs su gyur pa yang dag par kun shes pas sems shin tu rnam par grol ba nyid dang /_ji srid du zag pa zad pa nyid thob nas dgra bcom pa thob par gyur pa yin pas/_de 'dir ci ltar rigs
[\[7b.4\]]gang gi phyir gang gi tshe dgra bcom pa'i lam gyi shes pa 'di rnams la dgra bcom pa nyid thob pa de'i tshe kho na zag pa zad pa la sogs pa'i yon tan rnams thob par 'gyur te/_gang gi phyir zag pa zad pa nyid thob nas dgra bcom pa nyid phyis thob par byed dam 'on te ma yin zhes gang du yang brjod pa ma yin zhe na/_
[\[7b.5\]]bden te rnam par gzhag par bya ba dang /_rnam par 'jog par byed pa'i ngo bos byas pa'i rgyu mtshan can gyi ngo bo 'di 'byung bar 'gyur ro/_/gang gi phyir gang gi tshe de rnams sems thams cad kyi dbang dam pa'i pha rol tu son pa thob pa zhes rtogs par gyur na de'i tshe de rnams yang dag par kun shes
[\[7b.6\]]pas sems shin tu rnam par grol ba zhes rnam par gzhag pa yin no/_/de bzhin du ji srid du gang gi tshe zag pa zad pa zhes bya ba de'i tshe dgra bcom pa zhes bya'o/_/de ltar na dge slong rnams kyi 'khor nye bar bstan nas/_dge slong ma dang /_dge bsnyen dang dge bsnyen ma'i 'khor rnams kyang de dge slong
[\[7b.7\]]ma lnga brgya tsam zhes bya ba la sogs pas gang zhig bcom ldan 'das ma rgyas pa las gleng gzhir 'don pa de nyid 'dir yang rtogs par bya ste ston pa la gleng gzhi gcig pa nyid kyi phyir ro/_/'di nyid kyi phyir byang chub sems dpa'i 'khor rnam pa lnga la yang blta bar bya ste/_gang zhig der tshad med pa'i
[\[8a\]]
[\[8a.1\]]byang chub sems dpa' rnams kyis zhes bya ba la sogs pas gsungs pa'o/_/byang chub sems dpa' ni rnam pa lnga ste/_lhag pa'i bsam pa dag pa can ni sa dang po la'o/_/rtsol ba dang bcas par mtshan ma med pa la gnas pa ni ji srid bdun par ro/_/
[\[8a.2\]]mtshan ma med pa la lhun gyis grub par gnas pa ni brgyad pa la'o/_/de la brten nas spyod pa nges pa can la rab tu zhugs pa ni ji srid du bcu pa la'o/_/de rnams yan chad ni skye ba gcig gis thogs pa rnams so/_/slar mdo sde thams cad la de rnams kyi thun mong ba'i gleng gzhi yongs
[\[8a.3\]]su rdzogs pa las shes rab kyi pha rol tu phyin pa ston pa la ni khyad par gyi gleng gzhi ste/_de nas de'i tshe bcom ldan 'das nyid kyis gdan seng ge'i khri bshams pa la rab tu bzhugs par gyur to zhes bya ba la sogs pas ji srid du bcom ldan 'das ting nge 'dzin la snyoms par zhugs te/_yan
[\[8a.4\]]lag dang nye ba'i yan lag thams cad las 'od zer rnams nges par byung bar gyur pa dang /_ji srid du 'jig rten gyi khams mtha' yas pa snang bar mdzad pa yin no/_/de rnams las byang chub sems dpa' la sogs pa 'di 'khor dgug par mdzad ces bya ba thams cad du rtogs par bya'o/_/
[\[8a.5\]]gang gi phyir bcom ldan 'das dus gcig na gleng gzhi gcig pa nyid du 'khor 'dus pa gcig kho na la ting nge 'dzin dang rdzu 'phrul gyi cho 'phrul la sogs pa rnams bstan par mdzad nas shes rab kyi pha rol tu phyin pa ston par mdzad pa yin te/_der yang gdul bya rnam pa mang po 'dus pa rnams ni mgo
[\[8a.6\]]smos pas go ba dang /_rnam par spros na go ba dang /_tshig la 'chel pas go ba'o/_/de la/_gsung gcig tu ni gsungs mod kyang /_/du ma nyid du go 'gyur te/_/bdag nyid kho na'i ched du zhes/_/skye bo kun gyis rtogs par byed/_/ces bya ba'i rigs pas mdor bsdus pa'i shes rab kyi
[\[8a.7\]]pha rol tu phyin pa ston pa thos te/_de yang bcom ldan 'das ma 'phags pa brgyad stong pa'o/_/gang zhig rnam par spros na go ba rnams la rnam par spros pa'i rnam pa can de 'phags pa stong phrag nyi shu lnga pa rnam par spros na go ba rnams kho na la cung zad tsam gyi khyad par gyis bcom ldan 'das ma 'phags ma che
[\[8b\]]
[\[8b.1\]]ba'o/_/gang yang tshig la 'chel ba'i gdul bya rnams la ston pa thos pa de ni bcom ldan 'das ma stong phrag brgya pa zhes bya ba ste/_de yang gleng gzhi gcig kho na la 'khor 'dus pa yang gcig kho na la'o/_/bsdus pa la dga' ba rnams kyis ni de lta bu nyid ston pas thos par gyur to/_/de bzhin
[\[8b.2\]]du gzhan rnams kyis kyang gzhan rnams nyid do/_/byang chub sems dpa' chen po rnams ni 'phags pa phyag na rdo rje la sogs pa ste/_ston pa rnam pa mang po yang thos pa dang shis pa ste/_'di rnams ni bsdus pa la dga' ba dang ston pa 'di ni bsdus pa zhes thos pa yin no/_/de bzhin du
[\[8b.3\]]gzhan dag gis kyang gzhan gyis zhes bya'o/_/de bzhin du rnam pa mang po ston pa'i rab tu dbye ba rnams la sdud pa pos thos pa ji snyed pa'i rab tu dbye ba rnams la gdul bya rnams so sor 'dzin pa yod par 'gyur ba de snyed pa rnams su sdud pa mdzad do zhes bya bas rtogs par bya'o/_/thams
[\[8b.4\]]cad du 'dis theg pa chen po'i chos la 'phags pa phyag na rdo rje gcig tu sdud par byed pa zhes lugs dang mthun par 'gyur ro/_/'on te dus gcig la gsum po'i ston pa zhes bya ba ji ltar rtogs par bgyi/_gang zhig tshig la 'chel ba'i rgyas pa la dga' ba rjes su bzung ba'i don du 'phags pa stong
[\[8b.5\]]phrag brgya pa ston pa la ston pa thams cad bsdus pas so/_/rnam par spros na go'i sems can bar ma la dga' ba rnams la brtse bas phyis stong phrag nyi shu lnga pa bstan pa'o/_/de'i yang don thams cad nye bar bsdus pa mgo smos pas go ba bsdus pa la dga' ba'i sems can rnams la phan pa skyes pas 'phags
[\[8b.6\]]pa brgyad stong pa gsungs pa zhes 'di nyid ci'i phyir mi 'gyur snyam na/_'di ltar shes par bya ba ma yin te 'gal ba yin pa'i phyir ro/_/bsdus pa dang bar ma dang rgyas pa thams cad kyi shes rab kyi pha rol tu phyin pa'i mdo rnams la don 'ga' zhig gcig par ston pa yin te/_ji ltar sring mo
[\[8b.7\]]gang gA'i lha mo lung bstan pa dang /_ji ltar yang dge slong rnams las thams cad me tog rnam par bkram pa zhes bya ba'i de bzhin gshegs pa rnams 'byung bar 'gyur zhes bya'o/_/de'i don bshad pa ni shes rab kyi pha rol tu phyin pa'i mdo rnams thams cad las mthong ba yin no/_/dus tha
[\[9a\]]
[\[9a.1\]]dad pas tha dad pa'i bstan pa la de ji ltar 'byung bar 'gyur/_gang gi phyir gal te sring mo gang gA'i lha mo stong phrag brgya pa'i ston pa la lung bstan pa de'i tshe ston pa nyid la des sangs rgyas kyi zhing yongs su 'dzin par byas pa dang lung bstan pa dang yang thob po/_/yang dang
[\[9a.2\]]yang du bcom ldan 'das ma gzhan dang gzhan rnams la yang ston par byed pa ji ltar dus gzhan la de'i sangs rgyas kyi zhing yongs su bzung ba la sogs pa 'byung ba yin/_de bzhin du dge slong rnams la yang lung bstan pa la brjod par bya ste/_gal te yang rgyas pa la dga' ba tshig la 'chel ba'i
[\[9a.3\]]gdul bya rnams kyi dbang du mdzad nas/_bcom ldan 'das ma 'bum pa dus gcig na bstan pa dang /_bar ma la dga' ba'i dbang du mdzad nas phyis stong phrag nyi shu lnga pa de'i tshe 'bum gyi gleng gzhi la 'jig rten gyi khams gang la byang chub sems dpa' gang rnams la 'dus pa 'don pa ji
[\[9a.4\]]ltar de rnams kyis gzhan du yang 'don par 'gyur/_gal te yang 'bum ston pa la gang dag sngon rol du 'ongs pa de rnams bcom ldan 'das ma gzhan rnams bstan pa la yang 'ong bar 'gyur na de'i tshe de rnams kyi snang ba 'di la bcom ldan 'das rgyu gang yin/_de bzhin gshegs pa'i bdag
[\[9a.5\]]gis dngos po blta bas chog mi shes pa 'di la bstan pa'i phyir zhes bya ba la sogs pa'i de bzhin gshegs pa rnams la dri ba bcom ldan 'das dang bcom ldan 'das de rnams la yang lan gyi ngag rnams la rgyu gang yin pa de mi mjed kyi 'jig rten gyi khams zhes bya ba na der de bzhin gshegs pa
[\[9a.6\]]shAkya thub pa zhes bya ba bzhugs pa la ji srid yongs su shes nas spyod pa ni rigs kyi bu khyod sangs rgyas kyi zhing der 'byung bar gyur cig_/gang gi phyir byang chub sems dpa' de rnams ni mgu bar dka' ba yin te zhes bya ba la sogs pa slar yang ji ltar 'gyur snyam na/_sngon gyi ston pa nyid la mi phyed
[\[9a.7\]]pa'i 'jig rten gyi khams de rnams dang bcom ldan 'das shAkya thub pa las shes pa'i phyir ro/_/bcom ldan 'das de rnams kyis kyang de rnams la rjes su bstan pa sngon du byas pa zhes bya'o/_/'phags pa shA ri'i bu la sogs pa'i rnam par rtog pa rnams gang zhig yang ci tshe dang ldan pa rab 'byor
[\[9b\]]
[\[9b.1\]]'di bdag nyid kyi spobs pas sam/_'on te sangs rgyas kyi mthus shes rab kyi pha rol tu phyin pa nye bar ston par 'gyur zhes bya ba la sogs pa de rnams kyang yang dang yang du ji ltar 'byung bar 'gyur/_de bzhin du klan ka tshol zhing glags lta bar 'dod pa'i kun tu rgyu'i 'dod pa nye bar 'gro ba la sogs
[\[9b.2\]]pa la brjod par bya'o/_/gzhan yang mdo sde gang zhig bcom ldan 'das dus gcig na ston pa de nyid ni slar ston par mi mdzad de/_de ltar na yang sngar gang rnams kyi mdo sde de thos pa rnams la sdud pa'i ston par 'gyur ro/_/ci bcom ldan 'das kyis mdzad cing mdzad pa yang nas yang du bcug pa zhes
[\[9b.3\]]bya'o/_/chos dang don dang nges pa'i tshig dang spobs pa so so yang dag par rig pa thams cad dang yang dag par ldan pa ni de bzhin gshegs pa ste/_de bas na gal te bcom ldan 'das kyis sngar bstan pa yang bstan par 'dod pa yin na/_de'i tshe nges pa'i tshig gzhan ma rnams kyi go rims gzhan ma rnams
[\[9b.4\]]kyis bstan pa yin te/_gang gis gdul bya de rnams sngar thos pa yang rten cing 'brel par 'byung ba la sogs pa bstan pa de gzhan dang 'dra bar yid la byed de/_'di nyid kyang rnam grangs kyis bstan pa la yang rgyu mtshan ma yin no zhes slob dpon rnams kyis bshad pa yin no/_/bcom ldan 'das ma rnams
[\[9b.5\]]la yang gang ming gi tshogs dang tshig gi tshogs dang yi ge'i tshogs rnams ni gang rnams la yang mthong bar 'gyur ba de rnams nyid phal cher gzhan rnams la yang skabs de nyid kyis so/_/de'i phyir bcom ldan 'das kyis gsungs pa'i don ni rgyas pa la dga' ba rnams kyi dbang du mdzad nas dus gzhan la slar
[\[9b.6\]]yang bsdus pa la dga' ba rnams kyi dbang du mdzad nas ston par bzhed pa de'i tshe nges pa'i tshig gzhan rnams kyis kyang go rims gzhan gyis ston pa yin no/_/gang gis sngar thos pa dang ldan pas rnam par bsdus pa bstan pa ni ma yin te/_ji ltar shes rab kyi pha rol tu phyin pa sum brgya pa'am bdun
[\[9b.7\]]brgya pa la sogs pa ston par mdzad ces bya ba lta bu'o/_/de bas na gleng gzhi gcig nyid la bcom ldan 'das ma thams cad bstan par mdzad pa zhes gnas pa yin no/_/de la kha cig ni gang gA'i lha mo lung bstan pa la sogs pa rnams mgo smos pas go ba la sogs pa thams cad dus mnyam par nye
[\[10a\]]
[\[10a.1\]]bar dmigs te/_de rnams thams cad la yang bshad pa'o/_/de bzhin du gang du ming gi tshogs dang yi ge'i tshogs rnams de nyid thams cad kyi thos pa ji ltar rab 'byor byang chub sems dpa' sems dpa' chen po rnams kyi shes rab kyi pha rol tu phyin pa las brtsams te khyod spobs par
[\[10a.2\]]byos shig ces bya ba la sogs pa de rnams thams cad la yang mnyam pa ste/_gal te de ltar yin na byang chub sems dpa' yang dag par 'dus pa la sogs pa bshad pa gleng gzhi rnams la gang zhig 'di chen po rnams las mthong ba yin pa de 'di la mnyam pa yang bstan pa ma yin te/_bsdus
[\[10a.3\]]pa'i dbang gis gleng gzhi yang bsdus par rigs zhes bya ba ni rigs pa kho na'o/_/gang zhig slar 'dir gsungs pa dge slong stong nyis brgya lnga bcu'i dge slong gi dge 'dun zhes bya ba de chen po rnams kyi gleng gzhi las ji ltar gzhan yin snyam na/_gang gi phyir de rnams la dge slong stong phrag lnga
[\[10a.4\]]tsam gyis zhes 'byung ba yin no zhes de la dgongs pa 'di yin te/_gang zhig da ltar byung ba de bsdus pa la dga' ba'i gdul bya rnams kyi dbang du mdzad nas yang dag par bsdus pa ni yang dag par sdud par byed pa de rnams kyis ji ltar byang chub sems dpa' 'khor 'dus par bshad pa ni gleng
[\[10a.5\]]gzhi la 'dus pa yin pas de rnams kyi dgongs pas so/_/de bzhin du nyan thos rnams kyang mang ba'i grangs kyi 'dus pa bshad pa la dga' ba ma yin no/_/des na dgra bcom pa stong phrag lnga tsam po 'dus pa rnams la gzhan dang mi ldan pa'i rnam par gcod pa'i 'dus pa la dga' ba'i gdul
[\[10a.6\]]bya rnams kyi ngor stong nyis brgya lnga bcu bshad pa yin zhes bya'o/_/'on te ston pa 'di gal te gcig yin na de'i tshe chen po gnyis la ji ltar sngon gyi sbyor ba las brtsams te/_gdul bya rnams spro ba bskyed pa'i don rtag tu ngu dang chos 'phags kyi gtam de nyid 'don pa ma yin/_rgyas pa
[\[10a.7\]]la dga' ba rnams kyi 'khor de nyid la sngar gyi sbyor ba'i gtam gyi spyod yul ma yin no zhe na/_'di ni ji ltar dad par bya ste gang gi phyir rgyas pa la dga' ba de rnams rnam par spros na go ba ji ltar dad pa shin tu rnam par 'phel ba'i don du sngon gyi gtam nyid spro bar mi mdzad snyam na/_gang zhig bsdus pa
[\[10b\]]
[\[10b.1\]]la dga' ba mgo smos pas go ba nyid gtsor byas pa 'dir ni brjod par bya ste/_sngon gyi gtam gyis bstan pa yang bcom ldan 'das ma thams cad la yod pa ste 'on kyang sdud pa po'i dgongs pa 'di yin te gang zhig bsdus te bstan pa nyid la sngon gyi gtam 'don pa de nyid 'dir yang
[\[10b.2\]]'ongs nas 'don par bya'o/_/khyad par ni gtam la yod pa ma yin pa de'i phyir slar mi 'don no/_/gdon mi za bar yang 'di ltar yin te/_gang gi phyir bcom ldan 'das ma stong phrag brgya pa rdzogs pa las bcom ldan 'das dgyes shing de skad ces bka' stsal pa dang /_byams pa
[\[10b.3\]]pa gtso bor byas pa'i byang chub sems dpa' rnams dang /_ji srid lha dang mi dang lha ma yin dang dri zar bcas pa'i 'jig rten yi rangs te bcom ldan 'das kyis gsungs pa la mngon par bstod do zhes bya bas rdzogs pa'i ngag 'don pa ma yin no/_/rjod byed gnyis pa stong phrag nyi shu lnga pa'i
[\[10b.4\]]rdzogs so yang de bzhin no/_/bsdus pa bshad pa las sngon gyi gtam blangs nas klog par bya ste bcom ldan 'das ma 'di rdzogs par byas pa'i dgongs pa'o/_/gang yang bzang po'i zhus gtugs byas pa'i stong phrag nyi shu lnga pa rdzogs pa la bcom ldan 'das kyis de skad ces bka'
[\[10b.5\]]stsal nas brjod pa yin te/_de sdud pa po'i ngag ni ma bris pa la dgongs pa ma gtogs pa de bas na rang gis bzhag pa yin no/_/'di la mang ba nyid ni mngon par rtogs pas rang gis bzhag pa dang bzlog pa dang 'don pa la 'khrug par byed pa zhes bya ba ni rnam par dag pa 'don pa'i snang ba la nges
[\[10b.6\]]par spyod pa yin no/_/gang zag gcig ma gtogs pa ni 'di lta ste/_tshe dang ldan pa kun dga' bo'o zhes bya ba de'i don ni 'di yin te/_gal te thams cad kyang dgra bcom pa zhes gsungs pa/_de bas na 'phags pa kun dga' bo yang 'di lta bu'i yon tan can yin nam 'on te ci ma yin snyam
[\[10b.7\]]pa la/_gcig ces bya ba la sogs pa ste ma gtogs pa zhes bya ba ni phyir bzhag par byas nas spyir sems can de nyid ni yon tan dang skyon nyid kyi khyad par bshad pa la gang zag ces brjod pa spyir gsungs pa la khyad par bshad pa'i don du/_'di lta ste zhes bya ba'i ma zad pa gnyis te bshad
[\[11a\]]
[\[11a.1\]]pa ni kun dga' bo zhes bya ba'o/_/bcom ldan 'das mngon par rdzogs par 'tshang rgya ba la mngon par dga' ba'i lha mo rnams kyis bye ba phrag sum cu rtsa gsum gyis bskor ba'i bdud mtshon cha sna tshogs pa'i char rnam par 'bebs pa la byams pa stong gis
[\[11a.2\]]rgyal bar mdzad nas bcom ldan 'das mngon par rdzogs par sangs rgyas pa zhes bya ba rgyal po zas gtsang ma la zhus pa la dga' ba chen po 'jug pa las skyes pa'i phyir 'di kun dga' bo zhes pa ming du btags pa yin no/_/tshe dang ldan pa zhes bya ba'i khyad par ni brnyas pa spangs pa'i
[\[11a.3\]]don te de'i phyir gdul ba las rgan po'i ming ni khyad par dang bcas pa nyid gzung bar bya'o/_/gzhan du na ltung ba dang bcas pa zhes 'byung ba yin no/_/khyad par rnams la yang 'dul ba las nges par mthong ba yin te rgan pa la btsun pa zhes bya ba kho na yin gyi tshe dang ldan pa zhes bya bas ni ma
[\[11a.4\]]yin no/_/de lta na yang dge 'dun btsun pa rnams gsan du gsol zhes bya ba nye bar gzhag nas 'di'i lhag ma rnams la tshe dang ldan pa zhes gzod 'don pa yin no/_/de'i phyir mdo sde las 'phags pa rab 'byor tshe dang ldan pa shA ri'i bu zhes bya ba gsungs pa dang /_'phags pa shA ri'i bu yang
[\[11a.5\]]tshe dang ldan pa rab 'byor zhes bya ba'o/_/gzhan du na ji ltar rgan pa'i shA ri'i bu la tshe dang ldan pa zhes bshad pa la da ltar yang bcom ldan 'das yongs su mya ngan las 'das nas dus ring po ni rgan po la btsun pa zhes brjod kyis tshe dang ldan pa zhes bya bas ni ma yin no zhes bya ba nges pa yin
[\[11a.6\]]zhes rjod par byed de/_'di tsam gyis ni gleng gzhi sngar yang dag par sdud par byed pas nye bar bstan pa yin no/_/'di skad ces bya ba ni ji ltar bsdu bar bya ba de kho na bzhin du'o/_/bdag gis thos pa zhes bya bas sdud pa la phyin ci ma log pa nyid du dam bcas pa yin te rab tu
[\[11a.7\]]dbye ba 'di nyid dang /_gleng gzhi dang gnas skabs dang /_nye bar bsdu ba dang /_mdo'i lus 'di rnams kyis shes par bya ba'i don to/_/de la bstan pa'i rgyu nyid kyi phyir gleng gzhi ste/_yul 'ga' zhig [(]du [,]tu [)]ston pa dang nyan pa po 'dus pa ni bcom ldan 'das zhes bya ba nas
[\[11b\]]
[\[11b.1\]]brtsams te kun dga' bo zhes bya ba'i bar gyis so/_/de nas zhes bya ba dang /_de nas sangs rgyas kyi mthus zhes bya ba dang de skad ces smras pa zhes bya ba la sogs pas gnas skabs so/_/'di skad ces bka' stsal pa dang bcom ldan 'das zhes bya ba la sogs pa ni nye
[\[11b.2\]]bar bsdu ba ste/_lhag ma gzhan ni mdo'i lus so/_/gal te de ltar mdo'i lus de ni sdud pa po'i tshig go/_/de bas na sdud pa pos sangs rgyas kyi gsung ni sangs rgyas ma yin pa'i tshig gis bsre bar byas sam/_ci zhe na/_des na ci'i phyir da ltar gang zhig 'phags pa rab 'byor
[\[11b.3\]]la sogs pa rnams kyis bstan pa de sangs rgyas kyi bka' ma yin nam/_ci'i phyir ma yin te bcom ldan 'das kyis byin gyis brlabs pas bstan pa la rab tu byung ba nyid kyi phyir ro/_/gal te de ltar na sdud pa yang sangs rgyas kyis byin gyis brlabs pas rab tu byung bas na sangs rgyas
[\[11b.4\]]kyi bka' kho na yin no/_/de ltar na yang chos yang dag par sdud pa'i mdo las 'byung ba yin te/_de nas byang chub sems dpa' dmigs pa med pa dang byang chub sems dpa' blo gros rnam par rol pa gnyi ga bcom ldan 'das ga la ba der nye bar song nas phyogs gcig tu 'dug ste/_de dag
[\[11b.5\]]bcom ldan 'das la 'di skad ces gsol to/_/'dir gcig pa'i dbang du mdzad nas chos kyi sdud par byas pa ste sangs rgyas bcom ldan 'das rnams la mi mkhyen pa dang mi rig pa yod pa ma yin pas ji srid bcom ldan 'das la la zhig kho bo cag la lugs dang mthun par yang
[\[11b.6\]]dag par bsdu bar mdzad dam/_bcom ldan 'das kyis bka' stsal pa/_rigs kyi bu de de bzhin te ji srid du rigs kyi bu gang la la zhig byang chub sems dpa' rnams kyi smra ba dang yang dag par smra ba de thams cad de bzhin gshegs pa'i byin gyi rlabs su rig par bya'o/_/
[\[11b.7\]]rigs kyi bu dag legs so legs so/_/'di ltar chos kyi bsdu ba byas te ji ltar khyed dag la byas pa rigs kyi bu dag khyed dag la chos sdud pa 'dis sangs rgyas kyi bya ba byas pa la rjes su yi rang ngo /_/de bzhin gshegs pas khyed dag la byas pa'i chos kyi bsdu ba zhes
[\[12a\]]
[\[12a.1\]]bya'o/_/de ltar na sangs rgyas kyi byin gyi rlabs las rab tu byung ba dang sangs rgyas rnams kyis rjes su yi rang ba dang sangs rgyas kyis mdzad pa byed pa bsdu ba ni sangs rgyas kyi bka' nyid yin no/_/da ni 'di bsam par bya ba ste gleng gzhi'i tshig 'di ci'i
[\[12a.2\]]don du yin zhe na/_'dir smras pa/_dad ldan 'jug pa'i yan lag tu/_/ston pa 'khor dang dbang po dang /_/rang nyid tshad mar rab bsgrub phyir/_/yul dang dus ni bshad pa yin/_/sdud pa byed pas 'jig rten du/_/dus dang yul ni nye bar mtshon/_/dpang bcas brjod
[\[12a.3\]]cing smra ba po/_/tshad ma nyid du rtogs par 'gyur/_/zhes bya ba'o/_/gang zhig yang rtog ge skam po la mngon par dga' ba yid phyin ci log tu 'jug pa can dus thams cad du brda ma byang ba de rnams 'di la bdag por bya ba ma yin no/_/ji skad du gsungs pa/_sangs rgyas rnams la bya
[\[12a.4\]]ba byas/_/de las dge ba'i rtsa ba bskrun/_/dge ba'i bshes kyis mgon byas pa/_/'di ni nyan pa'i snod yin no/_/'on te de ltar na yang brjod par bya ba la sogs pa ma bstan pa'i phyir de'i khyad par tshe la bar byed pa rnams ji ltar 'jug pa ste/_re zhig 'di rnams la 'di ltar
[\[12a.5\]]yod par 'gyur te zag pa zad pa rnams kyi 'khor gyi 'dus pa 'di chen po ste 'jig rten gsum gyi bla mar gyur pa bcom ldan 'das 'dir ni bstan par mdzad pa grol nas grol ba'i 'khor/_de'i phyir 'di gsungs pa'i 'khor dang ldan pa nges par pha rol med pa'i 'khor ba'i dgon
[\[12a.6\]]pa las rgal bar byed pa'i thabs sam/_thabs ma yin pa ston par gyur pa zhes yang dag par blangs nas 'jug pa yin te/_'jug par gyur pa yang /_'di skad du rab 'byor byang chub sems dpa' sems dpa' chen po rnams kyi shes rab kyi pha rol tu phyin pa las brtsams te/_ji ltar
[\[12a.7\]]byang chub sems dpa' sems dpa' chen po rnams shes rab kyi pha rol tu phyin pa la nges par 'byung bar 'gyur ba de bzhin du khyod spobs par byos shig ces bya ba mdo las thog mar bcom ldan 'das kyis nye bar bstan pa'i ngag nye bar thos nas/_gang rnams sngar nyid byang chub sems
[\[12b\]]
[\[12b.1\]]dpa'i nges par 'byung ba sgrub pa'i thabs tshol ba dang /_gang zhig yang de'i tshe de ltar thos nas 'dod pa skyes pa rnams de dag gnyi ga yang 'jug par 'gyur ba yin zhes bya ba'o/_/da ni bstan pa la gnas skabs su byed cing gsungs pa/_de nas bcom ldan 'das kyis gnas brtan
[\[12b.2\]]tshe dang ldan pa rab 'byor la bka' stsal pa zhes bya ba'o/_/de la mang ba thams cad ni 'ongs pa ste/_ci'i phyir gcig kho na la bka' stsal pa/_gang yang chen po rnams kyi gleng gzhi rnams las 'don pa yin te/_bdag gi mdun du de bzhin gshegs pa bzhugs shing chos ston
[\[12b.3\]]par mdzad/_bdag gi mdun du de bzhin gshegs pa bzhugs shing chos ston par mdzad ces bya ba 'di 'gal ba yin no/_/gang gi phyir thams cad der 'dus pa de bzhin gshegs pa ni bdag kho na la mngon par phyogs pas/_'jig rten pa las brtsams nas/_chos
[\[12b.4\]]ston par mdzad ces sems par byed do/_/gal te bcom ldan 'das thams cad kyi dbus su gcig kho na la bka' stsal pa de'i tshe ji ltar 'khor rnams kyi sems 'gal bar mi 'gyur snyam na/_'dir smras pa/_gal te yang de bzhin gshegs pa thams cad las
[\[12b.5\]]brtsams nas thams cad la mngon par phyogs par mdzad nas ston par mdzad pa ni 'on kyang gnas brtan rab 'byor la bka' stsal pa'i skad cig ma de la thams cad la yang bka' stsal par gyur pa de'i ston pa'i skad cig ma la'o/_/thams cad la yang rnam pa sna tshogs pas sna tshogs pa ston pa mdzad de sdud
[\[12b.6\]]pa po ni rim pa de'i sdud par rung ba ma yin pa'i phyir brtan pa'i rngom brjod kyi shes pa yongs su dor bar skye bo thams cad la rung ba'i rim pa gcig bzung nas yang dag par sdud par byed pa yin no/_/de bzhin gshegs pa ni rab 'byor las brtsams nas ston par mdzad do/_/tshul
[\[12b.7\]]'di nyid kyang de bzhin gshegs pas kyang rjes su gnang ba dam pa'i chos yun ring du gnas pa'i rgyu nyid kyi phyir lam 'di nyid la sdud pa po rnams kyis bstan pa yin zhes bya'o/_/de ltar na yang byang chub sems dpa'i theg pa ston pa la mchog gi bstan pa byang chub sems dpa' rnams
[\[13a\]]
[\[13a.1\]]yongs su dor nas ci'i phyir rab 'byor nyid la bka' stsal snyam na/_gnas skabs su byas pa 'di ltar 'di ni nye bar gzung bar bya ste/_shes rab kyi pha rol tu phyin pa'i bstan pa ni thun mong du bstan pa yin la/_byang chub sems dpa' kho na'i
[\[13a.2\]]don du ni rnam par gzhag pa ma yin te/_ci'i phyir zhe na/_rnam pa thams cad mkhyen pa nyid dang /_lam shes pa nyid dang /_thams cad shes pa nyid ces bya ba shes rab kyi pha rol tu phyin pa ston pa la sgo gsum la 'jug pa'i phyir ro/_/de la gal te byang chub sems dpa'
[\[13a.3\]]gcig la bka' stsal nas bcom ldan 'das kyis bstan pa gnas skabs byed par gyur na de'i tshe 'di ni zab mo ste/_bdag cag la 'os pa ma yin zhes dus gcig gi tshe 'khor rnams mgu bar byed pa ma yin no/_/rab 'byor las brtsams nas gnas skabs byas pa'i bstan pa
[\[13a.4\]]la skye bo thams cad dang thun mong du gyur par shin tu zab pa ni ma yin no zhes pha rol po sems par byed pa de bas na rab 'byor nyid las brtsams nas gnas skabs su byas pa'o/_/'di lta ste/_gang du ni dge slong rnams dang 'khor gzhan rnams la chos kyi mngon par rtogs pa
[\[13a.5\]]so sor thos pa 'chad par 'gyur ba yin no/_/'on te de ltar na yang gnas brtan rab 'byor ni ci'i phyir bya ba byas pa don che ba'i bstan pa la bya ba byas pa de las brtsams nas gnas skabs ni rigs pa ma yin no zhe na/_'di ni skyon du mi 'gyur te gnas brtan rab 'byor 'di ni byang chub
[\[13a.6\]]sems dpa' chen po yin la/_bskal pa grangs med par brtsams pa'i bsod nams dang ye shes kyi tshogs zab mo la bzod pa can zhes bya ba'i grags pa bsgrags pa zhes bya ba ni nyi khri'i gzhung 'grel las so/_/de'i phyir gnas brtan yin te bya ba byas pa ni ma yin la rnam pa
[\[13a.7\]]thams cad du nyon mongs pa dang shes bya'i sgrib pa thams cad spong ba 'di la bya ba kho na yod pa yin te byang chub sems dpa' chen po nyid kyi phyir ro/_/des na 'di las brtsams nas bstan pa gnas skabs su bya ba ni der zhes bya ba la sogs pa la/_der ni bdun pa 'di yod pa la ste/_
[\[13b\]]
[\[13b.1\]]gnas pa de yod pa la zhes bya ba'i don to/_/yang na rten la ste dge 'dun de'i khongs su chud pa zhes bya ba'i don to/_/yang na nges par 'byung ba la ste/_dge slong de rnams las zhes bya ba dge slong gi tshogs las phyogs gcig la ming gis so sor byas pa'i phyir ro/_/rab 'byor la zhes
[\[13b.2\]]bya ba ni 'di lta ste/_bram ze rnams la shAN+Di lA khyer la shog cig bya ba lta bu'o/_/tshe dang ldan pa zhes bya ba ni snga ma bzhin du/_gnas brtan gyi tshig ni mchod pa'i don du ste/_ye shes la bsnyen pa dang ting nge 'dzin la sogs pa rnams kyi mchog nyid thob pa'i phyir bka' stsal
[\[13b.3\]]pa'o/_/ji ltar zhes gsungs pa/_rab 'byor byang chub sems dpa' sems dpa' chen po rnams kyi shes rab kyi pha rol tu phyin pa las brtsams te/_ji ltar byang chub sems dpa' sems dpa' chen po rnams shes rab kyi pha rol tu phyin pa la nges par 'byung bar 'gyur ba de bzhin
[\[13b.4\]]du khyod spobs par byos shig ces bya ba ste/_shes rab kyi pha rol tu phyin pa'i bstan pa'i sgo gsum dang rnam grangs bcus rab tu 'jug pa bcom ldan 'das kyis zhes bya ba rnam par gzhag pa yin no/_/gang gi phyir shes rab kyi pha rol tu phyin pa 'di ni bsdus pa'i sgo dang bar
[\[13b.5\]]ma'i sgo dang rgyas pa'i sgo nas mgo smos pa dang rnam par spros na go ba dang tshig la 'chel ba'i gdul bya gsum las brtsams nas sgo gsum rnams kyis bstan pa yin te/_'di lta ste/_bcom ldan 'das kyis gnas brtan rab 'byor la bka' stsal nas bstan pa'i don du nges par sbyar te
[\[13b.6\]]cang mi gsung bar gyur to/_/'di nyid ni bcom ldan 'das kyis bsdus pa shes rab kyi pha rol tu phyin pa bstan pa ste/_de'i phyir 'di ni bsdus pa shes rab kyi pha rol tu phyin pa zhes brjod do/_/de nas gnas brtan shA ri'i bus rnam par spros pa na go ba rnams kyi don du/_ci tshe dang
[\[13b.7\]]ldan pa rab 'byor 'di zhes bya ba la sogs pas bar ma la gnas skabs byas pa'o/_/de'i phyir nges par 'byung ba'i gdams ngag dang nges par 'byung ba'i yon tan dang nges par 'byung ba'i rab tu dbye ba dang gang yang nges par 'byung ba bstan pa 'di la nges pa zhes bya ba rnam pa bzhis gnas
[\[14a\]]
[\[14a.1\]]brtan dang bcom ldan 'das kyis bshad pa yin no/_/de la tshe dang ldan pa shA ri'i bu bcom ldan 'das kyi nyan thos rnams gang ci smra ba dang zhes bya ba nas brtsams te/_'di nyid byang chub sems dpa' sems dpa' chen po de'i shes rab kyi pha rol tu phyin par rig
[\[14a.2\]]par bgyi'o/_/'di nyid shes rab kyi pha rol tu phyin pa la gdams pa lags so/_/gal te de ltar gnas na de nyid 'di'i gdams pa dang rjes su bstan pa lags so zhes bya ba'i bar gyis nges par 'byung ba'i gdams ngag bshad pa'o/_/de nas de'i 'og tu bcom ldan 'das
[\[14a.3\]]gzhan yang byang chub sems dpa' sems dpa' chen po shes rab kyi pha rol tu phyin pa la spyod cing shes rab kyi pha rol tu phyin pa bsgoms pas ji ltar bslabs nas zhes bya ba nas brtsams nas/_shes rab kyi pha rol tu phyin pa 'di nyid las byang chub sems dpa' sems dpa' chen pos
[\[14a.4\]]gang la bslab par bya ba dang rnal 'byor du bya ba'i sangs rgyas kyi chos thams cad rgyas par bstan no zhes bya ba'i bar gyis nges par 'byung ba'i phan yon bshad do/_/de'i 'og tu bcom ldan 'das byang chub sems dpa'i ming gang lags pa 'di nyid bdag gis ma 'tshal ma dmigs yang
[\[14a.5\]]dag par rjes su mi mthong ngo zhes bya ba nas brtsams te/_'di dag ni byang chub sems dpa' sems dpa' chen po dge ba'i bshes gnyen rnams su rig par bya'o zhes bya ba'i bar gyis nges par 'byung ba'i rab tu dbye ba bshad pa'o/_/de'i 'og tu bcom ldan 'das gang yang byang chub
[\[14a.6\]]sems dpa' sems dpa' chen po zhes bka' stsal pa de la byang chub sems dpa' zhes bgyi ba'i gzhi'i don gang lags zhes bya ba nas brtsams te/_ji srid tshe dang ldan pa shA ri'i bu byang chub sems dpa' sems dpa' chen po ni de lta bu'i ngo bo yid la byed pa 'di dang gnas pa
[\[14a.7\]]'dis gnas par 'dod do zhes bya ba'i le'u dang po rdzogs pa'i bar gyis dri ba rnams rnam par brtsams par byas te gnas brtan gnyis kyi lam gyi rim pas bsdus te bstan pa 'di'i tshig gi don dang mtshan nyid nges par byas pa yin no/_/rim pa 'dis ni shes rab kyi pha rol tu
[\[14b\]]
[\[14b.1\]]phyin pa'i bar ma rdzogs pa yin la/_bar ma la bstan pa 'di yang rnam pa thams cad mkhyen pa nyid nas brtsams te rnam par mi rtog pa nyid shes rab kyi pha rol tu phyin pa la bzung nas don dam pa'i bden pa'i tshul gyis bstan pa yin no/_/de'i 'og tu rgya cher rnam par bstan pa byang
[\[14b.2\]]chub sems dpa' lam gyi rnam pa mkhyen pa nyid las brtsams te/_rtog pa dang bcas pa dang rnam par mi rtog pa'i shes rab kyi pha rol tu phyin pa las brtsams nas gdul bya rnams kyi don du kun rdzob dang don dam pa'i dbang gis rnam pa gnyis kyis rgyas par byas pa yin te/_
[\[14b.3\]]de'i go rims ni gong du de nyid kyi gnas su 'chad par 'gyur ba yin no/_/de la rnam grangs bcu ni rab 'byor la bka' stsal nas bstan pa bsdus pa zhes bya ba ni rnam grangs gcig go/_/de nas phyis gnas brtan rab 'byor gyis bstan pa zhes bya ba ni gnyis pa'o/_/de nas brgya byin la bka'
[\[14b.4\]]stsal nas de nas gnas brtan rab 'byor dang /_de nas 'phags pa byams pa dang /_de nas gnas brtan rab 'byor dang /_de nas brgya byin dang /_de nas gnas brtan rab 'byor dang /_de nas gnas brtan rab 'byor nyid la bka' stsal nas rtag tu ngu dang chos 'phags kyi gtam
[\[14b.5\]]gyis slar gnas brtan kun dga' bo la bka' stsal nas yongs su gtod pa nyid ces bya ba ste/_de ltar re zhig nyi khri'i gzhung 'grel gyi rjes su 'brangs nas mdo'i rim pa rjod par byed pa na thams cad la ltos nas byas pa yin no/_/bsdus pa'i don bshad pa ni slar slob dpon phyogs kyi
[\[14b.6\]]glang pos shes rab kyi pha rol tu phyin pa bsdus pa'i don gyi sgo nas mdo'i rim pa'i bshad pa la ma ltos par de dang de'i tshig gi don nyid kyis byed de/_rten dang dbang du bya ba dang /_/las dang sgom pa lhan cig pa'i/_/rab dbye rtags dang ltung ba dang /_/phan yon bcas pa yang dag
[\[14b.7\]]brjod/_/ces bya ba'o/_/de la rten ni shes rab kyi pha rol tu phyin pa bstan pa la sangs rgyas bcom ldan 'das te/_'phags pa rab 'byor la sogs pa rnams la yang sangs rgyas kyi byin gyis brlabs pa las rab tu byung ba'i phyir ro/_/de ston pa la dbang du byed pa ste bstan pa 'di
[\[15a\]]
[\[15a.1\]]la zhes bya ba ni dbang du byed pa'i byang chub sems dpa' la sogs pa'o/_/las kyi bya ba ste byed pa'o/_/'di ltar spyod par bya zhes bya ba'i spyod pa nye bar bstan pa'o/_/bsgom pa ni rnam par rtog pa bcu'i rnam par g.yeng ba bsal ba'i don du gang
[\[15a.2\]]zhig bstan pa'o/_/rnam par rtog pa rnam pa bcu ni byang chub sems dpa' kun nas yongs su spang bar bya ste/_dngos po med pa'i rnam par rtog pa dang gang gi gnyen por 'dir ni byang chub sems dpa' nyid yod ces bya ba gsungs so/_/dngos po yod pa'i rnam par rtog pa dang /_
[\[15a.3\]]gang gi gnyen por byang chub sems dpa' ni yang dag par rjes su mi mthong ngo zhes bya ba la sogs pa gsungs so/_/sgro 'dogs pa'i rnam par rtog pa dang gang gi gnyen por gzugs ni ngo bo nyid kyis stong zhes bya ba gsungs so/_/skur pa 'debs pa'i rnam par rtog pa dang gang
[\[15a.4\]]gi gnyen por stong pa nyid kyis stong pa ma yin zhes bya ba gsungs so/_/gcig pa nyid kyi rnam par rtog pa dang gang gi gnyen por gang zhig gzugs kyi stong pa de ni gzugs ma yin no zhes bya ba gsungs so/_/sna tshogs pa nyid kyi rnam par rtog pa dang gang zhig gnyen por stong
[\[15a.5\]]pa nyid las gzhan gzugs ma yin te gzugs nyid stong pa nyid do/_/stong pa nyid kyang gzugs so zhes bya ba gsungs so/_/rang gi mtshan nyid kyi rnam par rtog pa dang gang gi gnyen por 'di ni ming tsam ste gang zhig 'di ni gzugs zhes bya ba gsungs so/_/khyad par gyi rnam
[\[15a.6\]]par rtog pa dang gang gi gnyen por gang gi phyir gzugs ni skye ba ma yin 'gag pa ma yin kun nas nyon mongs pa ma yin rnam par byang ba ma yin zhes bya ba gsungs so/_/ming ji lta ba de ltar don la mngon par zhen pa'i rnam par rtog pa dang gang zhig gnyen por ming ni btags pa
[\[15a.7\]]zhes bya ba la sogs pas gsungs so/_/don ji lta bar ming la mngon par zhen pa'i rnam par rtog pa dang gang gi gnyen por byang chub sems dpas ming yang yang dag par rjes su mi mthong zhing mngon par zhen par mi byed de don ji lta bar zhes bya bas gsungs pa ni don ji lta ba nyid kyis
[\[15b\]]
[\[15b.1\]]zhes bya bar dgongs pa'o/_/rab tu dbye ba ni stong pa nyid rnam pa bcu drug ste/_nang stong pa nyid dang /_phyi stong pa nyid dang /_phyi nang stong pa nyid dang /_stong pa nyid stong pa nyid dang /_chen po stong pa nyid dang /_don dam pa stong pa nyid dang /_'dus byas stong pa nyid
[\[15b.2\]]dang /_'dus ma byas stong pa nyid dang /_mtha' las 'das pa stong pa nyid dang /_thog ma dang tha ma med pa stong pa nyid dang /_dor ba med pa stong pa nyid dang /_rang bzhin stong pa nyid dang /_chos thams cad stong pa nyid dang /_rang gi mtshan nyid stong pa nyid dang /_
[\[15b.3\]]mi dmigs pa stong pa nyid dang /_dngos po med pa'i ngo bo nyid stong pa nyid do/_/stong pa nyid rnams kyi don bshad pa dang mdo dang sbyar ba ni 'og tu byed par 'gyur ro/_/rtags ni mtshan ma yin te gang gis byang chub sems dpa' 'di zhes shes par 'gyur ba phyir mi ldog
[\[15b.4\]]pa zhes bya ba la sogs pa'o/_/ltung ba ni don ma yin pa ste/_bdud kyi las la sogs pa'o/_/don 'di rnams kyang mdo las go rims su bshad nas zlos pas ni ma yin no/_/ji skad gsungs pa/_de nyid don ni 'khor ba ste/_/slar ni don gzhan la brten pa/_/
[\[15b.5\]]zhes bya ba'o/_/'on te/_rnam kun mkhyen nyid lam shes nyid/_/de nas thams cad shes pa nyid/_/rnam kun mngon rdzogs rtogs pa dang /_/rtse mor phyin dang mthar gyis pa/_/skad cig gcig mngon rdzogs byang chub/_/chos kyi sku dang de rnam brgyad/_/ces pa stong phrag
[\[15b.6\]]nyi shu lnga pa bzhin du 'dir yang bsdus pa'i don 'di gzhan dag ston par byed de/_de ci'i phyir bstan par mi byed snyam na/_mdo dang bstan bcos dag las 'gal ba'i phyir ro/_/mthar gyis pa la sogs pa'i mngon par rtogs pa gsum ston par byed pa gzhung gi
[\[15b.7\]]tshogs la 'dir mi srid pa'i phyir ro/_/gang zhig yang mngon par rtogs pa lnga ston par byed pa nyid kyis rgyas par bshad pa'i rnam par bshad pa'i gzhung gi tshogs rnams mdo 'di la snang ba de rnams kyang de dang de'i mngon par rtogs pa'i yan lag ston par byed pa'i ngag rnams
[\[16a\]]
[\[16a.1\]]thams cad kyis yongs su rdzogs pa ma yin te/_'di lta ste/_rgyas par bshad pa la dang por shA ri'i bu la bka' stsal pa'i skabs su sems bskyed pa rnam pa nyi shu rtsa gnyis dang gdams ngag brgyad kyang bshad pa yin no/_/gzhung gi tshogs de
[\[16a.2\]]tsam ni bcom ldan 'das ma 'di la rnam pa thams cad du yod pa ma yin te/_de lta na yang slob dpon 'phags pa rnam par grol sde'i 'grel pa las mngon par shes pa drug gi gdams ngag bstan zin to/_/mthong ba'i lam gyi gdams ngag gi dbang du mdzad nas/_rab 'byor
[\[16a.3\]]byang chub sems dpa' sems dpa' chen po rnams kyi shes rab kyi pha rol tu phyin pa las brtsams te/_ji ltar byang chub sems dpa' sems dpa' chen po rnams shes rab kyi pha rol tu phyin pa la nges par 'byung bar 'gyur ba de bzhin du khyod spobs par byos shig ces bya ba
[\[16a.4\]]la sogs pa gsungs so/_/gang yang bsgom pa'i lam gyi gdams ngag gi dbang du mdzad nas gsungs la/_rab 'byor 'dus byas las tha dad pa'i 'dus ma byas ni bstan par byed nus pa ma yin te zhes bya ba'i gzhung de yang phyi na yod pa ma yin no/_/de bzhin du mngon par
[\[16a.5\]]rtogs pa'i yan lag mang po rnams ston par byed pa'i gzhung rnams ni mngon par rtogs pa so sor mdo 'di la yod pa ma yin pa de bas na/_ji ltar de'i bshad pa dang mi 'gal bar/_rab 'byor khyod spobs par byos shig ces bya ba la sogs pa'i mdo blangs te/_ji ltar gyi sgras
[\[16a.6\]]sems bskyed pa rnam pa nyi shu rtsa gnyis dang shes rab kyi pha rol tu phyin pa'i sgras 'dir gdams ngag rnam pa bcu brjod do zhes bshad par gyis shig_/de ltar na yang mdo sde dang bstan bcos kyang 'gal ba yin te/_gang zhig yang brjod pa brjod par 'dod pa gzhan gyi dbang nyid kyi sgra
[\[16a.7\]]rnams kyi bshad pa 'di yin zhes der yang brdas byas pa'i don ston par byed par 'dod pa dang brjod par 'dod pas smra bar bya ste/_brda yang spyi'i yul can yin la de yang bstan bcos byed pa po nyid kyis bya bar 'os pa yin te/_ji ltar gzugs kyi phung po la sogs pa'i sgra rnams
[\[16b\]]
[\[16b.1\]]la mngon pa la sogs pa las bcom ldan 'das kyis bstan par mdzad pa bzhin du tha snyad kyi don du yin la/_'phags pa brgyad stong pa'i mdo las shes rab kyi pha rol tu phyin pa'i sgras der yang gnas gcig la gdams ngag rnam pa bcu shes par bya zhes bya ba ni ma yin no/_/bcom ldan 'das
[\[16b.2\]]kyis gang du yang bstan pa las snga rol du brda mdzad pa ste/_gang gis gdul bya de rnams de ltar rtogs par 'gyur ro/_/sngon gyi slob dpon rnams las sgra'i nges pa yod pa ma yin te bdag cag kho nas da ltar ni brda bya'o/_/de la bka'i don rtogs pa zhes bde legs ji ltar
[\[16b.3\]]smra/_'o na bsdus pa'i bshad pa 'di ji ltar yin snyam na/_rten la sogs pa'i nyi shu rtsa gnyis kyi don la ltos pas so/_/gang zhig gsungs pa/_thams cad mi zad rnams kyis 'dir/_/thos pa la sogs rab tu grags/_/zhar las byung ba'i don de nyid/_/
[\[16b.4\]]gtso bo sum cu rtsa gnyis nyid/_/de ltar brgyad stong pa 'di ni/_/ji ltar brjod don gyis nyung min/_/yum ni bsdus pa 'dir 'dod de/_/ji ltar brjod pa'i don de nyid/_/ces bya ba'o/_/da ni bsdus pa'i bstan pa la tshig gi don gyis nges par byed pa yin te/_de la rab 'byor zhes
[\[16b.5\]]bya ba ni bod pa ste bstan pa la nges par sbyar ba'i don du'o/_/khyod spobs par byos shig ces bya ba ni khyod la sangs rgyas mngon du phyogs pas shod cig pa'o/_/gang rnams kyi phyir spobs par byos shig ce na/_byang chub sems dpa' rnams la zhes bya ba smos te de rnams kyi phyir
[\[16b.6\]]zhes bya ba'i don to/_/gang gi phyir de'i don gyi dngos po ni 'brel pa ste/_de bas na 'brel pa brjod par 'dod pas drug pa la 'brel pa brjod par 'dod pas ni bzhi par 'gyur ro/_/byang chub sems dpa' rnams ni rnam pa gnyis te/_kun rdzob kyi byang chub sems dpa' rnams
[\[16b.7\]]dang don dam pa'i byang chub sems dpa' rnams so/_/gang gi phyir yang dag par rdzogs pa'i byang chub tu mngon par rdzogs par sangs rgyas nas bdag gis sems can rnams shin tu mthar thug pa'i mya ngan las 'das pa la rab tu gnas par bya'o zhes yang dag par rdzogs pa'i byang
[\[17a\]]
[\[17a.1\]]chub dang sems can rnams la dmigs nas dang por 'jug pa'i sems byang chub sems dpa' rnams kyi dmigs pa ste/_de'i phyir byang chub sems dpa' zhes brjod do/_/sems de gang la yod pa de yang byang chub sems dpa' zhes brjod do/_/
[\[17a.2\]]kye ma bdag bla na med pa yang dag par rdzogs pa'i byang chub mngon par rdzogs par sangs rgyas nas sems can thams cad shin tu mthar thug pa'i mya ngan las 'das pa la rab tu gnas par bya'o zhes byang chub dang sems can la dmigs nas/_kun rdzob dang don dam pa'i
[\[17a.3\]]bden pa gnyis la gnas te/_shes rab dang snying rje dag gis bskyed pa'i sems rin po che dang ldan pa'i phyir byang chub sems dpa' zhes brjod do/_/rab tu dga' ba la sogs pa'i sems bskyed pa bcu ni don dam pa'i byang chub sems dpa' zhes brjod de/_slob dpon
[\[17a.4\]]rnams kyis bshad pa ni sems can thams cad de bzhin gshegs pa'i snying po can zhes bya ba'i tshig las sems can thams cad ni de bzhin nyid las rab tu byung ba ste de bzhin nyid la yang gnas skabs gsum las ma dag pa'i gnas skabs dang /_dag pa dang ma dag pa'i gnas skabs
[\[17a.5\]]dang /_shin tu yongs su dag pa'i gnas skabs so/_/de la ma dag pa'i gnas skabs la so so'i skye bo thams cad la byang chub kyi gnas skabs yod pa ma yin te gcig tu na sems can gyi gnas skabs kho na zhes bya ba'o/_/de bzhin nyid de ni ming thams cad pa dang ming thams cad
[\[17a.6\]]brjod pa yin te/_dag pa dang ma dag pa'i gnas skabs la 'phags pa rnams kyi byang chub kyi gnas skabs dang sems can gyi gnas skabs gnyi ga yang yod pas na de'i phyir de dag pa dang ma dag pa de ltar byang chub sems dpa'i ming gis brjod pa yin no/_/shin tu rnam par dag pa'i
[\[17a.7\]]gnas skabs la gcig tu na rnam par dag pa'i gnas skabs kho na de bzhin nyid de de'i tshe ni de bzhin gshegs pa'i ming gis brjod pa yin te/_ji skad du gsungs pa/_rab 'byor de bzhin gshegs pa zhes bya ba ni yang dag pa'i de bzhin nyid kyi tshig bla dgas zhes bya'o/_/sems dpa' chen po
[\[17b\]]
[\[17b.1\]]zhes bya ba ni rigs dang mthun pa'i rigs so/_/rigs dang rjes su mthun pa ni lhag par mos pa'o/_/lhag par mos pa dang rjes su mthun pa ni rten no/_/rten dang rjes su mthun pa ni smon lam mo/_/smon lam dang rjes su mthun pa ni spyod pa'o/_/spyod pa dang rjes su mthun
[\[17b.2\]]pa ni brtson 'grus so/_/brtson 'grus dang rjes su mthun pa ni dus so/_/dus dang rjes su mthun pa ni tshogs so/_/tshogs dang rjes su mthun pa ni yang dag par byung ba'o/_/yang dag par byung ba dang rjes su mthun pa ni 'bras bu'o/_/'bras bu dang rjes su mthun pa ni sems
[\[17b.3\]]can gyi don no zhes bya ba'i chen po nyid rnam pa bcu gcig dang ldan pas sems dpa' chen po zhes brjod pa yin no/_/ci'i dbang du mdzad ce na gsungs pa/_shes rab kyi pha rol tu phyin pa las brtsams te zhes bya ba ni de la don dam par smon lam dang brtson 'grus brtsams pa dang
[\[17b.4\]]nyon mongs pa dang las dang sdug bsngal dang 'khor ba dang rnam par rtog pa dang yon tan dang shes bya ste/_dgu po rnams la pha rol tu son pa'i phyir 'jig rten las 'das pa rnam par mi rtog pa rdo rje lta bu'i ting nge 'dzin gyis yang dag par bsdus pa'i de bzhin gshegs pa rnams kyi ye shes ni
[\[17b.5\]]shes rab kyi pha rol tu phyin pa zhes brjod do/_/de las de'i rjes su thob pa rnams rnam par rtog pa dang bcas pa rnam par mi rtog pa yang me long dang mnyam pa nyid dang so sor rtog pa dang /_bya ba grub pa'i ye shes rnams de'i rgyu nyid kyi phyir 'bras bu la rgyus btags pas shes rab
[\[17b.6\]]kyi pha rol tu phyin pa'i ming nyid bsnyen pa yin no/_/nyan thos dang rang sangs rgyas rnams kyi yang mthar thug pa'i sas yang dag par bsdus pa dgra bcom pa'i lam gyi rnam pa shes pa shes rab kyi pha rol tu phyin pa'i rgyu mthun pa nyid kyis shes rab kyi pha rol tu phyin pa'i ming nyid
[\[17b.7\]]bsnyen pa yin no/_/gang rnams kyang byang chub sems dpa' rnams kyi mos pa spyod pa'i sa la brten nas ji srid chos kyi sprin gyi sa la thos pa dang bsam pa dang bsgom pa'i rim pas mngon par 'phel ba/_chos kyi dbyings dri ma med par byed pa'i thabs dang lam gyi yang dag par
[\[18a\]]
[\[18a.1\]]bsdus pa rnams thams cad du mchog gi don du mchog gi don la sogs pa de bzhin nyid la 'jug pa'i khyad par mngon sum du byas pas/_sa dang sa la rten gyi dag pa mchog dang mchog gi dngos po thob pa'i phyir rtogs pa'i khyad par thob par byed pa'i ye shes
[\[18a.2\]]rnams dang de rnams kyang shes rab kyi pha rol tu phyin pa thob pa'i rgyu nyid kyi phyir shes rab kyi pha rol tu phyin pa'i ming thob pa yin te/_'di rnams kyi lam dang so sor rtog pa dang mthar thug pa'i sa la yang dag par zhen pa ma lus pa'i dngos po'i khyad par rtog pa'i rgyu nyid kyi phyir ro/_/
[\[18a.3\]]gang zhig yang 'di ming gi tshogs dang tshig gi tshogs dang yi ge'i tshogs kyi ngo bos yongs su gyur pa'i chos kyi bstan pa de yang shes rab kyi pha rol tu phyin pa'i ming nyid kyis brjod pa yin no/_/de bzhin du ji srid rnam pa 'di rnams la mngon par gsal bar byed pa gang zhig la la zhig
[\[18a.4\]]theg pa chen po tshul de thams cad shes rab kyi pha rol tu phyin pa zhes bya ba nyid du brjod pa yin la/_de ltar shes rab kyi pha rol tu phyin pa'i brjod par bya ba 'di rnams la 'dir sangs rgyas kyi sas yang dag par bsdus pa rnam par mi rtog pa dang 'jig rten las 'das pa'i shes rab
[\[18a.5\]]kyi pha rol tu phyin pa zhes brjod pa yin no/_/de'i phyir 'dir shes rab kyi pha rol tu phyin pa las brtsams te zhes bya ba ste/_rnam par rtog pa thams cad dang bral ba shin tu yongs su dag pas shes rab kyi pha rol tu phyin pa las brtsams nas shes par bya ba'i don to/_/kha cig na re 'dir ni
[\[18a.6\]]theg pa chen po shes rab kyi pha rol tu phyin pa'i sgras brjod pa yin la nyan thos kyi theg pa dang rang sangs rgyas kyi theg pa spangs nas theg pa chen po las brtsams te zhes bya ba'i don to/_/kha cig na re rnam pa thams cad mkhyen pa nyid ni shes rab kyi pha rol tu phyin pa zhes brjod do zhes
[\[18a.7\]]bya ba'o/_/de nas de la brtsams nas bdag la ci zhig spobs par byos shig ces gsungs pa/_ji ltar zhes bya ba la sogs pa ste/_thos pa dang bsam pa dang bsgom pa la sogs pa'i rim pas ji ltar shes rab kyi pha rol tu phyin pa la nges par 'byung bar 'gyur zhes bya'o/_/
[\[18b\]]
[\[18b.1\]]de la gang gi tshe rnam par mi rtog pa'i shes rab bam rnam pa thams cad mkhyen pa nyid ni shes rab kyi pha rol tu phyin pa zhes brjod pa yin na de'i tshe shes rab kyi pha rol tu phyin pa la zhes bya ba ni rgyu mtshan gyi bdun par shes par bya ste/_shes rab kyi pha rol tu phyin pa dang shes rab kyi pha rol tu
[\[18b.2\]]phyin pa'i don dang rnam par mi rtog pa'i shes rab nyid dang rnam pa thams cad la son pa'i don la nges par 'byung ba zhes bya ba'o/_/gang gi tshe theg pa chen po ste/_de'i tshe na rten gyi bdun pa kho na la shes rab kyi pha rol tu phyin pa zhes bya ba'o/_/nges par 'byung ba zhes bya ba ni ma
[\[18b.3\]]lus par song ba'o/_/nges par 'byung ba ni rnam pa gsum ste/_bslab pa la nges par 'byung ba dang spyod pa la nges par 'byung ba dang yang dag par nges par 'byung ba la nges par 'byung ba'o/_/de la thos pa dang bsam pa la sogs pa'i dus su bslab pa la nges par 'byung ba'o/_/
[\[18b.4\]]de'i 'og tu bshad par 'gyur ba ni shes rab kyi pha rol tu phyin pa la bslab par bya'o zhes bya ba ste/_sgrub pa'i dus su spyod pa la nges par 'byung ba de byed par 'gyur ro/_/shes rab kyi pha rol tu phyin pa la spyod par bya'o zhes bya ba ni so sor rtog pa'i dus su yang dag par byung ba'i nges
[\[18b.5\]]'byung ste/_de bshad par 'gyur ba ni shes rab kyi pha rol tu phyin pa la rnal 'byor du bya'o zhes bya ba ste/_de bas na tshul 'dis de la nges par 'byung bar bya ba dang /_gang du yang nges par 'byung bar bya ba dang gang yang nges par 'byung ba 'di gsum nges par bstan par 'gyur ro/_/nyan
[\[18b.6\]]thos dang rang sangs rgyas kyi theg pa pa rnams kyis gdon mi za bar ma yin pa nyid kyi phyir byang chub sems dpa' rnams nyid nges par 'byung ba zhes bya ba'o/_/lam thams cad la de'i rtsa ba nyid kyi phyir shes rab kyi pha rol tu phyin pa la rtag tu gus par bya ba nges pa la sogs pas
[\[18b.7\]]nges par 'byung ba 'dir ni pha rol tu phyin pa'i sgra'i sgrub pa slob dpon rnams kyi byed pa yin te/_pha rol la ni nye ba'i tshig la mi zhes bya ba la sogs pa'i rkyen ni he yin te/_byed pa po 'am dngos po la ste mi zhes bya ba ni gzhal ba'i don la ste/_de'i pha rol gzhal bar
[\[19a\]]
[\[19a.1\]]byed pas na pA ra mi zhes bya'o/_/yang na mi nya zhes bya ba ni 'tshe ba la ste de'i pha rol la 'tshe bar byed pas na pA ra mi zhes bya'o/_/Du mi nya zhes bya ba ni rab tu gzhag pa ste/_de'i pha rol gzhal bar byed pas na pA ra mi zhes bya'o/_/Tu ma s+dzo zhes bya
[\[19a.2\]]ba ni dag pa la ste/_de'i pha rol la madz+dza ti dag par byed pas na pA ra mi zhes bya'o/_/ma hA zhes bya ba ni bcing ba la ste/_de'i pha rol tu mardA te zhes bya bas pA ra mi ste pha rol tu song ba zhes bya ba'i don to/_/de'i dngos po ni pha rol tu phyin pa ste pha rol tu song ba'i bya ba ni pha
[\[19a.3\]]rol tu phyin pa'o/_/gang gi tshe slar yang dngos po la rkyen yin na de'i tshe pha rol tu song ba ni pA ra mi zhes brjod do/_/pA ra mi nyid ni pA ra mi ta ste de ba ta bzhin du'o/_/rang gi don la ni ta la'o/_/yang na pha rol tu song ba nyid kyi tshogs ni pA ra mi ta ste grA ma ta la sogs pa
[\[19a.4\]]bzhin du'o/_/tshogs la ni ta la'o/_/'ga' zhig tu nges par 'byung zhes bya bar 'don pa ste 'don pa tsam la 'byung ba zhes bya ba kha cig go/_/ji ltar sngar byang chub sems dpa' rnams nges par 'byung ba zhes bya ba ni gzhan no/_/de ltar na bsdus pa shes rab kyi pha rol tu
[\[19a.5\]]phyin pa bstan pa rab 'byor la skul bar byed pa'i g.yo sgyus yongs su rdzogs par byas nas bcom ldan 'das cang mi gsung bar gyur to/_/da ni bar ma bstan pa nges par 'byung ba'i gdams ngag la sogs pa rnams kyis rnam pa bzhir byas te/_de la gnas brtan rab 'byor
[\[19a.6\]]gyis nges par 'byung ba'i gdams ngag bstan par bya ba ste 'on kyang bcom ldan 'das kyis gnas brtan la bskul bar byas pa la de nyid kyis bstan pa 'di yin par 'gyur gyi/_ston pa na ma yin no zhes kha cig la dogs par gyur na de bsal ba'i don du shA ri'i bu la rnam par
[\[19a.7\]]rtog pa skyes te de gsungs pa ni/_de nas tshe dang ldan pa shA ri'i bu 'di snyam du sems te/_ci tshe dang ldan pa rab 'byor 'di bdag nyid kyi rang gi shes rab kyi spobs pa'i stobs bskyed pa dang zhes bya ba ste/_ci'i phyir dogs pa ni shA ri'i bu la skye ba yin snyam na/_nyan
[\[19b\]]
[\[19b.1\]]thos ni nyan thos kyi yul shes pa zhes bya ba'o/_/'dir ni gsungs par gyur pa byang chub sems dpa' chen po 'di ni zab mo la bzod pa zhes grags pa bsgrags pa zhes gsungs so/_/de'i phyir de ltar dogs par 'gyur ba'o/_/shA ri'i bu'i ma ni ming gis shA ri'i ste
[\[19b.2\]]rigs kyis ni sha ra dwa ti la de bas na 'di'i ming gnyis te shA ri'i bu dang sha ra dwa ti'i bu zhes bya ba'o/_/bdag nyid kyi zhes bya ba ni rang gi rgyud las byung bas so/_/rang gi zhes bya ba ni rang nyid la rag lus pas gzhan gyis byin gyis brlabs pa la ma ltos pas so/_/shes rab kyang yin
[\[19b.3\]]la spobs pa yang yin te de dag gi stobs ni skyed par byed pa'i nus pa'o/_/de'i bskyed pa ni kun nas 'jug pa'o/_/rang gi shes rab kyi spobs pa'i stobs byin gyis brlabs pas zhes bya ba ni 'ga' zhig tu 'don pa ste der snga rol du kun la brtags nas stobs de phyis byin gyis brlabs
[\[19b.4\]]nas ni rab tu sad pa'o/_/'on te zhes bya ba ni ci yang zhes bya ba'i don to/_/sangs rgyas kyi mthus zhes bya ba ni byin gyi rlabs par byed pa'i sangs rgyas kyi mthus so/_/de nas sangs rgyas kyi mthus zhes bya ba la sogs pas rab 'byor gyis bdag nyid kyi tshig nyid la gzung bar bya ba ma yin
[\[19b.5\]]pa'i skyon bsal ba'i don du bcom ldan 'das kyi tshig 'di yin te bdag ni ma yin no zhes lan ston par byed do/_/yongs su tshol bar byed pa'i yid kyi brjod pa ni rnam par rtog pa ste/_de nyid ni yongs su rtog pa sems la gnas pa ste/_gsal bar byas pa ni ma yin no/_/de bas na
[\[19b.6\]]sems kyi yongs su rtog pa'o/_/de shes nas ni shes pa nyid kyis shes par byas nas zhes bya ba ste ngag gis ma yin rtags kyis kyang ma yin zhes bya ba'i don to/_/'di skad ces zhes bya ba ni 'chad par 'gyur ba'i lan no/_/thos par byed pas na nyan thos rnams so/_/bcom ldan
[\[19b.7\]]'das kyi tshig gi rjes su 'jug pa zhes bya ba'i don to/_/smra ba dang zhes bya ba'i tshig rnams ni drug ste/_de la dang po gsum ni gdul bya rnam pa gsum la bsdus pa dang bar ma dang rgyas pa'i dbye bas so/_/gzhan gsum ni bdag nyid kyi lhag pa'i bsam pa dang gzhan
[\[20a\]]
[\[20a.1\]]gyi lhag pa'i bsam pa dang gnyi ga'i lhag pa'i bsam pa'i gnas skabs las 'ongs pas rnam pa gsum nyid kyi phyir ro/_/gzhan dag smras pa mdo la sogs pa dang yang dag par 'brel bar bya ba dang rnam pa gsum gyis dngos po gang ci smra ba dang zhes
[\[20a.2\]]bya ba ni bcom ldan 'das kyi 'khor gyi nang du mdo la sogs pa smra ba'o/_/ston pa dang zhes bya ba ni de nyid du gzhan rnams kyis dri ba la sogs pa rnams kyis smrar 'jug pa'o/_/nye bar ston pa dang zhes bya ba ni phyogs rnams su gdul bya rnams la nye bar song ste/_de rnams
[\[20a.3\]]la smra ba'o/_/de bzhin du gang cung zad dngos po rjod pa ste bshad par byed pa'o/_/bcom ldan 'das kyi 'khor gyi nang du gsal bar byed pa ste de nyid du gzhan rnams kyis so/_/yang dag par gsal bar byed pa zhes bya ba ni thams cad du song ste rang nyid kyis gsal
[\[20a.4\]]bar mdzad ces bya ba'o/_/de dag thams cad ni smra ba la sogs pa rnams so/_/de bzhin gshegs pa'i skyes bu'i mthu zhes bya ba ni de'i byin rlabs las rab tu byung ba'i phyir te nyan thos rnams kyis ma yin te rang dga' ba ma yin pa'i phyir ro/_/'di nyid kyi rgyu smra bar 'dod
[\[20a.5\]]pas rang nyid kyis 'dri bar byed pa ni de ci'i phyir zhe na zhes bya ba'o/_/rgyu smra ba ni gang zhes bya ba la sogs pa ste chos gang zhes bya ba ni nyan thos kyi theg pa dang theg pa chen po pa'o/_/slob pa na zhes bya ba ni thos pa dang bsam pa dang bsgom pa rnams kyis so/_/de dag gis
[\[20a.6\]]zhes bya ba ni nyan thos rnams so/_/chos nyid de zhes bya ba ni ji ltar thos pa'o/_/mngon sum du byas nas zhes bya ba ni nyan thos kyi theg pa pa'o/_/'dzin to zhes bya ba ni theg pa chen po pa'o/_/shes rab gsum gyis bstan pa de'i dran pa'i sa bon bzhag pa'i phyir ro/_/'ga'
[\[20a.7\]]zhig las 'dzin pa zhes mi 'byung ngo /_/chos nyid dang zhes bya ba ni ji ltar thos pa'i 'o/_/de bzhin gshegs pas chos bstan pa'i zhes bya ba ni ji ltar thos pa la 'dra ba'i zag pa ni rgyu mthun pa'o/_/chos nyid de zhes bya ba ni ji ltar thos pa'o/_/chos nyid dang zhes bya ba
[\[20b\]]
[\[20b.1\]]ni rang gi ste rang nyid kyis bstan pas so/_/'dir ni rgyu mthun pa'i tshig gis de bzhin gshegs pa'i skyes bu'i mthu gsungs so/_/mi 'gal ba zhes bya bas ni nyan thos rnams kyi bdag nyid chen po 'di tsam gyis yang thams cad ji ltar bshad par 'gyur te dus thams
[\[20b.2\]]cad du thams cad la chos thams cad kyi don dam par gzigs pa'i bcom ldan 'das ni mchog tu tshad ma ste/_gang gis ji ltar bshad pa'i yon tan rnams 'di tsam yang slob ma rnams la des rtag tu byin gyis brlabs pa las 'di lta bur gyur pa yang chos rnams
[\[20b.3\]]yang dag par gsungs pa yin no/_/de bas na gang zhig bcom ldan 'das des rang nyid dam nyan thos la sogs pa'i sgo nas bstan par mdzad pa de thams cad tshad ma yin zhes bya ba'o/_/'dis ni rab 'byor gyis byas par 'gyur ba'i nges par 'byung ba'i gdams ngag gi bstan pa la bral
[\[20b.4\]]bar bya ba ma yin pa nyid kyi skyon yongs su spang bar byas so/_/da ni gnas brtan rab 'byor la nges par 'byung ba'i gdams ngag bshad par 'dod nas gsungs pa/_gang bcom ldan 'das kyis 'di skad du rab 'byor byang chub sems dpa' sems dpa' chen po rnams kyi shes rab kyi pha rol tu phyin pa
[\[20b.5\]]las brtsams te/_ji ltar byang chub sems dpa' sems dpa' chen po rnams shes rab kyi pha rol tu phyin pa la nges par 'byung bar 'gyur ba de bzhin du khyod spobs par byos shig ces bka' stsal pa/_bcom ldan 'das byang chub sems dpa' sems dpa' chen po zhes bya
[\[20b.6\]]ba ni/_ngag dang po la byang chub sems dpa' chen po zhes bstan zin te/_de nyid ris brjod par 'dod pas gcig gi tshig gis gsungs pa yin no/_/'ga' zhig tu byang chub sems dpa' byang chub sems dpa' zhes 'byung ba der ni tshig gnyis kyis de dang der zhes
[\[20b.7\]]bya ba go ba yin no/_/tshig bla dgas ni ming ngo /_/chos zhes bya ba ni dngos po la'o/_/gang gi zhes bya ba ni gang gi yang ma yin pa'o/_/chos rnams yod de de'i phyir chos gang gi yang tshig bla dgas par 'gyur ba yin zhe na/_gsungs pa/_bcom ldan 'das 'di lta ste/_byang chub sems dpa' zhes bgyi ba'i
[\[21a\]]
[\[21a.1\]]chos de bdag gis yang dag par rjes su ma mthong ngo zhes bya ba la/_'di ltar sems par byed de dngos po'i ngo bo yod pa byang chub sems dpa' ming gi rang bzhin gyis 'byung bar 'gyur ram/_'on te sems can gyi rang bzhin gyis sam/_gzugs la sogs pa de'i tshe chos rtag pa
[\[21a.2\]]dang mi rtag pa la sogs pa'i tshig bla dgas pa'i rang bzhin gyis sam/_gzugs la sogs pa'i chos kyi rang bzhin gyis zhes bya ba'i phyogs bzhi ste/_de la ming zhes bya ba ni chos rnams kyi chos gzhan yod pa ma yin te/_gang gi phyir gal te chos rnams kyi ming ni chos gzhan du
[\[21a.3\]]gyur na de'i tshe de dang ming can gyi chos skye bar gyur pa na de yang skye bar 'gyur ro snyam na/_skye ba yang ma yin te gang gi phyir tha snyad la rung ba nyid byed pa'i don du brda'i ngo bo nyid kyis gzhan rnams 'di ni 'di'i ming can no zhes phyis rnam par gzhag par byed de/_gang gi phyir gal te chos
[\[21a.4\]]skye ba'i dus nyid la ming yang skye bar gyur na/_de'i tshe gzhan brda bzung ba rnams kyang mthong ba tsam nyid kyis 'di ni 'di'i ming can no zhes rtogs par 'gyur ro snyam na/_rtogs pa yang ma yin te/_de bas na ming ni chos bskyed pa'i dus su skye ba ma yin no/_/chos 'gags pas 'gag pa yang
[\[21a.5\]]ma yin te/_gang gi phyir de'i ming can gyi dngos po 'gags kyang de'i ming tha snyad du byed de 'jigs pa ni ma yin no/_/de bas na skye ba dang 'gag pa med pa'i phyir chos gzhan ma yin na 'on kyang 'di tha snyad tsam zhes bya ba'i dgongs pa'o/_/sems can gyi rang bzhin yang byang chub sems dpa'
[\[21a.6\]]la rigs pa ma yin te/_gang gi phyir byang chub sems dpa' ni rang bzhin nyid mi 'dzin pas bdag la sogs pa bzhin rtog par byed pa rnam par rtog pa ni rnam pa gnyis kyis 'jug pa yin la/_byang chub sems dpa' ni rang nyid kyis mngon par zhen pas na phung po lnga'i rang
[\[21a.7\]]bzhin yin par 'gyur ram/_ji ltar chad par smra ba rnams kyis bdag yongs su brtags pa ltar ro/_/phung po lnga las tha dad par gyur pa gzhan zhig yin nam ji ltar rtag par smra ba rnams kyis bdag yongs su brtags pa ltar ro/_/de la re zhig phung po lnga ni gzung ba dang 'dzin
[\[21b\]]
[\[21b.1\]]pa'i khyad par gyi ngo bo nyid can te gzung bar bya ba ni yod pa ma yin par gzung bar bya ba'i mtshan nyid mi 'thad pa'i phyir ro/_/'dzin par byed pa yang yod pa ma yin te gzung bar bya ba med pa la de mi rigs pa yin pa'i phyir zhes bya ba'o/_/phung po lnga rnams med pa'i phyir de'i rang bzhin sems
[\[21b.2\]]can ni byang chub sems dpa' yin par 'gyur/_gal te yang phung po rnams las tha dad par 'gyur ba'i sems can yod par gyur na de ni de ltar rtogs par 'gyur gyi rtogs pa yang ma yin te/_de bas na ri bong gi rwa dang mo gsham gyi bu la sogs pa dang 'dra ba'i sems can la ci'i
[\[21b.3\]]phyir byang chub sems dpa' nyid do/_gzugs la sogs pa rnam pa lnga'i de rtag pa nyid dang mi rtag pa la sogs pa'i tshig bla dgas pa'i rang bzhin byang chub sems dpa' ni rigs pa yang ma yin te/_gang gi phyir gzugs la sogs pa rnams shin tu yang yod pa ma yin te kun tu brtags pa'i
[\[21b.4\]]phyir ro/_/ci'i phyir de rnams kyi tshig bla dgas pa shin tu yang med pa'i byang chub sems dpa' yin par 'gyur/_gzugs la sogs pa'i chos kyi rang bzhin yang byang chub sems dpar rigs pa ma yin te gzugs la sogs pa rnams kun tu brtags pa'i ngo bor med pa'i phyir ro/_/de
[\[21b.5\]]med pas de dang snang ba'i rnam par rig pa'i ngo bo yang gzhan dbang rnams la mi bden pa'i snang ba tsam nyid kyis med pa'i phyir lhag ma yongs su grub pa'i ngo bos de rnams kyis 'byung ba yin te/_chos thams cad kyang yongs su grub pa'i gnas skabs su de bzhin nyid kyi rang bzhin te/_de'i phyir gang
[\[21b.6\]]zhig gang la bltas nas byang chub sems dpa' zhes ming gis brjod pa yin no/_/gang gi phyir gzhan ni gzhan la mthong zhes brjod pa yin nam 'on te 'dus byas kyi chos rnams 'dus ma byas pa'i chos kyi dbyings su mthong na 'di yang yod pa ma yin te tha dad pa med pa'i phyir ro/_/'di lta ste de bzhin
[\[21b.7\]]nyid de kho na ma dag pa'i gnas skabs su 'dus byas rnams zhes brjod pa yin gyi de nyid kho na yang dag pa'i gnas skabs su 'dus ma byas rnams zhes bya'o/_/ji ltar yang sngar dngas pa ma yin pa'i chu phyis shin tu dngas pa la chu de nyid ces brjod pa yin la/_ji ltar yang sngar sprin la sogs pas dri
[\[22a\]]
[\[22a.1\]]mar byas pa'i nam mkha' ni phyis dri ma med par gyur pa la nam mkha' de nyid ces brjod pa yin no/_/de bzhin du sngar ma dag pa'i de bzhin nyid phyis shin tu rnam par dag kyang de bzhin nyid de kho na ste zhes bya bas 'dus byas kyi chos rnams dang 'dus ma byas kyi chos
[\[22a.2\]]la ngo bo nyid kyis tha dad pa yod pa ma yin no/_/de'i phyir gang zhig gang la mthong bar 'gyur ba ni gang gi phyir bdag nyid kyis bdag la yang dag par rjes su mthong zhes bya ba brjod pa ma yin te/_'di rnams kyang phyogs bzhi mi dmigs pa'i sbyor ba la chen po rnams las byung ba kho
[\[22a.3\]]na yin no/_/de yang bdag gis zhes bya ba la sogs pa ste/_shes rab kyi pha rol tu phyin pa zhes bgyi ba zhes bya ba ni shes rab kyi pha rol tu phyin pa yang ming la sogs pa rnams las gzhan gyi ngo bo 'byung bar 'gyur ba ste/_de'i phyir de yang byang chub sems dpa' nyid bzhin du ji ltar
[\[22a.4\]]mthong bar 'gyur zhes bya ba'i dgongs pa'o/_/zhes bgyi ba'i sgra ni rab tu grags pa ste ji ltar rgyal po byung bar gyur pa zas gtsang zhes bya bas rnam par dag pa'i lugs zhes bya ba'o/_/gnyi ga yang ma mthong na ji zhig 'thad pa yin zhes gsungs pa/_bdag gis ma 'tshal zhes
[\[22a.5\]]bya ba la sogs pa ste/_ji ltar byang chub sems dpa' mthong ba ma yin pa la ming la sogs pa'i chos byang chub sems dpa' yin par 'gyur zhe na/_gsungs pa/_byang chub sems dpa'i chos kyang zhes bya ba ste/_byang chub sems dpa'i rang bzhin chos ni byang chub sems dpa'i
[\[22a.6\]]chos de la'o/_gang gi phyir byang chub sems dpa' kun brtags kyi ngo bos yod par 'gyur ram gzhan dbang gi ngo bos yod par 'gyur ram 'on te yongs su grub pa'i ngo bos yod par 'gyur snyam na/_de la kun brtags ni ma 'tshal te bi dal zhes bya ba ni rnyed pa'i don la'o/_/rnyed par
[\[22a.7\]]gyur pa ni ma yin no/_/ri bong gi rwa bzhin du shin tu yang de med pa'i phyir ro/_/gzhan dbang gi ngo bos ma dmigs te de brdzun pa snang ba tsam gyis de nyid kyis ni med pa'i phyir ro/_/yongs su grub pas ni yang dag par rjes su mi mthong ste de'i gnas skabs su chos thams cad
[\[22b\]]
[\[22b.1\]]la de bzhin nyid dang ro gcig pa'i phyir gang zhig gang la mthong zhes bya ba'o/_/gzhan ni snga ma bzhin no/_/ma 'tshal ba ni dpyod pa las snga rol du ste mtshan nyid ji lta bar mi thob cing /_ci'i phyir zhe na/_gang gi phyir ma dmigs pas so/_/dpyad pa la yod pa
[\[22b.2\]]na mi rtog cing yang dag par rjes su mi mthong ba ni shin tu mnyam par gzhag pa'i rnam par mi rtog pa'i ye shes kyis zhes bya ba'o/_/shes rab kyi pha rol tu phyin pa yang ma 'tshal zhes bya ba ni byang chub sems dpa' bzhin du 'thad pa rnams so/_/gang zhig ces bya ba ni 'ga' yang ma
[\[22b.3\]]yin te rigs pas mthong ba la gnod par byas pa'i phyir ro/_/gang la zhes bya ba ni gang la yang ma yin te byang chub sems nyid bzhin no/_/shes pa'i phyir te rtogs pa'i don du brjod pa ni gdams pa'o/_/rjes su bstan pa'i rtogs pa la rjes su mthun pa rnams kyi bya ba nyid kyis
[\[22b.4\]]lung la bar du gcod par byed pa dor bar bya ba nyid kyi man ngag go/_/de bas na don dam pa'i tshul gyis shes rab kyi pha rol tu phyin pa dang byang chub sems dpa' dag la mthong ba ni yod pa ma yin no/_/de'i phyir gdams pa med pa zhes shes nas gal te mi smra bar gyur na de'i
[\[22b.5\]]tshe sems can gyi don spangs par 'gyur ro/_/de bas na sems can yongs su smin pa la sogs pa'i don du thabs la mkhas pas yongs su brtags pa'i mtshan nyid kho na bzung bar byas nas kun rdzob kyi tshul gyis sems can rnams la shes rab kyi pha rol tu phyin pa'i gdams ngag
[\[22b.6\]]bya'o/_/gzhan du na sems can gyi don nyams pa chen por 'gyur ro/_/gang gi phyir 'di rnams chos thams cad kyi don dam pa stong pa nyid nye bar srid pa'i kun rdzob kyis gal te bstan par ma gyur na de'i tshe shes par mi 'gyur ro/_/ma shes pa ni sgom par mi 'gyur ro/_/
[\[22b.7\]]ma bsgoms pas ni mngon du byed par mi 'gyur ro/_/de bas na sems can rnams la thog ma med pa'i ma rig pa las skyes pa'i nyon mongs pa thams cad dang ngan song dang ngan 'gro dang skye ba dang rga ba dang na ba dang 'chi ba dang mya ngan dang smre sngags 'don pa dang /_sdug bsngal ba
[\[23a\]]
[\[23a.1\]]dang yid mi bde ba dang 'khrug pa'i rgyu'i dngos po 'dzin pa de'i gnas skabs can la gnas par 'gyur ro/_/de'i phyir chos thams cad ni tha snyad tsam ste don dam par na stong pa nyid dang ro gcig pa zhes ci nas kyang kun rdzob kyi tshul gyis bstan par bya'o/_/
[\[23a.2\]]de ltar na shes rab kyi pha rol tu phyin pa dang /_byang chub sems dpa'i gdams ngag rnams la don dam par mi srid pa nyid do/_/nye bar rdzogs pa'i kun rdzob kyis bstan par mdzad pa na chos thams cad kyi mi dmigs pa'i sbyor ba nges par bstan par 'byung ba'i gdams ngag bdag gis bstan
[\[23a.3\]]zhes 'phags pa rab 'byor gyi dgongs pa'o/_/da ni gdams ngag 'di'i 'bras bu bstan pa'i phyir gsungs pa/_'on kyang yang gal te de zhes bya ba la sogs pa ste/_gal te de zhes bya ba mi zad pa gzhan gal te'i don la'o/_/'di ltar zhes bya ba ni don dam par gdams ngag med pa la'o/_/
[\[23a.4\]]smras pa dang zhes bya ba la sogs pa da ltar byung ba dang nye ba yin pa'i phyir 'byung ba'i dus la la Ta'o/_/smras pa dang zhes bya ba ni smras pa'i don la'o/_/bstan pa dang zhes bya ba ni thos pa'i rang bzhin gyi shes rab kyi mtshan nyid la'o/_/nye bar bstan pa la zhes bya ba ni bsam pa'i rang bzhin gyi
[\[23a.5\]]shes rab kyi mtshan nyid la'o/_/mngon par phyogs par byas nas zhes bya ba'i khyad par ro/_/gang gi phyir 'di thams cad mi dmigs pa'i sbyor ba'i 'bras bu ni shes rab mngon par 'phel ba dang dad pa mngon par 'phel ba'o/_/shes rab mngon par 'phel bas sems
[\[23a.6\]]kyi bskum pa med pa'o/_/dad pa mngon par 'phel bas skrag pa la sogs pa med pa'o/_/shes rab de yang gnas gsum la lhag pa yin te zab mo bstan pa dang shin tu sdug bsngal bar byed par bsgrub pa dang shin tu yang ngo mtshar ba'i sangs rgyas kyi chos rnams la'o/_/'di rnams mdo
[\[23a.7\]]las 'byung ba'i zab mo'i gnas rnams la ye shes kyis byas pa'i sems bskum pa skye ba ma yin no/_/gnas gsum po 'di rnams la ma dad par byas pas skrag pa skye ba ma yin no/_/thog mar skye ba'i dus su sems kyi bskum pa ni 'gong ba ste bar ma'i gnas skabs la kun
[\[23b\]]
[\[23b.1\]]tu zhum pa'o/_/chen po'i gnas skabs la bag tsha ba'o/_/rnam pa gang gis rtog pa la yang der sems kyi mngon par mi dga' ba ni yid phyir phyogs par 'gyur ba'o/_/slar yang gang du bcom zhing phyir phyogs par mi 'gyur zhes bya ba ni lhag par 'don pa yin te/_der chen
[\[23b.2\]]po ni bag 'khums pa rgyun du gnas pa'i bag la 'khums pa thob pa'o/_/mngon par mi dga' ba la rgyun du gnas pa ni bcom zhing phyir phyogs pa'o/_/de ltar gnas ma yin pa la byas pa dang dad pa med pa dang chung ngu dang 'bring dang chen po'i gnas skabs gsum sbyar
[\[23b.3\]]bar bya'o/_/de ltar gdams ngag gi 'bras bu nye bar bstan nas mjug bsdu bar byed pas gsungs pa 'di nyid ces bya ba la sogs pa ste/_'di nyid ni don dam pa'i chos thams cad mi dmigs pa la sems bskum pa la sogs pa dang bral ba'o/_/de nyid 'di'i gdams
[\[23b.4\]]ngag ste zhes 'ga' zhig tu 'don pa ste 'di nyid shes rab kyi pha rol tu phyin pa zhes bya ba la ni chos thams cad mi dmigs pa'i mtshan nyid can gyi shes rab bo/_/'di ni gdams pa ste gang zhig de dag las yang dag par rab tu sbyor ba'o/_/de ltar gnas na zhes bya ba ni
[\[23b.5\]]chos thams cad mi dmigs pa 'di nyid la gnas pa yin no/_/de nyid 'di'i gdams pa dang rjes su bstan pa lags so zhes bya ba ni/_a ni'i rkyen ni o na la sogs pas 'byung ste/_d+hA ri ni bzhin du'o/_/de ltar na dang po nges par 'byung ba'i gdams ngag yongs su
[\[23b.6\]]rdzogs par byas nas/_gnyis pa nges par 'byung ba'i phan yon gsungs pa ni gzhan yang zhes bya ba la sogs pa ste/_chen po rnams la phan yon rnam pa bzhi gsungs pa yin te yongs su shes par bya ba'i gzugs la sogs pa'i chos rnams la yongs su shes pa dang /_
[\[23b.7\]]spang bar bya ba'i 'dod chags dang zhe sdang la sogs pa rnams la spang ba dang /_yongs su rdzogs par bya ba'i pha rol tu phyin pa la sogs pa rnams la yongs su rdzogs pa dang /_mngon du bya ba'i ting nge 'dzin la sogs pa rnams la so sor dmigs pa mngon du byed pa'o/_/de la dmigs
[\[24a\]]
[\[24a.1\]]pa'i lta ba 'di rnams la med de phan yon rnams la grub pa zhes bya ba'o/_/chos thams cad la rlom sems su mi bgyid pa bshad nas ji srid du byang chub kyi sems la yang rlom sems su mi bgyid pa der gsungs so/_/'dir ni bstan pa la bsdus
[\[24a.2\]]pa nyid kyi phyir byang chub kyi sems la byang chub sems dpa' shin tu rlom sems kyi yul la rlom sems su mi byed pa gsungs pa de nyid kyis chos thams cad la rlom sems su mi byed pa grub pa yin no/_/des kyang yongs su shes par bya ba rnams la yongs su shes pa dang spang bar bya ba
[\[24a.3\]]rnams la spangs pa dang yongs su rdzogs par bya ba rnams la yongs su rdzogs pa dang mngon du bya ba phan yon don las grub pa yin no/_/zhes gtso bor byang chub kyi sems la rlom sems su mi byed pa nyid gsungs pa ni gzhan yang zhes bya ba ste/_nges par 'byung ba'i gdams ngag la
[\[24a.4\]]ltos nas gzhan yang gi tshig ste/_spyod cing zhes bya bas lam gyi dus su spyod pa gsungs pa yin no/_/bsgoms pas zhes bya ba ni so sor rtogs pa'i dus su yang dag par 'byung ba gsungs pa yin no/_/de ltar bslab par bgyi'o zhes bya ba ni rlom sems su mi byed pa nyid kyis de ltar bslab par bya'o/_/
[\[24a.5\]]ci ltar byang chub kyi sems des kyang rlom sems su mi bgyid do des kyang zhes bya ba ni byang chub sems dpa' rnams la dmigs nas gang zhig 'jug pa'i sems ni byang chub sems dpa' zhes bya ba gang zhig dang ldan pa'i phyir sems can yang byang chub sems dpa' zhes brjod do/_/yang gi
[\[24a.6\]]sgra ni khyad par gyi don du'o/_/gang gi phyir de sems can thams cad las khyad par du 'phags pa yin te byang chub sems dpa' rnams kyis yang 'dod pa des kyang rlom sems su bya ba ma yin na chos gzhan rnams kyis lta yang ci smos zhes bya ba'i don to/_/de ci'i phyir zhe na zhes bya
[\[24a.7\]]ba ste de ni de'i rlom sems su mi byed pa'o/_/rnam pa gang gis so/_/lan gsungs pa ni 'di ltar sems de ni sems ma mchis pa zhes bya ste/_sems kyi sgras ni kun tu brtags pa dang rnam par rtog pa brjod pa yin no/_/yongs su grub pa la yang bla na med pa yang dag par
[\[24b\]]
[\[24b.1\]]rdzogs pa'i byang chub kyi sems chos nyid kyi ngo bo'i kun tu rtog pa dang rnam par rtog pa thams cad kyi mtshan nyid las 'das pa nyid kyi phyir sems kyi mtshan nyid yod pa ma yin te/_de bas na sems ma mchis pa ste zhes brjod pa yin no/_/de'i phyir gsungs pa/_sems kyi rang
[\[24b.2\]]bzhin ni 'od gsal ba lags so zhes bya ba ste/_chos nyid kyis sems kyi rang bzhin ni 'od gsal ba ste de'i phyir de ni sems ma mchis pa ste/_kun tu brtags pa dang rnam par brtags pa'i sems ni ma mchis zhes bya ba'i don to/_/ji ltar shes she na/_sems kyi rang bzhin ni 'od gsal ba ste
[\[24b.3\]]gang gi phyir sems de 'dod chags la sogs pa rnams dang yang dag par ldan pa yang ma yin mi ldan pa yang ma yin te so so'i skye bo'i gnas skabs su 'dod chags dang zhe sdang la sogs pa skyes pa'i dus su yang dri ma thams cad kyis nam mkha' ltar gos pa med pa de'i phyir
[\[24b.4\]]yang dag par ldan pa ma yin zhes brjod pa yin no/_/slar ni sangs rgyas su gyur pa la yang sems de nyon mongs pa glo bur ba dang mi ldan pa'i phyir rang bzhin gyis rnam par dag pa nyid la gnas nas slar de'i dri ma rnams mi bskyed pa'i phyir gsal ba yin no/_/sprin la sogs
[\[24b.5\]]pa de rnams kyis ma gos pa'i nam mkha' ltar ma bral ba ma yin zhes brjod do/_/gang gi phyir gal te snga rol du ni yang dag par ldan par gyur na/_de'i phyir bral bar yang 'gyur te/_gang gi phyir sngar dri ma dang bcas pa'i gnas skabs la yang rang bzhin gyis rnam par dag
[\[24b.6\]]pa'i phyir de rnams dang yang dag par ldan pa ma yin pa de bas na phyis kyang de rnams dang mi ldan pa yang ma yin zhes brjod do/_/tshe dang ldan pa rab 'byor yang ci sems gang sems med pa'i sems de yod dam zhes bya ba 'di ci la dgongs she na/_'di lta ste sems de zhes bya ba
[\[24b.7\]]ni gnas brtan rab 'byor la de'i gnas skabs la yang sems kyi sgras brjod pa'i phyir sems med pa'i mtshan nyid kyis sems de yod ces bya bar 'gyur ro/_/de'i phyir dri bar byed de de'i phyir gnas brtan rab 'byor gyis gsungs pa/_sems kyi mtshan nyid dam
[\[25a\]]
[\[25a.1\]]sems dpa'i mtshan nyid de la yod ces bya ba 'di skad smra/_'on kyang brjod par bya ba ma yin pa'i bdag nyid kyis de'i gnas pa la shin tu rnam par dag pa'i tha snyad kyis dus su'o/_/gzhan du na tha snyad byed par mi nus pa'i phyir ro/_/
[\[25a.2\]]sngon gyi shugs la rjes su 'brang nas sems zhes bya ba ni sems med ces smra zhes bya ba'i dgongs pa des rjod par byed ce na/_tshe dang ldan pa shA ri'i bu yang ci sems med pa nyid gang yin pa'i sems med pa nyid de la yod pa nyid dam med pa nyid de la yod pa'am dmigs par yang 'gyur ram zhes
[\[25a.3\]]bya ba ni sems med pa'i gnas skabs su yod pa dang med pa zhes bya ba gnyi ga ltar yang smra bar bya ba ma yin te/_mtha' gnyis la bsnyen pa'i phyir zhes bya ba'i dgongs pa'o/_/'di nyid kyi phyir zhes gsungs pa/_tshe dang ldan pa rab 'byor de ni med do zhes bya ba ni
[\[25a.4\]]gnas brtan rab 'byor ni slar ma yin no/_/gal te gnas skabs de la mtha' gnyis kyis 'jigs pas gnyi ga ltar yang smra bar nus pa ma yin na/_ci'i phyir de ltar 'dri zhes gsungs pa/_khyod kyis brgal ba gang yin pa de ci rigs par 'gyur ram zhes bya
[\[25a.5\]]ba'o/_/de ltar smras pa las gnas brtan shA ri'i bus gal te yod pa nyid dang med pa nyid kyang yod pa ma yin no/_/de ltar na yang sems med pa'i mtshan nyid kyang yod par mi 'gyur zhes bya ba'i sems med pa zhes ci'i phyir smra zhes bya ba'i dgongs pas gsungs pa/_tshe dang ldan
[\[25a.6\]]pa rab 'byor sems med pa nyid de yang gang yin zhes bya ba'o/_/de nas gnas brtan rab 'byor gyis bdag de la sems med pa'i mtshan nyid gzhan la dgongs nas sems med pa zhes smra/_'on kyang gang zhig snga rol du dri ma dang bcas pa'i gnas skabs la 'gyur ba
[\[25a.7\]]nyid kyi phyir dang /_rnam par rtog pa byed pa nyid kyi phyir sems med pa nyid de las skyes pa'o/_/da ni de la med pa zhes sems nyid med pa tsam du khas blangs nas sems med pa zhes smra/_de'i phyir gsungs pa/_tshe dang ldan pa shA ri'i bu sems med
[\[25b\]]
[\[25b.1\]]pa de ni 'gyur ba med par rnam par rtog pa med pa'o zhes bya ba ste/_sngar sems kyi gnas skabs ltar 'gyur ba nyid dang rnam par rtog pa nyid med pas 'dir sems med pa nyid ces bya ba'i don to/_/'di nyid 'phags pa mgon po byams pas kyang gsungs pa/_ji ltar
[\[25b.2\]]chu ni bskyod pas dngas pa can la ni/_/dngas pa nyid de gzhan las skye ba ma yin te/_/de ni de la gcig tu dri ma bsal bas yin/_/rang sems dag pa la ni cho ga 'di de bzhin/_/sems ni rang bzhin gyis ni 'od gsal 'dod pa ste/_/rtag tu de ni glo bur
[\[25b.3\]]skyon gyis skyon byas pa/_/chos nyid sems ni spangs nas gzhan gyi sems la ni/_/'od gsal nyid ni rang bzhin dag la 'grub par 'gyur ba'o/_/ji ltar chu ni rang bzhin gyis dang glo bur ba'i rnyog pas rnyogs par gyur pa yin la/_de bzhin du sems
[\[25b.4\]]ni rang bzhin gyis 'od gsal yang glo bur ba'i skyon rnams kyis skyon can du byas te chos nyid kyi sems ma rtogs pas gzhan gyi sems la kun tu brtags pa dang /_gzhan dbang gi mtshan nyid can gyi rang bzhin gyis 'od gsal ba nyid sgrub pa ma yin no/_/de bas na
[\[25b.5\]]sems kyi de kho na nyid ni 'dir sems ni rig par bya'o zhes bya ba'i dgongs pa'o/_/de nas zhes bya bas gnas brtan rab 'byor gyis sems med pa nyid la yang dag par bshad pa'i de ma thag tu gnas brtan shA ri'i bus legs so zhes bya ba gsungs te/_
[\[25b.6\]]legs so legs so zhes bya ba'o/_/yang zhes bya ba 'di ni gsal ba zhes bya ba'i don to/_/gsal ba de ci zhig ce na/_ji ltar khyod bcom ldan 'das kyis nyon mongs pa med pa la gnas pa'i mchog tu gsungs pa ltar ston pa zhes bya ba ste/_
[\[25b.7\]]nyon mongs pa med pa 'di gang yin zhe na/_nyon mongs pa ni nyon mongs pa ste/_de rnams rang gi rgyud las dgra bcom pa thams cad kyis shin tu yang bzlog par byas pa'o/_/gang zhig yang gzhan gyi rgyud las nyon mongs pa'i mi bzlog par nus
[\[26a\]]
[\[26a.1\]]pa de ni/_nyon mongs pa med pa la gnas pa zhes brjod do/_/ji ltar nus she na gang gi tshe rang gi dmigs pa la sogs pa shes pa na zhe sdang la sogs pa'i nyon mongs pa rnams la mtha' yas pa nyid kyis sems can de la brtse bar gyur pa na/_dge
[\[26a.2\]]ba'i phyogs kyi rjes su mthun pa de rnams dge 'dun dang kun dga' ra ba la sogs pa rnams la der rnyed par sla ba'i 'tsho ba'i yo byad rnams spangs nas sems can rnams kyis bral ba'i sa phyogs su song nas zas la spyod par byed cing yongs su mya ngan las 'das pa sems can la ni phrad par
[\[26a.3\]]mi byed ces bya ba'o/_/ji skad du gsungs pa/_nyan thos nyon mongs lta ba la/_/nyon mongs yongs su spangs nyid min/_/zhes bya ba'o/_/de lta na yang gzhan gyi rgyud la nyon mongs pa nyid med pa rjes su 'jug pa'i ngo bo'i shes rab ni nyon mongs pa med pa ste/_sems can rnams kun nas nyon
[\[26a.4\]]mongs pa'i gegs su gyur pa byams pa'i mtshan nyid can gyi ting nge 'dzin ni nyon mongs pa med pa zhes bya ba gzhan dag go/_/gang zhig yang nyi khri'i gzhung 'grel las nyan thos kyi theg pas nyon mongs pa med pa'i yul las rnam par dag pa'i snyoms par zhugs pas ni nyon mongs
[\[26a.5\]]pa med pa'i snyoms par zhugs pa zhes bya ba'o/_/der yang gzhan gyi rgyud la nyon mongs pa'i yul dang 'gal ba zhes bya ba rtogs par bya ste gzhan du na khyad par gang zhig nyon mongs pa med par gnas pa rnams la gsung bar 'gyur ro zhes bya ba'o/_/'di ni nyan thos kyi theg
[\[26a.6\]]pas nyon mongs pa med pa la bshad pa'o/_/'dir ni rnam par rtog pa thams cad kyi spros pa rnams ni nyon mongs pa rnams te/_de rnams med pa'i phyir rnam par rtog pa dang bral ba'i snyoms par zhugs pa ni nyon mongs pa med pa ste/_des gnas pa'i phyir nyon mongs pa med pa la gnas pa
[\[26a.7\]]zhes brjod pa yin la/_don ni 'di yin te/_gang zhig sems can rnams ma nges pa'i rigs can dbang po rtul po de rnams de bzhin gshegs pas ma spangs pa'i nyon mongs pa'i yul yang dag pa'i byang chub kyi spyod pa la skal ba dang mi ldan par mkhyen nas thog mar dgra bcom pa
[\[26b\]]
[\[26b.1\]]nyid la gnas par byed do/_/de nas de rnams la byang chub sems dpa'i theg pa bstan par byed pa yin te/_des de rnams la byang chub sems dpa'i spyod pa la yongs su rdzogs par rung ba'i bsam pa 'byung ste/_de nas rim gyis zab mo'i chos la bzod pa thob par 'gyur ro/_/
[\[26b.2\]]de ltar sangs rgyas kyi sa la nges pa'i bsam pa can so sor rab tu phye ba'i chos kyi dbyings zab mo'i chos la bzod pa so sor thob pa rnams la de bzhin gshegs pas sangs rgyas nyid kyi phyir lung bstan par mdzad de/_de rnams kyi sa dang por mthong ba'i lam nyid la sa brgyad pa la
[\[26b.3\]]gnas pa yin no/_/ji ltar nyan thos kyi theg pa las phyi rol du gyur pa'i lam gyis 'dod pa'i 'dod chags spangs pa mthong ba'i lam nyid la phyir mi 'ong ba yin te/_de ltar na yang 'phags pa dam pa'i chos pad+ma dkar po las/_yang dag par rdzogs pa'i byang chub la lung bstan pa
[\[26b.4\]]sa brgyad pa la gnas pa lhun gyis grub pa rnam par mi rtog pa byang chub sems dpa' chen po gnas brtan te/_de nas nyon mongs pa'i yul mi skyed par byed pa nyid kyis nyon mongs pa med pa la gnas pa'i nyan thos rnams las mchog yin te/_de ltar na yang sems med pa nyid kyis
[\[26b.5\]]bshad pa la gnas brtan ni nyon mongs pa med pa la gnas pa'i mchog tu gsungs pa ltar brtan pa zhes bya ba'i bsngags pa rigs pa yin no/_/nyon mongs pa'i yul skyed par byed pa ma yin pa nyid kyis gtso bo la 'ga' zhig yang dgos pa ma yin no/_/da ni gnas brtan shA ri'i bus
[\[26b.6\]]legs so zhes bya ba dang bsngags pa la sogs pas mngon par bstod pa nyid brtson 'grus dang ldan pa'i byang chub sems dpa' la phyir mi ldog pa nyid kyi mtshan nyid can phan yon nye bar bstan par byed de/_de bas na zhes bya ba la sogs pas phyir mi ldog par nye bar brtag
[\[26b.7\]]par bya'o/_/phyir mi ldog pa nyid kyis nye bar 'dzin par bya'o/_/sa rab tu dga' ba'i ming can sems bskyed pa dang po la brten nas stong pa nyid dang mtshan ma med pa dang smon pa med pa'i chos thams cad kyi mtshan nyid rtogs pa'i don du nyan thos dang rang sangs rgyas kyi sa la 'das nas phyir
[\[27a\]]
[\[27a.1\]]mi ldog par 'gyur zhes bya'o/_/shes rab kyi pha rol tu phyin pa dang ma bral bar yang chos thams cad rlom sems su mi byed pa'i rang bzhin gyis rig par bya'o/_/da ni shes rab kyi pha rol tu phyin pa la nyan thos dang rang sangs rgyas dang byang
[\[27a.2\]]chub sems dpa'i sa dang yang dag par rdzogs pa'i byang chub kyi bslab pa thams cad la yang phan pa nyid brtan par byed de/_nyan thos kyi sa la zhes bya ba la sogs pa ste nyan thos kyi byang chub byed pa po'i chos rnams la sgom pa ni nyan thos kyi sa'am yul yang rung ba ni sa'o/_/gang gi rten gyis
[\[27a.3\]]de rnams la ye shes de bskyed par 'gyur ba'o/_/de bzhin du rang sangs rgyas kyi sa'o/_/'dir yang byang chub sems dpa' rnams la theg pa gsum la mkhas pa bskyed pa'i don du bslab pa ste slar nges par 'byung ba'i don du ni ma yin no/_/'di ni byang chub sems dpa' rnams ni gtso bo ste/_
[\[27a.4\]]de ltar na yang nyan thos kyi theg pa la slob par 'dod pas sems dpa' chen pos shes rab chen po rnams las 'dod pa yin no/_/mnyan par bya ba ni gzhung las so/_/gzung bar bya ba ni zlos par bya ba'o/_/bcang bar bya zhes bya ba ni snying la gzhag par bya ba'o/_/bklag par bya zhes bya ba
[\[27a.5\]]ni mi brjed pa'i don du gdon par bya'o/_/kun chub par bya zhes bya ba ni don las so/_/rnam pa thams cad du shes par bya kun nas zlos par bya ste/_gzhan rnams la yang gzhung dang don dag bshad pa'i phyir ro/_/gzhan rnams rjes su 'dzin pa ni de rnams la yang bsod
[\[27a.6\]]nams dang ye shes kyi tshogs yongs su rdzogs pas 'jug pa dang yongs su smin pa dang rnam par grol ba'i don du'o/_/'ga' zhig tu rab tu 'don par bya'o zhes 'byung ba yin no/_/bslab par bya zhes bya ba ni bslab pa la nges par 'byung bas so/_/rnal 'byor du bya'o zhes bya
[\[27a.7\]]ba ni dpyod pa dang so sor rtog pa'i nges par 'byung ba dag gis so/_/rnal 'byor ni zhi gnas dang lhag mthong de bya'o/_/dus dang dngos po dang lam dang 'gro bar bya ba zhes bya bas rnal 'byor gyi las nyid de 'on kyang rab tu grags pa'i las kyi sa las nyid ma yin pa'i phyir dngos po la rkyen
[\[27b\]]
[\[27b.1\]]no/_/byang chub sems dpa'i sa la yang zhes bya ba la byang chub sems dpa' rnams kyi sa ni bcu ste/_rab tu dga' ba dang ji srid chos kyi sprin no/_/de nyid ni lam shes pa nyid du brjod pa yin no/_/thabs la mkhas pa dang ldan pas zhes bya ba la thabs ni rgyu rnams so/_/de rnams
[\[27b.2\]]kyang sangs rgyas kyi chos rnams rdzogs par bya ba'i phyir dang /_sems can rnams yongs su smin par bya ba'i phyir dang /_myur du mngon par rdzogs par 'tshang rgya bar bya ba'i phyir sbyin pa'i pha rol tu phyin pa la sogs pa rnams so/_/de la mkhas pa ni
[\[27b.3\]]rno ba ste ji lta ba bzhin du yang dag par sgrub pa'o/_/de yang rgyas par rnam pa mang ba ste de dang der gsungs pa'o/_/mdor bsdus pa ni byang chub sems dpa'i chos rnams thams cad ni kun rdzob kyi shes pas yongs su sbyong bar byed do/_/phyis don dam par mi dmigs
[\[27b.4\]]pas rnam par sbyong bar byed pa de bas na shin tu yongs su rdzogs pa dang /_shin tu rnam par dag pa yang yin zhes bya ba'o/_/de 'dir thabs la mkhas pa zhes bya ste des yang dag par ldan pa ni ldan pa'o/_/sangs rgyas kyi chos thams cad thob par bya ba'i phyir zhes bya ba ni byang chub
[\[27b.5\]]sems dpa' rnams la sangs rgyas kyi chos yongs su bsgrub pa'i don du rnal 'byor thams cad kyi ni nges so/_/'dir ni byang chub sems dpa'i chos rnams ni rgyas par gsungs pa zhes bya ba 'dis 'di la 'gal ba med de 'ga' zhig tu byang chub sems dpa'i chos thams cad thob par
[\[27b.6\]]bya ba'i phyir zhes 'byung bas so/_/bla na med pa yang dag ces bya ba la sogs pa ni sangs rgyas rnams kyi rdo rje lta bu'i ting nge 'dzin gyis yang dag par bsdus pa'i 'jig rten las 'das pa'i ye shes ni yang dag par rdzogs pa'i byang chub bo/_/de la slob pa ni gang zhig sa bcu thob nas
[\[27b.7\]]sangs rgyas kyi sa thob pa'i don du sbyor ba'i lam la goms pa'o/_/de nyid ni yang dag pa'i byang chub ste sbyor ba'i lam dang bcas pa'i rnam pa thams cad mkhyen pa nyid do/_/de ltar 'dis ni shes rab kyi pha rol tu phyin pa 'di nyid las ni byang chub sems dpa' sems dpa' chen pos
[\[28a\]]
[\[28a.1\]]gang la bslab par bya ba dang rnal 'byor du bya ba'i sangs rgyas kyi chos thams cad rgyas par bstan to zhes bya ba'i bar gyis yul gyis nges par 'byung ba'i phan yon bstan pa yin no/_/da ni nges par 'byung ba'i rnam pa ji tsam gyis yin zhe na/_
[\[28a.2\]]nges par 'byung ba'i rab tu dbye ba bstan par bya ba ni de yang nges par 'byung ba'i sgrub pa rnam pa drug ste/_mtha' gnyis la khas mi len pa'i sgrub pa dang /_gnas pa med pa'i sgrub pa dang /_yongs su 'dzin pa med pa'i sgrub pa dang /_nye bar gdags pa'i sgrub pa
[\[28a.3\]]dang /_rigs pa'i sgrub pa dang /_myur du mngon par rdzogs par 'tshang rgya ba zhes bya ba'i sgrub pa'o/_/de rnams kyang 'og tu rim pa ji lta bar gnas gnas su 'chad par 'gyur ba yin te/_de ni gnas brtan rab 'byor sgrub pa drug po 'di la gnas skabs nye bar
[\[28a.4\]]bskyed pa'i don du gsungs pa/_gang zhig bdag gis zhes bya ba la sogs pa dang byang chub sems dpa'i ming zhes pa ni gcig tu na chos gzhan ma yin te byang chub sems dpa' yang ma 'tshal la 'on kyang ming tsam ni byang chub sems dpa' nyid kyis ma 'tshal zhes bya
[\[28a.5\]]ba'i khyad par gsungs pa ni 'dis ni rnam pa bzhi bstan par byed de byang chub sems dpa' dang shes rab kyi pha rol tu phyin pa dag ma 'tshal ma dmigs yang dag par rjes su mi mthong ba ni mngon sum dang rjes su dpag pa dang lung gi dbang gis tshad ma gsum pos mi dmigs
[\[28a.6\]]pa'i gdams ngag dgra bcom pa'i gang zag gdams ngag tu rung ba shes rab kyi pha rol tu phyin pa yang dag par rjes su ma mthong ba ste/_gang zag gang shes rab kyi pha rol tu phyin pa gang la nges par sbyar bar bgyi zhes gsungs pa/_byang chub sems dpa' gang zhig shes
[\[28a.7\]]rab kyi pha rol tu phyin pa gang la gdams shing rjes su bstan par bgyi zhes bya ba'i bar gyi gzhung gis so/_/de ltar gnas brtan rab 'byor gyis nges par 'byung ba'i rab tu dbye ba brjod pa'i phyir sngar gsungs pa'i chos thams cad mi dmigs pa'i mtshan nyid can nges
[\[28b\]]
[\[28b.1\]]par 'byung ba'i gdams ngag brjod pa gnas skabs nye bar brtsams te/_mtha' gnyis nye bar zhi ba'i mtshan nyid can nges par 'byung ba'i sgrub pa gsungs pa bdag gi blo la gcags lags so zhes bya ba la sogs pa'o/_/'gyod pa ni brjod pa ma yin te ngan pa byas pa med
[\[28b.2\]]pa'i phyir ro/_/glo ba la gcags pa ni mi shes pas byas pa'i skyon yin zhes bya bar dgongs pa'o/_/dngos po ma 'tshal zhes bya ba ni rigs pas mtshungs pa nyid kyi chos rnams thams cad nyid do/_/ming tsam bzung nas 'du ba dang 'god par ji ltar bgyi ste byang chub sems
[\[28b.3\]]dpa' zhes bya ba ni nye bar mtshon pa tsam mo/_/shes rab kyi pha rol tu phyin pa zhes bya ba yang blta bar bya ste de ltar gtso bo nyid kyi phyir ro/_/med par gyur pa la sgro 'dogs pa ni 'du ba zhes brjod do/_/yod par gyur pa la skur pa 'debs pa ni 'god par bgyid do/_/de la gal
[\[28b.4\]]te med par gyur pa'i kun brtags dang gzhan dbang gi don dam par yod pa'i ngo bo brjod pa yin na sgro 'dogs pa'i mtha' 'byung bar 'gyur ro/_/yongs su grub pa chos nyid kyi rang bzhin la yang don dam par med pa nyid kyis skur pa 'debs pa'i mthar ltung ba'o/_/yang na ngo bo
[\[28b.5\]]nyid gsum yang cha gang gis yod pa'i mtshan nyid can des bsnyon 'debs pa na skur pa'i mtha'o/_/gang gis med pa'i mtshan nyid can des yod pa nyid du brtags pa la sgro 'dogs pa'i mtha'o/_/ji skad du gsungs pa/_gang gi phyir/_yod pa mtshan nyid kyis bzung ba/_/
[\[28b.6\]]gcig tu med pa kho na ste/_/kun tu brtags pa'i rang bzhin des/_/yod dang med pa'i mtshan nyid 'dod/_/ces bya ba'o/_/gzhan dbang gi rang bzhin yang de ltar yod pa ma yin te ji ltar gnyis su snang ba nyid kyis shes par 'gyur ba'o/_/rnam pa thams
[\[28b.7\]]cad du yang med pa ma yin te 'khrul pa tsam du yod pa'i phyir ro/_/ji skad du gsungs pa/_'khrul pa'i ngo bor yod pa ste/_/snang ba ji ltar yod ma yin/_/gang phyir gzhan gyi dbang des ni/_/yod dang med pa'i mtshan nyid 'dod/_/ces bya ba'o/_/yongs su grub
[\[29a\]]
[\[29a.1\]]pa'i rang bzhin yang yod ces brjod par mi nus te gang gi phyir kun tu brtags pa'i gzung ba dang /_'dzin pa gnyis kyis med pa'i mtshan nyid can no/_/med pa'i mtshan nyid can yod ces brjod par mi nus so/_/med pa zhes bya ba yang smra bar
[\[29a.2\]]nus pa ma yin no/_/gang gi phyir gang dang bral ba'i ngo bos yod pa yin te de lta bu yang gal te yod pa zhes brjod na dngos po'i bdag nyid kyis yod ces thob pa'i phyir sgro 'dogs kyi mthar 'gyur ba yin la/_'on te med ces brjod na ri bong gi rwa bzhin du yang med pas
[\[29a.3\]]de'i phyir skur pa 'debs pa'i mthar 'gyur ro/_/de'i phyir gnyi ga ltar yang brjod par nus pa ma yin zhes bya ba'o/_/ji skad du gsungs pa/_gang gi gnyis med tshul gyis yod/_/gnyis ni med pa kho na ste/_/des na rang bzhin yongs su grub/_/yod dang
[\[29a.4\]]med pa'i mtshan nyid 'dod/_/ces bya'o/_/slar yang ming tsam de med par gsungs pa ni bcom ldan 'das 'on kyang zhes bya ba la sogs pa ste/_gnas ma lags zhes bya ba ni 'dus byas kyi chos bzhin du gnas pa ma yin no/_/mi gnas pa yang ma lags zhes bya
[\[29a.5\]]ba ni 'dus ma byas pa'i nam mkha' la sogs pa bzhin du gnas pa ma yin zhes bya ba'i don to/_/'ga' zhig tu ni gnas pa dang bral ba ma lags shing gnas pa dang bral ba ma lags pa yang ma lags so zhes bya ba 'byung ba ste/_bshad pa yang gnas pa ma lags te
[\[29a.6\]]ni rgyun gyi ngo bos so/_/rtag pa la sogs pa med pa'i phyir mi gnas pa yang ma lags so/_/gnas pa dang bral ba lags shing ni rgyun dang mi 'dra ba nyid kyis so/_/gnas pa dang bral ba ma lags pa yang de bzhin du'o/_/mtha' gnyis khas mi len pa'i sgrub pa'i mjug
[\[29a.7\]]sdud par byed de/_bcom ldan 'das gal te de zhes bya ba la sogs pa la/_de ltar zhes bya ba ni mtha' gnyis khas mi len pa'i sgrub pa'i mtshan nyid can la'o/_/zab mo zhes bya ba ni lhag par mos par dka' ba'i shes rab kyi pha rol tu phyin pa la'o/_/bshad pa dang zhes
[\[29b\]]
[\[29b.1\]]bya ba ni gzhung gis so/_/bstan pa dang zhes bya ba ni don las so/_/nye bar bstan pa la zhes bya ba ni don la bsam pa'i rang bzhin gyis shes rab bskyed pa las so/_/bstan par byed pa la zhes bya ba ni klog par byed pas so/_/sems mi 'gong zhes bya ba la sogs pa snga ma
[\[29b.2\]]bzhin no/_/mos pa'i zhes bya ba ni mtha' gnyis bsal bas nges par byed pa'o/_/bsam pa lhag pa ni lhag pa'i bsam pa ste des so/_/mtha' gcig gis zhes bya ba'i don to/_/shes rab kyi pha rol tu phyin pa dang ma bral ba ni mtha' gnyis bsal ba'i mtshan nyid can gyis rig par
[\[29b.3\]]bya'o/_/gnas pa zhes bya ba la sogs pa phyir mi ldog pa zhes bya ba ste/_phyir mi ldog pa ni yang dag par rdzogs pa'i byang chub las mi ldog pa'i nges pas de'i don du phan pa la'o/_/ji ltar gnas she na/_gsungs pa ni mi gnas pa'i tshul gyis legs par gnas
[\[29b.4\]]pa lags so zhes bya ba ste/_gnas pa la mi dmigs pa'i tshul gyis gang zhig legs par gnas pa ste yang dag par gnas pa'o/_/de nyid ni de la gnas pa'o/_/'di ni sgrub pa 'di la yang dag par rdzogs pa'i byang chub las mi ldog pa'i nges pas nges par 'byung ba nyid bstan
[\[29b.5\]]to/_/de ltar mtha' gnyis khas mi len pa'i sgrub pa bshad nas/_'og tu mi gnas pa'i sgrub pa 'chad par byed de/_bcom ldan 'das gzhan yang byang chub sems dpa' sems dpa' chen po zhes bya ba la sogs pa nas/_rnam par shes pa la gnas par mi bgyi'o/_/
[\[29b.6\]]zhes bya ba'i bar gyi gzhung gis so/_/mtha' gnyis khas mi len pa'i sgrub pa'i mthar mi gnas pa'i tshul gyis legs par gnas pa lags so zhes bya ba'i tshig gi mtha' gnas skabs kyis mi gnas pa'i sgrub pa gzung bar bya zhes 'brel to/_/gzugs la gnas par mi bgyi
[\[29b.7\]]zhes bya ba ni ci'i phyir gzugs la gnas par mi bya zhe na/_chen po rnams las 'thad pa gsungs pa/_'di lta ste/_gzugs ni gzugs nyid kyis stong ste/_gang yang gzugs kyi stong pa nyid de ni gzugs ma yin te/_stong pa nyid las gzhan du yang gzugs med la gzugs nyid
[\[30a\]]
[\[30a.1\]]kyang stong pa nyid de stong pa nyid kyang gzugs so zhes bya ba'o/_/dgongs pa ni 'di yin te gzugs la gnas par mi bya ste gang gi phyir gzugs ni gzugs nyid kyis stong zhes bya ba'o/_/'dir gzugs ni rnam pa gsum ste/_kun tu brtags pa'i gzugs dang /_rnam par brtags
[\[30a.2\]]pa'i gzugs dang /_chos nyid kyi gzugs zhes bya ba'o/_/gang zhig 'di byis pa so so'i skye bo rnams kyis gzugs su byed pa la sogs pa'i mtshan nyid kyis bzung bar gyur pa dang dngos po'i ngo bo can de ni kun tu brtags pa'i gzugs
[\[30a.3\]]zhes bya ba'o/_/de nyid ni rnam pa gang gis don snang ba la yul du gyur pa de ni rnam par brtags pa'i gzugs zhes bya ba'o/_/gang zhig rnam pa de dag dang bral ba yongs su grub pa de bzhin nyid tsam pa de ni chos nyid kyi gzugs zhes bya ba'o/_/de la gang zhig 'di yongs su
[\[30a.4\]]grub pa chos nyid kyi gzugs de ni kun tu brtags pa'i ngo bo stong pa nyid de bzhin nyid yongs su grub pa'i mtshan nyid can de ni gzugs ma yin/_de gzugs kyi rang bzhin ma yin te rnam pa thams cad du gzugs kyi rnam pa dang rnam par bral ba'i phyir ro/_/gal te de ltar
[\[30a.5\]]na rnam pa thams cad du gzugs med pa yin na gang gis 'di stong pa nyid yin zhes brjod do/_/gang gi phyir yul dang bral ba'i stong pa nyid ni yod pa ma yin te/_chos las gzhan du gyur pa'i chos nyid kyang mi rigs la/_chos nyid las gzhan pa'i chos kyang rigs pa ma yin no zhes the tshom za ba
[\[30a.6\]]la brjod par bya ste/_stong pa nyid las gzhan pa gzugs yod pa ma yin zhes bya ba'o/_/ci zhig gsungs par 'gyur/_ji ltar ma dag pa'i chu ni ma dag pa'i gnas skabs la 'dam zhes brjod la dag pa'i gnas skabs su chu zhes brjod do/_/ji ltar ma dag pa'i gnas
[\[30a.7\]]skabs la nam mkha' ni yul ngan zhes brjod la dag pa'i gnas skabs su nam mkha' zhes bya ba'o/_/de bzhin du stong pa nyid 'di yang byis pa rnams la ma dag pa'i gnas skabs su so sor gyur pa ma yin pa'i gzugs la sogs pa'i sgra rnams kyis mngon par
[\[30b\]]
[\[30b.1\]]brjod pa yin la dag pa'i gnas skabs la stong pa nyid ces brjod do/_/de bas na stong pa nyid las so sor gyur pa'i gzugs la sogs pa'i chos ma yin zhes bya ba'i don to/_/de ltar yang chos dang chos nyid dag tha mi dad par yod pa la brgya lam na gzugs nyid stong pa nyid
[\[30b.2\]]du brjod de/_gang gi tshe chos nyid kyis chos brjod par 'dod na brgya lam na stong pa nyid la gzugs zhes brjod pa yin no/_/gang gi tshe chos kyi chos nyid brjod par 'dod na yang de na gzugs nyid stong pa nyid ces bya ba chos nyid kyi gzugs nyid stong pa nyid ces brjod de stong pa
[\[30b.3\]]nyid kho na gzugs zhes bya ba'o/_/stong pa nyid ni de bzhin kho na ste chos nyid kyi gzugs brjod pa yin no/_/de nyid kyi tshe kun tu brtags pa dang rnam par brtags pa'i gzugs dag la shin tu med pas yongs su grub pa la yang gnas par mi rung ba'i phyir gsungs pa/_
[\[30b.4\]]gzugs la gnas par mi bgyi'o zhes bya ba ste/_/de bzhin du tshor ba la sogs pa rnams la yang sbyar bar bya'o/_/de ltar mi gnas pa'i sgrub pa nye bar bstan nas gnas pa la nyes dmigs bstan par byed de/_de ci'i phyir zhe na/_gal te gzugs la gnas
[\[30b.5\]]na zhes bya ba ni gzugs thabs mi mkhas pa nyid kyis tshul bzhin ma yin pa bzung nas dngos po med pa'i ngo bo nyid kyi mtshan nyid chos rnams la ma shes shing bdag ni gzugs kyi rang bzhin zhe'am bdag gi 'di gzugs she'am gzugs kyi mtshan nyid 'di zhes bya ba ni gzugs
[\[30b.6\]]la gnas pa yin no/_/de ni gzugs kyi mngon par 'du byed pa gzugs kyi rnam par rtog pa dang rjes su song ba'i 'du byed kyi chos la spyod de stong pa nyid kyi mtshan nyid dang rjes su 'brang ba'i shes rab kyi pha rol tu phyin pa'i spyod pa la ni ma yin zhes bya ba'i don to/_/mngon par
[\[30b.7\]]'du byed pa'i spyod pa la yang nyes dmigs bstan par byed de mngon par 'du byed pa la spyod na shes rab kyi pha rol tu phyin pa yongs su 'dzin pa ma lags pa zhes bya ba ni/_ci'i phyir bdag tu 'dzin pa dang bdag gir 'dzin pa la ltung ba mngon par 'du byed pa la spyod cing shes
[\[31a\]]
[\[31a.1\]]rab kyi pha rol tu phyin pa yongs su 'dzin pa dang rnal 'byor thob pa dang yongs su rdzogs pa dang nges par 'byung ba rnams thob pa ma yin zhes gsungs pa/_yongs su mi bzung ba yongs su bzung bas zhes bya ba ste/_ji ltar yongs
[\[31a.2\]]su mi 'dzin pa 'dzin par byed ces gsungs pa/_gzugs yongs su bzung ba ma mchis so zhes bya ba la sogs pa ste/_'di ni yongs su mi 'dzin pa'i sgrub pa zhes brjod pa yin no/_/sgrub pa 'di yang rnam pa gsum du bstan pa yin te chos yongs su mi 'dzin pa dang /_
[\[31a.3\]]ye shes yongs su mi 'dzin pa dang /_mtshan ma yongs su mi 'dzin pa'o/_/de la chos mi 'dzin pa'i dus ni shes rab kyi pha rol tu phyin pa la gzugs yongs su bzung ba ma mchis so zhes bya ba nas brtsams te/_ji srid thams cad mkhyen pa nyid de yang yongs su bzung
[\[31a.4\]]ba ma mchis te zhes bya ba'i bar gyis so/_/mtshan mar mi 'dzin pa'i dus ni mtshan mar bzung ba ma lags so/_/zhes bya ba nas brtsams te/_ji srid rnam par shes pa yongs su mi 'dzin to zhes bya ba'i bar gyis so/_/ye shes yongs su mi 'dzin pa'i dus ni de la
[\[31a.5\]]shes pa de dga' ba dang bde ba yang yang dag par rjes su mi mthong ngo zhes bya ba nas brtsams te/_ji srid shes rab kyi pha rol tu phyin par rig par bgyi'o zhes bya ba'i bar gyis so/_/de la dang po chos yongs su mi 'dzin pa'i dus la/_gzugs yongs
[\[31a.6\]]su bzung ba ma mchis so zhes bya ba ni gang gi phyir chos nyid kyi gzugs ni bdag tu 'dzin pa dang bdag gir 'dzin pa la ltung ba'i rgyud gang gis kyang gzugs nyid du yongs su 'dzin pa ma yin te/_de'i phyir mngon par 'du byed pa la spyod cing don dam pa'i shes
[\[31a.7\]]rab kyi pha rol tu phyin pa'i spyod pa la spyod par mi byed ces bya ba bstan par byed de/_ci'i phyir gzugs yongs su mi 'dzin zhes bya ba gsungs pa/_gzugs yongs su bzung ba ma mchis pa gang lags pa de ni gzugs ma lags zhes bya ba ste 'dir ni yongs su mi
[\[31b\]]
[\[31b.1\]]'dzin zhes bya ba ni yongs su grub pa'i mtshan nyid brjod pa yin te/_gang zhig chos nyid kyi gzugs la yongs su mi 'dzin pa yongs su grub pa'i rang bzhin de ni kun tu brtags pa'i gzugs kyi rang bzhin ni ma yin no/_/de bas na chos nyid kyi gzugs
[\[31b.2\]]yongs su ma bzung zhes sbyar bar bya ste don ni 'di yin no/_/gzugs la sogs pa'i chos kyi rnam pa 'ga' zhig sngar yongs su bzung nas phyis gzhan gang gis kyang stong par byed pa ma yin te 'on kyang stong pa nyid de'i rang bzhin de'i phyir de la yongs su 'dzin pa
[\[31b.3\]]yang dag par 'byung ba gang las yin/_de bzhin du tshor ba la sogs pa rnams la yang sbyar bar bya'o/_/'di yang byang chub sems dpa' zhes bya ba la sogs pa de'i chos brjod pa ming tsam ting nge 'dzin la gsungs pa/_chos rnams thams cad
[\[31b.4\]]yongs su ma bzung ba gang la de ni de ltar brjod do/_/yangs pa ni yangs pa'i chos kyi dbyings la dmigs pa'i phyir/_mdun du bgyis pa ni sangs rgyas thams cad kyis rab tu bsngags pa'i phyir ro/_/tshad med pa ni sangs rgyas nyid de de la nges pa'i phyir tshad med par
[\[31b.5\]]nges pa'o/_/thams cad mkhyen pa nyid de yang yongs su bzung ba ma mchis pa ste/_gang gi phyir stong pa nyid thams cad kyis shin tu yongs su sbyangs pa'i ye shes chos thams cad mi dmigs pa yongs su mthar thug pa'i rnam pa thams cad mkhyen pa nyid 'byung
[\[31b.6\]]ba ste/_de bas na de yang yongs su bzung ba zhes bstan par byed do/_/de nyid kyi phyir gsungs pa/_mtshan mar bzung ba ma lags so/_/zhes bya ba dang /_thams cad mkhyen pa nyid kyang thams cad mkhyen pa nyid kyi mtshan mas rnam par bral bar rnam pa thams cad du mtshan ma med pa'i rnam
[\[31b.7\]]pa can zhes bya ba'i don to/_/'di nyid kyi phyir byang chub sems dpa' rnams ni mtshan ma'i nyon mongs pa can zhes brjod pa yin te byang chub sems dpa' rnams la rnam par rtog pa'i mtshan ma nyid rgyud la nyon mongs par
[\[32a\]]
[\[32a.1\]]byed pa de bas na nyon mongs pa zhes brjod pa yin no/_/'dis kyang mtshan ma yongs su mi 'dzin pa'i dus nye bar bstan pa yin no/_/gal te zhes bya ba la sogs pas mtshan ma med pa'i lam nyid skyed par byed de/_kun tu rgyu zhes bya ba ni kun
[\[32a.2\]]tu rgyu zhes bya ba'o/_/mos nas zhes bya ba ni gang gi phyir phreng ba can te sngar mtshan ma med pa'i lam la dmigs nas de la dad pa skyes te/_dad pa de nyid kyis mtshan ma med pa'i ye shes skyed par byed pa so sor thob nas mtshan ma med pa'i ye shes des chos thams cad
[\[32a.3\]]yul ma yin pa'i phyir phyogs gcig pas chos rnams la 'jug ste/_gzugs bzung nas so sor rtog par byed pa na gzugs kyi mtshan ma dmigs pa ma yin no/_/de bzhin du tshor ba la sogs pa rnams bzung nas so sor rtog pa na/_tshor ba la sogs pa'i chos
[\[32a.4\]]kyi mtshan ma yang nye bar dmigs pa ma yin no/_/de'i phyir brjod pa de zhugs nas kyang gzugs yongs su mi 'dzin to zhes bya ba ste/_de bzhin du tshor ba la sogs pa rnams la'o/_/'dir rgyu gsungs pa/_de la shes pa de dga' ba dang bde ba zhes bya ba ste/_de la mtshan
[\[32a.5\]]ma med pa la yongs su 'dzin pa'o/_/de la ni mtshan ma med pa yongs su mi 'dzin pa la'o/_/dga' ba dang bde ba ni ting nge 'dzin las skyes pas yang dag par ldan pa'i shes pa de ni yongs su 'dzin par byed pa yang dag par rjes su mi mthong ngo /_/mtshan ma med pa'i shes
[\[32a.6\]]pa de so sor mtshan ma med pa'i rnam pa la rab tu zhugs pas chos rnams thams cad ni rang gi mtshan nyid kyis stong pa zhes shes pa de'i phyir mtshan ma med pa la yongs su mi 'dzin pa 'dzin pa'i shes pa yang nye bar dmigs pa ma yin no/_/'dis ni ye shes yongs su mi 'dzin
[\[32a.7\]]pa'i dus nye bar bstan pa yin no/_/slar shes pa de ci'i phyir yang dag par rjes su mi mthong zhes bya ba 'di la yang rgyu gsungs pa/_nang gi gzugs zhes bya ba la sogs pa ste/_'dis ni gzugs la sogs pa'i chos thams cad kyi yul gyi shes pa ma mthong ba'i gnas
[\[32b\]]
[\[32b.1\]]skabs su byas pa la mi mthong ba gsungs pa ni gang gi phyir phreng ba can de bdag nyid kyi shes pa bzung nas bdag 'dis 'di mthong ngo zhes bya ba'i kun brtags kyi shes pa 'di nyid nang du gnas pa ma yin te phyir yang gnas pa ma yin gnyi gar gnas pa ma yin/_de
[\[32b.2\]]las gzhan du yang gnas pa ma yin te yang dag par rjes su mi mthong zhes bya ba'i tha tshig go_/'di nyid ni slar yang gsal bar byed de/_tshig gi rnam grangs 'di la zhes bya ba ste mtshan ma med pa'i ting nge 'dzin la gnas kyi khyad par ro/_/mos so zhes bya ba ni mtha'
[\[32b.3\]]gcig tu nges pa skyes pa'o/_/'dir ni 'di la thams cad du zhes bya ba ni mdor bstan pa ste/_de thams cad mkhyen pa'i ye shes 'di la zhes bya ba ni rtogs pa'i gnas skabs kyi snga rol du lhag par mos pa zhes bya ba'o/_/thos pa dang bsam pa la sogs pa'i gnas
[\[32b.4\]]skabs ma gsungs pa/_'di la brjod ces bya ba ni 'ga' zhig tu 'byung ba'o/_/de la dad pas rjes su 'brang zhing zhes rjes su 'brel to/_/chos nyid ston pa'i bstan pa la tshad mar byas nas de ltar lhag par mos pa'o/_/dmigs pa zhes bya ba ni dngos po nyid kyis mthong
[\[32b.5\]]ba'o/_/mya ngan las 'das pa ni chos thams cad las mchog tu gyur pa de yang 'dis rlom sems su mi bgyid do/_/'di ni 'di'i yongs su mi 'dzin pa'i sgrub pa'i mtshan nyid can shes rab kyi pha rol tu phyin par rig par bya'o zhes bya ba'o/_/yongs su mi 'dzin pa ni gang yin
[\[32b.6\]]na/_gsungs pa/_gang gzugs yongs su mi 'dzin zhes bya ba la sogs pa ste/_bar ma dor yongs su mya ngan las mi 'da' ba zhes bya ba ni phreng ba can de sangs rgyas kyi spyod yul yin pa'i phyir bar ma dor yongs su mya ngan las 'da' bar mi byed de yongs su ma rdzogs pa'i stobs
[\[32b.7\]]la sogs pa rnams kyis so/_/'on te de'i bar ma dor mya ngan las 'das pa zhes bya ba 'di ci tsam zhig yin snyam na/_nyan thos kyi byang chub ni ma yin te gang gi phyir de ni chos thams cad yongs su mi 'dzin pa'i mtshan nyid can ting nge 'dzin la 'jug pa ste/_de ji ltar gang zag gi bdag
[\[33a\]]
[\[33a.1\]]med pa rtogs pa'i mtshan nyid can nyan thos kyi byang chub kyis yongs su mya ngan las 'da'/_'di ni brjod par bya'o/_/'khor ba dang mya ngan las 'das pa la rab tu mi gnas pa'i mtshan nyid can sku gsum gyi ngo bo sangs rgyas nyid 'khor ba ji srid
[\[33a.2\]]'gro ba'i don mdzad pa/_byang chub sems dpa' rnams kyis bsgrub par bya ba de ma thob pas chos kyi bdag med kyi ye shes nyid kyis 'gro ba'i don la bya ba rtsom pa gcod pa mya ngan las 'das pa tsam la rtse gcig par 'gyur/_mya ngan las 'das pa de yang nyan thos kyi mya ngan
[\[33a.3\]]las 'das pa dang 'dra bar zhes 'chad par 'gyur ro/_/'di yang zhes bya ba ni rnam pa gsum gyis yongs su mi 'dzin pa'i mtshan nyid can zhes bya ba ni nye bar bsdu ba'o/_/de ltar yongs su mi 'dzin pa'i sgrub pa yongs su rdzogs par byas nas slar yang nye bar dpyad
[\[33a.4\]]pa'i sgrub pa la rtsom par byed de gzhan yang zhes bya ba la sogs pa ni 'di ltar nye bar brtag cing zhes bya ba la rnam par dpyod par bya'o/_/nges par bsam par bya ste zhes bya ba ni mtha' gcig tu nges par bya'o/_/nye bar brtags pa'i bsgrub pa de nyid rnam pa gnyis kyis bstan
[\[33a.5\]]te/_'di gang yin 'di gang gi yin zhes bya ba ni de la 'di gang yin zhes bya ba ni rang gi ngo bo la 'dri ba'o/_/de la 'di ltar brjod par bya ba yin te rtogs pa ni shes rab kyi pha rol tu phyin pa zhes bya ba'o/_/gang gi zhes bya ba ni 'brel pa can la dri ba'o/_/de yang rnam pa
[\[33a.6\]]gsum ste/_gcig ni nyams su myong ba dang 'brel pa can zhes bya/_/de nyid la brjod par bya ste chos thams cad ces bya ba'o/_/slar ni gang gi phyir 'di shes rab kyi pha rol tu phyin pa zhes rgyu la dri ba'o/_/ci'i phyir 'di shes rab kyi pha rol tu phyin pa zhes bya ba'i tha tshig
[\[33a.7\]]go/_/de la brjod par bya ste ji lta ba bzhin du mtshan nyid rtogs pas zhes bya ba'o/_/slar yang gang gi zhes bya ba ni rgyu la dri ba'o/_/rgyu gang gis 'di shes rab kyi pha rol tu phyin pa zhes bya ba la/_de la smra bar bya ste nges par 'byung ba nyid kyis zhes bya ba'o/_/de
[\[33b\]]
[\[33b.1\]]thams cad sel bar byed cing 'di gang yin zhes snga ma'i dri ba'i ched du gsungs pa/_ci chos gang yin pa dang zhes bya ba la sogs pa ste/_dgongs pa gang yin zhe na shes bya thams cad dang shes pa'i rang bzhin kun brtags dang gzhan dbang dang bral ba yongs su
[\[33b.2\]]grub pa'i gnas skabs shes rab kyi pha rol tu phyin pa ste/_de yang de'i tshe chos thams cad mi dmigs pa'i rang bzhin nam mkha' dang mtshungs pa yin no/_/de'i phyir gang zhig de la mthong zhing stong pa nyid kyi rang bzhin nyid kyi ye shes kyis de nyid kyi bdag nyid kyis mthong ba de yang
[\[33b.3\]]dag par mthong ba ste/_gang phyir gnas skabs de la chos rnams thams cad yod pa ma yin dmigs pa ma yin no/_/de ltar na yang gzugs la sogs pa'i chos rnams thams cad la med pa mthong zhing gang gis zhum pa dang skrag pa la sogs pa rnams skye ba ma yin pa de
[\[33b.4\]]ni shes rab kyi pha rol tu phyin pa dang ma bral bar rig par bya'o zhes bya ba ni gnas brtan rab 'byor gyis gsungs pa la/_gnas brtan shA ri'i bus ma bral ba'i mtshan nyid srid pa'i don du dri bar byed de/_ci'i phyir ma bral ba zhes bya ba ni de'i tshe gang gi tshe gnas
[\[33b.5\]]brtan gang gi phyir chos rnams thams cad ni ngo bo nyid kyis bral ba ste/_de'i phyir de ltar 'di mthong zhing shes rab kyi pha rol tu phyin pa dang ma bral bar rig par bya'o zhes bstan par 'gyur ro/_/'dis kyang shA ri'i bu gzugs nyid gzugs kyi ngo bo nyid dang bral
[\[33b.6\]]ba zhes bya ba la sogs pas shes rab kyi pha rol tu phyin pa 'di gang gi yin zhes bya ba'i dri ba don gcig gis bshad pa yin no/_/'di lta ste chos thams cad ni ngo bo nyid kyis bral ba rang bzhin med pa'o/_/de ltar yod pa la chos gang rtogs pas shes rab kyi pha rol tu phyin pa la
[\[33b.7\]]rig par bya zhes bya bas bstan pa yin no/_/gang gi tshe 'di gang gi zhes bya ba la rgyu la 'dri ba de'i tshe na yang lan gsungs pa/_shes rab kyi pha rol tu phyin pa ni mtshan nyid dang yang zhes bya ba la sogs pa ste/_chos thams cad kyi mtshan nyid rtogs pa'i rgyus shes rab kyi pha rol tu
[\[34a\]]
[\[34a.1\]]phyin pa rnam par gzhag par bya ste/_gang gi tshe na yang shes rab kyi pha rol tu phyin pa nyid rang gi mtshan nyid kyis rnam par bral ba de'i tshe mtshan nyid gang rnams la rtogs par 'gyur zhes gsungs pa yin no/_/mtshan nyid thams cad kyang kun tu
[\[34a.2\]]brtags pa ste med par gyur pa de'i tshe chos nyid kyi rang bzhin shes rab kyi pha rol tu phyin pa mtshan nyid dang rnam par bral ba zhes brjod pa yin no/_/da ni 'di gang gi zhes bya ba gang gi tshe byed pa la 'dri ba de la gsungs pa/_tshe dang ldan pa rab 'byor yang ci zhes bya
[\[34a.3\]]ba la sogs pa ste/_nges par 'byung ba'i sgrub pa ni shes rab kyi pha rol tu phyin pa zhes brjod pa yin no/_/nges par 'byung ba de yang chos rnams thams cad la yang yod pa ma yin te gang gi phyir chos rnams thams cad ni nges par ma byung ba ste ma skyes pa'o/_/de'i phyir
[\[34a.4\]]yang nges par 'byung ba nyid yod pa ma yin la don ni 'di yin te/_yongs su grub pa'i gnas skabs su chos nyid kyi ngo bo can gyi chos rnams la bdag nyid la phyin ci log med pa'i phyir glo bur ba'i nges par 'byung ba yod pa ma yin te/_rang bzhin gyis rnam par dag pa nyid kyi
[\[34a.5\]]phyir dang chos nyid la mi 'gyur ba nyid kyi phyir ro/_/'khor ba'i gnas skabs la kun nas nyon mongs pa can kun tu brtags pa'i rang bzhin gyi dngos po rnams kyi chos rnams kyi chos nyid kyi ngo bos skye ba ni bskyed pa med pa'i tshe de ltar nges par 'byung ba ma yin no/_/dri ma
[\[34a.6\]]dang bral ba'i gnas su skyed pa med de dri ma dang bcas pa'i gnas skabs su zhes bya ba nye bar bstan nas nges par 'byung ba nyid mjug bsdu bar byed de/_tshe dang ldan pa shA ri'i bu de ltar spyod pa'i zhes bya ba la sogs pas so/_/thams cad mkhyen pa nyid la nye bar 'gyur ro
[\[34a.7\]]zhes bya ba ni rang gi ngag gis rgyu ba de'i spyod pa de zhes des na 'di ltar brjod pa yin no/_/gang gi tshe brtson 'grus la sogs pa'i phun sum tshogs pas byang chub sems dpa' rtsol ba dang ldan pa spyod pa la spyod pa zhes brjod par 'dod pa de'i phyir gsungs pa/_thams
[\[34b\]]
[\[34b.1\]]cad mkhyen pa nyid la nye bar 'gyur ro zhes bya ba'o/_/slar yang yang dag par ni ci lta ci ltar thams cad mkhyen pa nyid la nye bar 'gyur zhes bya ba la sogs pa'i 'gres bar du bklags nas yang dang yang du nye bar bsdu ba 'don par byed de 'gres 'di yang ni sngar gyi po ti rnams
[\[34b.2\]]la yod pa ma yin no/_/de bas na mngon par rtogs pa la sbyar ba'i don du rab tu bzhag pa 'byung bar 'gyur ro/_/de ltar nye ba'i brtags pa'i sgrub pa bshad nas rig pa'i sgrub pa bshad par byed de/_gal te gzugs la spyod na zhes bya ba la sogs pa nas brtsams te/_
[\[34b.3\]]spyad par bya ba yang ma yin la spyad par mi bya ba yang ma yin pa nyid do snyam du nye bar mi rtogs so zhes bya ba'i bar gyi gzhung gis so/_/rigs pa'i sgrub pa 'di ni rnam pa gnyis kyis bstan te/_thabs ma yin pa yongs su spang ba dang /_thabs la bsnyen pa'o/_de la
[\[34b.4\]]thabs ma yin pa ni mtshan ma la spyod pa ste/_de gsungs pa ni gal te gzugs la spyod pa na zhes bya ba la sogs pa nas brtsams te/_thabs mi mkhas par rig par bya'o zhes bya ba'i bar gyis so/_/gal te gzugs la spyod ces bya ba ni kun tu brtags pa'i ngo bo la gal te
[\[34b.5\]]spyod na de'i tshe 'di ni gzugs zhes bya bar mngon par zhen pa na mtshan ma med pa dor nas spyod cing mtshan ma la spyod do/_/gang gi tshe na yang 'di'i gzugs yongs su dor nas gzugs kyi mtshan ma la spyod pa de'i tshe na mtshan ma nyid tshad mar byas te/_mngon par zhen pas mtshan ma'i
[\[34b.6\]]spyod pa nyid do/_/gal te gzugs la so sor gzugs kyi mtshan ma la spyod pa na mtshan ma'i sbyor ba ni mtshan ma'i spyod pa ste/_de'i gzugs nyid mtshan ma zhes gnyi ga yang gcig tu byas nas spyod par 'gyur ba ste de nyid gsungs pa ni/_gal te gzugs kyi mtshan ma la spyod na
[\[34b.7\]]zhes bya ba ni de lta na yang mtshan ma'i spyod pa nyid ces gsungs pa ni mtshan ma la spyod do zhes bya ba'o/_/de bzhin du gzugs kyi skye ba la ni ma byung ba la 'byung ba la'o 'gag pa ni byung nas log pa la'o/_/'jig pa la ni skad cig ma re re rnam par 'jig pa la'o/_/'o na gzugs
[\[35a\]]
[\[35a.1\]]ni stong pa yin mod ces bya bas mtshan ma med pa la spyod pa de yang gsungs pa/_mtshan ma la spyod do zhes bya ste/_gal te gzugs stong ngo zhes stong pa 'di la 'dir mngon par zhen pa yin na de yang mtshan ma'i spyod pa nyid ces bya ba'i don to/_/gal te yang de
[\[35a.2\]]'di snyam du gang de ltar spyod pa de ni zhes bya ba ni gzugs la sogs pa mtshan ma 'gag pa'i sgo nas yang spyod cing 'gag pa'i mtshan ma nyid rang bzhin la spyod do zhes bya ba'i don to/_/thabs la mi mkhas pa zhes bya ba ste rnam pa thams cad mkhyen pa nyid ces bya ba'i 'bras bu
[\[35a.3\]]ste/_de'i yang kun tu brtags pa'i ngo bo rnam par sgom pa ni thabs so/_/kun brtags med pa'i shes pa yang gzhan dbang gi ngo bo brdzun pa'i rnam pa tsam zhes grub pa yin no/_/'khrul pa'i ngo bo de yang log pa na gnyis dang gnyis su snang ba dang med pa'i ngo bo spyi'i
[\[35a.4\]]mtshan nyid can nyid kun tu brtags pa dang gzhan dbang gi ngo bo thams cad dang rang gi mtshan nyid rnam par mi ldan pa sa dang po la snang ba yin no/_/ji skad du gsungs pa/_de nyid don la so sor rtogs/_/cig car mtshan nyid gsum po ni/_/yongs su shes pa spang ba dang /_/
[\[35a.5\]]thob pa rim pa ji bzhin 'dod/_/yongs su shes ni mi dmigs 'dir/_/spang ba mi snang 'dod pa ste/_/nye bar dmigs pa nus pa la/_/thob pa mngon du bya ba ste/_/gnyis po ngag ni mi dmigs pas/_/gnyis med rnam par rtogs par 'gyur/_/rnam
[\[35a.6\]]par bral bas de grub pa/_/gnyis su med pa rtogs par 'gyur/_/glang po che ni mi dmigs dang /_/de yi rnam pa rnam bral ba/_/zhing la nye bar dmigs pa ni/_/ci ltar cig car sgyu ma la/_/zhes bya ba'o/_/de'i 'og tu rjes kyi shes pas gzhan dbang ma chad
[\[35a.7\]]pa'i bag chags kyi sa bon gal te yang snang ba de ltar na yang mthong ba'i lam la stong pa nyid kyi ngo bos mthong ba'i ngo bo nyid shes pa nyid de/_de nyid kyi phyir rnam par mi rtog pa la zhugs pa la gsungs pa/_rnam par mi rtog pa'i dbyings la gnas pa'i byang chub sems dpa' ni
[\[35b\]]
[\[35b.1\]]shes bya dang khyad par med pa'i rnam par mi rtog pa'i ye shes kyi nam mkha'i dkyil dang mnyam pa'i chos thams cad mthong ste/_de'i rjes la thob pa'i sgyu ma dang smig rgyu dang rmi lam dang snang ba dang /_brag ca dang gzugs brnyan dang chu zla dang sprul pa dang mtshungs pa'i chos
[\[35b.2\]]rnams mthong ngo zhes bya'o/_/de ltar mngon sum du bya ba'i chos kyi dbyings la dri ma dang bral bar byed pas sangs rgyas kyi sa la rnam pa thams cad mkhyen pa nyid ces bya ba'o/_/mtshan ma la mngon par zhen pa'i kun brtags pa'i ngo bo las ma 'das pa ci'i phyir stong pa nyid
[\[35b.3\]]mthong ba zhes bya ba ni thabs la mi mkhas pa nyid do/_/da ni bstan pa nyid kyis rigs pa bsgrub pa gsungs pa ni tshe dang ldan pa shA ri'i bu gal te zhes bya ba ste/_thabs kyi bsgrub pa yang rnam pa gnyis las chos rnams la mi dmigs pa'i spyod pa dang /_mtshan ma dmigs
[\[35b.4\]]pa'i spyod pa las so/_/de la dang po ni tshe dang ldan pa shA ri'i bu gal te byang chub sems dpa' sems dpa' chen po gzugs la mi spyod ces bya ba nas brtsams te/_shes rab kyi pha rol tu phyin pa la spyod pa yin no zhes bya ba'i bar gyis so/_/gnyis pa gsungs pa ni
[\[35b.5\]]de spyod kyang spyod do zhes bya ba la sogs pa ste 'dis kyang mtshan ma med pa'i spyod pa la rlom sems su mi byed pa rnam pa bdun bstan te/_nye bar mi rtog ces bya ba ni 'dzin par mi byed ces bya ba'i don to/_/de ltar rigs pa bsgrub pa bshad nas myur du mngon par rdzogs
[\[35b.6\]]par 'tshang rgya ba'i sgrub pa bstan par byed de/_de ci'i phyir zhe na/_chos thams cad ni nye bar ma rtogs shing ma zin pas zhes bya ba la sogs pas so/_/sgrub pa 'di yang rnam pa bzhis ston te/_ting nge 'dzin la bslab pa dang /_chos thams cad mi dmigs pa'i
[\[35b.7\]]bslab pa dang /_sgyu ma lta bur bslab pa dang /_thabs la mkhas pa las so/_/de ci'i phyir zhe na/_chos thams cad ces bya ba nas brtsams nas shes rab kyi pha rol tu phyin pa la slob bo zhes bya ba'i bar gyis ting nge 'dzin gyi bslab pa'o/_/de ltar slob na chos gang
[\[36a\]]
[\[36a.1\]]la yang mi slob bo zhes bya ba nas brtsams nas/_thams cad mkhyen pa nyid du nges par 'byung bar 'gyur ro zhes bya ba'i bar gyis chos thams cad la mi dmigs pa'i bslab pa'o/_/bcom ldan 'das gang zhig 'di skad du 'dri ste zhes bya ba nas brtsams
[\[36a.2\]]nas/_dbang po drug dang phung po lnga po de dag lags so zhes bya ba'i bar gyis sgyu ma lta bu'i bslab pa'o/_/bcom ldan 'das theg pa gsar du zhes bya ba nas brtsams te/_dge ba'i bshes gnyen rnams su rig par bya'o zhes bya ba'i bar gyis thabs la mkhas pa'o/_/de la ting nge
[\[36a.3\]]'dzin gyi bslab pa ni rnam pa gnyis kyis bstan te/_ming bshad pa dang rnam par mi rtog pa'i bshad pas so/_/de la ming gi bshad pa la ni chos thams cad len pa nyid dang bdag tu bya ba nyid ni sngon rol du bshad par byed de/_ting nge 'dzin gyi ming la don nye bar ston pa'i don du'o/_/
[\[36a.4\]]nye bar ma rtogs shing zhes bya ba ni bstan pa'o/_/ma zin pas zhes bya ba ni bshad pa'o/_/chos thams cad kun brtags dang /_gzhan dbang gi ngo bo med par gyur pa len pa ting nge 'dzin gang la de ni brjod pa yin no/_/'di yang myur du mngon par rdzogs par byang
[\[36a.5\]]chub pa'i rgyu ting nge 'dzin zhes gsungs pa 'dis zhes bya ba la sogs pa ste/_ting nge 'dzin 'di yang lung bstan pa'i rgyu yin te de nye bar mtshon pa la yang sangs rgyas kyi mthu med pas gzhan gyis mi nus zhes slar yang khyad par du byas nas smras pa/_sangs rgyas kyi mthus khyad
[\[36a.6\]]par du byas nas gsungs pa sangs rgyas kyi mthus zhes bya ba'o/_/lung bstan pa zhes bya ba ni ming yang dag par brjod pas ting nge 'dzin gyi gnas pa bshad nas slar yang rnam par rtog pa'i phyir gsungs pa/_de ni ting nge 'dzin de yang dag par rjes su mi mthong zhes bya ba ste/_
[\[36a.7\]]yongs su grub pa'i gnas skabs su chos rnams thams cad la yang de bzhin nyid tsam thob pa'i phyir/_'di ni ting nge 'dzin 'di ni mnyam par gzhag pa zhes bya ba la sogs pa'i kun rtog rnams shin tu med pa'i phyir ting nge 'dzin gyi rnam par rtog pa dang /_bdag nyid la mnyam
[\[36b\]]
[\[36b.1\]]par gzhag pa'i rnam par rtog pa dus kyi dbang gis snyoms par zhugs pa'i rnam par rtog pa gsum yang dag par 'byung ba ma yin no/_/thams cad nas zhes bya ba ni thams cad kyis 'di ni ting nge 'dzin yangs pa mdun du byas pa zhes bya ba la sogs pa'i khyad par thams
[\[36b.2\]]cad kyis so/_/thams cad ces bya ba ni yongs su rdzogs pa'o/_/rnam pa thams cad du zhes bya ba ni shin tu chung ba'i rnam pas so/_/thams cad ces bya ba ni ting nge 'dzin thob pa las brtsams te dus thams cad du ma mchis so zhes bya ba'i don to/_/ting nge 'dzin gyis
[\[36b.3\]]gnas par byed de yang dag par rjes su ma mthong zhes bya ba'i tshig dri bar byed de/_gang gis zhes bya ba la sogs pa'o/_/ting nge 'dzin de bstan par nus sam zhes bya ba ni 'di ltar rlom sems su byed de gal te ting nge 'dzin gyi tha dad par bstan par mi nus na de'i phyir ji ltar
[\[36b.4\]]des gnas par byed ces brjod pa yin no/_/'on te tha dad par brjod par nus na de'i tshe ji ltar ting nge 'dzin yang dag par rjes su mi mthong zhes bya ba'o/_/rab 'byor gyis smras pa/_de ni ma yin no zhes bya ba ste/_'di ltar rlom sems su byed de yongs su grub pa'i
[\[36b.5\]]gnas skabs su chos rnams thams cad la de bzhin nyid tsam gyis gcig pa nyid ces ting nge 'dzin ji ltar so sor byas nas 'di ni ting nge 'dzin gzhan la byang chub sems dpa' yang zhes brjod pa yin no/_/mi shes yang dag par mi shes zhes bya ba ni rjes su dpag pa
[\[36b.6\]]dang mngon sum gyis sam man ngag gi stobs sam rang gi stobs kyis so/_/de'i phyir shA ri'i bus gal te ting nge 'dzin zhes bya ba ni yod pa ma yin na ji ltar de yang dag par shes pa yin zhes bya ba'i dgongs pas dri bar byed pa ni mi shes zhes bya ba la sogs pa ste/_de
[\[36b.7\]]bas na rab 'byor la ting nge 'dzin gyi rtog pa med pa'i phyir gsungs pa/_mi shes zhes bya ba la sogs pa ste/_'on te phyogs gzhan na ting nge 'dzin gyi bstan pa mthong ba'i phyir dang bya ba gzhan mthong ba'i phyir ji ltar ting nge 'dzin yang dag par mi shes zhes bya ba'o/_/
[\[37a\]]
[\[37a.1\]]de ci'i phyir zhe na zhes bya ba dogs pa bcas nas gsungs pa/_ting nge 'dzin de med pas na zhes bya ba ste/_ting nge 'dzin dang de'i bya ba rnams kun tu brtags pa'i bdag nyid kyis kun brtags kyi bdag nyid du brjod pa yin te/_kun brtags
[\[37a.2\]]kyi mtshan nyid spangs pas med pa nyid kyis nye bar dmigs pa ma yin no zhes bya ba'i don to/_/ting nge 'dzin gyi bslab pa 'di ni bcom ldan 'das kyis legs so zhes bya ba byin nas rjes su slob par byed do/_/de nas bcom ldan 'das kyis zhes bya ba la sogs
[\[37a.3\]]pa ste 'di lta bur gyur pa'i ting nge 'dzin gyi bslab pa la de bzhin gshegs pa'i byin gyis brlabs pa med na spobs pa dang gzhan rnams kyi phyir nye bar bstan pa zhes gsungs pa/_ji ltar yang khyod ces bya ba la sogs pa ste/_de bzhin du 'di la zhes bya ba ni
[\[37a.4\]]nye bar bsdu ba'o/_/gnas brtan shA ri'i bus gsal bar byed pa'i don du nye bar bsdu ba'i ngag nyid rjes su rjod par byed de/_de ltar slob na zhes bya ba la sogs pas so/_/'di tsam gyis ni ting nge 'dzin gyi bslab pa bstan to/_/da ni mi dmigs pa'i bslab
[\[37a.5\]]pa nye bar bstan pa'i phyir shA ri'i bus dri bar byed du bcug pa'i phyir don du sngar bshad pa'i gsungs pa nyid rjes su rjod par byed de/_de ltar slob na zhes bya ba la sogs pa ste/_skabs thob pa shA ri'i bus mi dmigs pa'i bslab pa nye bar bstan pa'i phyir bcom ldan 'das
[\[37a.6\]]la zhu bar byed pa ni de ltar chos gang la slob pa lags zhes bya ba ste/_lan ni chos gang la yang mi slob po zhes bya ba'o/_/dgongs pa ni 'di yin te de bzhin nyid la dri ma dang bcas pa'i gnas skabs su kun du rtog pa la chos rnams skye ba yin pa dang 'gag pa yin pa
[\[37a.7\]]dang kun nas nyon mongs par bya ba dang rnam par byang ba yin te/_de la ltos nas bslab pa ni rigs pa yin no/_/dri ma dang bral ba'i gnas skabs la de bzhin nyid de la skye ba la sogs pa de rnams ni chos rnams thams cad la rnam pa thams cad kyi thams cad du yod pa ma
[\[37b\]]
[\[37b.1\]]yin no/_/des na de'i gnas skabs su chos rnams thams cad ma mthong ba'i phyir gsungs pa/_chos gang la yang mi slob po zhes bya ba ste 'di nyid gsal bar byed pa ni de ci'i phyir zhe na zhes bya ba ste/_de thams cad chos rnams la mi slob pa ci'i phyir zhe na/_lan ni yod pa ma yin
[\[37b.2\]]zhes bya ba la sogs pa'o/_/chos de dag ni zhes bya ba ni gzugs la sogs pa rnams so/_/byis pa ni ngan pa bsam pa rnam par sems pa nyid kyis mi shes pa dang the tshom du shes pa dang log pa'i shes pa dang ldan pa'i phyir ro/_/so so'i skye bo ni 'phags pa ma yin pa ste thos pa dang mi ldan
[\[37b.3\]]pa 'ga' zhig las 'byung ba ste/_de bas na thos pa dang bsam pa dang bsgom pa'i rang bzhin gyi shes rab rnams kyis rnam par rtog pa med pa'i phyir byis pa nyid gsal bar byas so/_/de rnams ji ltar mngon par chags pa ni bden pa nyid kyis so/_/de bzhin du ni 'di'i ngo bos yod pa
[\[37b.4\]]ma yin no/_/'dis ni kun tu brtags pa dang gzhan dbang gi mtshan nyid kyis med pa nyid gsungs so/_/de ltar dgag pa'i tshig la ma nges pa nyid gsungs so/_/de ltar dgag pa'i tshig la ma nges pa nyid thos nas shA ri'i bus gsol pa/_'o na de dag ji ltar mchis
[\[37b.5\]]zhes bya ba'o/_/ji ltar med pa de bzhin du yang dag par yod de zhes bya ba ni kun du rtog pa dang gzhan dbang med pa'i rgyus brjod par bya ba ma yin pa'i bdag nyid spyi'i ngo bo stong pa nyid kyi mtshan nyid kyis yod pa nyid gsungs pa'o/_/spyi'i mtshan nyid de la yang gnyis med pa'i ngo
[\[37b.6\]]bo nyid nye bar bstan pa'i don du ji ltar med pa zhes gsungs so/_/de ltar zhes bya ba ni bshad ma thag pa'i rim pas med pa de'i phyir ma rig pa zhes bya ba'o/_/rmi lam gyi rnam par shes pa bzhin du rang nyid kyis yang dag pa ma yin pa'i phyir med pa'i don 'dzin par byed ces bya
[\[37b.7\]]ba'o/_/med pa ni yang dag pa ma yin pa nyid kyis so/_/yod pa ni shes par gyur pa/_de'i phyir ma rig pa zhes brjod pa yin no/_/dgongs pa ni 'di yin te gzugs la sogs pa rnams kyi med pa ste yod pa ma yin pa des yod pa ltar yod pa bzhin du 'dzin par
[\[38a\]]
[\[38a.1\]]byed pa de'i phyir de med pa nyid kyis rig par byed cing med pa nyid kyis shes par gyur pa ni ma rig pa zhes bya bar brjod pa yin zhes bya ba'o/_/don 'di nyid la gsal bar byed cing gsungs pa/_de dag la zhes bya ba la sogs pa ste/_de
[\[38a.2\]]zhes bya ba ni gsungs pa'i mtshan nyid can gyi ma rig pa'o/_/'ga' zhig las de rnams zhes 'byung ba yin te/_de rnams ni sna tshogs pa'i ma rig pa'i dbang gis med pa rnams yod pa'i rnam pas mngon par zhen par bya ste rtag pa dang chad pa'i mtha' dag la chags pa
[\[38a.3\]]zhes bya ba'i don to/_/mi shes mi mthong zhes bya ba ni rjes su dpag pa dang mngon sum dang rang gi stobs dang gzhan gyi stobs kyis so/_/de ltar spyir mngon par zhen pa'i skyon nye bar bstan nas de nyid rnam pa gsum gyis nye bar bstan par byed de/_/de'i
[\[38a.4\]]phyir zhes bya ba la sogs pas so/_/de'i phyir de dag ces bya ba las brtsams te mngon par zhen to zhes bya ba'i bar gyis ma rig pa'i rtsa ba can no/_/de dag gis zhes bya ba las brtsams te 'gro'o zhes bya ba'i bar gyis rtog pa'i rtsa ba can no/_/de dag chos bden
[\[38a.5\]]pa la yid mi ches so zhes bya ba las brtsams te dad pa'i rtsa ba can yang bstan pa zhes bya ba'o/_/de la dus dang po la mngon par chags pa zhes bya ba ni mtha' gnyis kyi gnas skabs su'o/_/de'i gzhis zhes bya ba ni de'i rtsa ba'o/_/dmigs pa zhes bya ba ni log pa'i
[\[38a.6\]]shes pa'o/_/gnas nas zhes bya ba ni brten nas so/_/'das pa la sogs pa zhes bya ba nas/_dus gsum la yang gcig pa'i ngo bo bdag gnas pas rtag par lta ba'i rtsa ba gsungs so/_/ma 'ongs pa'i dus su lam med pa nyid kyis bdag
[\[38a.7\]]chad pas na chad par lta ba'i rtsa ba gsungs so/_/ming dang gzugs zhes bya ba la ming ni gzugs med pa'i phung po rnams so/_/gzugs ni gzugs kyi phung po ste de la mngon par zhen pa'o/_/de la gzugs med pa'i khams las skyes pa rnams ming la mngon
[\[38b\]]
[\[38b.1\]]par zhen pa'o/_/gzhan dag ni ming dang gzugs rnams la'o/_/gnyis pa gsungs pa ni de dag gis zhes bya ba la sogs pa ste/_de rnams ni mtha' gnyis la ltung ba'o/_/lam yang dag pa ji lta ba bzhin zhes bya ba ni phyin ci ma log pa'i lam bdag med pa'i
[\[38b.2\]]ye shes so/_/khams gsum las nges par mi 'byung zhes bya ba ni nyan thos kyi byang chub kyis sam rang sangs rgyas kyi byang chub kyis so/_/ci'i phyir slar yang dag pa'i mtha' khong du mi chud de/_yang dag pa'i de kho na nyid rnams so/_/de rnams kyi mtha' ni rtse mo'o/_/
[\[38b.3\]]yang dag pa'i mtha' ni stong pa nyid de/_de khong du mi chud pa ni sangs rgyas kyi sa la zhes bya ba'i dgongs pa'o/_/grangs ni rtsis so/_/gsum pa gsungs pa ni de dag chos bden pa zhes bya ba ste/_de dag ni byis pa dang so so'i skye bo rnams so/_/chos bden pa zhes bya ba ni
[\[38b.4\]]yod par gyur pa'i don chos thams cad kyi stong pa nyid la yid mi ches pa ni gus par mi byed pa'o/_/des na de rnams ni byis pa byis pa zhes bya ba'i grangs su 'gro ba yin no zhes bya ba snga ma la ltos par bya'o/_/'dis ni byis pa'i grangs nyid du 'gro ba yin te bden pa'i chos la yid
[\[38b.5\]]ches par byas nas chos thams cad la mngon par zhen pa'i zhes bya ba bstan to/_/de ltar dmigs pa la nyes dmigs bstan nas/_mi dmigs pa'i bslab pa nyid nye bar bstan par byed de/_shA ri'i bu yang byang chub sems dpa' sems dpa' chen po rnams ni chos gang
[\[38b.6\]]la yang mngon par zhen par mi byed do zhes bya ba ni mngon par zhen pa'i rtsa ba'i dmigs pa nyid med pa'i phyir zhes bya ba'i dgongs pa'o/_/de ltar gnas pa la shA ri'i bus zhu bar byed pa de ni de ltar slob na zhes bya ba la sogs pa ste/_dbye ba ji ltar zhes go bar bya ba ste de ltar na don 'di
[\[38b.7\]]yin te/_gal te chos thams cad mi dmigs pa la slob na de'i tshe thams cad mkhyen pa nyid la yang mi slob bo/_/de la mi dmigs pa'i phyir 'bad pa thams cad 'dir de'i don can yin no zhes rlom sems su byed do/_/bcom ldan 'das kyis bka' stsal pa la mi slob ste/_
[\[39a\]]
[\[39a.1\]]dmigs pa'i sbyor bas zhes bya ba'i dgongs pa'o/_/de ltar slob na zhes bya ba ni gang zhig yang 'di ltar mi dmigs pa'i sbyor bas phyin ci ma log pa'i bdag nyid thams cad mkhyen pa nyid la bslab pa de nyid ni chos rnams thams
[\[39a.2\]]cad la ste/_de rnams la yang stong pa nyid kyi rang bzhin gyi phyir ro/_/de ltar na zhes bya ba ni chos thams cad ma dmigs pas slob par byed na/_mngon par mi zhen cing thams cad mkhyen pa nyid la slob pa yin no zhes bya ba ni mi dmigs pa'i slob pa la
[\[39a.3\]]mjug bsdu bar byed de/_mi dmigs pa'i bslab pa la nges par 'byung ba nyid gsungs pa ni de ltar slob na zhes bya ba nas thams cad mkhyen pa nyid du nges par 'byung bar 'gyur ro zhes bya ba'o/_/da ni sgyu ma lta bu'i bslab pa bstan pa'i phyir/_bcom
[\[39a.4\]]ldan 'das gang zhig 'di skad du 'dri ste zhes bya ba la sogs pas gsungs so/_/'di la yang gnas brtan gyi dgongs pa ni 'di yin te/_bcom ldan 'das gal te dmigs su ma mchis pa'i sbyor bas dngos po ma mchis pa'i chos rnams kyis dngos po ma mchis
[\[39a.5\]]pa'i chos rnams la bslabs nas nges par 'byung bar 'gyur na/_'o na ni shin tu ma mchis pa'i chos can sgyu ma'i skyes bus kyang sgyu mar bgyis pa rnams la dmigs su ma mchis pa'i yid la bgyid pas bslabs nas rnam pa thams cad mkhyen pa nyid du nges par 'byung bar
[\[39a.6\]]'gyur zhing rjes su thob par 'gyur ro snyam pa'o zhes bshad par bya ba ste zhes bya ba dag smra ba'i phyir de ltar smra bar bya ba'o/_/rab 'byor de bas na zhes bya ba ni gang gis 'di sgyu ma'i skyes bu dang mnyam pa nyid mi 'dod pa rgyu des so/_/gang gi phyir gyi sgra ni ngag gi rgyan no/_/
[\[39a.7\]]khyod nyid la dri bar 'dod pas dri bar bya ba ste so sor dri bar bya zhes bya ba ni 'ga' zhig tu byung ba de la yang so sor dri ba'i yul du bya ba'i don to/_/ci nus pa zhes bya ba ni so sor snang ba'o/_/ston cig ces bya ba ni kun la smra zhes bya ba'o/_/bcom ldan 'das kyi ltar
[\[39b\]]
[\[39b.1\]]nyan pa zhes bya ba ni khas blang bar byas pa'o/_/de ji snyam du sems zhes bya ba ni bcom ldan 'das kyis so sor dris pa'o/_/de zhes bya ba ni ngag nye bar bkod pa la'o/_/ci zhes bya ba ni dri ba la'o/_/de'i dgongs pa ni 'di yin te sgyu ma'i chos rnams dang gzugs
[\[39b.2\]]la sogs pa rnams la tha dad pa 'ga' yang yod pa ma yin no/_/ji ltar sgyu ma'i chos rnams kyi bslab pa'am nges par 'byung ba de bzhin du byang chub sems dpa' la yang gzugs la sogs pa'i chos rnams la bslab pa dang de rnams las nges par 'byung ba dang thams
[\[39b.3\]]cad mkhyen pa nyid thob par 'gyur ba med ces sgyu ma dang chos mthun pa nyid bstan par byed de/_sgyu ma de gzhan la gzugs de gzhan nam zhes bya ba'o/_/rab 'byor ni chos thams cad kyi dngos po med pa la mkhas pa'i byang chub sems dpa' dmigs pa med
[\[39b.4\]]pa mthong ba'i kun tu brtags pa'i gzugs la sogs pa'i chos rnams dang sgyu ma la so so nyid yod pa ma yin no zhes bstan par byed de/_de lta ma lags te zhes bya ba ni kun brtags kyi ngo bo nyid kyis thams cad kyang dngos po med pa'i ngo bo nyid kyis sgyu ma dang tha dad pa
[\[39b.5\]]yod pa ma yin zhes bya ba'i don to/_/tha dad pa de nyid ston par byed pa ni de lta ma lags te zhes bya ba ni gzugs la sogs pa rnams dang sgyu ma tha mi dad pa nyid du bstan nas sgyu ma'i skyes bu las byang chub sems dpa' tha mi dad pa nyid bstan pa'i don du gsungs pa/_
[\[39b.6\]]'dir 'du shes dang zhes bya ba la sogs pa ste/_'du shes la sogs pa rnams kyi rnam grangs gang gi yang 'ga' zhig rnam grangs te rig par 'gyur zhes de'i phyir mang ba nye bar bstan pa yin no/_/gzhan rnams kyang de'i dus su rnam par g.yeng ba rnams la rnam grangs
[\[39b.7\]]kyis de'i don nyan pa la sogs pa rnams rnam par bshad pa'i rigs pa las rnam grangs kyis bstan pa la dgongs pa rnams gsungs pa yin no/_/yang na 'du shes la ba lang gi rdzas la ba lang zhes bya ba'i ming ni mnyam pa ste mtshungs pa'o/_/nog dang lkog shal
[\[40a\]]
[\[40a.1\]]la sogs pa'i mtshan mas shes te zhes bya ba'o/_/kun shes pa ni rgyu mtshan 'dra bar 'dzin pa'i blo ste rnam par rig pa ni brjod pa thams cad do/_/ba lang khyer la shog ba zhos shig ces bya ba la sogs pa ni tha snyad do/_/'dir zhes
[\[40a.2\]]bya ba'i rgyas par bshad pa ni nye bar len pa'i phung po lnga po 'di rnams la zhes bya ba'o/_/nye bar len pa rnams ni nyon mongs pa ste de dang mtshungs par ldan pa'i phung po rnams ni nye bar len pa'i phung po rnams te bar ma'i tshig mi snang bas so/_/yang na drug pa'i bsdu ba
[\[40a.3\]]yang yin te nye bar len pas bdag tu byas pa'i phyir de rnams la zhes bya ba brjod pa yin no/_/'du shes la sogs pa rnams kyi rgyas par bshad pa ni/_byang chub sems dpa' zhes bya ba la sogs pa'o/_/sgyu ma ltar rang bzhin med pa'i phung po lnga rnams la byang chub sems
[\[40a.4\]]dpa' zhes bya ba ni rnam par rig pa'o/_/de'i phyir byang chub sems dpa' ni sgyu ma'i skyes bu kho na ste zhes bya ba ni bsdus pa'i don no/_/'dir yang phyogs snga ma snga ma la bstan par byed pa nyid lan te dgongs pa des rab 'byor gyis gsol pa/_des ni zhes bya ba la
[\[40a.5\]]sogs pa ste/_'ga' zhig tu 'di skad ces gsol to zhes bya ba 'di de ma thag tu bcom ldan 'das de de bzhin te bde bar gshegs pa de de bzhin zhes 'byung ba yin no/_/des ni zhes bya ba ni byang chub sems dpa'i sgyu ma'i skyes bu nyid bstan pas byang chub sems dpa' ni
[\[40a.6\]]shes rab kyi pha rol tu phyin pa la slob par byed de sems dang ldan pa'i phyir ro/_/sgyu ma'i skyes bu ni ma yin te sems dang bral ba'i phyir ro/_/sgyu ma'i skyes bu ltar zhes bya ba ni sgyu ma mkhan gyi sprul pa'i skyes bu bzhin du bdag nyid mthong zhes bya ba'i don to/_/'on te
[\[40a.7\]]byang chub sems dpas bgrang bar byas pa'i yang phung po rnams la rang bzhin med pa nyid kyi phyir 'di'i sems dang ldan pa 'di nyid ci zhig yin snyam na/_gang gis sgyu ma'i skyes bu ltar zhes bya ba'i ltar gyi don 'gyur ba phung po la 'khrul pa nyid ni 'di'i sems dang ldan pa ste
[\[40b\]]
[\[40b.1\]]phung po la sogs pa ma yin no/_/sgyu ma'i skyes bu la 'khrul pa yang med de zhes bya ba 'dis/_shin tu yang med pa'i byang chub sems dpa' shin tu med pa'i chos rnams la gang zhig mi dmigs pa'i sbyor bas slob par byed pa de ni yang dag par rdzogs pa'i byang chub
[\[40b.2\]]la slob par byed ces nye bar bstan pa yin no/_/de ci'i slad du zhe na zhes bya ste de zhes bya ba ni byang chub sems dpa'i sgyu ma'i skyes bu ltar bdag nyid la mthong ba ci'i phyir/_gzung bar bgyi'o zhes bya ba ni nges par bgyi'o zhes bya ba'o/_/gzugs ni sgyu ma lta bu ni gzugs
[\[40b.3\]]la dngos po med pa'i rang bzhin nyid kyi phyir ro/_/gang lags pa de la yang zhes bya ba ni gang zhes gang dang 'dra ba gang gi skye ba dang ldan pa sgyu ma lta bu'i rang bzhin zhes bya ba'i don to/_/de'i rigs dang ldan pa dbang po drug ces bya ba ni mig dang rna ba dang sna dang lce dang
[\[40b.4\]]lus dang yid ces bya ba'o/_/dbang po drug po yang rang gi ngo bo rnam par rig pa'i phyir de ltar gsungs pa/_de yang zhes bya ba ni de lta bur gyur pa sgyu ma lta bu zhes bya ba'i don to/_/de bzhin du tshor ba la sogs pa'i gzhung bshad par bya'o/_/chos thams
[\[40b.5\]]cad dngos po med pa'i ngo bo nyid 'di la yang thob pa'i lhag par mos pa can rnams la zad pa 'ga' yang yod pa ma yin no/_/gang zhig yang theg pa la gsar du zhugs pa de rnams ni skrag pa la sogs pa srid pa yin no/_/de'i phyir de rnams la de yongs su spang ba la
[\[40b.6\]]rtse gcig pa nyid du bya ba ston cing thabs la mkhas par skabs dbye ba'i phyir gsungs pa/_bcom ldan 'das zhes bya ba la sogs pa ste/_gsar pa ni shin tu mchog nyid kyi theg pa la yang dag par zhugs pa rnams so/_/skrag pa la sogs pa rnams ni
[\[40b.7\]]bshad zin to/_/skrag pa la sogs pa 'di la thabs gang zhig der bcom ldan 'das kyis bstan pa'i don du rnam pa gnyis kyis thabs la mkhas par ston par byed de/_sdig pa'i grogs po yongs su spang ba dang /_dge ba'i bshes gnyen la brten pa'o/_/
[\[41a\]]
[\[41a.1\]]gal te sdig pa'i grogs po'i lag tu song bar gyur na skrag par 'gyur zhes bya ba'i sdig pa'i grogs po'i skyon nye bar bstan par nus pa'i phyir/_de yongs su spang bar bya zhes bya ba'o/_/sdig pa'i grogs po yongs su spong bas thabs la mkhas pa
[\[41a.2\]]ston par byed de/_dge ba'i bshes gnyen rnams su rig par bya'o zhes bya ba la sogs pa dge ba'i bshes gnyen la brten pa'i thabs la mkhas pa gsungs pa ni rab 'byor dge ba'i bshes gnyen gyi mtshan nyid dri bar byed de/_gang rnams zhes bya ba ni/_lan ni gang de
[\[41a.3\]]dag la zhes bya ba'o/_/bdud kyi las nye bar ston pa zhes bya ba ni 'dir bdud kyi skyon rnams kyang bdud kyi las rnams so/_/bdud kyi bya ba las 'byung ba'i phyir dang las nyid kyi phyir ro/_/ji ltar nye bar ston par byed ces gsungs pa/_'di lta bur zhes bya ba la sogs pa ste/_
[\[41a.4\]]bdud kyis byin gyis brlabs pas 'byung ba'i byang chub sems dpa' rnams kyi lus kyi las la sogs pa'i bya ba rnams ni bdud kyi skyon rnams so/_/'di lta bur zhes bya ba ni byang chub kyi spyod pa la bar du gcod pa nyid kyis de rnams shes par bya'o/_/bdud kyi nyes pa ni 'di dag yin zhes
[\[41a.5\]]bya ba ni gang rnams bdag gis yod pa la bshad pa'o/_/bdud kyi las ni zhes bya ba ni bdud rang nyid kyis sangs rgyas kyi gzugs la sogs pa'i cha byad du byas nas gang zhig dam pa ma yin pa'i lam nye bar bstan par byas pa'o/_/'di dag ces bya ba ni byang chub kyi spyod pa la
[\[41a.6\]]rnam par dben pa nyid kyis de rnams shes par bya'o/_/'di dag ces bya ba ni gang rnams khyod la bdag gis nye bar bstan pa de rnams zhes bdud kyi las rnams ni gnyis so zhes bya ba'i sgra ni 'di ltar gyi don te nye bar ston par byed ces bya ba dang 'brel to/_/de ltar dge ba'i
[\[41a.7\]]bshes gnyen bsten pa'i thabs la mkhas pa'o/_/'di dag ni zhes bya ba la sogs pas mjug bsdu bar byed de/_yang dag par zhugs pa zhes bya ba 'di'i de ma thag tu theg pa chen po la yang dag par gnas pa zhes bya ba 'ga' zhig las mi 'byung ste de ltar nges par 'byung
[\[41b\]]
[\[41b.1\]]ba'i rab tu dbye bas bstan pa yin no/_/da ni bstan pa 'di la nges pa gang yin zhe na/_brjod par bya ste/_/de la gang zhig spobs par byos shig ces bya ba la sogs pas rab 'byor la nges par sbyor bar mdzad pa'i bcom ldan 'das kyis dang po skabs phye ba gang yin pa'i
[\[41b.2\]]gtan la dbab pa dang 'dir skabs dbye ba'o/_/gtan la dbab pa de yang rnam pa gnyis te/_gzhi'i don dang /_mtshan nyid do/_/de la byang chub sems dpa' zhes bya ba'i gzhi'i don gang yin pa dang /_sems dpa' chen po gzhi'i don gang yin pa dang /_ji ltar
[\[41b.3\]]na go cha chen po bgos pa dang /_ji ltar na theg pa chen po la yang dag par zhugs pa dang /_ji ltar na theg pa chen po la gnas pa dang /_ji ltar na theg pa chen po yin pa dang /_theg pa de gang las nges par 'byung ba dang /_theg pa de gang du gnas par 'gyur ba dang /_
[\[41b.4\]]theg pa chen po 'di gang nges par 'byung bar 'gyur zhes bya ba dang /_lha dang mi dang lha ma yin du bcas pa'i 'jig rten zil gyis mnan nas theg pa la nges par 'byung bar 'gyur ro zhes bya ba dang /_theg pa de nam mkha' dang mtshungs so zhes bya ba dang /_shes rab
[\[41b.5\]]kyi pha rol tu phyin pa dang rjes su mthun pa'i theg pa chen po yin zhes bya ba dang /_byang chub sems dpa' ni sngon gyi mtha' dang dbus rnams su khas mi len to zhes bya ba dang /_gzugs dang tshor ba dang 'du shes dang 'du byed dang rnam par shes pa rnams kun tu mtha' yas pa'i phyir byang
[\[41b.6\]]chub sems dpa' kun tu mtha' yas par rig par bya zhes bya ba dang /_gzugs dang tshor ba dang 'du shes dang 'du byed dang rnam par shes pa rnams byang chub sems dpa' yin no zhes bya ba de lta bu yang med cing mi dmigs zhes bya ba dang /_de ltar bdag gis thams cad kyi thams cad
[\[41b.7\]]rnam pa thams cad kyi thams cad du chos de mi dmigs shing yang dag par rjes su mi mthong na chos gang zhig gis gang la gdams shing rjes su bstan par bgyi zhes bya ba dang /_bcom ldan 'das sangs rgyas zhes bya ba ni ming tsam zhes bya ba dang /_bdag bdag ces bgyi ba bdag ni shin tu
[\[42a\]]
[\[42a.1\]]mngon par ma grub po zhes bya ba dang /_de ltar chos thams cad dngos po med pa'i ngo bo nyid lags na gzugs de gang lags zhes bya ba nas/_ji srid rnam par shes pa de gang lags zhes bya ba'i bar dang /_gang zhig yang chos rnams kyi
[\[42a.2\]]mngon par ma grub pa de chos rnams ma yin te/_de ci'i phyir zhe na/_mngon par ma grub pa ni ma grub pa'i shes rab kyi pha rol tu phyin pa la gdams par bgyi rjes su bstan par bgyi zhes bya ba dang /_mngon par ma grub pa las gud na chos thams cad mi dmigs zhes bya ba
[\[42a.3\]]dang /_gal te de ltar bstan pa na byang chub sems dpa' sems dpa' chen po sems zhum par mi 'gyur ba dngang bar mi 'gyur ba'i byang chub sems dpa' sems dpa' chen po ni shes rab kyi pha rol tu phyin pa la spyod pa'o zhes bya ba dang /_dus gang la byang chub sems dpa'
[\[42a.4\]]chos 'di rnams shes rab kyi pha rol tu phyin pa la nye bar brtag par byed ces bya ba dang /_rgyu gang gis gzugs la sogs pa skye ba ma mchis pa gang lags pa de gzugs la sogs pa ma lags zhes bgyi ba dang /_ci'i slad du gzugs la sogs pa'i sgrib pa gang
[\[42a.5\]]lags pa de gzugs la sogs pa ma lags zhes bya ba dang /_ci'i slad du gzugs la sogs pa de dag gnyis su ma mchis pa'i grangs su mi bgrang zhes bya ba'i dri ba mang ba ste/_'og nas gnas brtan dag gis dris pa dang lan btab pa zhib mo 'byung ba'i don de dag
[\[42a.6\]]nye bar bzung nas brgya byin gyi le'u la thug gi bar du ni gtan la dbab pa yin par rig par bya'o/_/dang por bstan pa nges pa'i don du gnas brtan rab 'byor gyi dri ba bstan par byed de/_de skad ces gsol pa dang zhes bya ba la sogs pas so/_/nges par bya ba'i byang chub
[\[42a.7\]]sems dpa'i sgra skabs su yang dag par 'byung ba'i phyir skabs su brjod pa sngon du 'gro ba gsungs pa/_bcom ldan 'das kyis gang yang 'di skad du 'di dag ni byang chub sems dpa' zhes bya ba la sogs pa'i don ni 'di yin te/_gang zhig bcom ldan 'das kyis don de nyid rnam par
[\[42b\]]
[\[42b.1\]]dbye ba'i phyir byang chub sems dpa' sems dpa' chen po zhes bya ba gang zhig yang bcom ldan 'das kyis ngag dang po la byang chub sems dpa' zhes gsungs pa/_de la tshig gnyis ni 'di la byang chub sems dpa' zhes bya ba ste/_byang chub sems dpa'i sgras gzhi'i don gang
[\[42b.2\]]brjod pa yin zhes 'jug pa yin no/_/bcom ldan 'das kyis bka' stsal pa/_gzhi'i don med pa yin no zhes bya ba la sogs pa don ni 'di yin te/_byang chub sems dpa' rnams la don rnam pa bzhi yod de/_byang chub sems dpa' dang phung po'i bdag nyid kun rdzob
[\[42b.3\]]kyi byang chub sems dpa' dang don dam pa'i byang chub sems dpa'o/_/de bzhi char yang dngos po med pa'i ngo bo nyid yin pa'i phyir byang chub sems dpa' zhes bya ba'i gzhi'i don ni gzhi'i don med pa ste/_gzhi'i don med pa ni gnas med pa la bya'o/_/de bas na gzhi'i don med pa la bya'o/_/
[\[42b.4\]]gal te byang chub sems dpa' zhes bya ba dngos po'i bdag nyid 'ba' zhig yod par gyur nas de'i gzhi'i don gzhi dang bcas pa gnas pa dang bcas par 'gyur ba zhig na/_gang gi phyir byang chub sems dpa' dang /_byang chub sems dpa' gnyis kyang med de/_de'i phyir byang chub
[\[42b.5\]]sems dpa'i gzhi'i don ni gzhi med de mi gnas pa zhes bya ba'i tha tshig go/_/'di nyid la gtan tshigs su gsungs pa ni/_de ci'i phyir zhe na/_chos thams cad kyi zhes bya ba la sogs pa ste/_de la chos thams cad ces bya ba ni 'dus ma byas pa'i chos kyi rang bzhin yin pa'i phyir
[\[42b.6\]]de bzhin nyid kyi bdag nyid can ni byang chub ste/_kun brtags dang gzhan dbang gi ngo bo sems can dang phung po dang khams dang skye mched dang rten cing 'brel par 'byung ba la sogs pa'i 'dus byas kyi chos kyi mtshan nyid can kun rdzob kyi byang chub sems dpa' ste/_chos kyi dbyings
[\[42b.7\]]rtogs pa'i bdag nyid can ni don dam pa'i byang chub sems dpa' zhes bya ba'o/_/chos thams cad 'di rnams kyi chags pa med pa la ni med pa nyid la gang gi phyir slob pa de'i phyir gzhi'i don med pa zhes bya'o/_/de la byang chub ni de bzhin nyid kyi rang bzhin te/_gnyis su med pa'i
[\[43a\]]
[\[43a.1\]]ngo bo nyid kyis med pa'i mtshan nyid ces bya ba'o/_/rdzas med pa'i phyir med par gyur pa'i sems can ni kun rdzob kyi byang chub sems dpa' yang kun brtags dang gzhan dbang gi ngo bos med pa'o/_/don dam pa'i byang chub sems dpa' yang de
[\[43a.2\]]bzhin rtogs pa'i bdag nyid can nam mkha' dang mtshungs pa chos thams cad mthong ba gnyis su med pa'i ngo bo nyid kyi phyir de bzhin nyid las med par gyur pa zhes brjod pa yin no/_/sngon gyi po ti rnams la ni byang chub sems dpa' zhes bya ba ni bcom ldan 'das tshig gi don gang
[\[43a.3\]]lags/_bcom ldan 'das kyi lan ni chos thams cad la zhes bya ba la sogs pa ste zhes bya ba'i 'don pa mthong ngo /_/de la yang smra ba'i tshig ste/_don 'dis brjod pa na zhes bya ba'am/_tshig ni bzhi ste de'i don gang lags zhes dri ba'i don to/_/lan la yang don gzhi
[\[43a.4\]]med pa'i phyir ma chags pa nyid la slob bo zhes bya ba'i don bshad ma thag pas ston par byed de/_chos thams cad kyi zhes bya ba la sogs pa ste/_kun brtags dang gzhan dbang dang yongs su grub pa zhes bya ba'i ngo bo gsum gyi go rims kyis rtogs pa ni rjes su rtogs pa ste/_
[\[43a.5\]]chos thams cad kyi gang zhig rjes su rtogs pa de nyid ni don te thabs so/_/don du gnyer ba slong ba 'dis zhes byas nas des so/_/chos thams cad la ma chags pa nyid yod pa la yang dag par rdzogs pa'i byang chub mngon par rdzogs par 'tshang rgya ba yin no/_/gang
[\[43a.6\]]gi phyir gyi sgra ni gtan tshigs la ste gang gi phyir 'di ltar de'i phyir chos thams cad kyi ma chags pa nyid la slob bo zhes bya ba'o/_/gang gi phyir 'di chos rnams thams cad la mi dmigs pas slob pa ni yang dag pa'i byang chub tu mngon par rdzogs par 'tshang rgya ba'o/_/'di nyid
[\[43a.7\]]kyi phyir gsungs pa/_byang chub don du gnyer bas na zhes bya ba la sogs pa ste/_na'i sgra ni nges pa la'o/_/byang chub la don du gnyer ba ni don de 'dod pa des so/_/mi dmigs pa'i sbyor bas slob pa na byang chub sems dpa' nyid 'byung zhing sems dpa'
[\[43b\]]
[\[43b.1\]]chen po zhes brjod pa yin no/_/de bas na sems dpa' chen po'i sgra'i rgyu mtshan ma brjod pas rab 'byor 'dri bar byed de/_gang yang zhes bya ba la sogs pas so/_/'dir ni rnam pa bzhi dgongs pa bzhi yin te/_re zhig bcom ldan 'das kyis sems can thams cad
[\[43b.2\]]la sems dpa' chen po ste de'i phyir sems dpa' chen po zhes bya ba'o/_/gnas brtan shA ri'i bu chos thams cad la chen po sems dpa' ni med pa dmigs pas na zhes bya ba'o/_/gnas brtan rab 'byor la chen po ni ma chags pa nyid dang /_thogs pa med pa nyid 'di
[\[43b.3\]]la yod pas na de'i phyir sems dpa' chen po zhes bya ba'o/_/sngar gnas brtan gang po la go cha chen po nyid dang de nas sgrub pa chen po nyid dang de nas yang 'bras bu chen po nyid la zhugs pa'i phyir chen po sems dpa' 'di la yod pas na/_sems dpa' chen po zhes bya ba'o/_/
[\[43b.4\]]de la bcom ldan 'das kyi bstan pa la sems can gyi phung po chen po dang zhes bya ba ste/_rigs su gyur pa'i gang zag las mang po'i rang sangs rgyas las yon tan lhag pa'i sems can gyi phung po la bzung ba'o/_/sems can gyi ris chen po zhes bya ba ni byang chub sems dpa'i rigs
[\[43b.5\]]bzung ba'o/_/mchog nyid de yang bsam pa chen po nyid kyi phyir dang sgrub pa chen po nyid kyi phyir ro/_/de la bsam pa chen po nyid ni rdo rje lta bu'i sems bskyed pa yon tan lngas brgyan pa ste/_nges par 'joms pa dang /_rin che ba dang /_skyon med pa dang /_mi phyed pa dang /_don
[\[43b.6\]]sgrub par byed pa'o/_/don nges par 'joms pa ni bdog pa thams cad yongs su gtong ba dang /_ser sna la sogs pa nges par gzhom pa'i phyir ro/_/rjes su chags pa dang khong khro ba la sogs pa nges par gzhom pa'i phyir sems mnyam pa nyid dang /_de bzhin du lta ba'i nyes pa
[\[43b.7\]]thams cad nges par gzhom pa'i phyir ngan 'gro 'joms pa la sogs pa rnams shes par bya'o/_/rin che ba nyid ni snying rje'i stobs kyis ngan song thams cad la skyes pa'i sems can re re'i don gyi phyir yongs su mya ngan las mi 'da' bas rang nyid kyis de dang de'i sdug bsngal so sor myong
[\[44a\]]
[\[44a.1\]]ba khas len pas skyon dang bral ba nyid sems bskyed pa dang po nas bzung nas 'dod chags la sogs pa'i skyon dang /_nyan thos la sogs pa'i sems kyi skyon med pas so/_/mi phyed pa nyid ni bdud la sogs pa mi mthun pa'i phyogs rnams kyis mi phyed pa nyid
[\[44a.2\]]kyi phyir ro/_/don sgrub pa nyid ni sems can thams cad skyob pa dang yongs su mi gtong ba dag gis phan pa dang bde ba 'grub pa nyid kyi phyir ro/_/sgrub pa chen po 'di nyid ni rnam pa gsum ste chos la kun tu dga' ba dang /_stong pa nyid la gnas pa dang /_ting nge 'dzin la gnas
[\[44a.3\]]pa zhes so/_/de la chos zhes bya ba ni dkar po'i chos thams cad de na tha dad pa med pa'i phyir chos kyi sku la bya'o/_/de'i kun dga' bo nyid ni de'i sgom pa mang ba nyid byas pas so/_/chen po 'di dag nyid kyis rang sangs rgyas dang nyan thos la sogs pa rnams las
[\[44a.4\]]mchog yin te de rnams la de dag med pa'i phyir ro/_/byang chub sems dpa'i rigs kyi sa 'og ma gnas pa las chen po 'di dag nyid la gong nas gong gis rnams la khyad par yod pa'i phyir mchog nyid du bya'o zhes bya ba ni bsgrub par bya ba'o/_/de nas zhes bya ba la sogs pa
[\[44a.5\]]nas shA ri'i bus bshad pa gsungs pa'o/_/dus la zhes bya ba ni skabs so/_/bdag tu lta ba zhes bya ba la sogs pas gang zag gi bdag med pa dang chos kyi bdag med pa bstan par byed do/_/nga rgyal chen po ni 'di la kun nas byas pas na bdag go/_/sems
[\[44a.6\]]par byed pas na sems can no/_/srog gi dbang po'i dbang gis gnas pas na srog go/_/yang dang yang du thim pas na gang zag go/_/yang dag par 'dod pa'i ngo bo 'byung bas na 'byung ba'o/_/rang gi ngo bo dang rnam par bral bas 'jig pa'o/_/da ltar med pa
[\[44a.7\]]sngar yod pas de'i phyir chad pa'o/_/gang zhig sna tshogs pa'i rang bzhin gyis yod pa de ni med pa ma yin pas de'i phyir rtag pa'o/_/de lta bu'i mtshan nyid can gyi bdag ni rang gi lus kho na zhes bya ba'i mngon par zhen pas rang gi lus so/_/bdag la sogs pa 'di
[\[44b\]]
[\[44b.1\]]rnams kyi lta ba ni mchog nyid mchog tu 'dzin pa'i blo'o/_/chen po nyid ni khams gsum la khyab par byed pa nyid dang 'khor ba ji srid du gnas pa nyid dang nyon mongs pa thams cad dang rten chen po nyid kyis kyang shes par bya'o/_/lta ba 'di rnams spangs pas gang zhig
[\[44b.2\]]bdag la sogs pa rnams kyis phung po la sogs pa las tha dad pa'i bdag la sogs pa mchog tu 'dzin pa de'i tshe na gang zag gi bdag med pa'o/_/gang gi tshe na phung po la sogs pa rnams nyid bdag la sogs pa'i ngo bos bzung bar byed pa de'i tshe chos kyi bdag
[\[44b.3\]]med pa'o/_/don 'di nyid nye bar bstan pa'i don du tha mar rang gi lus la blta ba zhes bya ba gsungs so/_/de dag ces bya ba ni ji skad gsungs pa rnams la'o/_/'di lta bu la sogs pa zhes bya ba ni dmigs pa'i lta ba gzhan rnams la yang dang gi sgra ni med kyang dang gi
[\[44b.4\]]don go ba yin no/_/chos bstan to zhes bya ba ni chos rnams la rang nyid kyis dngos po med pa mthong ba'i phyir bdag tu lta ba la sogs pa rnams rnam par rtog pa'i mthong ba rnams med pa'i don du gzhan rnams chos ston par byed ces bya ba'o/_/spang ba brjod pa la bstan pas ci
[\[44b.5\]]zhig bya snyam na/_byang chub sems dpa' rnams kyi yon tan thams cad ni gzhan gyi don phun sum tshogs pa'i mtha' can zhes bstan pa'i don du de ltar gsungs so/_/bdag tu lta ba chen po zhes bya ba ni 'ga' zhig tu gsum pa'i mtha' bcad 'don pa'o/_/der ni
[\[44b.6\]]lta ba 'di rnams kyis lta ba 'di rnams nyid la spangs pa'i don du chos bstan pa la rgyur gyur pa rnams kyis chos ni bstan par byed ces bya ba'i don te/_/rab 'byor gyi spobs pa bshad par bya ste/_de nas zhes bya ba la sogs pas so/_/rab 'byor bgyi ba ni zhes bya ba la
[\[44b.7\]]sogs pas de'i thogs pa med pa'i rnam pa gsal bar byed de byang chub kyi sems zhes bya ba ni sa rab tu dga' ba la sogs pa nas brtsams te rnam par mi rtog pa'i sems ni byang chub kyi sems zhes brjod do/_/de nyid ni thams cad mkhyen pa nyid kyi rgyu nyid kyi phyir thams
[\[45a\]]
[\[45a.1\]]cad mkhyen pa'i sems so/_/zag pa med pa ni nyon mongs pa dang mtshungs par ldan pa bral ba'i phyir ro/_/sa de la yang sems gang zhing nam mkha' dang mnyam par chos thams cad mthong ba de mnyam pa med pa'i de bzhin nyid kyi ngo bos mnyam
[\[45a.2\]]pa'i chos rnams thams cad mthong ba de'i phyir mi mnyam pa dang mnyam pa'i sems zhes brjod do/_/sems mnyam pa med pa zhes bya ba ni 'ga' zhig lhag par 'byung ba yin te 'dir ni mnyam pa med pa ni mi mnyam pa ste byang chub sems dpa'i phun sum tshogs pa
[\[45a.3\]]thams cad kyang de la rag lus pa'i phyir ro/_/de la yang zhes bya ba ni byang chub kyi sems zhes bya ba'i sems la ma chags pa'o/_/yang gi sgras slar chos gzhan rnams la lta smos ci dgos zhes bya'o/_/yongs su ma zin pa zhes bya ba ni ma chags pa'i gnas pa de nyid la rtag tu gnas
[\[45a.4\]]pa nyid kyis yongs su thob pa'i phyir dang rdzogs pa'i mtshan nyid med pa'i phyir yongs su ma zin pa zhes bya ba'o/_/thob pa'i ngo bo la rdzogs pa med pa'i phyir ro/_/lhag ma ni go sla bas bshad pa dang 'dra ba'i phyir ro/_/don 'di bshad ma thag pa nyid zhar la 'byung
[\[45a.5\]]ba gzhan gyis gsungs pa yin no/_/de lta bur gyur pa'i dri ba la gzhan lan med pas de'i phyir thabs gzhan med pa rab tu bstan pa'i don du/_gang po la bshad pa gsungs pa de nas zhes bya ba la sogs pas so/_/de la go cha chen po bgos pa zhes bya ba ni sems dang
[\[45a.6\]]po las brtsams nas bsam pa rgya che ba bshad pa'o/_/de theg pa chen po la yang dag par zhugs pa zhes bya ba ni mos pas spyod pa'i sa las brtsams te ji srid du bdun pa la 'bad pa dang bcas shing rtog pa dang bcas pa'i dpyod pa'i gnas skabs bshad pa'o/_/theg pa chen
[\[45a.7\]]po la yang dag par gnas pa zhes bya ba ni brgyad pa las brtsams te don dam pa'i spyod pa bshad pa'o/_/de la go cha chen po nyid ni rnam pa gnyis kyis bstan te sems can thams cad kyi don du rtsom pas bsam pa rgya che ba nyid dang /_yongs su mya ngan las 'da' bar bya ba ni sems
[\[45b\]]
[\[45b.1\]]can rnams la mi dmigs pa yin la byed pas sgrub pa rgya chen po nyid kyis so/_/de la bsam pa rgya che ba nyid gsungs pa ni bdag gis sems can grangs med pa zhes bya ba la sogs pa ste/_grangs med pa zhes bya ba ni grangs rgya che bas yongs su gcod pa med pa'i phyir ro/_/
[\[45b.2\]]gzhal du med pa zhes bya ba ni yul gyi rgya che ba yongs su gcod pa med pa'i phyir ro/_/tshad med pa zhes bya ba ni 'og tu 'byung ba'i 'don pa la rig par bya ste/_gang zag gi yongs su gcod pa med pa'i phyir ro/_/yongs su mya ngan las 'da' bar bya'o zhes bya ba ni lam bstan pas
[\[45b.3\]]mya ngan las 'das pa la rab tu gnas par bya ba'o/_/sgrub pa rgya che ba gsungs pa ni de dag kyang yod pa ma yin no zhes bya ba la sogs pas so/_/'dis ni sems can rnams mya ngan las 'da' ba bsam pa'i dus su sems can thams cad dang thun mong ba'i pha rol tu phyin pa drug rdzogs pa
[\[45b.4\]]la sogs pa'i bya ba byas pa sems can gyi mtshan ma dmigs pa ma yin zhes bya bas bstan to/_/gal te yang kun rdzob yongs su ma spangs par sbyin pa la sogs pa rnams byang chub la yongs su bsngo zhing don dam pa yongs su ma spangs par dmigs su med pa'i sbyor ba yid la
[\[45b.5\]]byed pa dang ldan pa sbyin pa la sogs pa'i mtshan ma rnams dang byang chub kyi mtshan ma rnams dang /_byang chub kyi mtshan ma mi dmigs pa ste/_'on kyang sems can gyi don nyid la byang chub sems dpa' bya ba byas pa'i phyir gtso bor sems can gyi mtshan ma bshad pa yin no/_/yang
[\[45b.6\]]na gang rnams kyis zhes bya ba ni byang chub sems dpa' gang gis gang rnams kyang yongs su rdzogs par byas pa'i sbyin pa la sogs pa rnams kyis zhes bya ba ni byed pa po dang byed pa gnyi gas kyang rgyu nyid du brjod par 'dod pa gcig nyid kyis bshad pa'o/_/sems can mya ngan
[\[45b.7\]]las 'da' ba bsam pa'i dus bzhin du mya ngan las 'da' ba'i dus la yang /_mtshan ma mi dmigs pa gsungs pa/_des sems can zhes bya ba la sogs pas so/_/'ga' zhig tu de rnams kyang yod pa ma yin zhes 'don pa yin te/_de ci'i phyir zhe na zhes bya ba ni sems
[\[46a\]]
[\[46a.1\]]can de'i mtshan ma la sogs pa mi dmigs pa'i rgyu gsungs pa ni chos rnams kyi chos nyid 'di zhes bya ba la/_chos rnams ni phung po la sogs pa rnams so/_/de rnams kyi 'di nyid mtshan ma thams cad dang bral ba'i chos nyid ni rang bzhin te de ltar 'di chos
[\[46a.2\]]thams cad mi dmigs pa'i mtshan nyid byang chub sems dpa'i sgrub pa rgya che ba nyid kyis go cha chen po zhes bstan to/_/'di nyid ni 'jig rten pa la grub pa'i dpes gsungs pa/_dper na zhes bya ba la sogs pas so/_/'di ltar gyur pa med pa ni ma yin no/_/ji ltar yang zhes bya ba ni ji ltar nyid
[\[46a.3\]]ces bya ba'i don to/_/grags pa nyid dpe yin zhes bya ba'o/_/ming gi sgra ni gsal ba ste mkhas pa ni rno ba'o/_/sgyu ma byed pa'i sgyu mas 'tsho ba'o/_/sgyu ma byed pa'i nye gnas ni gang zhig de'i slob ma goms pa'i don du sprul par byed cing sgyu mas 'tsho ba ni ma yin no/_/skye bo'i tshogs ni skye bo'i
[\[46a.4\]]phung po'o/_/mi snang ba ni yang dag par mi mthong ba ste sprul pa nye bar bsdus pa'i phyir ro/_/rab 'byor de ji ltar du sems zhes bya ba ste spyir dris nas khyad par du 'dri bar byed de/_yang zhes bya ba ni 'on kyang zhes bya ba'i don to/_/bsad pa ni sems can bsad pa'o/_/shi
[\[46a.5\]]ba ni rang nyid kyis so/_/sems can grangs ma byas pa'i gos la sogs pa'i sems can rnams kyi nye bar mkho ba la ltos nas gsungs pa bshig pa zhes bya ba'o/_/mi snang bar byas pa ni rang nyid kyis 'jig pa'o/_/ming dang zhes bya ba la sogs pa ni bshad zin to/_/de
[\[46a.6\]]nas gnas brtan rab 'byor sgyu ma dang mtshungs pa'i rgyu las bdag nyid las skyes pa'i spobs pa brtan par byed pa ni bcom ldan 'das kye ma zhes bya ba la sogs pa la/_'di ni go cha ma mchis pa zhes bya ba ste/_kye ma'i sgra ni dga' ba la ste don dam par brjod pa'i phyir sngar bshad
[\[46a.7\]]pa'i go cha la kun brtags kyi ngo bo nyid kyi phyir ro/_/de bas na go cha med pa'i ngo bos de bzhin nyid kyi rang bzhin gyi go cha bgos pa byang chub sems dpa' zhes bya ba'i don to/_/de ci'i phyir zhe na zhes bya ba la sogs pa ste/_dgongs pa ni gang yin snyam na/_'jig rten 'dir go cha ni rnam pa gsum
[\[46b\]]
[\[46b.1\]]gyis 'jug pa yin te/_cung zad byed par 'gyur zhing go char byed pa ji ltar grong khyer bya lha khang bya zhes bya ba lta bu ste cung zad kyang med par byed cing bgo bar byed/_ji ltar bdag ni grong 'jig par byed grong khyer ltung bar byed ces bya ba lta bu'o/_/cung zad kyang mngon par byed cing
[\[46b.2\]]bgo bar byed/_ji ltar bdag ni grong mdzes par byed ces bya ba lta bu'o/_/de bzhin du gal te thams cad mkhyen pa nyid ni gang gis kyang byas pa'am rnam par bsgyur ba'am mngon par 'dus byas pa de ltar yod na thams cad mkhyen pa nyid kyi don du go char 'gyur ro/_/gang gi
[\[46b.3\]]phyir thams cad mkhyen pa nyid ni ma byas pa rnam par ma bsgyur ba mngon par 'dus ma byas pa de'i phyir de'i don du go cha rigs pa ma yin no/_/gang gi phyir thams cad mkhyen pa ni de bzhin nyid kho na la rnam par dag pa ste/_de bzhin nyid kyang gang gi tshe gzugs kyi de bzhin nyid dang sgra'i
[\[46b.4\]]de bzhin nyid ces bya ba la sogs pa'i kun brtags kyi rnam pas bzung na de'i tshe de yang rnam pa des yod pa ma yin zhes de ltar brjod pa yin no/_/bcom ldan 'das de de bzhin no/_/bde bar gshegs pa de de bzhin no zhes bya ba lan gnyis su brjod pa ni sems
[\[46b.5\]]nyid 'dzin pa'i rtags te/_des na bdag nyid la sems nyid 'dzin pa yongs su gsal bar byed de de nyid bstan par byed pa ni 'di ltar zhes bya ba la sogs pa ste/_dgongs pa ni gang yin zhe na/_'ga' zhig 'di snyam du sems par 'gyur te byed pa ma yin rnam par bsgyur ba ma yin
[\[46b.6\]]zhes bya ba ni ci la yang brjod pa ma yin te/_gang gi phyir phung po lnga po rnams ni zag pa dang bcas pa kun tu sbyor ba la sogs pa rnams kyis bcings pa ste/_de rnams kyang bcings pa yang nas yang du 'khor ba la las dang nyon mongs
[\[46b.7\]]pa rnams kyis byed pa yin no/_/zag pa med pa ni phyis grol bar 'gyur ba de'i tshe na rnam par 'gyur ba yin zhes bya ba'o/_/de'i phyir gsungs pa/_gzugs ni ma bcings ma grol ba zhes bya ba la sogs pa ste/_gang gi phyir bcing ba dang thar pa yod par gyur
[\[47a\]]
[\[47a.1\]]pa la yod pa ma yin te/_gang gi phyir gzugs la sogs pa rnams ni shin tu nyid kyis yod pa ma yin/_ci'i phyir 'di rnams la bcing ba dang grol ba grub pa yin/_kun brtags kyi dbang gis de dag bshad pa yin gyi don dam par
[\[47a.2\]]ni ma yin zhes bya ba'i dgongs pa'o/_/gzugs kyi de bzhin nyid kyang zhes bya ba ste/_de bzhin nyid kyang gang gi tshe gzugs kyi de bzhin nyid dang sgra'i de bzhin nyid ces bya ba la sogs pas kun brtags kyi rnam pas bzung ba yin na de'i tshe de yang de'i rnam pas med ces de
[\[47a.3\]]ltar brjod do/_/gal te gzugs la sogs pa rnams med pa'i phyir bcing ba dang grol ba med pa de ltar yod na gzugs ni ma bcings ma grol ba de bzhin nyid kyang de'i phyir tha snyad mi 'thad pa zhes bya bar dgongs nas rab 'byor gyi tshig rjes su brjod pa sngon du 'gro bas/_
[\[47a.4\]]gang pos smras pa/_de nas zhes bya ba la sogs pa ste/_'on te gzugs gang ma bcings pa zhes bya ba la sogs pa nas ji srid rnam par shes pa'i de bzhin nyid ces bya ba'i bar gyi dgongs pa ni 'di yin te/_gal te gzugs la sogs pa yod na de'i tshe de la yang bcing
[\[47a.5\]]ba dang grol ba dag kyang yang dag par 'byung ba kho na ste/_'on te med na de'i tshe gzugs ni ma bcings ma grol ba zhes bya ba la sogs pa'i tha snyad rigs pa ma yin no/_/de la rab 'byor gyi lan ni sgyu ma'i skyes bu zhes bya ba la sogs pa ni ji ltar sgyu ma'i skyes bu la gzugs la
[\[47a.6\]]sogs pa med par gyur pa nyid tha snyad du bya ba de bzhin du 'di yang zhes bya ba'i dgongs pa'o/_/de zhes bya ba ni ma bcings ma grol ba nyid do/_/ci'i phyir zhe na zhes bya ba'i 'thad pa mngon par brjod pa'i phyir dogs par byed de/_gang zhig gzugs la sogs pa rnams ni
[\[47a.7\]]kun tu brtags pa gang zhig yang de rnams kyi de bzhin nyid rnams kyang bcing ba ma yin la de bzhin du grol ba ma yin te med pa yin pa'i phyir zhes bya ba'o/_/gang zhig yang 'di sgyu ma'i skyes bu rnams la skyes bu zhes bya ba'i don sgro btags pa de ni med pa ste/_de bzhin du kun
[\[47b\]]
[\[47b.1\]]brtags 'di med pa'i phyir bcing ba dang grol ba dag med do/_/gang zhig yang der skyes bu'i rnam pa can gyi snang ba de ni sngags dang rgyud kyis byas pa'o/_/de ni dben pa gso ba ste snang bar 'gyur ba'i ngo bo des stong pa'i phyir ro/_/bcing ba las gzhan dbang gis rnam par dben pa'i
[\[47b.2\]]phyir bcing ba dang grol ba dag yod pa ma yin no/_/gang yang shing la sogs pa'i don ni sgyu ma'i rgyu mtshan de yang mi skye ba ste/_skyes bu de skyes bu snang ba'i ngo bos rang bzhin la gnas pa shing la sogs pa de ma skyes pa nyid kyis yongs su grub pa'i ngo bo nyid ni ma skyes pa kun brtags
[\[47b.3\]]pa dang /_gzhan dbang gi ngo bo dag gis te/_de'i phyir de la yang bcing ba dang /_grol ba dag yod pa ma yin no/_/'di dag ni zhes bya ba la sogs pas ni nye bar bsdu ba'o/_/go cha chen po bgos pa zhes bya ba 'di tsam du brjod par bya ba la/_
[\[47b.4\]]theg pa chen po la yang dag par zhugs pa dang /_theg pa chen po la yang dag par gnas pa zhes bya ba'i tshig ni 'jug pa la sogs pa'i dus su yang go cha yongs su mi 'dor ba'i don du blta bar bya'o/_/'ga' zhig tu theg pa chen po la yang dag par zhugs pa zhes 'di tsam
[\[47b.5\]]'don pa yin no/_/rab 'byor gyis 'di la yang gang po'i yang dag par tshim pa gsungs pa/_de skad ces smras pa dang zhes bya ba la sogs pa ste/_de ltar go cha chen po bshad pa yongs su rdzogs pa la rab 'byor theg pa chen po la yang dag par zhugs pa la zhes
[\[47b.6\]]bya ba la sogs pa nges pa'i don du dri bar byed de/_bcom ldan 'das ji ltar zhes bya ba la sogs pa ste/_go cha chen po bgos pa yod bzhin pa ji ltar theg pa chen po la yang dag par zhugs pa dang theg pa chen po la yang dag par gnas pa zhes bya bar 'brel to/_/de
[\[47b.7\]]la theg pa chen po'i nges pa med pas de la yang dag par zhugs pa nyid dang de la yang dag par gnas pa nyid dag kyang ma nges pa'i phyir ro/_/de la yang dri bar byed de/_theg pa chen po de ni gang lags zhes bya ba ste ci rang gi ngo bo zhes bya ba'i don to/_/de la 'dis 'gro bas na theg
[\[48a\]]
[\[48a.1\]]pa zhes bya ba ste/_'phags pa'i lam dang gnas dang 'gro ba po dang sgrub pa rnams med pas de 'jug pa la sogs pa mi rigs pas de rnams la nges pa'i don du dri bar byed de/_gang nas zhes bya ba la sogs pa ste/_gzhan dag ni slar bcom
[\[48a.2\]]ldan 'das ji ltar zhes bya ba 'dir/_ji ltar zhes bya ba blangs nas 'di ltar gyi sgra 'don par bya ste/_theg pa chen po de ni gang lags/_de la ji ltar yang dag par zhugs par rig par bgyi zhes bya bar 'don par byed do/_/'og nas kyang dri ba dang rjes su brjod pa la sogs pa'i
[\[48a.3\]]ngag rnams la yang ji ltar de la yang dag par zhugs par rig par bya'o zhes pa dang /_de bzhin du pha rol tu phyin pa rnams kyis yang dag par zhugs pa zhes bya ba dang /_de bzhin du byang chub sems dpa' sems dpa' chen po nges par 'byung ba zhes bya ba dang /_'on kyang
[\[48a.4\]]gang nas kyang nges par 'byung ba ma yin/_gang gis kyang yang dag par zhugs pa ma yin/_gang du yang gnas par mi 'gyur mod kyi 'on kyang gnas med pa'i tshul gyis thams cad mkhyen pa nyid la gnas par 'gyur la zhes bya ba 'don pa yin te/_'don pa 'di thams
[\[48a.5\]]cad sngar gyi po ti rnams la med de legs par 'brel pa'i don yang med pas de'i phyir bzhag pa nyid do/_/slar yang bzhag pa'i rgyu gang yin zhe na/_'phags pa rnam grol sde'i 'grel pa las dri ba rnam pa lnga ste/_byang chub sems dpa'i theg pa chen po ni gang lags/_ji
[\[48a.6\]]ltar na de la yang dag par zhugs par rig par bgyi zhes bya ba la sogs pa 'don no/_/de ltar yang mngon par rtogs pa dang sbyar ba bde blag pa yin pa'i phyir 'don pa de der rigs pa yin no/_/bcom ldan 'das ma de la theg pa chen po la yang dag par zhugs pa nyid kyis sngar dris pa
[\[48a.7\]]med pa'i phyir ro/_/'di la ni ji ltar theg pa chen po la yang dag par zhugs pa zhes bya ba sngar nyid du dris pa'o/_/gal te yang ji ltar gyi sgra bsal nas 'di ltar zhes bya ba bzhag pa de ltar na yang 'brel pa med pa nyid do/_/de bzhin du gnas dang gnas rnams zhu gtugs byas
[\[48b\]]
[\[48b.1\]]pa rnams la 'don pa ma 'brel ba ste bzhag pa mthong ba yin no/_/bcom ldan 'das kyi lan ni theg pa chen po zhes bya ba la sogs pa ni gal te yang thog mar ji ltar theg pa chen po la yang dag par zhugs pa zhes dri ba de ltar na yang ji srid du theg pa chen po'i rang gi ngo bo mi brjod pa de srid du [(]len [,]lan [)]
[\[48b.2\]]'debs par mi nus so zhes dang po theg pa chen po rang gi ngo bo nyid gsungs pa/_gzhal du med pa'i zhes bya ba la sogs pa ste/_gzhal du med pa'i theg pa la zhes bya ba'i don to/_/spyod pa dang bsam pa dang dus dang rten dang sems can gyi don dang 'bras bu la zhes dang por yang gzhal
[\[48b.3\]]du med pa'i phyir gzhal du med pa ste/_spyod pa ni dka' ba rnam pa sna tshogs pa de de'i mdo rnams 'byung ba yin no/_/bsam pa gzhal du med pa nyid ni yongs su mya ngan las 'da' ba'i bsam pa'o/_/dus ni bskal pa grangs med pa gsum gyi mtshan nyid can no/_/rten ni bsod nams dang
[\[48b.4\]]ye shes kyi tshogs kyis yang dag par bsdus pa'o/_/sems can gyi don ni 'khor ba ji ltar skal ba nyid kyis 'jug pa dang yongs su smin pa dang rnam par grol ba'i mtshan nyid do/_/'bras bu ni sku gsum gyi rang bzhin 'khor ba dang mya ngan las 'das pa la rab tu mi gnas pa'i mtshan nyid
[\[48b.5\]]can gyi sangs rgyas nyid do/_/de la chos kyi sku ni gzhal du med pa'i chos kyi dbyings kyi rang bzhin rtogs pa nyid kyi phyir ro/_/longs spyod rdzogs pa'i sku yang gzhal du med pa ste gzhal du med pa'i sangs rgyas kyi zhing rnams la gzhal du med pa'i gzugs rnams kyis gzhal du med pa'i phun
[\[48b.6\]]sum tshogs pa yang dag par bstan pa'i phyir ro/_/sprul pa'i sku yang gzhal du med pa ste gzhal du med pa'i rab tu dbye ba nyid kyi phyir ro/_/'di lta bu la sogs pa gzhal du med pa rnams dang ldan pa'i phyir gzhal du med pa'i theg pa gang zhig de'i tshig bla dgas ni rjod par byed pa'o/_/
[\[48b.7\]]'on te gal te gzhal du med pa yin na de'i tshe sangs rgyas thams cad kyi yul du byas pa'i de la ji ltar 'jug ce na gsungs pa/_gzhal du med pa zhes bya ba 'di ni tshad ma med pa'i phyir ro zhes bya ba ste/_'di ni ye shes kyi spyod yul nyid kyis gzhal du med pa zhes brjod pa ma yin
[\[49a\]]
[\[49a.1\]]no/_/'on kyang gcig dang gnyis la sogs pa'i grangs rnams kyis gzhal bar mi nus pa nyid kyis zhes bya ba'i don to/_/de ltar theg pa chen po bshad nas gang zhig theg pa chen po der dor bar bya ba de gsungs pa/_khams gsum nas zhes bya ba ste/_/'dod
[\[49a.2\]]pa dang gzugs dang gzugs med pa'i mtshan nyid las so/_/de'i lam gsungs pa ni gang gis mi dmigs pa zhes bya ba ste/_dmigs pa med pas mi dmigs pas na stong pa nyid do/_/des ji ltar yang dag par zhugs pa ni dper na lam gang gis 'gro gang gis 'jigs
[\[49a.3\]]pa med pa des yang dag par zhugs pa zhes bya ba'o/_/'dis ni rgyu dang 'bras bur gyur pa'i theg pa chen po'i chos rnams thams cad nyid la stong pa nyid du mthong bar rnam par dag pa gsungs pa ni 'gro ba'i theg pa chen po la gnas gsungs pa'o/_/thams cad mkhyen pa nyid la gnas
[\[49a.4\]]par 'gyur la zhes bya ba ste/_'dis ni nyan thos dang rang sangs rgyas kyi theg pa dag las khyad par gsungs so/_/de dag la yang khams gsum las nges par 'byung ba yod de thams cad mkhyen pa nyid la ni gnas pa ma yin zhes bya bar dgongs pa'o/_/rim pa 'dis kyang
[\[49a.5\]]gang gis ji ltar theg pa chen po la yang dag par zhugs pa der yang gnas par gyur zhes bstan par byed pa la theg pa chen po la yang dag par gnas pa nyid byang chub sems dpa' la bstan pa yin no/_/gang gi phyir lam gzhan gyi theg pa la yang dag par zhugs pa dang /_
[\[49a.6\]]gzhan gyi theg pa la gnas pa dang /_gzhan la yang song nas theg pa la gnas pa dang /_gzhan la de la gnas pa zhes srid pa yod pa ma yin no/_/de la gang zhig gang rnams kyi sbyin pa la sogs pa'i spyod pas byang chub sems dpa' theg pa chen po la yang dag par zhugs pa
[\[49a.7\]]de rnams thams cad stong pa nyid kyis rnam par sbyong bar byed ces bya ba ni dmigs pa gang yin pas zhes 'dis bstan no/_/'di yang mos pas spyod pa'i sa las brtsams te bdun pa'i bar 'bad pa dang bcas pa mtshan ma dang bcas pa'i spyod pa la ji srid rab tu
[\[49b\]]
[\[49b.1\]]'jug par gsungs so/_/de ltar yang yang dag par zhugs pa'i chen po nyid kyis sems dpa' chen po zhes bstan pa yin no/_/thams cad mkhyen pa nyid la gnas par 'gyur la zhes bya bas sa brgyad pa las brtsams te lhun gyis grub par 'bad pa rnam par
[\[49b.2\]]mi rtog pa'i ye shes kyi 'bras bur gyur pa 'dir thams cad du lam gyi ngo bo theg pa chen po 'dis song nas/_'bras bur gyur pa'i thams cad mkhyen pa nyid kyi mtshan nyid rnam par mi rtog pa'i ye shes kyi ngo bo la gnas par 'gyur zhes bya bas theg pa chen po la yang dag
[\[49b.3\]]par gnas pa zhes brjod pa yin no/_/'dis ni yang dag par gnas pa chen po nyid kyis sems dpa' chen po zhes bstan pa yin no/_/gang yin gang yang des zhes bya ba'i dri ba la lan gsungs pa ni 'on kyang gnas gang nas kyang nges par 'byung ba med ces bya ba ste/_nges
[\[49b.4\]]par 'byung bar byed pa po ni don dam par 'ga' yang med de gang zag dang chos dag med pa nyid kyi phyir zhes bya ba'i dgongs pa'o/_/kha cig ni byang chub sems dpa' nges par 'gyur zhes bya ba la sogs pa lhag par 'byung ba yin te/_de zhes bya ba ni nges par ma phyung ba'o/_/
[\[49b.5\]]ci'i phyir zhe na gang zhes bya ba ni gang zag gam chos so/_/gang gis zhes bya ba ni rtogs nas chos kyis so/_/de ltar rab 'byor gyis byang chub sems dpa' sems dpa' chen po zhes bya ba la sogs pa 'di ni nye bar bsdu ba'i ngag go/_/'di'i 'don pa ni rigs pa kho na
[\[49b.6\]]ste/_'on kyang po ti rnying pa rnams la 'don pa 'di mthong ba ni ma yin no/_/bcom ldan 'das theg pa chen po theg pa chen po zhes bgyi ba brjod par bya ba zhes bya ba ni yang skabs gang yin/_gzhal du med pa'i tshig bla dgas so zhes bya ba'i theg pa chen po'i bshad pa
[\[49b.7\]]sngar nyid du byas pa yin zhe na/_'di ni bden te/_sngar gyi lam gyi ngo bo theg pa chen po gtso bo nyid du bshad pa ste/_da ltar ni khams gsum nas nges par 'byung bar 'gyur ba zhes bya ba nges par 'byung ba'i skabs su theg pa chen po sangs rgyas bshad pa yin no/_/de'i phyir da
[\[50a\]]
[\[50a.1\]]ltar theg pa chen po 'di'i 'bras bu'i nges pa'i tshig ces bya ba'i skabs 'di yin no/_/lha dang mi dang lha ma yin du bcas pa'i 'jig rten zil gyis mnan nas zhes bya ba ste/_'dir song ba ni theg pa zhes brjod de nges par 'byung ba chen po gang la yod pa de ni
[\[50a.2\]]theg pa chen po'o/_/gang gi phyir 'jig rten gsum zil gyis mnan nas thams cad las nges par 'byung ba de'i phyir 'di'i nges par 'byung ba chen po ste/_de'i phyir theg pa chen po zhes brjod do/_/de nyid ni chen po nyid sgrub par byed de/_nam mkha' ltar chen po nyid kyis shes par
[\[50a.3\]]bya ba ste/_rgyu gsum gyi nam mkha' ni gzugs med par bstan te/_go 'byed pa chen po nyid kyis te skye ba dang 'gag pa la sogs pa med pa nyid kyis so/_/dus gsum du ma bsdus pa nyid kyis te ji ltar nam mkha' ni sems can thams cad kyis skad cig ma gcig la 'dod pa ji lta
[\[50a.4\]]bar spyod lam thams cad kyis gnas pa na gnod pa med par chen po'i go skabs de bzhin du/_theg pa chen po 'di la cig car skad cig ma gcig la sems can thams cad kyang 'ongs nas thams cad mkhyen pa nyid dang /_lam gyi rnam pa thams cad mkhyen pa nyid dang /_
[\[50a.5\]]rnam pa thams cad mkhyen pa nyid rnams la gnas nas rnam par gnas par 'gyur bar gnod pa gang yang yod pa ma yin zhes go skabs chen po nyid kyi phyir ro/_/de ltar yang nam mkha' ni dus 'di la 'ong ba ni skyes pa zhes sam 'gro ba ni 'gag pa zhes yod pa ma yin pa gnas pa'i
[\[50a.6\]]mtshan nyid kyi dbang gis gnas pa zhes brjod par mi nus pa de bzhin du theg pa chen po yang ngo /_/ji ltar yang nam mkha' ni sngon gyi dus na yod par gyur pa dus 'di la phyi ma'i mtha' la yod par 'gyur/_dus 'di la dbus kyi mthar yod pa zhes brjod par nus pa ma yin pa de
[\[50a.7\]]bzhin du theg pa chen po yang zhes bya ba'o/_/de'i go rims kyis sgo gsum nas bstan par byed pa'o/_/de nas bcom ldan 'das kyis gnas brtan gyis gsungs pa nyid kyi rnam grangs la mngon par bstod par byed de/_legs so legs so zhes bya ba la sogs pas so/_/
[\[50b\]]
[\[50b.1\]]shes rab kyi pha rol tu phyin pa'i skabs la theg pa chen po gzhan dag rnams kyi skabs ma yin pa'i dogs pa bsal ba'i don du gang po'i dri ba'o/_/gnas brtan rab 'byor ni zhes bya ba la sogs pa ste/_dang po ni bstan pa brtsams pa la bcom ldan 'das kyis rab
[\[50b.2\]]'byor spobs par byos shig ces bya ba la sogs pas shes rab kyi pha rol tu phyin pa'i slad du byin gyis brlabs pa de ltar ni theg pa chen po'i bshad pa byas par gyur zhes dri bar byed de/_bcom ldan 'das kyis bdag ni zhes bya ba la sogs pa ste/_shes rab kyi pha rol tu phyin
[\[50b.3\]]pa dang theg pa chen po dag la tha mi dad pa'i phyir theg pa chen po bshad pa byas pa la shes rab kyi pha rol tu phyin pa bshad par 'gyur zhes bya ba'i dgongs pa'o/_/dgongs pa de nyid bcom ldan 'das kyis gsal bar mdzad de/_rjes su mthun par ston to zhes bya ba ste khyod ni theg pa chen
[\[50b.4\]]po la chos thams cad rang bzhin med par bstan par byed/_rang bzhin med par shes pa yang de rnams kyis shes rab kyi pha rol tu phyin pa nyid do/_/gnas brtan rab 'byor gyis bcom ldan 'das gzhan yang zhes bya ba la sogs pa'i tshig rnams kyis bstan pa'i sa bon gyi ngag rnams
[\[50b.5\]]'chad par byed cing bstan pa'i skabs skyed par byed de/_byang chub sems dpa' sngon gyi mthar yang nye bar ma rtogs zhes bya ba la sogs pas so/_/byang chub sems dpa' ni yod par gyur yod par 'gyur yod ces bya ba'i dus gsum la yang byang chub sems dpa' mi dmigs zhes gsungs pa'o/_/
[\[50b.6\]]gang gi phyir mtha' gsum po 'di rnams kyis byang chub sems dpa' mi dmigs pa de'i phyir mtha' med pas byang chub sems dpa' mu ma mchis zhes ston cing 'og tu gzugs mu ma mchis pas na byang chub sems dpa' yang mu ma mchis par rig par bgyi'o zhes bya ba la sogs pas gsungs
[\[50b.7\]]so/_/gzugs la sogs pa'i chos rnams thams cad la mtha' gsum dang med pa nyid kyis mu ma mchis pa nyid de bzhin du byang chub sems dpa' yang mu ma mchis par rig par bya'o zhes bya ba'i don to/_/gal te gzugs la sogs pa rnams la mu ma mchis pa nyid kyis byang
[\[51a\]]
[\[51a.1\]]chub sems dpa' mu ma mchis pa nyid ces brjod na/_'o na de ltar gzugs la sogs pa rnams ni byang chub sems dpa' zhes thob par 'gyur ro/_/de'i phyir gsungs pa/_gzugs zhes bya ba la sogs pa ste/_gzugs la sogs pa ni byang chub
[\[51a.2\]]sems dpa'o zhes nye bar ma rtogs pa ni ma rtogs pa ma yin no/_/gang gi phyir 'di yang ma mchis mi dmigs so/_/de bzhin du zhes bya ba ni dus gsum la byang chub sems dpa' mi dmigs pas gzugs la sogs pa rnams la yang byang chub sems dpa' mi dmigs pa'i phyir ro/_/byang chub
[\[51a.3\]]sems dpa' mi dmigs zhes bya ste/_byang chub sems dpa' zhes bya ba'i gzugs la sogs pa'o/_/byang chub sems dpa'i chos zhes 'don pa la yang don 'di nyid do/_/thams cad nas zhes bya ba ni phung po dang khams la sogs pa tshogs kyi dbye ba thams cad kyis so/_/thams
[\[51a.4\]]cad kyis zhes bya ba ni thams cad ji ltar gyur pa tshogs rnams kyi yan lag yongs su rdzogs pa'i phyir ro/_/yang thams cad ces bya ba ni tshogs de rnams la gcig ni thams cad do/_/rnam pa thams cad du zhes bya ba ni rang rang gis gzhan rnams thams cad kyi mi dmigs pa ste de rnams kyis stong
[\[51a.5\]]pa'i phyir ro/_/de ltar yang byang chub sems dpa' mi dmigs pas skur pa 'debs pa byed par mi nus zhes bya ba nye bar bstan nas yul la ltos nas kyang mi nus pa nyid gsungs pa/_shes rab kyi pha rol tu phyin pa yang zhes bya ba la sogs pa ste/_'bras bu la ltos nas kyang
[\[51a.6\]]gsungs pa/_thams cad mkhyen pa nyid kyang zhes bya ba ste/_shes rab kyi pha rol tu phyin pa nyid mang bar 'gyur ba gsungs so/_/de ltar byang chub sems dpa' la sogs pa mi dmigs pas gdams pa dang rjes su bstan pa dang yod pa ma yin zhes bya ba'o/_/sngar bshad
[\[51a.7\]]pa nyid kyi don 'chad par byed de/_bcom ldan 'das bdag gis zhes bya ba la sogs pas so/_/chos de zhes bya ba ni byang chub sems dpa' zhes bya ba ste/_shes rab kyi pha rol tu phyin pa nyid dang /_thams cad mkhyen pa nyid kyang zhes bya ba skabs kyis go bar bya'o/_/
[\[51b\]]
[\[51b.1\]]chos zhes bya ba ni byang chub sems dpa' zhes bya ba'o/_/chos kyis zhes bya ba ni lam du gyur pa'i shes rab kyi pha rol tu phyin pa zhes bya bas so/_/chos gang la zhes bya ba ni 'bras bur gyur pa thams cad mkhyen pa nyid ces bya ba thob par bya ba la'o/_/gdams shing zhes bya ba ni thob
[\[51b.2\]]pa'i don du cung zad kyang ma yin te gang gis kyang gang du zhes bya ba'i don to/_/sangs rgyas zhes bya ba ni sangs rgyas nyid de thams cad mkhyen pa nyid ces bya ba'i don to/_/'di ni ming tsam mo zhes bya ba ni 'di thams cad mkhyen pa nyid dang byang chub sems dpa' la sogs pa kun tu brtags
[\[51b.3\]]pa tsam zhes bstan par byed de/_de ltar 'di thams cad don dam par med ces nye bar bstan nas chos mthun pa nyid gsungs pa ni ji ltar bdag bdag ces brjod kyang bdag shin tu zhes bya ba la sogs pa ste/_mtha' gcig pa nyid kyis med pa'i phyir skye ba med pas mngon par ma grub pa
[\[51b.4\]]ji ltar gyi sgra dang skabs kyis kyang de bzhin du byang chub sems dpa' la sogs pa rnams go ba yin te/_'dis ni mngon par grub pa'i mtshan nyid 'di pa gsungs so/_/'og nas mngon par ma grub pa'i mtshan nyid med pa gsungs pa'o/_/de ltar ngo bo nyid ma mchis pa la zhes
[\[51b.5\]]bya ba la sogs pa ste/_byis pa rnams kyis brtags pa'i ngo bos ma bzung ba nyid dang mngon par ma grub pa'i mtshan nyid kyang yongs su grub pa'i mtshan nyid do/_/kun tu brtags pa'i gzugs la sogs pa rnams kyis ma yin zhes bya bar dgongs pa'o/_/de ltar kun tu brtags
[\[51b.6\]]pa'i ngo bo nyid med pa'i phyir gdams pa la mi nus pa nyid bstan pa yin no/_/'o na yongs su grub pa'i ngo bo nyid yod pa'i phyir gdams pa la nus pa nyid yod par 'gyur zhes bya ba'i dogs pa bsal ba'i don du yongs su grub pa nyid re zhig ngo bo nyid bstan par byed de/_de ltar chos de
[\[51b.7\]]dag thams cad ces bya ba la sogs pa ste/_de ltar zhes bya ba ni kun tu brtags pa'i ngo bo nyid kyis gang zhig chos rnams kyi ngo bo nyid med pa stong pa nyid de ni mngon par ma grub pa zhes bya ba ste/_yongs su grub pa'i ngo bo nyid ces bya ba'i don to/_/'on te stong pa nyid ni chos nyid
[\[52a\]]
[\[52a.1\]]de gal te de kun tu brtags pa las tha mi dad na de'i tshe 'khrul pa zad pa la stong pa nyid kyang zad par 'gyur ro/_/'on te stong pa nyid rtag pa yin na de'i tshe de dang tha mi dad pa'i phyir 'khrul pa yang rtag par 'gyur zhe na 'di'i phyir gsungs pa/_gang
[\[52a.2\]]zhes bya ba la sogs pa ste/_gang zhig yongs su grub pa'i ngo bo de rnams 'khrul pa'i rang bzhin kun tu brtags pa'i chos rnams ma yin zhes bya ba'i don to/_/ji skad du gsungs pa/_ming ni gang dang gang gis kyang /_/chos ni gang zhig mngon par brjod/_/kun tu
[\[52a.3\]]brtags pa nyid 'di ste/_/rang bzhin yod pa ma yin no/_/gzhan ni dbang gi ngo bo ste/_/rnam rtog rkyen las byung ba ste/_/yongs grub de yi sngar du yang /_/rtag tu gang zhig bral ba nyid/_/de nyid phyir yang gzhan ma yin/_/mi gzhan ma yin gzhan dbang las/_/brjod
[\[52a.4\]]bya mi rtag la sogs bzhin/_/zhes bya ba'o/_/gzhan dbang de'i phyir gyi kun tu brtags pas bral ba nyid ces bya ba ni gzhan dbang gi chos kyis so/_/de'i phyir tha dad pa dang tha mi dad pa dag gis brjod par bya ba ma yin pa chos nyid kyi ngo bo yongs su grub pa'i ngo bo nyid kun nas nyon mongs
[\[52a.5\]]pa dang bcas pa'i gnas skabs su gsungs so/_/rnam par byang ba'i gnas skabs su ni gzhan dbang chad pa nyid de'i dmigs so/_/de'i tshe na yang chos nyid ces bya ba'o/_/sngon gyi rjes su 'gro ba tha snyad do/_/ji skad du gsungs pa/_glang po che ni mi dmigs pas/_/de yi rnam pa'i
[\[52a.6\]]rnam pa bral/_/zhing gi nye bar dmigs pa yang /_/ji ltar cig car sgyu ma la'o/_/bstan bcos las kyang /_yang dag ma yin kun brtags nyid/_/de phyir 'di las grub pa yin/_/thams cad yod phyir de ltar med/_/de zad pas na grol bar 'dod/_/ces bya ba'o/_/gzhan dbang
[\[52a.7\]]de zad pa zhes bya ba ni stong pa nyid la kun tu brtags pa las tha dad pa nye bar bstan pa la'o/_/yongs su grub pa'i dbang du mdzad nas gsungs pa ni ci zhig ces bya ba la sogs pa ste/_don dam par byang chub sems dpa' la sogs pa'i chos rnams ni chos kyi dbyings kyi rang bzhin nyid kyi
[\[52b\]]
[\[52b.1\]]phyir mngon par ma grub pa'i mtshan nyid do/_/de'i phyir de rnams la spros pa thams cad las 'das pa'i phyir gdams pa la mi nus pa nyid ces bya ba'i dgongs pa'o/_/bshad ma thag pa'i don bstan par bya ba'i phyir gsungs pa/_mngon par ma grub pa las gzhan na zhes bya ba ste/_/chos thams
[\[52b.2\]]cad dam zhes bya ba ni phung po la sogs pa shes bya rnams so/_/sangs rgyas chos sam zhes bya ba ni thob par bya ba rtogs pa dang mi 'jigs pa la sogs pa rnams so/_/byang chub sems dpa'i chos sam zhes bya ba ni sngar thob pa'i yon tan rnams so/_/gang byang chub tu spyod pa la zhes bya ba ni byang
[\[52b.3\]]chub sems dpa'o/_/'di rnams thams cad don dam pa'i gnas skabs su mngon par ma grub pa las gzhan du zhes stong pa nyid las tha dad pas dmigs pa ma yin no/_/shin tu rnam par dag pa'i chos kyi dbyings kyi rang bzhin stong pa nyid kho na de'i tshe 'ba' zhig lhag par 'gyur ba yin no/_/
[\[52b.4\]]de bas na spros pa thams cad las 'das pa'i phyir gdams pa yang dag par yod pa ma yin zhes bstan pa yin no/_/de ltar don dam pa'i ngo bo byang chub sems dpa' rnams nye bar bstan nas/_don dam pa'i spyod pa bshad par byed de/_bcom ldan 'das gal te zhes bya ba la sogs
[\[52b.5\]]pa ste/_shes rab kyi pha rol tu phyin pa la spyod pa'o zhes bya ba ni mdor bstan pa'o/_/sgom pa'o zhes bya ba ni rgyas par bshad pa'o/_/'ga' zhig tu ni nye bar rtog pa dang nges par bsam pa'o zhes bya ba 'don pa ste/_de la sgom pa'o zhes bya bas zhi gnas smras pa nye bar rtog pa ni
[\[52b.6\]]lhag mthong ngo /_/nges par sems pa ni zhi gnas dang lhag mthong dag go/_/de ltar rnam par mi rtog pa'i yid la byed pa nye bar bstan nas/_de'i 'bras bu rgyas par bshad par 'dod cing dogs par byed de/_de ci'i slad du zhe na/_de ni rnam par mi rtog pa'i yid la byed pa
[\[52b.7\]]dogs pa gang gis so/_/chos 'di dag ces bya ba ni chos rnams thams cad do/_/shes rab kyi pha rol tu phyin pa la yang dag par phyogs par byas pa'o/_/gzugs nye bar mi rtogs zhes bya ba ni snga rol du ming gis mi rtogs so/_/gzugs nye bar mi 'dzin zhes
[\[53a\]]
[\[53a.1\]]bya ba ni de nas yid kyis 'dzin pa ma yin no/_/ci'i phyir de ltar zhes rtog pa la gtan tshigs nyid snying po can du gsungs pa/_gzugs skye bar zhes bya ba la sogs pa ste/_gang gi phyir kun brtags kyi gzugs la skye ba dang 'gag pa dag mi mthong
[\[53a.2\]]ste/_de bas na de mi rtogs zhes bya ba'i don to/_/gzugs kyi skye ba ma mchis pa gang lags pa de ni gzugs ma lags pa zhes bya ba ste/_yongs su grub pa'i ngo bo ni skye ba med pa'i rang bzhin te de'i phyir skye ba med pa la kun brtags kyi mtshan nyid rang bzhin ma yin pa gsungs pa
[\[53a.3\]]yin no/_/gzugs kyi 'jig pa ma mchis pa gang lags pa de ni gzugs ma lags te zhes bya ba ni med pa'i ngo bo la kun brtags pa'i rnam pa 'gyur ba yin no/_/de'i phyir 'jig pa zhes brjod do/_/gang yang kun brtags kyi gzugs la brtags pa'i 'jig pa
[\[53a.4\]]de ni chos nyid kyi gzugs ma yin no/_/mi 'jig pa zhes bya ba'i 'don pa la 'jig pa ni 'jig pa ste de med pas na mi 'jig pa ste yongs su grub pa'i rang bzhin no/_/de la kun brtags kyi mtshan nyid med pa gsungs pa yin no/_/des na skye ba ma mchis pa dang gzugs
[\[53a.5\]]zhes bya ba 'di ni gnyis su ma mchis shing gnyis su bgyir ma mchis so zhes bya ba ni chos nyid kyi gzugs la skye ba med pa'i rang bzhin gyi phyir skye ba med pa la yang chos nyid kyi rang bzhin yin pa'i phyir gzugs zhes bya ba dang skye ba med ces bya ba gcig pa kho na ste so sor
[\[53a.6\]]ma yin zhes bya ba'i don to/_/des na 'jig pa dang gzugs zhes bgyi ba 'di yang gnyis su bgyir ma mchis zhes bya ba ste gzugs dang 'jig pa yang gnyis ka btags pa yin pa'i phyir med pa nyid kyis gcig pa nyid ces bya ba'i don to/_/'jig pa med ces bya ba'i 'don pa
[\[53a.7\]]la chos nyid kyi gzugs la mi 'jig pa'i rang bzhin nyid kyi phyir mi 'jig pa la yang chos nyid kyi rang bzhin gyi phyir gcig pa nyid ces bya ba'i don to/_/gzugs zhes bgyi ba ni gnyis su med pa la chos nyid kyi phyir gcig pa nyid ces bya ba'i don to/_/gzugs zhes bgyi ba
[\[53b\]]
[\[53b.1\]]'di ni gnyis su ma mchis pa'i grangs su gtogs so zhes bya ba ste gnyis su med pa zhes bya ba ni chos nyid don dam pa'o/_/don dam pa de'i grangs 'di lta ste gzugs dang tshor ba zhes bya ba la sogs pas de ci zhig gsungs par 'gyur chos nyid kyi gzugs dang chos nyid tshor ba ji srid du chos
[\[53b.2\]]nyid rnam par shes pa zhes bya ba la sogs pa'i sgra rnams kyis gcig pa nyid gnyis su med pa'i don dam pa rnam pa mang po byas nas mngon par brjod pa yin zhes bya ba'i don to/_/nye bar bsdu ba gsungs pa ni de ltar chos thams cad ces bya ba la sogs pa ste/_'di las gzhan
[\[53b.3\]]de nas tshe dang ldan pa shA ri'i bus zhes bya ba la sogs pa nas/_gnas brtan dag gis smras pa'i dri ba dang lan dag ston par byed de/_byang chub sems dpa' yang skye ba med pa yin no zhes bya ba ste/_byang chub sems dpa'i sgras byang chub sems dpa'i de bzhin nyid brjod pa yin no/_/
[\[53b.4\]]de yang byang chub kyi rang bzhin las bdag nyid gcig pa yin pa'i phyir byang chub sems dpas thob pa nyid ces bya ba'o/_/dka' ba spyad pa spyod pa'am/_nang gi bdag nyid phyi'i dngos po thams cad yongs su gtong ba la sogs pa'i mtshan nyid gnod pa nyid du 'gyur ro/_/sbyor ba'i
[\[53b.5\]]brtson 'grus kyi dka' ba spyod pa nye bar bstan nas/_go cha'i brtson 'grus kyi yang gsungs pa/_sdug bsngal gang yin pa zhes bya ba la sogs pa ste/_sdug bsngal gang yin pa de dag nyams su myong ba'i don du spro ba ci zhig ces bya ba ni ngan song thams cad nas skyes pa rnams
[\[53b.6\]]kyis sems can re re'i don gyi phyir de rnams kyang yongs su mya ngan las mi 'da' ba'i phyir ro/_/rang nyid kyis de dang de'i sdug bsngal nyams su myong ba khas blangs pas sems can rnams kyi don du de rnams kyang ci'i phyir nyams su myong bar byed de/_byang chub thob pa nyid kyi phyir
[\[53b.7\]]dka' ba'i spyod pa ma yin de yang rnam par gzhag pa ma yin te zhes bya ba'i don to/_/kho bo ni byang chub sems dpa' dka' ba spyad pa spyod par mi 'dod do zhes bya ba ste/_byang chub sems dpa' rnams la don dam par de lta bu'i rnam par rtog pa med pa'i phyir gsungs pa/_byang chub
[\[54a\]]
[\[54a.1\]]sems dpa' ni sa brgyad pa la mi skye ba'i chos la bzod pa thob pa'i phyir gang gi tshe chos thams cad mi dmigs pa de'i tshe skyes rabs la sogs pas byas pa'i dka' ba spyod pa rtsom pa yin no/_/de'i tshe na yang 'ga' zhig tu yang mi dmigs pa yid
[\[54a.2\]]la byed pa dang ldan pa'i byang chub sems dpa'i mgo gcod pa la sogs pa'i dka' ba spyod pa'i 'du shes sam sdug bsngal gyi 'du shes rab tu 'jug pa ma yin zhes ston par byed do/_/yang zhes bya ba la sogs pas lan gnyis pa yin no/_/spyod pa ma yin zhes bya
[\[54a.3\]]ba ni 'grub pa ma yin zhes bya ba'i don to/_/'thad pa gsungs pa ni de ci'i phyir zhe na zhes bya ba ste/_bde ba'i 'du shes nyid ni ji ltar yin zhe na gsungs pa/_sems can thams cad la zhes bya ba la sogs pa ste/_'khor ba thog ma med pa nas sems can thams
[\[54a.4\]]cad kyi ma nyid la sogs pa yang dag par 'byung ba'i phyir 'di ltar gsungs so/_/'du shes kyi rab nyid gsungs pa ni ji srid du bdag nyid kyi bar du yang 'du shes bskyed par bya ste/_ji ltar bdag ni zhes bya ba la sogs pa'o/_/sdug bsngal thams cad ni zag pa dang
[\[54a.5\]]bcas pa'i phung po lnga rnams thams cad do/_/de rnams thams cad las thar par bya'o/_/thams cad nas zhes bya ba ni 'gro ba gzhan ma yin pa'i dbye ba thams cad kyis so/_/thams cad ces bya ba ni sdug bsngal gsum gyis so/_/rnam pa thams cad ces bya ba ni
[\[54a.6\]]rnam par rtog pa thams cad kyis so/_/thams cad ces bya ba ni ma lus pa'o/_/thar bar bya ba ni sdug bsngal gyi phung po las zhes bya ba'o/_/sdug bsngal ni spungs pa las so/_/gnod sems ni khong khro ba'o/_/'di ni kun rdzob tu yang dka' ba'i 'du shes med
[\[54a.7\]]pa bstan pa yin no/_/sngar ni don dam par dka' ba'i rnam par rtog pa med par nye bar bstan to/_/dpes gsal bar byed pa ni gzhan yang zhes bya ba la sogs pas so/_/ji ltar bdag med pa thams cad nas zhes bya ba ni bdag dang sems can dang srog la sogs pa dbye ba thams cad
[\[54b\]]
[\[54b.1\]]kyis so/_/thams cad ni ji ltar gyur pa mthong bar bya ba dang mthong bar bya ba ma yin pa la sogs pa'i dbye bas so/_/rnam pa thams cad du zhes bya ba ni phung po dang khams la sogs pa rnams las tha dad pa dang tha mi dad pas so/_/thams cad ces bya ba ni dus thams cad la'o/_/
[\[54b.2\]]ji ltar bdag de ltar chos rnams thams cad yod pa ma yin no/_/thams cad nas zhes bya ba ni phung po dang khams la sogs pa tshogs kyi dbye ba thams cad kyis so/_/thams cad ces bya ba ji ltar yin pa tshogs rnams la yan lag yongs su rdzogs pa'i phyir ro/_/rnam pa thams cad du zhes
[\[54b.3\]]bya ba ni rab tu dbye ba thams cad las bdag nyid dang gzhan rnams la thams cad dang thams cad ma yin pa zhes bya ba'i don to/_/thams cad ces bya ba ni snga ma bzhin no/_/sngar ni gnas brtan shA ri'i bus byang chub sems dpa' yang skye ba med ces bya ba dgongs pa gang gis gsungs pa de'i
[\[54b.4\]]lan gdab pa'i don du gsal ba'i phyir rab 'byor gyis smras pa/_gang yang zhes bya ba la sogs pa ni gzugs la sogs pa ni gzugs la sogs pa rnams kyis shes rab kyi pha rol tu phyin pas yongs su ma zin pa'i phyir skye ba med pa'i ngo bo nyid dang byang chub sems dpa' la 'bras
[\[54b.5\]]bu'i ngo bo nyid dang bral ba'i phyir yin mod/_thams cad mkhyen pa nyid ni 'bras bu'i rang bzhin te de'i phyir ji ltar skye ba med pa yin zhes gdul bya'i skye bo la ltos nas mi srid pa nyid ston cing gsungs pa/_'on te thams cad mkhyen pa nyid kyang skye ba med ces bya ste thams cad
[\[54b.6\]]mkhyen pa nyid kyi chos rnams ni stobs dang mi 'jigs pa la sogs pa'o/_/bsgrub par bya ba'i byang chub sems dpa' la sogs pa skye ba med pa yin mod/_'o na grub pa'i so so'i skye bo la sogs pa la'ang de yod pa la byang chub sems dpa'i spyod pa la sogs pa med par thal bar
[\[54b.7\]]'gyur zhes bya ba gsungs pa/_'on te so so'i skye bo yang skye ba med ces bya ba ste/_de ltar chos thams cad la mi skye ba'i ngo bo nyid nye bar bstan nas/_sngar mngon par 'dod pa'i mi 'dod pa 'bab pa bsal bar byed pa gsungs pa/_tshe dang ldan pa rab 'byor 'o na zhes bya
[\[55a\]]
[\[55a.1\]]ba la sogs pa ste/_rjes su thob pa yin nam zhes bya ba ni dang po nyid du thams cad la skye ba med pa'i rang bzhin chos kyi dbyings nyid tsam gyi phyir chos kyi dbyings kyang rang bzhin gyi dus thams cad du gdod ma nas rtag pa'i phyir/_gzugs la sogs
[\[55a.2\]]pa yang dag par rtogs pa las chos kyi dbyings nyid yang dag par rtogs pa yin no zhes sems can thams cad kyang don dam par mthong bar 'gyur ba zhes bya ba'i dgongs pa'o/_/de skad ces smras pa dang zhes bya ba la sogs pas rab 'byor gyi lan no/_/ma skyes pa'i chos
[\[55a.3\]]la zhes bya ba ni byang chub sems dpa' zhes bya ba'i chos kyi dbyings byed pa por byed pa la'o/_/thob pa zhes bya ba ni thams cad mkhyen pa zhes bya ba'i chos kyi sku las su gyur pa la thob pa 'dod pa ma yin no/_/mngon par rtogs par yang ma yin zhes bya ba ni thob pa'i mngon par rtogs
[\[55a.4\]]pa'o/_/gal te 'dod na de'i tshe mi skye ba'i ngo bos byang chub sems dpa' mi skye ba'i ngo bo'i byang chub thob ces bdag la mi 'dod pa thal bar 'gyur ro/_/de ltar ni bdag mi 'dod pas de'i phyir thal bar rigs pa ma yin no/_/ma skyes pa'i chos kyis thob pa ma skyes pa 'thob par mi 'gyur ro
[\[55a.5\]]zhes bya ba ste/_chos kyi dbyings kyis chos kyi dbyings so sor rtog par byed ces bya ba yang bdag 'dod pa ma yin zhes bya ba'i don to/_/de nas gnas brtan shA ri'i bus gal te ma skyes pas ma skyes pa'i thob pa thob par mi 'gyur 'on te skyes pas skyes pa'i thob pa thob par 'gyur/_'on te
[\[55a.6\]]skyes pas ma skyes pa'i thob pa thob par 'gyur zhes brtags pa byas nas de gnyi ga dri bar byed de/_yang ci zhes bya ba la sogs pas so/_/gal te de bzhin nyid kyi bdag nyid can byang chub sems dpa' kun tu brtags pa yongs su thob par gyur na/_de ltar yod na ni mi skye ba'i chos kyis
[\[55a.7\]]skyes pa'i thob pa thob par 'gyur ro/_/gal te kun tu brtags pa'i byang chub sems dpa' yang dag pa'i byang chub de bzhin nyid kyi bdag nyid thob par 'gyur ba de ltar yod na ni skye ba'i chos kyis mi skye ba'i thob pa thob par 'gyur ro/_/de srid pa'i 'dod pas sel bar byed de/_ma skyes pa'i
[\[55b\]]
[\[55b.1\]]chos zhes bya ba la sogs pa ste/_don ni 'di yin te gnyis su med pa'i don ni de kho na nyid de/_de lta na yang gal te ma skyes pa dang skyes pa dag la gcig pa'i ngo bo nyid du 'gyur na de'i tshe ma skyes pa skyes pa dang skyes pas ma skyes pa'i thob pa thob par 'gyur te/_de ltar yod na ni phyogs gnyis la
[\[55b.2\]]yang ma skyes pa'i chos skye ba yin zhes bya bar 'gyur ro/_/'di yang mi rigs te/_ma skyes pa'i chos ni yongs su grub pa ste/_de'i ji ltar kun tu brtags pa'i ngo bo skye ba srid ces bya ba'o/_/gal te yang ma skyes pa'i chos ma skyes pa nyid yin na de'i tshe legs par smras par 'gyur te/_
[\[55b.3\]]ma skyes pa'i chos kyis ma skyes pa'i thob pa ma yin zhes bya ba'i dgongs pa'o/_/gnas brtan shA ri'i bus skyes pa dang ma skyes pa dag gnyi ga la yang yod pa bstan pa'i phyir gsungs pa/_skye ba'i chos nyid ces bya ba la sogs pa ste/_don ni 'di yin te skye ba yang re zhig rgyu yod pa rnams la
[\[55b.4\]]mngon sum gyis grub pa ste ci'i phyir mi skye ba'i stong pa nyid kyi rang bzhin yin/_gang zhig yang mi skye ba'i chos stong pa nyid ces bya ba de yang skye ba yin zhes rigs pa ma yin no/_/de'i phyir skye ba dang mi skye ba dag gnyi ga yang so so kho na yin zhes bya ba'i dgongs pa'o/_/gnas brtan rab 'byor ni kun
[\[55b.5\]]brtags kyi ngo bos mi skye ba yang med pa gsungs pa ni skye ba'i chos sam zhes bya ba la sogs pas so/_/smra bar mi spobs so zhes bya ste/_ma skyes pa yang smra ba ni gnas par kun tu brtags pa'i ngo bo yin pa'i phyir kho bo 'dod pa nyid ma yin sngon nyid skye ba zhes bya ba'i dgongs pa'o/_/
[\[55b.6\]]gal te mi skye ba yod na 'o na thob pa dang mngon par rtogs pa yang rigs pa ma yin zhes tha dad par 'gyur ba gnas brtan shA ri'i bus bstan par byed de/_khyod kyi skye ba med pa yang zhes bya ba la sogs pa ste/_rab 'byor gyis smras pa/_tshe dang ldan pa shA ri'i bu skye ba med pa nyid brjod pa ma yin
[\[55b.7\]]la zhes bya ba ni skye ba med pa yang gzugs la skye ba med pa dang /_sgra la skye ba med pa zhes bya ba la sogs pa'i ngo bos kun tu brtags pa kho na ste/_'o na ci zhig mngon par rtogs par 'gyur thob par 'gyur zhes bya ba dgongs pa gsungs pa/_skye ba med pa nyid so sor snang ba yin no zhes
[\[56a\]]
[\[56a.1\]]bya ba ste/_rnam par rtog pa dang spros pa thams cad dang bral ba ni mi skye ba nyid gcig tu de'i tshe ni so sor snang /_'o na skye ba la sogs pa so sor ye shes yod de gang du 'di so sor snang zhes gsungs pa ni skye ba med pa nyid spobs pa yin te zhes bya ba
[\[56a.2\]]ste/_ye shes kyang de'i tshe skye ba med pa'i ngo bo nyid du song ba zhes bya ba'i dgongs pa'o/_/'o na ye shes de la ji ltar snang zhes brjod pa la zhes bya ba'i dgongs pa gsungs pa/_de kho na bzhin du shin tu so sor snang ba nyid do zhes bya ba ste/_de bzhin nyid du skye ba med pa'i
[\[56a.3\]]ngo bo nyid thob pa nyams pa'i dmigs par bya ba dang dmigs par byed pa ngo bos gnas pa gzung ba dang 'dzin pa ma yin pa'i ngo bo rnam par mi rtog pa 'jig rten las 'das pa'i ye shes de so so'i skye bo thams cad la dmus long rnams la gzugs ltar spyod yul ma yin te de'i
[\[56a.4\]]tshe so sor snang ngo /_/shin tu zhes bya ba ni 'ga' zhig las 'don pa ste/_der shin tu 'das pa dang sgro 'dogs pa dang skur pa 'debs pa'i mtha'o/_/kun tu brtags pa dang gzhan gyi dbang dag med pa'i phyir sgro 'dogs pa'i mtha' med pa'o/_/yongs su grub pa de bzhin
[\[56a.5\]]nyid kyi ngo bo yod pa'i phyir skur pa 'debs pa'i mtha' med pa'o/_/de nyid kyi phyir brjod pa/_sems med mi dmigs pa ni 'di/_/ye shes 'jig rten 'das kyang de/_/de nyid zag pa med pa'i dbyings/_/bsam gyis mi khyab dge ba brtags/_/bde ba rnam par grol sku 'di/_/
[\[56a.6\]]chos zhes bya dang thub chen gyi/_/zhes bya ba'o/_/'di ni 'dir skabs kyi don te thob par bya ba dang thob par byed pa gnyi ga la yang don dam par mi skye ba'i rang bzhin nyid kyi phyir chos 'ga' yang gang gis kyang thob par bya ba'i phyir dang mngon par rtogs pa'i phyir nus pa ma yin te/_
[\[56a.7\]]gcig tu na chos thams cad kyi don dam pa ni chos kyi dbyings te/_de yang rang bzhin gyis 'od gsal ba/_thog ma dang tha ma med pa'o/_/de bas na rang bzhin gyis 'od gsal ba byang chub sems dpa' zhes bya ba'i chos kyi dbyings glo bur ba'i sgrib pa dang dri ma rnams kyis dri ma
[\[56b\]]
[\[56b.1\]]can du byas pa de na de rnams la zad pa yod na de zad pa'i mtshan nyid can gyi rnam par dag pa sngon chad med pa thob pa yin no/_/dper na rang bzhin gyis nam mkha' ni glo bur ba'i kha ba dang rdul dang sprin dang du ba la sogs pa'i sgrib pa rnams kyis dri ma can du byed pa yin te/_phyis de med pa'i
[\[56b.2\]]mtshan nyid can rnam par dag pa des thob pa yin no/_/de'i glo bur ba'i 'khrul ba thams cad log pa la shin tu rnam par dag pa'i chos thams cad kyi de bzhin nyid kyi mtshan nyid thams cad sngon chad med pa'i phyir byang chub sems dpas thob pa yin no/_/de nyid rnam par dag pa de'i bdag
[\[56b.3\]]nyid du gyur pa rtogs pa'i phyir thob pa dang mngon par rtogs pa yang dag par yod pa yin zhes kun tu brtags pa'i sgrib pa tsam bsal ba thob pa dang /_mngon par rtogs pa zhes 'dod pa yin te/_gzung ba dang 'dzin pa'i ngo bo med pa'i phyir zhes bya ba'o/_/'dir ni 'phags pa
[\[56b.4\]]rab 'byor gyis skyon med pa'i chos nye bar bstan pa spobs pa la gdul bya rnams kyi lhag par mos pa brten pa'i don du gnas brtan shA ri'i bus bsngags pa gsungs te/_chos ston pa'i nang na zhes bya ba la sogs pa ste/_dri ba thams cad la lan gdab pa nges par 'byung ba'i phyir mchog
[\[56b.5\]]tu gzhag par bya'o/_/the tshom med par bgrang bar bya'o/_/gang dang gang nyid la zhes bya ba ste/_gang dang gang nyid kyis gnas pa'o/_/nges par 'byung bar 'gyur ba zhes bya ba ni brgal bar 'gyur ro/_/mi g.yo zhes bya ba ni stor bar mi 'gyur ro/_/'gal bar yang mi
[\[56b.6\]]byed do zhes bya ba ni 'khrug par mi byed pa'o/_/mi gnas pa'i chos can rnams kyi zhes bya ba ni mi gnas pa ni mngon par mi zhen pa chos gang rnams kyis de rnams de ltar brjod pa yin no/_/mi 'da'o zhes bya ba ni skrag par mi byed pa'o/_/de skad ces smras pa dang zhes bya ba ni
[\[56b.7\]]chos thams cad mi gnas par gsungs pa'o/_/'di zhes bya ba ni de ma thag par gsungs pa'o/_/chos thams cad la mi gnas pa yang yin la mchog nyid kyi phyir pha rol tu phyin pa yang yin no/_/gang yin zhes bya ba ni shes rab kyi pha rol tu phyin pa nyid las gzhan nyid kyi
[\[57a\]]
[\[57a.1\]]dgos pas dri bar byed de/_rab 'byor gyis smras pa/_shes rab kyi pha rol tu phyin pa nyid ni zhes bya ba ste/_gang la bshad pa'i don du bdag la smras pa de ni 'di yin no/_/gzhan nyid la de ltar mi gnas pa nyid mi rigs pa'i phyir ro/_/'di nyid ni ji
[\[57a.2\]]ltar shes par bya zhe na gsungs pa/_theg pa thams cad pa zhes bya ba ste/_sngar gsungs pa kho na ste nyan thos kyi sa la yang zhes bya ba la sogs pas theg pa thams cad pa nyid de'i phyir 'di nyid 'di zhes bya ba'i dgongs pa'o/_/'di ni gtso bo shes rab kyi pha rol tu phyin pa la
[\[57a.3\]]byang chub sems dpa'i gdams ngag sbyor bar byed de/_de ltar zhes bya ba ste/_gang gi phyir de ltar de'i phyir ro/_/zhum pa nyid ni sdug bsngal lo/_/nem nur zhes bya ba ni the tshom za ba nyid do/_/rmongs pa nyid ni rtse gcig pa med pa'o/_/gzhan pa nyid ni rgyab tu phyogs pa'i ngo bo'o/_/
[\[57a.4\]]'ga' zhig tu ni tshig rnams thams cad 'don pa ma yin te/_de bzhin du gnas gzhan rnams la yang nyung ba dang nyung ba'i tshig rnams po ti rnying pa rnams la mthong ba yin no/_/de tsam yang de 'don pa bshad pa po rnams kyis bshad pa yin zhes bya ba'o/_/yid la byed pa 'di dang zhes bya ba ni kun
[\[57a.5\]]rdzob tu gnas rab tu gnas pa la sems can thams cad yongs su mi gtong ba yid la byed pas snying rje chen po nye bar skyes pas so/_/tshe dang ldan pa rab 'byor ji ltar zhes bya ba la sogs pa ste/_'dir shA ri'i bu'i dgongs pa 'di yin te rnam par rtog pa ni rnam pa thams cad du
[\[57a.6\]]shes rab kyi pha rol tu phyin par gnas par 'gal ba can yin no/_/de bas na sems can thams cad yongs su mi gtong ba yid la byed pa yang 'gal ba can kho na ste/_'di nyid kyi phyir gsungs pa/_don dam rnam par rtog la yang /_/mkhas pas zhum pa mi bya ste/_/rnam rtog la ni tha dad
[\[57a.7\]]gang /_/dge ba'am ni mi dge la/_/brten pa'i dbye bas tha dad med/_/ched du me yis bsreg pa nyid/_/tsan+dan las 'bar de yang ni/_/reg par gyur na sreg pa yin/_/zhes bya ba'o/_/'dir ni rab 'byor gyis legs so zhes bya ba'i sngon du 'gro ba can lan te/_rgyas par phyogs
[\[57b\]]
[\[57b.1\]]snga ma brgya byas pa'i phyir legs so zhes bya ba'o/_/don nyid ni kho bo cag la 'dod pa nyid de don la 'dod pa'i mtshan nyid can yin pa'i phyir ro/_/yang dag pa'i tshig tu brjod pas zhes bya ba ste/_rnam par rtog pa'i ngo bo thams cad yid la byed pa'i shes rab kyi pha rol tu phyin pa'i gnas pa
[\[57b.2\]]dang 'gal ba nyid yang dag pa'i tshig ni yang dag pa'i dngos po ste de'i brjod pas so/_/rgyas par mi 'dod pa 'bab pas phyogs snga ma'i don mi 'dod pa brjod pa nyid ces khyod la yang klan kar 'gyur ba'o/_/'dod pa nyid la phyogs snga ma nyid kyis brjod pa'i phyir ro/_/chen mo rnams la yang 'don
[\[57b.3\]]pa 'di mthong ba yin te/_tshe dang ldan pa sha ra dwa ti'i bu legs so legs so khyod la yang klan kar 'gyur te/_tshe dang ldan pa sha ra dwa ti'i bu don nyid ni tshe dang ldan pa sha ra dwa ti'i bus yang dag pa'i tshig tu brjod pas yongs su bzung ba yin zhes bya ba'o/_/'di nyid rjes su brjod nas nyi khri'i gzhung
[\[57b.4\]]'grel las bshad pa ste/_tshig gsum gyis rjes su yi rang bar byed do/_/tshig ni legs pa'i rigs pas klan kar byed de/_legs so legs so zhes bya ba ni gcig go/_/klan kar 'gyur ba zhes bya ba ni gnyis pa ste rigs pas 'di la dmigs pa 'byung bar 'gyur zhes bya ba'i don
[\[57b.5\]]to/_/don yongs su bzung ba zhes bya ba ni gsum pa ste rim pa 'dis kyang bcom ldan 'das ma 'di la yang 'don pa nyams pa ste/_'di khyod la klan kar 'gyur te zhes bya ba nyid kyi 'don pa 'byung bar 'gyur ro/_/klan ka'i don ni shin tu yang legs par 'brel ba ma mthong ste/_sems
[\[57b.6\]]can thams cad la shes rab kyi pha rol tu phyin pa'i gnas par thal ba la ma spangs pa nyid kyi phyir ro/_/ji ltar rjes su yi rang ba zhes bya ba'i dgos pa gsungs pa/_de ci'i phyir zhe na/_sems can ngo bo nyid med pas na zhes bya ba ste/_ngo bo nyid med pa nyid ni rang gi mtshan nyid stong pa nyid
[\[57b.7\]]de ngo bo nyid med pa nyid dang de dang bral ba'o/_/ngo bo nyid med pa ni rnam par dben pa nyid dang med pa nyid dang bsam gyis mi khyab pa nyid de de'i bsam pa la yul med pa'i phyir ro/_/mngon par rdzogs par byang ma chub pas na zhes bya ba ni ma rtogs pa nyid do/_/sems can yang dag
[\[58a\]]
[\[58a.1\]]pa ji lta ba ma yin pa'i don du mngon par rdzogs par byang chub pas zhes bya ba'i tshig drug pa yang 'ga' zhig tu 'don pa yin no/_/de la sems can gyi yang dag pa ji lta ba ma yin pa'i don nyid dang brdzun pa'i dngos po nyid kyis mngon par rdzogs par byang
[\[58a.2\]]chub pa zhes bya ba ni don 'di yin te/_ngo bo nyid med pa la sogs pa yid la byed pa'i yul 'di rnams ni de las gzhan rnams la yod pa ma yin te/_byang chub sems dpa' rnams ni 'jig rten las 'das pa'i rjes la thob pa'i ye shes kyi sgyu ma dang /_smig rgyu dang /_chu'i zla ba dang
[\[58a.3\]]mnyam par chos thams cad mthong bas na/_sems can thams cad yongs su mi gtong ba'i yid la byed pa yang brdzun par snang ba tsam mthong ba yin te/_de rnams las gzhan pa'i sems can ni ma yin no/_/shes rab kyi pha rol tu phyin pa la gnas pa ma yin zhes brjod pa yin te/_
[\[58a.4\]]de nyid kyi phyir gsungs pa/_tshe dang ldan pa shA ri'i bu byang chub sems dpa' sems dpa' chen po ni de lta bu'i ngo bo nyid la byed pa 'di dang gnas pa 'dis gnas par 'dod do zhes bya ba ste/_de lta bu'i zhes bya ba ni ngo bo nyid med pa la sogs pa'i ngo bo so sor rtogs pas so/_/
[\[58a.5\]]gnas pa 'dis ni shes rab kyi pha rol tu phyin pa'i gnas pas so zhes bya ba'i sgras ni le'u rdzogs pa'i don du'o/_/rab 'byor gyi le'u zhes bya ba ni sngon gyi po ti rnams la 'don pa yin te rab 'byor gtso bo nyid du bstan pa'i phyir rab 'byor gyi le'u ste/_'di nyid kyi phyir 'chad par
[\[58a.6\]]'gyur ba rab 'byor gyi le'u las btsal bar bya zhes bya ba'o/_/spyod pa'i le'u ste rnam pa thams cad mkhyen pa nyid kyi spyod pa'i le'u zhes bya ba 'ga' zhig tu 'don pa'o/_/de la spyod pa ni spyod pa byed pa ste de gsal bar byed pa'i le'u ni de'i le'u ste le'u dang po'o//_//
[\[58a.7\]]de ltar re zhig bar ma'i shes rab kyi pha rol tu phyin pa bstan pa rdzogs par bya ste/_gang gi phyir shes rab kyi pha rol tu phyin pa 'di ni de bzhin gshegs pas rnam pa gsum du gsal bar mdzad de mdor bsdus pa dang /_bar ma dang /_rgyas pa zhes bya ba gsungs so/_/de la gdul
[\[58b\]]
[\[58b.1\]]bya'i dbang gis mdor bsdus pa dang bar ma'i tshul dag gis 'chad pa las 'di'i 'og tu gdul bya yongs su ma smin pa rnams la ma skyes pa dang skyes pa'i the tshom bsal bas yongs su smin par byed pa yongs su smin pa rnams la'o/_/de kho na nyid kyi don rtogs par byed pa ste kun rdzob dang de ni
[\[58b.2\]]dam pa'i tshul rnam par 'byed pas rnam pa gnyis kyis byang chub sems dpa' lam gyi rnam pa thams cad mkhyen pa nyid nas brtsams te rgyas par bshad par bya ba ni de'i tshe yang zhes bya ba la sogs pa'o/_/de'i tshe zhes bya ba ste dus de la'o/_/brjod par 'dod pa'i dbang gis byed pa po
[\[58b.3\]]rnams 'byung ba de bas na byed pa nyid do/_/kha lu zhes bya ba'i sgra ni ngag gi rgyan la'o/_/yang gi sgra ni khyad par gyi don du'o/_/rgyas par shes rab kyi pha rol tu phyin pa bshad pa ni khyad par ro/_/brgya byin zhes bya ba ste dang por bshad pa ste/_de nyid kyis 'phags pa rab 'byor la yongs su
[\[58b.4\]]dri ba la sogs pa byed par 'gyur ba nyid kyi phyir ro/_/de nyid do zhes bya ba ni gang la bstan pa'i don du rab 'byor la bka' stsal pa/_'dus pa ni yang dag par 'ongs pas so/_/'khod pa ni 'dug pa'i phyir ro/_/lhan cig tu byas te/_legs par byas pas sum cu rtsa gsum der skyes
[\[58b.5\]]pa de'i phyir sum cu rtsa gsum pa ste de rnams kyi tshogs ni ris so/_/de las 'byung ba zhes tha nya/_'jig rten skyong ba bzhi ni rnam thos sras dang /_yul 'khor srung dang /_'phags skyes po dang /_mig mi bzang rnams so/_/de rnams kyi tshogs ni de las byung ba'o/_/'di rnams la tshangs
[\[58b.6\]]pa la sogs pa rnams las dang po bshad pa ni 'jig rten skyong ba'i dbang du byed pas 'jig rten la mtho ris dang nges par legs pa dang mngon par mtho ba thob pa'i snod du rung ba nyid so sor kun tu brtags pas 'jig rten pa'i don du 'khor ba'i phyir ro/_/de nyid ni stong gsum gyi 'jig rten
[\[58b.7\]]gyi khams mi mjed de de'i bdag po ni tshangs pa ste/_'jig rten gyi khams 'dir skye bar gyur pa na dang por skyes pa de'i rjes la gzhan dag de'i phyir de la bdag po nyid kyi mngon pa'i nga rgyal lo/_/bsam gtan gnyis pa la sogs pa rnams ni 'jig rten gyi khams kyis yang dag par
[\[59a\]]
[\[59a.1\]]bsdus pa yod pa ma yin te/_gling bzhi pa dang nyi zla dang /_/ri rab dang ni 'dod lha dang /_/tshangs pa'i 'jig rten stong la ni/_/stong ni spyi phud yin par 'dod/_/de stong la ni stong gnyis pa/_/bar ma'i 'jig rten khams yin no/_/de stong la ni stong gsum ste/_/
[\[59a.2\]]mnyam du 'jig cing 'jug pa yin/_/zhes bya ba'i tshig gis so/_/tshangs pa'i tshogs de de las 'byung ba'o/_/'dir ni 'og ma'i tshogs la 'jug pa'o/_/'di rnams ni 'jig rten pa'i 'dod chags dang bral ba'o/_/bsam gtan bzhi pa'i mdun du gnas gtsang ma lnga ste mi che ba dang
[\[59a.3\]]mi gdung ba dang shin tu mthong ba dang blta na sdug dang 'og min zhes bya ba'o/_/ci'i phyir gnas gtsang ma rnams te 'phags pa rnams nyid de rnams las skyes pa'i phyir ro/_/rigs lnga po de rnams kyi stong phrag lnga nyid do/_/gang yin pa de zhes bya ba la sogs pa/_de rnams kyang 'khod
[\[59a.4\]]par gyur pa gang zhig yang de rnams kyi 'od de yang zil gyis mnan to/_/dus mnyam nyid du gang yin pa yang de gzhan gyi sgra'i don to/_/ci'i phyir lha'i 'du ba bshad par byed/_gang yang de bzhin gshegs pa'i 'od yang dag par brjod pa la gnas skabs yin zhe na/_shes rab kyi
[\[59a.5\]]pha rol tu phyin pa bstan pa 'di la sngon chad ma byung ba'i phyir ro/_/slar ni grangs su bya ba'i 'khor 'dus pa yang bstan par bya/_'od zer 'byung ba yang snga na med pa'i chos bstan pa la rgyu mtshan no/_/'od zer 'byung ba ni 'od kyi tshogs bstan pa zhes bya ba'i tshig gis so/_/'od
[\[59a.6\]]ces bya ba ni 'dod do/_/las kyi rnam par smin par byed pa ni rnam par smin pa'o/_/de las skyes pa ni lhan cig skyes pa ste mngon par 'dus byas pa ma yin zhes bya ba'i don to/_/rgyu gang gis zil gyis mnan snyam na/_sangs rgyas kyi byin gyi rlabs kyis zhes bya ba ni sangs rgyas
[\[59a.7\]]dang nye bas so/_/gang gis gang du zhe na/_sangs rgyas kyi gzi brjid dang sangs rgyas bcom ldan 'das kyi 'od kyis so/_/de rnams kyang mthu chen po dang ldan pa de'i phyir ji ltar zil gyis non zhe na/_gsungs pa/_sangs rgyas kyi mthu dang zhes bya ba ste/_sangs
[\[59b\]]
[\[59b.1\]]rgyas kyi mthus mthu thams cad zil gyis gnon pa yin no zhes bya ba'i don to/_/de nas zhes bya ba la sogs pa ste/_ci'i phyir lha'i dbang po de bzhin gshegs pa la gsol ba mi 'debs par gnas brtan rab 'byor la 'dri bar byed/_nyan thos kyis bstan pas 'dul
[\[59b.2\]]bar bya ba nyid kyi phyir de'i dus kyi 'khor rnams la'o/_/'khor der rab 'byor la shes rab kyi pha rol tu phyin pa bstan pa'i don du bka' stsal pa nyid kyi phyir de la gsol ba 'debs pa'i sgo nyid kyis de bzhin gshegs pa la yang gsol ba 'debs par 'gyur zhes bya'o/_/
[\[59b.3\]]shes rab kyi pha rol tu phyin pa la zhes bya ba ni byang chub sems dpa' rnams kyis zhes bya ba 'di dang 'brel lam mkhyen pa nyid ces bya ba'i don to/_/nye bar bstan par byed pas na nye bar bstan pa ste de nyid kyi don to/_/rtogs par bya ba'i phyir brjod pa ni gdams pa'o/_/
[\[59b.4\]]rtogs pa dang rjes su mthun pa rnams la bya ba nyid kyis bar du gcod par byed pa rnams dor ba nyid kyis nye bar bstan pas rjes su bstan pa de dang bcas pa de zhes bya ba'i bsdu ba'o/_/byang chub sems dpa' des ji ltar shes rab kyi pha rol tu phyin pa la gnas par bya zhes bya ba ste/_de la sngar ni
[\[59b.5\]]rnam pa thams cad mkhyen pa nyid las brtsams nas rnam par mi rtog pa'i shes rab kyi pha rol tu phyin pa la bzung ste bar ma bstan pa gsal bar byas so/_/'dir yang lam gyi rnam pa mkhyen pa nyid las brtsams te byang chub sems dpa' rnams kyi rnam par rtog pa dang bcas pa dang
[\[59b.6\]]rnam par mi rtog pa yang sgrub pa'i pha rol tu phyin pa dbang du byed pa yin no/_/mthu la sogs pa rnams ni mthu'i rnam grangs so/_/de la mthu dang zhes bya ba ni mdor bstan pa ste gzhan dag gis rgyas par bshad pa'o/_/gzi brjid dang zhes bya ba ni spobs pa'i nus pa la byed pa po'i
[\[59b.7\]]mthus so/_/byin gyi rlabs kyis zhes bya ba ni rab tu sad par byed pa'o/_/gang dag yang zhes bya ba la sogs pas mya ngan las 'das pa ni yang dag pa nyid do/_/de la nges pa ni yang dag pa nyid du nges pa'o/_/de la zhugs pa zhes bya ba ste/_shin tu 'das nas gnas pa rigs
[\[60a\]]
[\[60a.1\]]can ma yin pa zhes bya ba'i don to/_/de rnams dus ji srid par yang skal ba med pa zhes brjod pa yin no/_/de dag gis 'khor ba'i rgyun las mtshams bcad pas gang rnams kyis 'khor ba'i rgyun la de rnams kyis mtshams bcad pa yod pa de'i phyir 'khor
[\[60a.2\]]ba'i rgyun las 'das nas de rnams 'gro ba'i don du nus pa yin zhes bya ba'i don to/_/de ni bla na med pa yang dag par rdzogs pa'i byang chub la sems bskyed pa'i don du skal ba dang mi ldan pa'o/_/gang gi phyir de rnams ni yang nas yang du 'khor ba nyid kyi phyir zhes bya ba'i don to/_/'on kyang gal
[\[60a.3\]]te de dag gis kyang de rnams la rjes su yi rang bar bya'o zhes bya ba ste/_de rnams kyi yang rna ba'i lam du song ba bstan pa 'di yin te rjes su yi rang ba'i phyir ro/_/bskal pa bye ba khri phrag brgya stong gzhal du med grangs med par gzhan gyis kyang de rnams sangs rgyas nyid kyi bar du rgal bar byed ces bya
[\[60a.4\]]ba'i lung las so/_/dge ba'i phyogs la zhes bya ba ni don dam par dge ba mya ngan las 'das pa ste/_de'i phyogs ni rjes su mthun pa byang chub kyi sems la sogs pa'o/_/khyad par du 'phags pa'i zhes bya ba ni byang chub kyi sems la sogs pa rnams so/_/lnga pa ni rgyu la'o/_/ches khyad par
[\[60a.5\]]du 'phags pa'i chos kyi bya ba ni yang dag pa nyid kyi nges pa la sogs pa rnams so/_/lhag par dmigs par bya'o zhes bya ba ni thob par bya ba'o/_/de'i phyir bar du gcod par mi byed ces bya ba ni gang gi phyir gyi sgra'i don to/_/de ltar kha cig ni byang chub kyi sems bskyed pa'i don du spro ba bskyed pa'o/_/
[\[60a.6\]]byang chub kyi sems sngar bskyed pa rnams ni yang dag par dga' ba bskyed pa'o/_/de ltar byang chub kyi sems bskyed pa'i phyir de dag gnyi ga yang byang chub sems dpa' sems dpa' chen po rnams yod par gyur pa las lam shes pa nyid la spro ba bskyed pa'o/_/'di nyid kyi phyir gsungs pa/_de nas
[\[60a.7\]]zhes bya ba la sogs pa ste/_khyod legs so zhes bya ba ni gzhan gyi don che ba byas pa'i phyir ro/_/bdag cag gis ni bka' drin gzo bar bgyi zhes bya ba la sogs pa ste/_sngar nyan thos rnams kyis bcom ldan 'das la gang zhig byas pa de rig pa kho bo cag gis bgyi'o/_/ci smras
[\[60b\]]
[\[60b.1\]]par 'gyur ro/_/sngar ni kho bo cag la bcom ldan 'das byang chub sems dpar gyur pa'i sngon byung ba'i de bzhin gshegs pa rnams kyi 'khor gyi nang du nyan thos rnams kyis gdams pa dang rjes su bstan pas yang dag par sgrub pa la nges par zhugs par byed pa des smras pa'i
[\[60b.2\]]sgrub pa'i rim gyis grub pas mngon par rdzogs par sangs rgyas pa gang de'i phyir/_kho bo cag gis kyang 'di'i 'khor gyi nang du byang chub sems dpa' 'di rnams gdams ngag dang rjes su bstan pa dang yang dag par sgrub pa la nges par zhugs par bya'o/_/snga ma des kho bo cag
[\[60b.3\]]la nye bar bstan pa'i rim pas rtogs par byed pa na mngon par rdzogs par 'tshang rgya bar 'gyur ro/_/de'i phyir sngon gyi nyan thos bka' drin gzo ba kho bo cag gis bgyi ste zhes bya ba gsungs so/_/sngon gyi ni sngon nyid do/_/tshangs pa ni mya ngan las 'das pa ste/_de'i phyir spyod
[\[60b.4\]]pa ni tshangs par spyod pa'o/_/de spyod pa na zhes bya ba ste byang chub kyi phyir zhes bya ba ni byang chub kyi don du'o/_/byang chub kyi spyad pa spyod cing zhes bya ba'i tha tshig go/_/gang bdag gis zhes bya ba ni byed tshig dang 'dra ba'i mi 'jig pa ji ltar gyi don no/_/gdams shing zhes bya ba ni gdams
[\[60b.5\]]ngag du byas pa yang dag par bskyang ba'o/_kha da zhes bya ba ni gsal ba'i ngag la'o zhes bya ba 'di yang dza la sogs pa'i bar du bshad pa'i phyir ro/_/gdams par byas pa zhes bya ba ni 'ga' zhig las 'byung ba yin no/_/der ba da zhes bya ba ni bstan pa'i dngos po la ste khams
[\[60b.6\]]'di la don mang ba nyid kyi phyir ro/_/rjes su yongs su gzung bar bgyi zhes bya ba ni gdams par bya'o/_/rjes su yongs su bskor bar bgyi'o zhes bya ba ni rjes su bstan par bya'o/_/'og ma'i tshig dag la yang dag pa'i don to/_/bdag cag gis zhes bya ba ni nyan thos rnams kyis yang bdag
[\[60b.7\]]nyid dang rigs mthun pa rnams la bdag nyid kyi tha snyad yod pa'i phyir ro/_/ngas khyod la bshad par bya'o/_/kau shi ka nyon cig ces 'brel to/_/ji ltar lhas char 'bebs kyang snod gsum la chus chu'i bya ba mi byed pa ni gang du kha phub pa la chu mi 'jug pa ste/_gang du yang mi
[\[61a\]]
[\[61a.1\]]gtsang ba la zhugs pa skyon dang bcas par 'gyur ro/_/gang du zhabs rdol la ni mi gnas pa de bzhin du/_nyan pa po'i skye bo'i yid kyi snod gsum la chos kyi char bab kyang chos smra ba po'i chos kyi chus bya ba mi byed do/_/gang du ma thos pas
[\[61a.2\]]g.yeng ba la sogs pas mi zhugs pa dang /_gang du yang tshul bzhin ma yin pa yid la byed pa zhugs pas 'jig par 'gyur ro/_/gang du yang dran pa brjod pas gnas pa med pa'o/_/skyon gsum po ni bsal ba'i don du gsungs pa legs par rab tu nyon la yid la zung shig
[\[61a.3\]]dang /_de ni nyan pa'i skyon rnam pa gsum du ma gyur cig ces bya ba ste/_yang dag par gus par byas nas chos nyon cig ces bya ba'i don to/_/ji ltar gnas par bya zhes brgya byin gyi sngar gyi dri ba de'i don du gsungs pa/_ji ltar gnas par bya zhes bya ba ste/_stong pa nyid la
[\[61a.4\]]zhes bya ba ni chos thams cad kyi stong pa nyid la'o/_/gnas pas shes rab kyi pha rol tu phyin pa lam mkhyen pa nyid kyi ngo bo la gnas par bya'o/_/stong pa nyid dang shes rab kyi pha rol tu phyin pa dag la mtshan nyid gcig pa nyid kyi phyir ro/_/gnas bkag pas shes rab kyi pha rol
[\[61a.5\]]tu phyin pa la gnas pa zhes bstan par byed de/_de'i phyir zhes bya ba la sogs pa ste/_chos thams cad mi dmigs pa ni byang chub sems dpa'i go cha chen po ste der gnas kyi sgro 'dogs pa ni rnam pa gsum gyis bstan te/_chos rnams la gnas par mi bya zhes bya ba ni gcig go/_/
[\[61a.6\]]chos nyid la gnas par mi bya zhes bya ba ni gnyis pa'o/_/gang zag rnams la gnas par mi bya zhes bya ba ni gsum pa'o/_/chos la spyod pa yang rnam pa gnyis te/_chos bshad pa dang chos kyi mtshan nyid spyad pa'o/_/de la gzugs la gnas par mi bya'o zhes bya ba nas brtsams te ji srid sangs
[\[61a.7\]]rgyas nyid la yang gnas par mi bya'o zhes bya bas chos kyi bshad pa'o/_/de bzhin du gzugs so zhes gnas par mi bya'o nas ji srid de bzhin du sangs rgyas zhes gnas par mi bya'o zhes bya ba nas chos kyi mtshan nyid bshad pa'o/_/gzugs rtag pa dang mi rtag pa'o zhes gnas par mi bya'o
[\[61b\]]
[\[61b.1\]]zhes bya ba nas brtsams te ji srid sangs rgyas nyid 'dus ma byas kyis rab tu phye ba'o zhes gnas par mi bya'o zhes bya bas chos nyid kyi bshad pa'o/_/rgyun du zhugs pa sbyin pa'i gnas so zhes bya ba nas brtsams te ji srid sangs rgyas kyi yongs su mya ngan las 'da' bas mya ngan las 'da' bar 'gyur ro
[\[61b.2\]]zhes bya ba'i mthas gang zag bshad pa'o/_/de la chos kyi gnas bkag pa la gzugs nas ji srid rnam par shes pa la gnas par mi bya zhes bya bas kun nas nyon mongs pa'i chos kyi gnas bkag pa'o/_/rgyun du zhugs pa'i 'bras bu la gnas par mi bya'o zhes bya ba la sogs pas rnam
[\[61b.3\]]par byang ba'i chos kyi gnas pa bkag pa'o/_/po ti 'ga' zhig la rnam par shes pa la gnas par mi bya ba 'di'i rjes la mig la gnas par mi bya'o/_/ji srid lam gyi yan lag rnams la gnas par mi bya'o zhes bya ba lhag par 'don pa yin no/_/de la mig la zhes bya ba la sogs
[\[61b.4\]]pas khams dang skye mched la sogs pa'i rab tu dbye ba bstan to/_/mig gi 'dus te reg pa la dbang po dang yul dang rnam par shes pa 'dus pa yod pa la/_gang zhig bde ba la sogs pa'i tshor ba bskyed pa la rjes su mthun pa'i dbang por 'gyur ba'i yongs su gcod par byed pa
[\[61b.5\]]'dra ba tsam nyid kyis bde ba la sogs pa'i tshor ba skyed par byed pa dang bcas pa'i sems las byung ba ni reg pa zhes brjod do/_/dbang po'i 'gyur ba ni 'dra bas reg par byed ces bya ba byas pas so/_/de'i phyir dbang po'i dbye bas mig gi 'dus te reg pa nas ji srid yid kyi 'dus
[\[61b.6\]]te reg pa'o/_/chos mngon pa las gsungs pa/_gsum 'dus pa las dbang po'i 'gyur ba yongs su gcod pa ni reg pa ste/_tshor ba bskyed pa yang dag pa'i rten sbyin pa'i las can zhes bya ba'o/_/'don pa 'di thams cad sngar gyi po ti rnams la ma mthong ste/_
[\[61b.7\]]de'i phyir gzhag pa byung bar gyur to/_/bcom ldan 'das ma 'di la mdor bsdus pa bshad pa thams cad du chos 'chad pa la phung po rnams nyid 'don pa yin te/_khams dang skye mched la sogs pa ni ma yin no/_/de'i phyir ji ltar gnas pa 'di la 'di lta bu'i 'don pa rigs
[\[62a\]]
[\[62a.1\]]pa yin no/_/gzhan yang chos nyid bshad pa'i dus na gzugs ni rtag pa ma yin mi rtag pa yang ma yin zhes bya ba la sogs pa phung po rnams nyid la gcig tu chos nyid bstan pa yin te/_chen po rnams la yang 'di mig la gnas par mi bya zhes
[\[62a.2\]]bya ba la sogs pas 'don pa yin no/_/chos kyi mtshan nyid la yang gnas par mi bya zhes gsungs pa/_de bzhin du gzugs so zhes gnas par mi bya zhes bshad ma thag pa'i rim pas chos rnams la gnas par mi bya'o/_/gang gi phyir zhes bya ba ni gang gi phyir la'o/_/
[\[62a.3\]]de'i phyir gzugs zhes bya ba ni gzugs su byed pa'i mtshan nyid can gzugs zhes bya ba ste chos kyi mtshan nyid la gnas par mi bya zhes bya ba gsungs so/_/de bzhin du gzugs zhes bya ba ste chos kyi mtshan nyid la yang gnas par mi bya zhes bya ba'i don to/_/chos nyid la yang
[\[62a.4\]]gnas pa med pa gsungs pa ni gzugs rtag pa dang zhes bya ba la sogs pa ste re zhig chos dang chos kyi mtshan nyid la yang gnas par mi bya'o/_/gang zhig yang de rnams la phyin ci log gi ngo bos skye ba'i chos nyid brtags pa nyon mongs pa dang zad pa'i rgyu nyid kyis phyin ci log ma
[\[62a.5\]]yin pa'i mngon pa'i nga rgyal las mi rtag pa nyid de dag la yang gnas par mi bya ste/_gzugs la sogs pa rnams la rang bzhin med pa nyid kyis de'i chos nyid kyi ngo bo rnams med pa'i phyir ro/_/sdug pa ni gtsang ba'o/_/mi sdug pa ni mi gtsang ba'o/_/gzugs stong pa'o zhes bya
[\[62a.6\]]ba yang mi dmigs pa ste dmigs pa yin pas na dmigs pa'o/_/de bas ni 'di gnyi ga yang ngo /_/'dus ma byas kyis rab tu phye ba'o zhes bya ba la 'dus ma byas pa ni mya ngan las 'das pa ste/_des rab tu phye ba ni bskyed pa ste dmigs pa'i ngo bo yin pa'i phyir ro/_/sbyin pa'i gnas
[\[62a.7\]]zhes bya ba ni yon gnas kyi ngo bo can chos nyid gsungs so/_/lam la gnas pa la yang yon ni gzhal du med pa'i 'bras bu ster ba zhes gsungs pa'i phyir ro/_/srid pa lan bdun pa'o zhes bya ba ni las kyi sgom pa la brtson 'grus dang mi ldan yang chos nyid kyi stobs kyis skye ba bdun
[\[62b\]]
[\[62b.1\]]pa la dgra bcom pa nyid thob pa'i phyir ro/_/mthar ma phyin pa'i phyir zhes bya ba ni rnam pa thams cad kyis 'dod pa'i chags pa ma spangs pa'i phyir ro/_/'jig rten 'dir lan cig phyir 'ongs nas zhes bya ba ni lan cig slar 'dod pa'i khams su 'ongs nas so/_/de nyid du zhes bya ba
[\[62b.2\]]ni 'dod pa med pa'i 'jig rten la'o/_/'di nyid du zhes bya ba ni skye ba'i gnas gang la khams gsum pa'i nyon mongs pa spangs pa lhag mar gyur pa 'di rnams la bdag tu brlan pa de'i phyir lhag ma rnams ni phung po rnams so/_/de nyid ni lhag ma ste phung po lhag ma dang bcas pa la de
[\[62b.3\]]bzlog pas lhag ma med pa'o/_/mya ngan las 'das pa nyid ni dbyings te/_dmigs pa'i ngo bos 'phags pa rnams bskyed pa'i rgyu nyid kyi phyir ro/_/nyan thos kyi sa las 'das nas zhes bya ba ni gzhan gyi sgra la rjes su 'gro ba ni nyan thos kyi sa'o/_/de yang gzhan gyis nye bar bstan
[\[62b.4\]]pa med na rang nyid kyis mngon par rdzogs pa'i phyir rang sangs rgyas kyis 'da' ba'o/_/de'i phyir de'i ye shes kyang khyad par du 'gyur ro/_/sangs rgyas kyi sa zhes bya ba ni kun tu 'od la gnas nas so/_/sangs rgyas kyi mdzad pa zhes bya ba ni bdud bcom pa dang chos kyi 'khor lo rab tu
[\[62b.5\]]bskor ba la sogs pa'o/_/sangs rgyas kyi yongs su mya ngan las 'da' bas zhes bya ba ni ji srid du sangs rgyas rnams kyi bar chad med pa'i byang chub thob par rung ba byang chub sems dpa'i lung bstan pa la sogs pa gdon mi za bar bya ba de thams cad byas nas/_ji lta bur gyur pa'i yul dang
[\[62b.6\]]dus la sogs pa rnams la sangs rgyas rnams yongs su mya ngan las 'da' ba de lta bur gyur pa yongs su mya ngan las 'da' ba gang yin pa de ni sangs rgyas kyi mya ngan las 'das pa zhes brjod do/_/yongs su mya ngan las 'das par 'gyur ro zhes bya ba ni sprul pa'i skus zhes rtogs par bya'o/_/
[\[62b.7\]]ji skad du gsungs pa/_bzo yi skye gnas byang chub che/_/rtag tu sprul pa mthong rnams kyis/_/sangs rgyas sprul pa'i sku 'di ni/_/rnam par grol la thabs chen yin/_/ji ltar gzhan du me 'bar te/_/slar yang gzhan du zhi bar 'gyur/_/yang dag mthong dang ma mthong dang /_/sangs rgyas
[\[63a\]]
[\[63a.1\]]rnams la yang zhes bya/_/zhes bya ba'o/_/'dir bye brag tu smra ba rnams phyogs snga mar gnas pa yin te/_gal te sangs rgyas mi 'da' na/_/skyon dang dgos pa thal bar 'gyur/_/don med nus pa mi tshang phyir/_/thams cad gdul bya ma yin nyid/_/nyan thos
[\[63a.2\]]rnams kyi mnyam nyid dang /_/gdung rnams kyang ni mi srid pas/_/gling bzhi rnams la de rnams kyis/_/skye ba yang ni thal bar 'gyur/_/rigs ni mthun pa chad pa'i phyir/_/bde gshegs rnams kyang mya ngan 'da'/_/mthong ba mya ngan 'das sku'i phyir/_/ji ltar nyan thos la sogs rnams/_/gzhan du ring bsrel med pa ni/_/gnod
[\[63a.3\]]par byed pa'i tshad mar 'dod/_/ces bya bas so/_/don ni 'di yin te gal te 'khor ba ji srid kyi bar du thub pa chen po la gnas pa yin na de'i phyir ji ste cig car ram rim gyis 'jig rten gyi khams rnams su bcom ldan 'das rnams 'byung bar 'gyur/_thams cad kyang dus thams cad la gcig nyid la
[\[63a.4\]]thogs pa med pa'i ye shes kyi nus pa nyid kyis sangs rgyas kyi mdzad pa nus pa nyid yin pa'i phyir gzhan rnams don med pa nyid do/_/gzhan du dus gzhan la sangs rgyas gzhan skye ba la 'di thogs pa med pa'i nus pa'i ye shes nyid mi 'thad pa la nus pa mi tshang ba nyid do/_/'di'i de rnams gdul
[\[63a.5\]]bya ma yin zhes smra bar nus pa yang ma yin no/_/thams cad smon lam dang tshogs pa sogs la mnyam pa nyid kyis nus pa mnyam pa nyid kyi phyir dang /_sangs rgyas thams cad la yang gdul bya ma yin pa nyid du thal ba'i phyir ro/_/rang gis yongs su smin par byed pa nyid gdul bar bya ba la
[\[63a.6\]]ni nyan thos dang mnyam pa nyid do/_/shin tu yang de bzhin gshegs pa rnams la thogs pa med pa'i nus pa'i ye shes nyid thob par 'gyur ba ma yin no/_/rang gi ji lta bar yongs su smin par byed pa'i sems can 'dul ba las nyan thos bzhin du thams cad rang gis rnam par smin par byas
[\[63a.7\]]pa'i gdul bya legs bzang gi mtha' can rnams gdul bas 'dul ba med pa'i phyir mya ngan las 'da' bar 'gyur ro/_/byang chub sems dpa' gzhan rnams kyi go skabs byed pa'i don du 'jig rten gyi khams gzhan rnams la sangs rgyas rnams sems can gyi don mi mdzad kyi nus pa med pa nyid kyi
[\[63b\]]
[\[63b.1\]]phyir slar ma yin no zhe na/_gal te de ltar na gling bzhi tsam la sangs rgyas 'byung ba de lta na yang mang ba rnams la shin tu yang go skabs byas par 'gyur ro/_/stong gsum pa gcig gi don du gling bzhi pa'i 'byung ba 'dod pa kho na yin te/_gal te de ltar na stong gsum thams cad la de
[\[63b.2\]]bzhin gshegs pa gcig gling re rer sprul pa'i skus sems can gyi don zhes khas len par gyis/_gzhan du na thogs pa med pa'i nus pa can de bzhin gshegs pa zhes snyan pa smra ba tsam du 'gyur ro/_/'jig rten yongs su gtong ba'i don du bdag sangs rgyas su gyur cig ces bya ba yang
[\[63b.3\]]byang chub sems dpa' rnams kyi smon lam mo/_/de'i phyir 'jig rten gyi khams gzhan la ji ltar de bzhin gshegs pa yang dag par 'byung /_de bzhin gshegs pa gnas par gyur pa la mtha' yas pa nyid ni 'thad par gyur pa ma yin no/_/khyad par med par
[\[63b.4\]]'jig rten zhes brjod pa na stong gsum rtogs pa ni ma yin te/_gling bzhi tsam la yang rtogs par thal bar 'gyur ro/_/de ltar na yang mang ba'i byang chub sems dpa' tshogs yang dag par bsags pa rnams la shin tu nas kyang go skabs byas par 'gyur ro/_/de'i
[\[63b.5\]]phyir 'khor ba la yongs su gnas pa'i stong gsum thams cad du long ba'i 'jig rten la dus gcig nas 'byung gnas de bzhin gshegs pa gcig go/_/sangs rgyas kyi mdzad pa thams cad mdzad nas rang gis yongs su smin pa rnams gdul bar bya ste/_rang gi gdul
[\[63b.6\]]bya med pa'i phyir yongs su mya ngan las 'da' bar byed do/_/gal te bcom ldan 'das kyi yongs su mya ngan las 'da' ba med na ji ltar ring bsrel mthong bar 'gyur zhes bya'o/_/'dir thogs pa med pa'i nus pa nyid la sangs rgyas rnams kyi sangs rgyas mang ba nyid ma yin pa la
[\[63b.7\]]tshigs su bcad pa'o/_/rigs tha dad phyir don bcas phyir/_/tshang phyir thogs pa med pa'i phyir/_/tha mi dad phyir sangs rgyas gcig_/dri med gnas la mang nyid min/_/zhes bya ba ste/_sangs rgyas gcig kho na zhes 'di ni 'dod pa ma yin te/_ci'i phyir zhe na/_rigs
[\[64a\]]
[\[64a.1\]]tha dad pa'i phyir ro/_/gang gi phyir sangs rgyas kyi rigs can rnams kyi mtha' yas pa ste de la gcig nyid mngon par rdzogs par sangs rgyas pa na gzhan rnams mngon par rdzogs par sangs rgyas par mi 'gyur zhes bya ba ci'i phyir 'di yin/_
[\[64a.2\]]bsod nams dang ye shes kyi tshogs kyang don med par 'gyur te/_byang chub sems dpa' gzhan rnams mngon par rdzogs par 'tshang mi rgya ba'i phyir ro/_/don med kyang rigs pa ma yin te de'i phyir don med pa ma yin pas sangs rgyas gcig kho na yin no/_/sems can gyi don gyi bya ba tshang
[\[64a.3\]]ba nyid kyang mi 'gyur te sangs rgyas nyid la gang gis kyang mi gnas pa'i phyir ro/_/'di yang rigs pa ma yin te thog ma'i sangs rgyas 'ga' yang yod pa ma yin la tshogs bsags pa med pas sangs rgyas nyid mi rigs pa'i phyir ro/_/sangs rgyas gzhan med pas kyang
[\[64a.4\]]tshogs bsags pa mi rigs pa'i phyir ro/_/thog ma med pa nyid kyis kyang sangs rgyas gcig rigs pa ma yin no/_/mang ba nyid kyang 'dod pa ma yin te/_sangs rgyas rnams kyi chos kyi sku zag pa med pa'i dbyings las tha mi dad pa'i phyir ro/_/de bzhin gshegs pa rnams
[\[64a.5\]]sangs rgyas kyi zhing 'ga' zhig tu sems can 'ga' zhig rnams la gzugs bstan par mi mdzad de gzhan rnams la ma yin no/_/gang gi phyir/_ji ltar chu snod chags pa la/_/zla ba'i gzugs brnyan mi mthong ba/_/de bzhin sems can skyon bcas la/_/sangs rgyas gzugs
[\[64a.6\]]brnyan mi mthong ngo /_/de ltar na yang thams cad du 'gro ba nyid kyis kyang snod ma yin pa'i sems can rnams la sangs rgyas kyi gzugs brnyan mi mthong zhes gsungs par 'gyur ro/_/de ltar yang /_mdzad grub rnams kyis tha dad pa/_/grangs dang zhing rnams thams cad du/_/
[\[64a.7\]]sangs rgyas sprul pa bsam mi khyab/_/rnam pa kun tu de shes bya/_/sangs rgyas kyi sprul pa de yang rnam pa thams cad du dus thams cad la bsam gyis mi khyab par rig par bya ste mdzad pa'i bya ba ste tha dad pa dang grangs dang zhing gis so/_/gang zhig yang brjod pa/_stong
[\[64b\]]
[\[64b.1\]]gsum gcig ni sangs rgyas kyi zhing gcig go/_/der sangs rgyas gcig ni gling bzhi pa so sor dang 'dzam bu'i gling pa skye ba dang yang dag pa'i byang chub la sogs pa'i ngo bo sprul pa ston par byed ces bya ba'o/_/de la dgongs pa ni 'di yin te de ltar na yang sngar gyi byang chub sems
[\[64b.2\]]dpa' skyabs med pa'i 'jig rten pa la bdag skyabs su gyur cig ces smon lam btab pa des na/_sangs rgyas gzhan la der bstan pa 'jug pa la gzhan gyi zhugs pa smon lam gyis gnod par byed par 'gyur ro/_/de bas na byang chub sems dpa'i spyad pa spyod pa na de bzhin gshegs
[\[64b.3\]]pa nyid kyis 'jug pa dang yongs su smin par byas pa phal cher 'jig rten gyi khams gcig la skye bar 'gyur ba de'i tshe de rnams sangs rgyas gcig gi gzugs brnyan skye ba dang byang chub la sogs pa'i ngo bo mthong ba yin te/_des na de'i sangs rgyas kyi zhing de zhes brjod pa yin no/_/
[\[64b.4\]]mang po'i sangs rgyas rnams la go skabs kyi don du yang ma yin no/_/gcig ni gling bzhi tsam la skyabs med pa la skyabs su gyur pa la smon lam gyi phyir byas pa don med pa nyid do/_/shin tu dka' bas tshogs rdzogs pa'i 'di tsam mang po rnams ni shin tu mi srid pa'i phyir ro/_/stong gsum
[\[64b.5\]]gyi yang mthar thug pa med pa nyid kyis de rnams la sangs rgyas kyi zhing nyid la yang smon lam byas pa tshogs rdzogs pa rnams la go skabs srid pa'i phyir ro/_/de ltar na yang /_khams gcig la ni gnyis med phyir/_/gzhal med tshogs phyir dus gcig tu/_/rim du 'jug pa mi
[\[64b.6\]]rigs pas/_/sangs rgyas mang nyid rab tu grub/_/de lta na yang /_sgrib pa thams cad nges sgrol phyir/_/bya ba yang ni ma rdzogs pas/_/sangs rgyas shin tu mya ngan 'da'/_/'dod de mya ngan 'da' ba'ang min/_/thams cad 'dris pa'i phyir las can/_/rgya mtsho'i chu bzhin rgyal ba
[\[64b.7\]]rnams/_/byas gyur byed pa byed 'gyur te/_/gzhan gyi don la sems pa med/_/sems can skyon phyir mi mthong bas/_/chag pa'i snod du zla ba bzhin/_/de rnams 'jig rten kun 'phrogs mdzad/_/chos kyi 'od kyis nyi ma bzhin/_/byang chub ston mdzad 'ga' zhig ni/_/med bzhin myang 'das
[\[65a\]]
[\[65a.1\]]'ga' zhig tu/_/dus gang la yang med pa min/_/brtag pa'i sku can de bzhin gshegs/_/zhes bya ba'o/_/yongs su mya ngan las 'da' ba'i sku mthong ba dang ring bsrel mthong ba yang de bstan pa'i gdul bya rnams la rjes su bzung ba'i don du sprul
[\[65a.2\]]pa kho na yin zhes bya ba'o/_/ji ltar yang 'dis gnas par bya zhes bya ba ste/_gnas brtan shA ri'i bu la ci'i phyir bsam pa skyes snyam na/_chos rnams thams cad la gnas par mi bya zhes bya ba gsungs pas so/_/shes rab kyi pha rol tu phyin pa stong pa nyid kyi rang bzhin la gnas
[\[65a.3\]]par nus pa ma yin te/_gnas par bya zhes kyang brjod pa yin na ji ltar brjod pa yin zhes bsam par byed do/_/de'i rjes la gnas brtan rab 'byor la mi gnas pa'i sgrub pa nyid ni shes rab kyi pha rol tu phyin par gnas pa zhes ston cing gnas so/_/thugs ni shin tu mi gnas pa zhes
[\[65a.4\]]bya ba ste/_rab tu mi gnas pa'i mya ngan las 'das pa la 'gro ba nyid kyi phyir gsungs so/_/'dus byas kyi zhes bya ba ni khams gsum la'o/_/'dus ma byas kyi zhes bya ba ni mya ngan las 'das pa la ste gnyi ga la yang de ngos po'i ngo bo nyid kyis mi dmigs pa'i phyir ro/_/de las
[\[65a.5\]]bzhengs pa yang ma yin zhes bya ba ni dngos po yod pa la ni gnas pa dang bzhengs par 'gyur zhes bya ba'i dgongs pa'o/_/de ltar de bzhin gshegs pa'i chos kyi rjes su 'brang bas byang chub sems dpas shes rab kyi pha rol tu phyin pa la bslab par bya'o zhes ston par byed de/_de nas
[\[65a.6\]]zhes bya ba la sogs pa ste de bzhin du zhes bya ba la byang chub sems dpa'i sangs rgyas kyi yid la byed pa ni byang chub kyi don du ste/_de yang rab tu mi gnas pa'i mtshan nyid de bas na shes rab kyi pha rol tu phyin pa la gnas pas de bzhin du bslab par bya'o/_/'di nyid gsungs pa ni ji ltar de bzhin
[\[65a.7\]]gshegs pa zhes bya ba ste/_gnas pa ma yin zhes bya ba ni bzhengs pa ma yin no/_/mi gnas pa yang ma yin zhes bya ba ni bzhugs pa ma yin no/_/mi mthun par mi gnas pa yang ma yin zhes bya ba 'ga' zhig tu 'don pa'o/_/de bzhin du gnas par bya'o zhes bya ba ni yang dag pa'i byang
[\[65b\]]
[\[65b.1\]]chub thob nas zhes bya ba'i dgongs pa'o/_/de yang rjes su mthun pa'i rgyu las zhes gsungs pa ni/_de bzhin gshegs pa'i gnas pa ji lta ba zhes bya ba la/_ji ltar de bzhin gshegs pa rnams la byang chub sems dpa'i lam gyi gnas skabs su gnas pa'i chos thams
[\[65b.2\]]cad kyi mi gnas pa'i lhag par mos pa'i mtshan nyid de ltar gnas par bya'o zhes bya ba de'i lhag par mos pa mngon par phyogs par byed pas so/_/bslab par bya'o zhes bya ba ni mi mthun pa'i phyogs yongs su spangs pas de dang rjes su 'jug pa las so/_/de lta na yang legs par
[\[65b.3\]]gnas te byang chub dang rjes su mthun pa'i lam la gnas pa'i phyir ro/_/de'i phyir gsungs pa/_mi gnas pa'i tshul gyis zhes bya ba ste/_ji ltar gsungs pa'i mi gnas pa'i sgrub pas so/_/'di ni sngar dam bcas pa'i nye bar sdud cing gsungs pa ni 'dis de ltar zhes bya ba la
[\[65b.4\]]sogs pa ste/_de ltar mi gnas pa'i gnas pa sgrub pa bstan par byed par gyur pa la gang rnams brjod par bya ba ma yin pa'i bstan pas gdul bar bya ba de rnams the tshom skyed pa 'byung bar 'gyur ro/_/de nas de rnams las brtsams te gzhan du bstan pa skabs 'byed de/_de nas 'khor
[\[65b.5\]]de'i nang nas zhes bya ba la sogs pas so/_/kha cig zhes bya ba ni gang zhig mi gnas pa'i gnas pa sgrub pa bstan par byed pa zab mo'i bdag nyid kyi lha rnams 'phags pa'i skad nyid kyis tha snyad byed pa'o/_/gnod sbyin rnams ni gsang ba'i don gyi sgra sbyor bar byed pa rnams so/_/
[\[65b.6\]]skad ni rang gi rigs la rab tu grags pa tha snyad kyi bdag nyid can gyi tshig rnams te gnod sbyin gyi skad ces bya ba'i don to/_/sgra ni sgra'i dbyangs kyi bye brag gi mtshan nyid can te/_de rnams kyis kyang don gyi khyad par bya go bar bya ba nyid kyi phyir ro/_/tshig ni gsang ba'i yi ge'i
[\[65b.7\]]tshogs su gyur pa'o/_/gtam du byas pa ni rang gi 'khor la yang gsang ba'i brjod pa rnams bsam pa tha dad pas don dang ldan pa'o/_/rab tu brjod pa ni rkan la sogs pa'i 'bad pa'i khyad par gyis rnam par gzhag pa byed pa rnams so/_/shes par rung gi zhes bya
[\[66a\]]
[\[66a.1\]]ba ni tha snyad dang brda dag gis te/_goms pa'i rim pas de'i don la 'jig rten dang thun mong pa nyid kyi phyir ro/_/shes par yang mi rung ngo snyam mo zhes bya ba ni gzugs la sogs pa la mi gnas pa'i don 'jig rten la ma grags pa nyid kyis sngar
[\[66a.2\]]ma shes pa nyid kyi phyir ro/_/'chad pa ni gang zhig ngag rnams kyis so/_/rab tu brjod pa ni ngag gi tshogs rnams kyis so/_/ston pa ni gdams par byed pa'o/_/nye bar ston par byed pa ni rjes su ston par byed do/_/'dir ni rab 'byor de ma rtogs pa nyid kyis thams cad la brjod par
[\[66a.3\]]bya ba ma yin pa'i phyir nye bar ston cing gsungs pa/_shes par mi rung zhes bya ba la sogs pa ste/_gnyis su brjod pa ni nges pa la'o/_/gang gi phyir brjod pa de'i phyir shes par bya ba ma yin no/_/'di la yang cung zad kyang smos pa med do zhes bya ba ni shes rab kyi pha rol tu phyin pa la
[\[66a.4\]]brjod par bya ba ma yin pa nyid kyi phyir ro/_/thos pa med do zhes bya ba ni yi ge gcig kyang shes rab kyi pha rol tu phyin pa rjod par byed pa nyid kyis thos pa med do/_/'on te 'di ltar sgras ni don rjod par mi byed pa de'i phyi rol gyi don yang brjod par bya ba ma yin pa'i bdag nyid kyis dgag pa ma
[\[66a.5\]]yin no/_/gzhan dbang gi ngo bo ni rnam par shes pa'i bdag nyid kyis ring ba ste/_de bas na sngar gsungs pa'i chos thams cad ngo bo nyid med pa nyid la gnod par byed pa nyid du 'gyur ro/_/'on te yi ge gcig kyang brjod pa ma yin thos pa yang ma yin pa gang zhig der bstan pa'i snang
[\[66a.6\]]ba dang thos pa'i snang ba de ni kun brtags rmi lam dang sprul pa dang sgra brnyan dang sgyu ma lta bu zhes bya ba'i dgongs pa'o/_/de'i tshe de [(]ltan [,]lta na [)]yang chos thams cad la ngo bo nyid med pa'i phyir gnas pa'i bsgrub pa las brjod par bya ba ma yin pa'i sgrub pa la khyad par gang yin zhe na/_'dir
[\[66a.7\]]brjod par bya ste thog ma med pa'i brdzun pa'i brjod pa'i bag chags kyis yang dag par blangs pa ni kun brtags te/_'di ni gzhan dbang bzhin du rgyu dang rkyen gyis bskyed pa ma yin no/_/rang gi ngo bos kyang snang ba med de/_'on kyang ma rig pas blangs pa'i rnam par rtog pa'i stobs
[\[66b\]]
[\[66b.1\]]kyis gzhan dbang nyid so sor snang ngo /_/de bas na kun brtags la brjod pa la sogs pa la rnam par brtag pa log pa'o/_/de med pas phyi rol gyi snang ba log pa nyid do/_/brjod par bya ba ma yin pa'i bdag nyid kyis gnas pa ni ma yin no/_/'on te log pa la yang brdzun pa'i snang
[\[66b.2\]]ba'i ngo bo rmi lam la sogs pa bzhin du shes pa tsam ni lhag par 'gyur ro/_/de yang don stong pa nyid kyis brdzun pa nyid du nges pa ji lta ba bzhin du rtogs pa la brdzun pa'i phyir log pa kho na'o/_/de ltar yang chos thams cad mi dmigs pa'i mtshan nyid kyis mi gnas pa'i sgrub pa'i don du lha'i bu
[\[66b.3\]]rnams dang po zab pa'i bdag nyid can la kun brtags med pa'i rnam par bsgom pa'i sgo 'dis de la 'jug par bya'o/_/'jug pa rnams kyang dga' bas ji ltar rnam par rtog par byed pa de gsungs pa/_de nas de dag ces bya ba la sogs pa ste/_gsal ba ni kho bo cag la bzung bar
[\[66b.4\]]rung ba'i mi gnas pa'i sgrub pa'o/_/dga' bas lan gnyis kyi tshig go/_/'jig rten pa dang phra ba dang sangs rgyas kyi spyod yul nyid kyis ring bas so/_/spyod pa med pa nyid kyis phra ba las so/_/'dzin par dka' ba nyid kyis zab pa las so/_/brjod par bya ba ma yin pa'i mtshan nyid kyi don
[\[66b.5\]]las ches ring ba dang /_ches ring du 'jug pa/_ches zab pa mi gnas pa'i sgrub pa'i mtshan nyid can gyi don la 'jug pa sems kyis so/_/ston cing ni yul gyis so/_/'chad pa ni don gyis so/_/de ni brjod par bya ba ma yin pa'i bstan pa 'di la 'bras bu gzhan gsungs pa/_de lta
[\[66b.6\]]bas na zhes bya ba la sogs pa ste/_bzod pa 'di la zhes bya ba ni gzugs la sogs pa thos pa dang mi thos pa'i mtshan nyid do/_/don ni 'di yin te sgra'i spyod yul nyid ma yin pa la chos thams cad kyi rnam par rtog pa'i yul ma yin pa nyid de sgra dang rnam par rtog pa dag la phan
[\[66b.7\]]tshun du rgyu nyid kyi phyir ro/_/de ltar yang nyan thos gang zhig nyon mongs pa'i sgrib pa tsam spang bar 'dod pa des kyang bzod pa 'dis bskyed par bya ba kho na'o/_/gang gi phyir nyon mongs pa rnams kyi yul las byung ba ma yin te/_de rnams yod pa la yang 'dod chags dang bral
[\[67a\]]
[\[67a.1\]]ba rnams la nyon mongs pa rnams med pa'i phyir ro/_/'on kyang 'dod pa dang mi 'dod pa'i rtog pa'i mtshan nyid can rnam par rtog pa rnams nyid las nyon mongs pa la sogs pa skye ba yin no/_/de'i phyir de la yang bzod pa 'di nyon mongs
[\[67a.2\]]pa'i sgrib pa yang rgyu yod pa yin no/_/de nyid kyi phyir byang chub sems dpa'i sa la chos thams cad kyi 'du shes glo bur ba'i 'du shes 'di rnam par byang ba'i chos thams cad la rjes su mthun pa nyid kyis nye bar bstan pa yin te/_ji skad gsungs pa/_chos thams cad kyi 'du
[\[67a.3\]]shes de nyid dang glo bur ba'i 'du shes gal te de mi sdug pa yid la byed pa 'di brtsams par 'gyur ba gal te 'di'i rkyen nyid rten cing 'brel par 'byung ba zhes bya ba la sogs pa'o/_/khyad par 'di yin te nyan thos ni rnam par rtog pa'i spyod yul ma yin pa nyid tsam chos rnams
[\[67a.4\]]la rtogs par byed de rang gi ngo bo bral ba ni ma yin no/_/byang chub sems dpa' ni rnam par rtog pa'i spyod yul ma yin pa nyid kyis kun brtags kyi don la rnam pa thams cad du med pa rtogs par byed de de tsam gyis ngo bo nyid kyi phyir ro/_/chos nyan pa rang bzhin ji lta bu zhig ces bya
[\[67a.5\]]ba ni gal te don dam pa ni brjod par bya ba ma yin pa ston par byed pa po dang nyan pa po yang yod pa ma yin pa de'i tshe chos nyan pa po rnams kyis kyang yod par 'gyur ba ma yin no zhes bya ba mtshon par byed de 'di'i phyir rab 'byor don dam chos nyan pa po rnams la med pa nyid gsal bar byed de/_sgyu ma dang
[\[67a.6\]]sprul pa lta bu zhes bya ba ni sngags la sogs pa'i stobs kyis snang bar gyur pa brdzun pa'i skyes bu ni sgyu ma ste/_rdzu 'phrul gyis yang dag par bstan pa ni sprul pa'o/_/'di lta bu dag dang 'dra ba'o/_/sems can de dag sgyu ma lta bu yin gyi de dag sgyu ma ni ma yin nam zhes bya ba ste brdzun pa
[\[67a.7\]]nyid ni sgyu ma nyid du lha'i bu rnams 'dod pa yin no/_/gnas brtan rab 'byor 'di brdzun pa'i khyad par sgyu ma yang yin la rmi lam yang yin te de dag dang 'dra bar brdzun pa nyid du 'dod do/_/de bas na sgyu ma dang sems can zhes gnyis su med de brdzun pa nyid du khyad par med pa'i phyir ro/_/gnyis su byar med
[\[67b\]]
[\[67b.1\]]ces bya ba ni rnam pa gnyis kyis byed pa po'i rgyu med pa'i phyir ro/_/mtshan nyid 'di yang gzugs la sogs pa'i chos thams cad dang 'phags pa rnams dang de'i 'bras bu byang chub kyi mthar thug pa rnams la mnyam pa zhes gsungs pa/_chos thams cad kyang zhes bya ba la sogs pa ste/_
[\[67b.2\]]gzhan rnams la sgyu ma'i rang bzhin nyid spang bar bya ba'i phyir yin mod/_sangs rgyas dang sangs rgyas nyid la de rigs pa ma yin te/_dam pa nyid du bsgrub par bya ba nyid kyi phyir zhes bstan par byed pa ni/_de nas zhes bya ba la sogs pa ste/_re zhig sangs rgyas nyid ni lta zhog gi gang yang
[\[67b.3\]]des thob par bya ba mthar thug par gyur pa mya ngan las 'das pa zhes brjod pa de yang rtogs pa ji lta bar med pa'i phyir sgyu ma lta bu zhes smra ba'o/_/mya ngan las 'das pa las khyad par du zhes bya ba ste/_gal te zhes bya ba ni khyad par gyi tshig go/_/gang zhig sgyu ma lta bu de ni cung zad
[\[67b.4\]]yod pa ma yin pas 'di gnas 'dzin to/_/de ltar na zhes bya ba ni sgyu ma lta bu rnams la don gcig pa nyid dam mchog tu zab pa'i don 'di la gzung bar dka' ba nyid kyis lhag par mos pa'i che ba nyid rab tu bstan pa'i don du gsungs pa/_nyan thos dang byang chub sems dpa'i tshogs
[\[67b.5\]]kyis de'i gdul bya las brtsams te khyad par gyi tshig 'di gsungs pa/_de nas zhes bya ba la sogs pa'o/_/yang dag par 'dzin pa ni rjes su tshol bar byed pa de'i phyir yang dag par 'dzin pa ste/_nye bar len pa po rnams so/_/yang na so sor 'dod pas na yang dag par 'dzin pa ste/_
[\[67b.6\]]yongs su 'dzin par byed pa'o/_/dag pa'i sems can rnams ni 'di la yang dag par 'dzin pa ste zhes bya ba ni che ba nyid bskyed pa'i don du 'phags pa kun dga' bos re zhig kun rdzob tu yang dag par 'dzin pa rnams gsungs pa/_phyir mi ldog pa'i zhes bya ba la sogs pas so/_/
[\[67b.7\]]rigs nges pa'i sems can yang dag par 'byung bas 'dir ni dang po'i phyir mi ldog pa rnams gzung bar bya'o/_/lta ba phun sum tshogs pa'i zhes bya ba ni mthong ba'i lam rab tu dga' ba zhes bya ba'i sa'i rang bzhin dang thob pa rnams so/_/dgra bcom pa zhes bya ba ni byang chub tu yongs su bsngo ba rnams
[\[68a\]]
[\[68a.1\]]so/_/gnas brtan rab 'byor ni don dam par chos nyan pa po bzhin du yang dag par 'dzin pa rnams la yang med pa gsungs pa 'di la zhes bya ba la sogs pa ste/_'di ni gang rnams 'di ltar rnam par mi rtog pa'i shes rab kyi pha rol tu phyin pa la mngon du
[\[68a.2\]]byas par gyur pa de rnams nyid yongs su 'dzin par byed pa yin te/_de rnams kyang don dam par yongs su 'dzin par byed pa ma yin te yongs su 'dzin par bya ba med pa'i phyir zhes ston par byed do/_/smos zhes bya ba ni mdo'i ngo bos te mdor bsdus pa bstan pa nyid kyis so/_/
[\[68a.3\]]snang bar ma byas zhes bya ba ni rnam par dbye ba byas pas gsal bar bstan pas so/_/gzhag pa zhes bya ba ni 'chad pa po dang nyan pa po rnams kyis tha snyad byed pa ste rgyas par nye bar bstan pa'i phyir ro/_/de bas na ji ltar zhes bya ba la sogs pas nye bar bsdu bar byed do/_/
[\[68a.4\]]lha'i bu rnams la ye shes kyi snang ba bskyed pa'i rtags bstan pa'i don du me tog gi mchod pa bstan par byed de/_de nas brgya byin gyis zhes bya ba la sogs pas so/_/chos kyi rnam grangs ni chos kyi rab tu dbye ba'o/_/de la mchod pa'i don du mchod gnas mchod pa ni chos mchod pas so/_/'ga' zhig tu ni mchod
[\[68a.5\]]pa'i don du zhes bya ba 'don pa yin te/_der ni bdun pa'i don la drug pa'o/_/chos nye bar bstan pa'i gnas skabs su nye bar ston pa po'i mchod pa ni legs pa yin zhes bya ba'o/_/brgya byin 'di snyam du sems te zhes 'brel lo/_/'di snyam du zhes bya ba ni 'chad par
[\[68a.6\]]'gyur ba'i rtogs pa sems pa'o/_/'di ltar gyi sgra ni ngag gi rgyan no/_/brgya byin rjes su ni brgya byin gyi slad du'o/_/brjod pa'i phyir zhes bya ba ni smra ba'i phyir ro/_/me tog 'di dag sprul pa zhes bya ba la sogs pa'i bsam pa ni gong du bstan pa'i gnas skabs skyed par byed pa'i don
[\[68a.7\]]du'o/_/yid las byung ba'i zhes bya ba ni yid kyi sprul pa zhes bya ba'i don to/_/brgya byin ni yid las byung ba nyid kyang dgag pa'i don du smras pa/_ma skyes pa zhes bya ba ste ji ltar yang shing la sogs pa rnams ni rang bzhin med pa de bzhin du yid la byed kyang de bas nam skyes pa zhes bya
[\[68b\]]
[\[68b.1\]]ba'o/_/rab 'byor gyis smras pa/_kau shi ka gang ma skyes pa de ni me tog ma yin no zhes bya ba ste/_ma skyes pa nyid ni yongs su grub pa'i mtshan nyid stong pa nyid kyi rang bzhin gyi me tog rnams la zhes bya ba'i don to/_/shes rab zab ces bya ba ni 'jig rten pa thams cad kyis bzung bar
[\[68b.2\]]dka' ba'i chos kyi de kho na rtogs pa'i phyir ro/_/ming dang tshig rnams kyis brtags pa ni tha snyad de de ston par byed pa'o/_/brtags pa tsam nyid rtogs pa yang chos thams cad la ji ltar mos pas gzhan rnams la de ltar ston pa'i phyir ro/_/chos nyid de dang 'gal bar yang mi byed
[\[68b.3\]]ces bya ba ni kun rdzob dang don dam pa dang mi 'gal bas gsal bar byed ces bya ba'i tha tshig go/_/gsal bar byed cing zhes bya ba ni gzhan gyi don ston par byed pa'i dgongs pas tha snyad la skyon med pa'i phyir ro/_/gal te yang don dam par chos thams cad brjod par bya ba ma yin pa de'i
[\[68b.4\]]phyir cung zad kyang brjod pa ma yin pa de'i tshe chos nyid 'di gzhan rnams la ston par byed nus pa ma yin no/_/nye bar ston to zhes bya ba ni brtags pa'i kun rdzob la brten nas de ci nas kyang nye bar bstan par bya zhes bya ba'i don to/_/ji skad du gsungs pa/_tha snyad la ni ma brten par/_/dam pa'i
[\[68b.5\]]don ni rtogs mi 'gyur/_/zhes bya ba'o/_/de ltar brgya byin shes rab zab pa nyid rtog par byed cing gnas brtan gyis ma skyes pa nyid kyi phyir me tog rnams la rang bzhin med pa gsungs pa de rjes su bsam par byed cing smras pa/_de de bzhin no zhes bya ba la sogs pa ste/_de bzhin du
[\[68b.6\]]'di las zhes bya ba ni me tog rnams bzhin du ma skyes pa nyid kyi phyir ngo bo nyid med pa'i blos shes rab kyi pha rol tu phyin pa 'di la bslab par bya'o/_/de ltar yang gang zhig sngar brgya byin gyis dris pa ji ltar shes rab kyi pha rol tu phyin pa la gnas par bya zhes der gnas pa med pa
[\[68b.7\]]nyid gnas pa zhes bstan pa yin no/_da ni brgya byin gyis gang 'di ji ltar bslab par bya zhes bya ba'i dri ba gnyis pa de gnas brtan rab 'byor lan 'debs par byed pa ni/_de ltar byang chub sems dpa' chen pos 'di la bslab par bya ba ste/_de ltar zhes bya ba ni me tog rnams
[\[69a\]]
[\[69a.1\]]bzhin du chos thams cad ma skyes pa nyid du lhag par mos pas rgyun tu zhugs pa'i 'bras bu la slob ces bya ba la sogs pas mi slob pa nyid la bslab pa ji ltar gnas pa med pa nyid ni gnas pa zhes bstan pa yin no/_/gang zhig slob par byed pa dang gang la slob par byed
[\[69a.2\]]pa de gnyi ga med pas slob pa med ces bya ba'i dgongs pa'o/_/gang gi tshe gcig gi stong pa nyid la slob pa de'i tshe/_gang zhig gcig gi stong pa nyid/_/de nyid kun gyi stong pa nyid/_/ces bya ba'i rigs pas thams cad kyi stong pa nyid rnams la slob pa'o/_/'og tu gang slob par mi byed
[\[69a.3\]]pa de ni sangs rgyas nyid la sogs pa rnams la slob ces bya ba brjod ces bstan par byed de/_de la sangs rgyas nyid ni yongs su grub pa'i chos rnams la 'jig rten las 'das pa'i skye ba med pa dang 'gag pa med pa dang gdod ma nas zhi ba dang rang bzhin gyis yongs su mya ngan las 'da' ba la sogs
[\[69a.4\]]pa'i rnam pa rnams kyis mngon par rdzogs par 'tshang rgya ba'o/_/thams cad mkhyen pa nyid ni kun tu brtags pa'i chos rnams la khams gsum gyi mthar thug pa rnams la 'jig rten pa dang bcas pa'i kun rdzob pa'i rnam pa rnams kyis mngon par rdzogs par 'tshang rgya ba'o/_/gang zhig bslab
[\[69a.5\]]pa 'di de dag gzhal du med pa'i chos kyi bslab pa ste/_gzhal du med pa'i stobs la sogs pa sangs rgyas kyi chos dmigs pa'i rang bzhin gyi phyir ro/_/'og tu gang de ltar gzhal du med pa'i sangs rgyas kyi chos rnams slob pa de'i 'phel bar bya ba dang 'grib par bya ba dang gzugs la
[\[69a.6\]]sogs pa rnams yod pa ma yin zhes bstan par byed de/_de ni gzugs zhes bya ba la sogs pa ste/_dkar po'i phyogs 'phel bar bya ba'i phyir ma yin te nag po'i phyogs 'grib par bya ba'i phyir ma yin zhes bya ba'i don to/_/'og tu gang gi 'di ltar 'phel bar bya ba'am 'grib
[\[69a.7\]]par bya ba'i chos rnams yod pa ma yin pa de'i khyad par can gyi don chos rnams la yongs su bzung ba dang dman pa'i chos rnams la 'jig par byed pa nyid yod pa ma yin zhes bstan par byed pa ni/_de ni gzugs yongs su gzung ba dang zhes bya ba la sogs pas so/_/glo bur
[\[69b\]]
[\[69b.1\]]ba'i gzugs la skye ba med de des na yongs su 'dzin pa yod pa ma yin no/_/gnas pa la 'gag pa yod pa ma yin no/_/des na dor ba med do/_/'on te byang chub sems dpa'i thams cad mkhyen pa nyid kyi don du bslab pa 'di yin te des na ci nas kyang des khyad par can gyi chos rnams
[\[69b.2\]]yongs su 'dzin par bya ba dang /_bskyed par bya ba dman pa rnams la yang 'jig par bya/_gzhan du na bslab pa ni ma tshang bar 'gyur ro/_/de ci'i phyir gzugs la sogs pa rnams la yongs su 'dzin pa dang dor ba'i phyir slob par mi byed ces brjod snyam du dgongs nas gsungs pa/_
[\[69b.3\]]chos 'ga' zhig ces bya ba la sogs pa ste/_'ga' zhig tu ni skye ba'i phyir yang ma yin zhes bya ba 'don pa ma yin te/_gang gi tshe 'ga' zhig tu chos gang gis kyang yongs su 'dzin pa la sogs pa yod pa ma yin pa de'i tshe thams cad mkhyen pa nyid kyi don yang yod pa ma yin zhes
[\[69b.4\]]gsungs pa thams cad mkhyen pa nyid la zhes bya ba la sogs pa ste/_byang chub sems dpa' ni dman pa'i chos rnams yongs su dor nas khyad par can rnams thob pa ma yin no/_/gzugs la sogs pa rnams kyi skye ba dang 'gag pa dag yod pa la rnam pa 'di yod pa yin no/_/
[\[69b.5\]]rab tu dbye ba yod pa ma yin chos nyid kyi gzugs la sogs pa rnams la skye ba dang 'gag pa dag yod pa ma yin ngo bo nyid kyis g.yo ba dang bral ba'i phyir dang kun brtags dang /_gzhan dbang gi ngo bo nyid rnams la yang shin tu med pa nyid kyi phyir ro/_/gal te de ltar yin na ji ltar [(]byang
[\[69b.6\]]byang [,]byang [)]chub sems dpa'i bslab pa zhes gsungs pa/_de ltar slob pa'i zhes bya ba la sogs pa ste/_de ltar zhes bya ba ni mi dmigs pa'i sbyor bas gang zhig slob par byed pa de nyid ni thams cad mkhyen pa nyid la nges par 'byung bar 'gyur ro/_/shA ri'i bus dri bar byed pa ni/_tshe dang
[\[69b.7\]]ldan pa rab 'byor zhes bya ba la sogs pa ste/_thams cad mkhyen pa nyid la slob cing zhes bya ba ni ji ltar slob ces bya ba'i don to/_/rab 'byor gyi lan ni de de bzhin no zhes bya ba la sogs pa ste/_de de bzhin te ni ji ltar bshad par bya ba de ltar de zhes bya ba'i don te/_/de nyid gsungs pa/_tshe
[\[70a\]]
[\[70a.1\]]dang ldan pa shA ri'i bus zhes bya ba la sogs pa ste/_gang nyid chos thams cad mi dmigs pas spyod pa rnam par sbyong bar byed pa de nyid kyis thams cad mkhyen pa nyid sgrub par byed pa yin zhes bya ba'i don to/_/de ltar lam gyi rnam pa thams cad mkhyen pa nyid shes rab kyi pha
[\[70a.2\]]rol tu phyin pa la 'dir bstan pa'i phyir gang zhig rnam pa thams cad mkhyen pa nyid kyi shes rab kyi pha rol tu phyin pa de la dri bar byed pa ni gang las btsal bar bya zhes bya ba ste/_rab 'byor gyi le'u las zhes bya ba'o/_/gang zhig 'di bar ma shes rab kyi pha rol tu phyin pa'i bstan pa de rab 'byor gyi le'u
[\[70a.3\]]las shes par bya bar brjod do/_/rnam pa thams cad mkhyen pa nyid kyi shes rab kyi pha rol tu phyin pa las brtsams te 'jug pa'i phyir de bstan pa la de las btsal bar bya zhes bya bar brjod do/_/de bzhin gshegs pa'i spyod yul zab pa bstan pa la rnam pa thams cad mkhyen pa nyid las brtsams te rab 'byor
[\[70a.4\]]gyi bsngags pa mi dpyod cing lha'i dbang pos dri bar byed de/_su'i mthu zhes bya ba ste/_gang gi phyir bstan pa de sngar gnas skabs su byas pa de'i phyir shA ri'i bus smras pa/_'di ni de bzhin gshegs pa'i zhes bya ba ste/_don ni 'di yin no/_/gal te yang rab 'byor gyi le'u nyid la gsungs pa de lta na
[\[70a.5\]]yang lha'i 'dus pa da ltar 'jug pa'i phyir de'i tshe na brgya byin zhes bya ba'i dri ba yang dag par 'byung ba yod pa ma yin no/_/'di nyid bstan par byed pa'i phyir rab 'byor rjes su sems par byed cing gsungs pa/_de nas zhes bya ba la sogs pa ste/_de ltar gnas brtan rab 'byor kun rdzob kyi tshul gyis de bzhin
[\[70a.6\]]gshegs pa'i byin rlabs las bdag nyid kyis bstan pa byas par 'gyur zhes bya ba bstan par mdzad do/_/da ni don dam pa'i tshul gyis gsungs pa/_gzugs las btsal bar mi bya zhes bya ba ste/_gzugs la sogs pa rnams med pa brjod pa'o/_/gzugs las gzhan du yang btsal
[\[70a.7\]]bar mi bya zhes bya ba ni shes rab kyi pha rol tu phyin pa la yang med pa nyid kyi phyir tha dad pa yod pa ma yin zhes tha dad pa med pa'i phyir brjod pa/_de ci'i phyir zhe na/_gzugs ni shes rab kyi pha rol tu phyin pa ma yin zhes bya ba ste/_gzugs dang shes rab kyi pha rol tu phyin pa gnyi ga yang
[\[70b\]]
[\[70b.1\]]med pa'i phyir gsungs pa/_gzugs las gzhan na yang shes rab kyi pha rol tu phyin pa med do zhes bya ba ste/_med pa nyid kyis tha dad par brjod par nus pa ma yin zhes bya ba'i dgongs pa'o/_/de ltar yang chos thams cad la stong pa nyid kyi ngo bo bstan pas de bzhin gshegs pa'i byin
[\[70b.2\]]gyis brlabs pa dang rab 'byor gyi le'u la yang stong pa nyid kyi ngo bo nyid bstan par byas pa'o/_/de ltar yang don dam par stong pa nyid kho na la byin gyis brlabs pa dang /_stong pa nyid kho na las btsal ba dang de'i bstan pa la stong pa nyid las brtsams nas 'jug pa'i phyir zhes bya ba'i don to/_/
[\[70b.3\]]yang 'og tu brgya byin rnam pa bzhis ngag bstan pa sna tshogs pa nyid gnas skabs su yang nye bar bkod par byed pa ni pha rol tu phyin pa chen po'o zhes bya ba la sogs pa ste/_brgya byin gyis bstan pa'i don la gnas brtan zhes bya ba la sogs pa rab 'byor gyi bsngags pa dang bcas pa rjes
[\[70b.4\]]su brjod pa ste/_de bas na rab 'byor nyid kyis bstan pa'o/_/de ci'i phyir zhe na zhes bya ba la sogs pa ste/_gzugs kyi yongs su grub pa'i mtshan nyid can 'das pa dang ma 'ongs pa dang da ltar byung ba'i dus gsum la yod par 'gyur ram med par 'gyur zhes bya ba'am 'byung bar 'gyur ram
[\[70b.5\]]'byung bar mi 'gyur zhes bya ba'am yod dam med ces bya ba yongs su gcod pa med pa'i phyir chen po nyid de/_de bzhin du shes rab kyi pha rol tu phyin pa la yang yongs su grub pa'i mtshan nyid can la chen po nyid de/_tshad ma med pa nyid ni 'di tsam du yongs su gcod pa med pa'i phyir
[\[70b.6\]]ro/_/tshad med pa nyid ni grangs kyis yongs su gcod pa med pa'i phyir ro/_/mtha' yas pa nyid ni mtshan nyid kyis yongs su gcod pa med pa'i phyir ro/_/po ti kha cig rnams la ni de ci'i phyir zhe na zhes bya ba 'di'i rjes la gzugs mtha' yas pa nyid kyis zhes bya ba la sogs pa
[\[70b.7\]]'don pa yin no/_/'don pa de yang gang gis kyang ma bshad pa de bas na 'dri mkhan gyis bag med pa kho na'o/_/de lta bas na yang shes rab kyi pha rol tu phyin pa chen po nyid la sogs pa la gal te mngon par zhen pa yin na de'i tshe chen po nyid la sogs pa med ces ston par byed de/_de bzhin
[\[71a\]]
[\[71a.1\]]du pha rol tu phyin pa chen po zhes bya ba la sogs pa la'o/_/yang rab tu dbye ba gnyis kyis mtha' yas pa nyid gsungs pa/_dmigs pa mtha' yas pa nyid dang /_sems can mtha' yas pa nyid kyis so/_/yang ci ltar na zhes bya ba la
[\[71a.2\]]sogs pa ste/_chos thams cad kyi zhes bya bas ni don dam par chos kyi dbyings kyi rang bzhin las mtha' med ces bya ba snga ma skye ba'i mtha'o/_/dbus ma yin zhes bya ba ni skad cig ma'i gnas pa'o/_/tha ma med ces bya ba ni 'gag pa'i mtha' ni ma yin no/_/'di
[\[71a.3\]]rnams la yang mi dmigs pa ni chos thams cad la stong pa nyid kyi rang bzhin yin pa'i phyir ro/_/de ltar mtha' la sogs pa mi dmigs pas chos thams cad la yongs su grub pa nyid kyis mtha' yas pa nyid rab tu bstan nas/_da ni kun brtags dang gzhan dbang gi
[\[71a.4\]]ngo bo nyid kyis kyang bstan par bya ba'i phyir gsungs pa/_gzhan yang zhes bya ba la sogs pa ste/_thog ma dang dbus dang tha ma med pas gsungs pa yang sems can mtha' yas pa nyid la brgya byin grangs kyis yang sems can mtha' yas pa nyid rang bzhin du byed
[\[71a.5\]]cing dri bar byed pa ni ji ltar zhes bya ba la sogs pas so/_/bgrang ba dang mi ldan pa 'am bgrang ba mang pos zhes bya ba ni grangs las 'da' ba nyid kyis ma yin te mtha' yas pa zhes bya ba'i grangs kyis kyang ma yin zhes bya ba'i don to/_/'o na ci ltar zhes bya ba ste/_'o na'i
[\[71a.6\]]sgra ni mi bzod pa la'o/_/chos gang gi tshig bla dwags yin zhes bya ba la/_chos rnams ni gzugs la sogs pa rnams kyi tshig bla dwags ma yin te de rnams med pa'i phyir ro/_/chos med pa'i tshig bla dwags kyang ma yin zhes bya ba ni gzugs la sogs pa las tha dad pa'i bdag
[\[71a.7\]]med pa'i phyir ro/_/brtags pa zhes bya ba ni rmongs pa rnams kyis rab tu sbyar ba'o/_/ci'i phyir zhe na/_gang gi phyir glo bur ba ste/_don dam par nges par dpyad pa yod pa la de med pa'i phyir ro/_/gang gi phyir dngos po med pa gzugs la sogs pa'i mtshan nyid dang bdag gi mtshan
[\[71b\]]
[\[71b.1\]]nyid kyi rdzas med pa'i phyir ro/_/bdag dang 'brel pas cung zad bdag gi zhes brjod de de yang med pa ste bdag shin tu yang med pas na de'i phyir bdag gi ba med pa'o/_/dmigs pa ni yul te/_de med pas dmigs su med pa'o/_/gal te bstan pa 'di la sems can 'ga'
[\[71b.2\]]zhig bstan par gyur na de ltar yod na sems can mtha' yas pa nyid kyang bstan par 'gyur ro/_/gang gi phyir ngo bo nyid kyis sems can med pa'i phyir sems can bstan du med pa de'i phyir 'dir sems can mtha' yas pa nyid don dam par yod pa ma yin no/_/de'i phyir gsungs
[\[71b.3\]]pa/_'di ji snyam du sems zhes bya ba la sogs pa ste/_sems can mtha' yas pa yod dam zhes bya ba ni sems can med pa'i phyir sems can mtha' yas pa nyid kyang bstan pa med ces bya ba'i don to/_/'og tu ni sems can mtha' yas pa nyid tshig la rag lus pa ma
[\[71b.4\]]yin te sems can med pa nyid kyis mtha' yas pa nyid rang bzhin can zhes bstan par byed pa ni gal te zhes bya ba la sogs pas so/_/gsungs zhes bya ba ni tshig gis so/_/mtha' las 'das pa'i 'jig rten gyi rnam par rig par byed pa ni don shes par byed pa'i
[\[71b.5\]]dbyangs ni sgra 'di la yod pa de ltar brjod pas so/_/de ltar na yang shin tu che ba nyid kyis zab mo dbyangs sil snyan gyi sgra bzhin du sna tshogs pa'i sgra 'di la yod pa de ltar brjod pas so/_/yang bzhugs zhes bya ba ni ngal mi so bas so/_/zin kyang zhes bya ba ni ci zhig go snyam
[\[71b.6\]]na/_don ni 'di yin te gal te tshig la rag lus pa sems can mtha' yas pa nyid du gyur na de bzhin gshegs pa'i gsung gis sems can skye bar yang 'gyur 'gag par yang 'gyur te/_gang gi phyir de ni yod pa ma yin pa de'i phyir sems can mtha' yas pa nyid kyi tshig las
[\[71b.7\]]'byung ba ma yin zhes bya ba'o/_/thog ma nas dag pa nyid ni dang po nyid nas so/_/yongs su dag pa nyid ni thams cad du yod pa nyid do/_/rnam grangs 'dis kyang ni rab tu dbye bas so/_/mtha' yas pa'i pha rol tu phyin pa 'di zhes bya ba ste/_gal te 'dir bstan pa las
[\[72a\]]
[\[72a.1\]]sems can bstan par 'gyur na de yod pa'i phyir mtha' rnams kyang yod par 'gyur ro/_/de rnams bstan pas mtha' yas pa'i pha rol tu phyin pa 'di mi 'gyur ro/_/de'i phyir sems can bstan pa ma yin no/_/de'i phyir sems can med de
[\[72a.2\]]med pas mtha' yas pa yang med do/_/de bas na sems can ma bstan pa'i phyir mtha' yas pa'i pha rol tu phyin pa 'di zhes brjod pa yin zhes bya ba'i dgongs pa'o/_/'di ni 'khor rnams kyi dang po'i khyad par dang shin tu ngo mtshar ba'i tshig smras pa de nas zhes bya ba
[\[72a.3\]]la sogs pa ste/_skye dgu'i bdag po rnams ni 'jig rten skyong ba rnam pa bzhi'o/_/khyad par gyi chos thos pas rab tu dga' ba'i phyir smras pa'i tshig ni ched du brjod pas de ched du brjod pa'o/_/e ma'o zhes bya ba ni ngo mtshar ba la'o/_/chos zhes bya ba ni bstan pa'i chos so/_/rab tu dga'
[\[72a.4\]]ba dang ngo mtshar ba la tshig gnyis so/_/chos de nyid kyi chos nyid ni rang bzhin te de bzhin gshegs pa 'byung ba nyid do/_/de nyid kyi phyir smras pa/_gang yin pa zhes bya ba la sogs pa ste/_'byung ba ni skye ba'o/_/brjod cing de'i tshig las dang por cung zad gsal bar
[\[72a.5\]]byed pa'o/_/de nas rim gyis shin tu gsal ba dang de bas gsal bar rtogs pa'i phyir bstan te bshad pa la rab tu gzhag go/_/de bzhin gshegs pa legs par 'dzin to zhes bya ba ste/_chos kyi sku ni de bzhin gshegs pa la sangs rgyas kyi chos kyi rang bzhin
[\[72a.6\]]no/_/byang chub sems dpa' rnams kyang der slob par gyur pa na don dam par sangs rgyas kyi chos kyi rang bzhin nyid ces de'i byang chub sems dpa' dang de bzhin gshegs pa la tha dad med pa de bas na de bzhin gshegs pa de nyid brjod par bya zhes bya ba'i don to/_/ma bral ba
[\[72a.7\]]ni thob pa las yongs su ltung ba med pas so/_/gnas par 'gyur ni yang dag par phyogs pa'i ngo bo yin pa'i phyir ro/_/byang chub sems dpa' rnams la sangs rgyas kyi chos rnams la yang nas yang du slob par gyur pa rnams la sangs rgyas kyi chos kyi ngo bo nyid gsal
[\[72b\]]
[\[72b.1\]]ba'i don du bcom ldan 'das sngar gyi gtam brjod par mdzad de/_gang gi tshe bdag ces bya ba la sogs pa ste/_de bzhin gshegs pa mar me mdzad kyang sangs rgyas kyi chos rnams dang ma bral bar bdag la gzigs nas de bzhin gshegs pa nyid la lung bstan par
[\[72b.2\]]mdzad pa yin zhes bya ba'o/_/'dus ni 'dug pa dang 'dus pa dag go/_/dbus ni dril bu 'dogs pa'i lam ste de'i dbus su song ba'o/_/na so gzhon pa klog pa'i bram ze'i khye'u ste de'i bod pa ni bram ze'i khye'u zhes bya'o/_/de'i tshe na bcom ldan 'das ming gis brlan
[\[72b.3\]]pa zhes bya ba dang blo rab tu gsal bas legs pa'i blo gros zhes bya ba dang rgyal po zas gtsang mas gzhon nu'i skye ba la don thams cad grub pa'i phyir don thams cad grub pa zhes mtshan btags so/_/gang gi phyir grong khyer du zhugs par byas pa de'i tshe shAkya rnams shin tu
[\[72b.4\]]dregs pa yang thub pa bzhin grub pa de bas na rgyal po gzhon nu'i mtshan gnyis pa shAkya thub pa zhes bya ba btags so/_/ji ltar chos rnams 'dis mngon par rdzogs par sangs rgyas pa de bzhin du gsungs pa'i phyir de bzhin gshegs pa'o/_/ga ta zhes bya ba la a nyid
[\[72b.5\]]dang nges tshig pa nga yig go/_/dgra rnams ni nyon mongs pa rnams te de rnams 'joms pas na dgra bcom pa'o/_/ji lta ba bzhin du don dam par chos rnams rtogs pas na yang dag par rdzogs pa'i sangs rgyas so/_/'dis ni ston pa phun sum tshogs pa gsungs so/_/
[\[72b.6\]]gang gi phyir smra ba po ma yin pa dang phyin ci log tu smra ba ni ston pa ma yin te/_phyin ci log tu smra ba yang nyon mongs pa'i dbang gis mi shes pas kyang yin la de gnyi ga yang 'di la med pa ste don ji lta bar dgra bcom pa nyid kyi phyir yang dag par rdzogs pa'i sangs rgyas nyid kyi phyir ro/_/
[\[72b.7\]]'khor ba can la ji ltar 'di lta bu'i nus pa zhes gsungs pa ni bde bar gshegs pa zhes bya ba ste/_'khor ba las gshegs pas na bde bar gshegs pa'o/_/bde ba'i sgra ni shin tu'i don nyid la ste/_khams gsum gyi 'jig rten las so/_/shin tu bkra shis par gshegs pas
[\[73a\]]
[\[73a.1\]]bde bar gshegs pa'o/_/shin tu mdzes pa'i gzugs 'di la yod pas na bde bar gshegs pas gzugs mdzes pa bzhin no/_/shin tu phyir mi ldog pas rims nad legs par byang ba bzhin du gshegs pas na bde bar gshegs pa'o/_/shin tu
[\[73a.2\]]ste ma lus par bum pa legs par gang ba bzhin du gshegs pas na bde bar gshegs pa'o/_/don gsum po 'di yang phyi rol pa dang slob pa dang mi slob pa rnams las rnam par bcad pa'i don du'o/_/de la 'jig rten las 'das pa'i lam gyis gshegs pa nyid kyi phyir shin
[\[73a.3\]]tu mdzes par gshegs pas na bde bar gshegs pa'o/_/phyi rol pa ni de ltar ma yin te bdag med par mthong ba med pas 'dod pa'i chags pa la sogs pa rnams spangs kyang slar skyes pas sdig pa la sogs pa dang sdug bsngal yang dag par 'byung ba'i phyir ro/_/slob pa rnams la ni
[\[73a.4\]]gal te yang spangs pa'i skyon yang dag par 'byung ba yod pa ma yin yang 'on kyang phyir mi ldog pa zhes brjod pa na skye ba dang skyon yang 'byung ba yod pa nyid do/_/bcom ldan 'das ni phyir mi ldog pa nyid du gshegs pas na bde bar gshegs pa ste/_lhag ma nyon mongs rims nad med/_/
[\[73a.5\]]lus ngan blo ni ma tshang nyid/_/lam brjod pas ni g.yer ba dang /_/de mi slob pa'i theg pa dman pa dgra bcom pa rnams la ji srid par yod kyi bcom ldan 'das la ma yin no/_/de'i phyir ma lus par gshegs pas na bde bar gshegs pa'o/_/ji ltar bde bar gshegs pa yin snyam na/_
[\[73a.6\]]gang gi phyir rig pa dang zhabs su ldan pa'o/_/rig pa ni lhag pa'i shes rab kyi bslab pa dang lhag pa'i tshul khrims dang lhag pa'i sems kyi bslab pa la spyod pa'o/_/shes rab kyi phrin las su gyur pa nyid kyi phyir yang dang yang du spyod cing zhes pas so/_/de bas na rig pas mig
[\[73a.7\]]bzhin du mthong zhing gzhan dag gis rkang pa dang 'dra bar de ltar gshegs pas na bde bar gshegs pa'o/_/de'i phyir tshig gnyis po 'dis ston pa phun sum tshogs pa'i rgyu gsungs so/_/'jig rten rig pa zhes bya ba ni 'dul ba'i dus dang dus ma yin pa la sogs pa yongs su
[\[73b\]]
[\[73b.1\]]shes pa'i phyir 'jig rten rig pa'o/_/skyes bu gdul bya ni gdul bya nyid 'dul bar bya ba ste 'dul bar bya ba nyid kyi phyir ro/_/de rnams kyi kha lo sgyur ba ni yang dag par 'dul bar byed pa gdul bar dka' ba la yang 'dod chags la sogs pa'i nyon mongs pa shas che ba nyid rnams kyang 'dul ba'i phyir
[\[73b.2\]]kha lo sgyur ba bla na med pa'o/_/tshig gnyis po 'dis ston pa phun sum tshogs pa'i phrin las gsungs so/_/phrin las kyi yul gsungs pa/_lha dang mi rnams kyi ston pa zhes bya ba ste/_gal te yang bcom ldan 'das khyad par med par 'gro ba thams cad la song ba
[\[73b.3\]]rnams la ston pa yin te/_'on kyang gang du 'bras bu thob pa de nyid lha dang mi rnams kyi gtso cher mdzad pa'i phyir ston pa zhes brjod pa yin no/_/de lta bu'i yon tan dang ldan pa gang yin zhe na gsungs pa/_sangs rgyas bcom ldan 'das zhes bya ba ste/_don dang nye bar bcas
[\[73b.4\]]pa'i chos kyi phung po dang don ma yin pa nye bar bcas pa dang /_de las gzhan pa'i chos kyi phung po ma lus shing rnam pa thams cad mngon par rdzogs pas na sangs rgyas so/_/bdud thams cad kyi stobs dang g.yul ngo chen po 'joms pa'i phyir bcom ldan 'das so/_/de nas zhes
[\[73b.5\]]bya ba la sogs pa ste/_gsol to zhes bya ba ni mar me mdzad kyis lung bstan pa thos pas brjod pa yin no/_/chos thams cad la stong pa nyid kyi rang bzhin gyi phyir dbang sgyur bar sgrub par byed pa dang rjes su 'dzin pa dag med de 'on kyang thams cad mkhyen pa nyid snga na med pa
[\[73b.6\]]yongs su bzung bar byed ces bya ba 'di ngo mtshar ba yin zhes bya ba'i don to/_/bar du sgrub par byed pa ni 'gugs par byed pa'o/_/rjes su yongs su 'dzin par byed pa ni thob pa las mi ltung ba'i phyir ro/_/brgya byin gnas skabs byas pa'i phyir nye bar mtshon pa'i le'u ni brgya byin gyi le'u
[\[73b.7\]]ste gnyis pa'o//_//de nas bcom ldan 'das kyi 'khor der lha'i bu zhes bya ba nas brtsams te bstan pa'i shes rab kyi pha rol tu phyin pa bstan par byed pa ni/_de'i rjes la shes rab kyi pha rol tu phyin pa bstan pa 'di la mthong ba'i chos
[\[74a\]]
[\[74a.1\]]la myong bar 'gyur ba'i yon tan gyi phan yon ni bsod nams mang po skyed pa'i rgyur gyur pa nyid kyang bstan par 'gyur ro/_/'khor 'di la ni gang zhig lha'i bu rnams 'dus pa de rnams kha cig ni sngon gyi sangs rgyas rnams la shes rab kyi pha rol tu phyin pa'i don thos pa
[\[74a.2\]]phan yon mthong ba de rnams/_slar yang chos kyi gus pas bcom ldan 'das shAkya thub pa la yang shes rab kyi pha rol tu phyin pa'i don thos pa'i don du 'khor gyi nang du nye bar 'ongs te/_de nas sngon gyi sangs rgyas rnams la yang shes rab kyi pha rol tu phyin pa gzung ba la sogs
[\[74a.3\]]pa byas par gyur pa de rnams ni phan yon mthong ba dbang por byas pa ste/_don rtogs pa nyid kyi phyir gzhan rnams la bka' stsal pa bstan pa la gtso bo nyid kyi phyir brgya byin gyi ming gzung ba'o/_/rigs kyi bu'am zhes bya ba la sogs pas ni skyes pa'am bud med dag gzung ba ste/_
[\[74a.4\]]rtogs pa la sogs pa la skal ba nyid kyis gtso bo nyid kyi phyir gzhan rnams la ni ma yin zhes bya ba'am gyi don no/_/shes rab kyi pha rol tu phyin pa 'di zhes bya ba ni sngar gsungs pa'i rnam pa thams cad mkhyen pa nyid dang lam shes pa nyid la sogs pa ston par byed pa'i yum gyi rang
[\[74a.5\]]bzhin no/_/'dzin tam zhes bya ba la 'dzin pa ni kha ton du byas pa'o/_/'chang ba ni po ti la gnas pa la mchod pa dang bkur sti la sogs pas gzhag pa'o/_/klog pa ni po ti la sogs par gnas pa la 'don pa'o/_/kun chub par byed pa ni bzung nas gang zhig 'di la bsam pa
[\[74a.6\]]'dir ni 'di'i don yin 'di ni dgongs pa yin zhes bya ba ni kun chub par byed pa'o/_/rab tu 'don pa ni gzhung dang don dag bzung nas snod du gyur pa gzhan la gsal bar byed pa'o/_/bdud ni gzhan 'phrul dbang byed kyi lha'i bu ste rang bzhin nyid kyis dge ba la bar chad byed pa'o/_/
[\[74a.7\]]glags ni 'dzin pa la sogs pa la gegs byed pa'i don du go skabs tshol ba'o/_/de tshol ba ni ma 'ongs pa na rjes su tshol ba dang da ltar byung ba la lta ba'o/_/mi ma yin pa ni gnod sbyin la sogs pa rnams so/_/ya nga ba ni g.yang du ltung ba la sogs pa'o/_/de ma spangs pa ni yongs
[\[74b\]]
[\[74b.1\]]su gtong ba ma yin no/_/tshe yod kyang ya nga ba ma spangs pas kyang 'chi ba yin te dper na mar nag la sogs pa yod kyang mar me 'bar ba rlung gis 'chi ba yin no/_/shes rab kyi pha rol tu phyin pa 'di bar chad med pa gcig pur ma zad kyi/_sems can mchog nye bar gnas pa
[\[74b.2\]]nyid kyis mtshams la rab tu gnas pa dang ldan pa'i lha rnams kyis shes rab kyi pha rol tu phyin pa gzung ba la sogs pa'i don du rang nyid kyis 'jug pa'i byang chub sems dpa' la nye bar 'gro ba'i phyir zhes bstan par byed pa ni gzhan yang zhes bya ba la sogs pas so/_/'di ni bshad ma
[\[74b.3\]]thag pa'i yon tan dang ldan pa gcig pur ma zad kyi skrag pa la sogs pa sel ba'i rgyu yang yin no/_/'jig rten na grags pa'i 'jigs pa'i gnas de dang de rnams la rnam pa thams cad du 'jigs pa med pa'i rgyu nyid kyi phyir zhes gsungs pa ni gzhan yang zhes bya ba la sogs
[\[74b.4\]]pa ste/_dgon par song ba ni grong las gzhu 'dom lnga brgya las 'das pa'i gnas shing drung pa rnams dang rtswa dang shing gel pa la sogs pa rnams kyis khyab pa ni dgon pa'o/_/bla gab med pa zhes bya ba la sogs pa med pa'i sa phyogs ni bla gab med pa'o/_/'jigs pa ni mi
[\[74b.5\]]'dod pa dang phrad pa'i dogs pa'o/_/rengs par 'gyur ba ni dgos pa'i gnyen po bsgrub pa'o/_/'gyur ba nyid ni rgyun gyis rab tu 'jug par 'gyur ba mi skye zhes 'brel to/_/bsrung ba ni bskyab pa dang bcas pa la sba ba ni bsrung ba dang bskyab pa dang sba ba'o/_/bsrung ba
[\[74b.6\]]ni lus kyi bde ba thams cad nye bar sdud pa'o/_/bskyab pa ni phyi rol gyi 'jigs pa sel bar byed pa'o/_/sba ba ni nang gi bdag nyid kyi nad la sogs pa sel ba'o/_/yang na bsrung ba ni sngags la sogs pas so/_/bskyab pa ni srung byed nges par sbyar bas so/_/sba ba
[\[74b.7\]]ni rang nyid kyis song ste de la byin gyis brlabs pa'o/_/bgyi ba ni yang dag par sbyor ba'o/_/'di ni bdud 'jug pa mi rnyed pa dang /_dus ma yin par shi ba med pa dang /_'jigs pa la sogs pa mi bskyed pa dang /_lha rnams las bsrung ba zhes bya ba'i phan yon rnam pa bzhi'o/_/
[\[75a\]]
[\[75a.1\]]'di skad ces gsol to zhes bya ba'i rjes la bcom ldan 'das ngo mtshar to/_/de nas ji srid theg pa gsum gyis sems can rnams 'dul bar byed cing sems can gyi 'du shes kyang mi bskyed pa ni zhes bya ba'i 'don pa mthong ste/_'di ni sngon gyi po
[\[75a.2\]]ti rnams la med do/_/'don pa de bshad pa po rnams kyis ma bshad pa mngon par rtogs pa sbyar ba la chags pa rnams kyis btags pa nyid de/_rtsa ba'i don gyi rjes su 'brang ba'i phyir dang theg pa gsum la sems can rnams 'dul ba la skabs med pa'i phyir ro/_/'di dag
[\[75a.3\]]ces bya ba ni bdud mi 'jug pa la sogs pa rnams so/_/mthong ba'i chos la zhes bya ba la mthong ba'i chos ni thob pa'i skye ba'o/_/de la 'byung ba rnams nges par 'thob pa ste thog mar de rnyed pa'i phyir ro/_/yongs su 'dzin par byed pa ni rgyun gyis de dag mi 'chad pa'i phyir ro/_/
[\[75a.4\]]yang na snga ma'i tshig 'og mas gsal bar byed de/_pha rol tu phyin pa drug po bzung bar 'gyur zhes bya ba ni gzhan du na phan yon 'di tsam gyis yang dag par 'byung ba ji ltar yin zhes bya ba'i dgongs pa'o/_/pha rol tu phyin pa thams cad yang dag par bsdu bar byed pa gcig pur ma
[\[75a.5\]]zad kyi rtsod pa med pa yang yin zhes bcom ldan 'das kyis gsungs pa ni gzhan yang zhes bya ba la sogs pa ste/_de la zhes bya ba la sogs pa rtsod pa med pa mchog nyid mthong ba'i chos kyi yon tan nyid kyis gsungs pa/_chos zhes bya ba ni bstan pa'i chos so/_/'dir gtso bo yin
[\[75a.6\]]pa'i phyir shes rab kyi pha rol tu phyin pa'i bstan pa yin no/_/rtsod pa ni phan tshun smras pa'i skyon mi bzod pa'o/_/rtsod pa'i gnas la phan tshun du log par rtog pa du mas rgol ba ni rgal ba'o/_/'gal ba ni gcig gis smras pa'i don la phyin ci log gi don so sor nye bar gzhag pa'o/_/
[\[75a.7\]]slar nub pa nyid du 'gyur zhing zhes bya ba ni dus ring por sgrub pa dang 'gal ba 'byung bar 'gyur ro/_/bsam pa ni rtsod pa la sogs pa'i bsam pa'o/_/de ni 'di ltar 'gyur te zhes bya ba ni chos nyid 'di kho na yin zhes bya ba'i don to/_/nye bar sdud par byed pa ni 'di dag kyang zhes bya ba la
[\[75b\]]
[\[75b.1\]]sogs pa ste/_sngar gsungs pa gcig pur ma yin no/_/'dzin pa la sogs pa bshad zin to/_/shes rab kyi pha rol tu phyin pa de dag 'gal ba'i don rnam par phye ste bshad pa ni bstan pa dang bsgom pa la sogs pa'i don du'o/_/nye bar ston pa ni gdams ngag sbyin pa'o/_/
[\[75b.2\]]lung 'bogs pa ni rgyas pa las ston nas mdor bsdus te bstan pa'o/_/kha ton du byed pa ni 'don pa'i yum gcig pu ngag gis yongs su rgyal bar byed pa'o/_/gsungs pa'i don rtsi ma g+hi'i dpes gsal bar byed pa ni 'di lta ste/_dper na zhes bya ba la sogs pa ste/_rtsi zhes
[\[75b.3\]]bya ba ni sman las byung ba'i mthu 'di la yang dag par 'dzin pas na rtsi zhes bya ba'o/_/da d+ha te ni 'dzin pa'i khams la kim gyi rkyen no/_/'di ni rigs yin te de bas na rtsi'o/_/rigs ma yin zhes bya bas a Na mi 'byung ngo /_/'di yang mo rtags yin no/_/de'i phyir kri di kA rA dak+ti na
[\[75b.4\]]zhes bya bas dib kyi rkyen gyis brtags pa'o/_/a shi ni sbrul gyi mche ba'o/_/de la dug 'di la yod pa de'i phyir a shi bi Sha ste mche ba la dug yod pa'i sbrul lo/_/skye bo ni lus can no/_/bkres shing zhes bya ba'i tshig ni de nyid la nges par nye bar khyab pa'i rgyu yod kyang nye bar khyab
[\[75b.5\]]pa med pa ste/_rtsi'i dri'i mthus zhes bya ba bstan pa'i don du'o/_/srog chags su gyur pa zhes bya ba ni dud 'gro'i bye brag go/_/phyogs su 'brang zhing zhes bya ba ni sems kyis bza' ba'i bdag nyid du byas pas phyogs su 'brang ba ni lus kyi steng du rjes su 'gro ba'o/_/phyir ldog
[\[75b.6\]]go zhes bya ba ni log par 'gyur ba'o/_/sman gyi yon tan de zhes bya ba ni gang gi phyir nor bu dang /_sngags dang /_sman rnams kyi mthu ni bsam gyis mi khyab ces bya ba'i don to/_/dug de zil gyis gnon pa ni mche ba la dug yod pa'i sbrul gyi gzi brjid ni dug kho na ste/_
[\[75b.7\]]de zil gyis gnon pa la cung zad kyang mi byed pa'i bdag nyid du 'dod par byed cing log par 'gyur zhes bya ba'i don to/_/rang gi ngo bo la sbyar bar byed pa ni de bzhin du zhes bya ba la sogs pa ste/_gzi brjid dang zhes bya ba ni mthus so/_/stobs dang zhes bya ba ni gnod par
[\[76a\]]
[\[76a.1\]]byed pa nyid kyis so/_/mthu dang zhes bya ba ni gnod par byas pa ma yin pa nyid kyis so/_/stobs bskyed pas zhes bya ba ni de dang ldan pa la nus pa bskyed pas so/_/med par 'gyur ba ni dus de nyid du rab tu zhi ba'o/_/nye bar zhi ba ni dus gzhan du mi
[\[76a.2\]]'jug pa'o/_/nub par 'gyur ba ni sems kyi log pa'o/_/'dir ni yon tan tshang ba'i don du bsrung ba phun sum tshogs pa'i yon tan la sbyar bar byed pa ni rgyal po chen po bzhi dang zhes bya ba ste/_sangs rgyas bcom ldan 'das rnams dang byang chub sems dpa' thams cad
[\[76a.3\]]kyang zhes bya ba ni 'ga' zhig tu 'don pa ste/_de ni sngon gyi po ti rnams la mi snang zhes bya ba'o/_/sangs rgyas rnams las bsrung ba la sogs pa zhes bya ba chen mo rnams las bshad pa mthong nas btags pa'o/_/sgrub pa ni rtsod pa med pa gcig pur ma zad kyi skyon med pa'i tshig
[\[76a.4\]]kyang yin zhes gsungs pa ni gzhan yang zhes bya ba la sogs pa ste/_de'i tshig gzung bar 'os zhes bya ba la sogs pa ni bden pa nyid kyis so/_/tshig ran par zhes bya ba ni tshig mi rtsub pa nyid kyis so/_/tshig 'jam pa zhes bya ba ni mi rtsub pa nyid kyis so/_/tshig
[\[76a.5\]]'chal pa med pa zhes bya ba ni ngag 'khyal pa med pa nyid kyis so/_/'di ni rnam pa bzhi skyon med pa'i tshig gi yon tan bde bas sems can yongs su smin pa'i don du yang dag par 'gyur ro/_/slar yang sgrub pa 'di la khong khro ba dang nga rgyal nyid rnam par bral ba'i rgyu nyid bstan
[\[76a.6\]]par byed pa ni/_khong khro ba dang nga rgyal dang rnam par bral ba la rang dang gzhan gyi don gyi dbang gis gong nas gong du rab tu yang dag par 'byung ba'i phyir gsungs pa/_zil gyis gnon par mi 'gyur zhes bya ba la sogs pa ste/_gnod pa byed pa'i rgyu so sor nye bar
[\[76a.7\]]gnas pa la khong khro ba las byung ba'i sems kyis 'joms pa ni khong khro ba la 'jig tshogs kyi lta ba la yang dag par brten pas sems kyi mthong ba ni nga rgyal lo/_/gtso bo byang chub sems dpa'i chos gnod par byed pa nyid kyis thog ma nyid du rab tu spang bya nyid kyi phyir 'di
[\[76b\]]
[\[76b.1\]]dag gzung ba'o/_/'di tsam ni byang chub sems dpa' rnams kyi chos yin no/_/'di lta ste snying rje dang shes rab bo/_/de la khong khro ba ni snying rje dang 'gal te nga rgyal ni shes rab la'o/_/mngon pa'i nga rgyal can la shes rab kyi rnam par dag pa med ces bya ba gsungs pas so/_/'di
[\[76b.2\]]thams cad kyang byang chub sems dpa' shes rab kyi pha rol tu phyin pa nyid las zhes bya ba'i dgongs pa sngon du 'gro bas gsungs pa/_de ci'i phyir zhe na zhes bya ba la sogs pa ste/_yongs su dul bar byed pa dang yongs su 'dud par byed pa zhes bya ba ni 'jig rten pa'i dmigs
[\[76b.3\]]pa'i spyad pa byang chub sems dpa' yongs su dul bar mi byed/_thabs la mi mkhas pa yang mthon por 'gro ba'i phyir yongs su 'dud par mi byed de/_mi dmigs pa'i spyod pa la spyod par byed cing shes rab kyi pha rol tu phyin pa 'di rnam pa thams cad du 'dul ba'i phyir yongs su 'dul bar byed
[\[76b.4\]]de/_mthon por 'gro ba med pa'i phyir yongs su 'dud par byed do/_/de nyid kyi phyir byang chub sems dpa' de khong khro ba la 'phel bar mi byed ces bya ba la sogs pa ste/_khro ba las gong du bdag la 'dis gnod par byas pa zhes bya ba'i khon du 'dzin pa'i bdag nyid can gyi bsam pa 'di mi
[\[76b.5\]]gtong bar rgyun gyis 'jug pa ni khon du 'dzin pa'o/_/gnod sems ni sems can la rnam par sdang ba'o/_/bag la nyal ni de las gzhan gyi sems la yongs su 'gro ba khro ba la sogs pa skyed pa'i sa bon no/_/'dir ni 'khor dang bcas pa'i khro ba dang nga rgyal dag las rnam par
[\[76b.6\]]rgyal ba gsungs so/_/khro ba la sogs pa rnams la zhi bar byed pa gcig pur ma zad kyi de'i gnyen por yang nye bar gzhag pa byed pa gsungs pa ni de ltar spyod pa zhes bya ba la sogs pa ste/_de la dran pa gsungs pa ni de 'di snyam du sems te zhes bya ba la sogs pa ste/_dbang
[\[76b.7\]]po rnams zhes bya ba ni mig la sogs pa rnams sam dad pa la sogs pa rnams so/_/'khrug pa ni rnam par 'gyur ba'o/_/bzhin gyi mdog kyang 'gyur ba ni d+ha hi zhes bya ba'i khams kyi sbyor ba'o/_/de'i phyir 'di ni mthong ba'i chos la nyes dmigs sems can thams cad kyi don
[\[77a\]]
[\[77a.1\]]gyi bya ba dang 'gal ba zhes bya ba'i dgongs pa'o/_/byang chub la yang dag par zhugs pa'i bdag la 'dis 'os pa ma yin zhes gsungs pa/_'di ni mi dmigs so zhes bya ba la sogs pa ste/_bla na med pa yang dag pa'i byang chub la 'jug pa dran pa
[\[77a.2\]]la yang thams cad kyi rnam pa kun gyi phan pa dang /_bde ba nye bar bsdus pa'i bsam pa'i mtshan nyid byams pa'i yon tan gyis yang dag par 'byung ba gsungs so/_/'di lta bu'i rnam pa'i phan yon thos pas ngo mtshar ba thob pa brgya byin sngar gsungs pa nyid kyi don nye bar bstan par
[\[77a.3\]]byed de/_bcom ldan 'das ngo mtshar to zhes bya ba ste/_ji ltar zhes bya ba ni gang zhig ces bya ba'i don to/_/yongs su dul ba dang khengs pa ma mchis pa zhes bya ba ni 'jig rten pa'i dmigs pa'i spyod pa la spyod cing chos gnyis po 'di yang yod pa ma yin no/_/shes rab kyi pha rol
[\[77a.4\]]tu phyin pa'i spyod pa la de'i stobs nyid kyis gnyi ga yang med ces bya ba'i dgongs pa'o/_/phan yon gsungs pa ni bcom ldan 'das kyis bka' stsal pa/_gzhan yang zhes bya ba la sogs pa ste/_g.yul du thog mar zhugs par gyur na zhes bya ba ni phan tshun du mtshon cha 'phangs pa'i
[\[77a.5\]]dus su mdun du 'gro ba'i sa la'o/_/gnas ma yin zhes bya ba ste/_snga ma'i tshig gsal bar byed pa ni go skabs med ces bya ba'o/_/gang zhes bya ba ni 'chad par 'gyur ba nye bar bstan pa'i don du'o/_/de srog gi bar chad du 'gyur ba zhes bya ba de ni gzhan gyi phyir gzhan gyis
[\[77a.6\]]'phangs pa'i mtshon cha lus la phog pas so/_/gzhan gyis gnod pa byed pas zhes bya ba ni gang zhig de nyid la srog gi bar chad byed pa'i gzhan gyi gnod pa ste des so/_/'dir rgyu gsungs pa ni gal te de la zhes bya ba la sogs pa ste/_de zhes bya ba ni phog pa'o/_/
[\[77a.7\]]ci'i phyir zhe na/_lan ni rig sngags chen mo zhes bya ba la sogs pa ste/_dus thams cad du yul thams cad la mi mthun pa'i phyogs rnams la thogs pa med pa'i mthu yod pa'i phyir rim pa ji lta bar chen mo dang tshad ma med pa dang tshad med pa'o/_/bla na med pa ni de las lhag
[\[77b\]]
[\[77b.1\]]pa med pa'i phyir ro/_/mnyam pa med pa ni mnyam pa med pa'i phyir ro/_/mnyam pas mnyam pa ni mnyam pa dang mnyam pa ste/_cung zad nyung ba mo nyid kyi phyir mnyam pa dang mnyam pa'o/_/de yang med pa'i phyir mi mnyam pa dang mnyam pa'o/_/tshad med pa la sogs pa'i tshig gsum ni sngon
[\[77b.2\]]gyi po ti rnams la ma mthong ngo /_/bdag la gnod pa ni nye bar 'tshe ba'o/_/de bzhin du gzhan rnams dang gnyi ga la ste/_de'i don du sems par byed pa ni ma yin pas sems ni bya ba mi byed de nye bar 'tshe ba la mthong ba dang ma mthong ba la rang dang gzhan la sdug bsngal byed pa'i phyir dang /_
[\[77b.3\]]shes rab kyi pha rol tu phyin pas kyang khro ba la sogs pa rnams nye bar zhi ba'i phyir shes rab kyi pha rol tu phyin pa 'di ni rnam pa thams cad mkhyen pa nyid kyi rgyu yin pa dang sems can rnams la phan pa'i rgyu yin zhes bstan pa ni 'di la zhes bya ba la sogs pa ste/_ma lus pa'i
[\[77b.4\]]dngos po shes pa ni rdzogs pa'i byang chub bo/_/yang dag par zhes bya ba ni dngos su'o/_/yang dag par rdzogs pa'i byang chub dang thams cad mkhyen pa'i ye shes zhes bya ba ni tha snyad las tha dad pa ste dngos po la ni ma yin no/_/rnam par lta bar 'gyur ro zhes bya ba ni dul ba la
[\[77b.5\]]sogs pa'i don du'o/_/de ci'i phyir zhe na zhes bya ba la/_de zhes bya ba ni thams cad mkhyen pa'i ye shes kyis mdzad pa de la cung zad kyang yod pa ma yin te/_gang zhig thob pa ma yin zhes bya ba'o/_/gang gi phyir sangs rgyas kyi chos rnams thams cad ni thob par bya ba ste/_de rnams kyang so
[\[77b.6\]]sor rang gis rig par bya ba de bas na gal te 'dis thob par ma gyur na 'di ni thams cad mkhyen par mi 'gyur ro/_/de'i phyir de cung zad yod pa ma yin te/_gang zhig 'dis thob par ma gyur pa'o/_/de'i phyir thob pa dang gzhan thams cad mkhyen pa zhes bya ba ni cung zad yod pa ma
[\[77b.7\]]yin te gang zhig 'dis mkhyen par ma gyur pa'o/_/blo gros rab kyi mngon du bya ba'i ye shes 'dir ni gzung bar bya ste de'i phyir cung zad yod pa ma yin gang zhig mngon du ma byas par 'gyur zhes bya ba'o/_/'am gyi sgra rnams ni phan tshun ltos pas rtogs pa'i don la'o/_/de'i
[\[78a\]]
[\[78a.1\]]phyir 'di ni thams cad mkhyen pa ste de'i ye shes ni thams cad mkhyen pa'i ye shes so/_/'dis ni shes rab kyi pha rol tu phyin pa'i sbyor ba ni rnam pa thams cad mkhyen pa nyid kyi rgyu yin pa dang /_sems can thams cad la phan pa'i rgyu yin pa'o/_/de lta na yang
[\[78a.2\]]gang zhig mthong ba'i chos kyi yon tan 'di brjod pa de rigs pa kho na yin no zhes nye bar bsdu bar byed pa ni 'di yang zhes bya ba la/_bdag la gnod pa bya bar yang mi sems zhes bya ba la sogs pa ni mthong ba'i chos kyi yon tan zhes bya ba'o/_/shes rab kyi pha rol tu phyin pa 'di
[\[78a.3\]]yang sa phyogs byin gyis brlabs pa yang dag par srid pa ste/_sa phyogs ni rnam pa gnyis las gcig ni po ti la sogs pa'i rten no/_/gzhan ni bzung bar gyur pa la'o/_/ji srid kha ton byed par 'gyur ba la'o/_/de la dang po gsungs pa/_gzhan yang zhes bya ba la sogs pa
[\[78a.4\]]ste/_chung ngu na zhes bya ba ni mchog 'grib pa la'o/_/sngon du byas te zhes bya ba ni gzhag pa'i dus su mchod pa gsungs pa/_bkur stir byed la zhes bya ba ste/_bzhag nas ni 'og tu'o/_/'ga' zhig bkur stir mi byed la zhes 'don te bzhag nas ni 'og tu'o/_/bkur
[\[78a.5\]]stir mi byed la zhes bya ba ni bshad pa'o/_/glags zhes bya ba ni skabs sam go 'byed pa'o/_/gtogs par zhes bya ba ni phyi rol du byas pa sngon gyi skye ba las gzhan gyi rnam grangs rig par bya ba rnam par smin pa nges pa mi dge ba'i las de'i rnam par smin pa mi 'dod pa'i
[\[78a.6\]]'bras bu'o/_/bkur stir byed pa de tsam yang yon tan 'di lta bu'i sa phyogs der gang zhig yang gzung ba la sogs pa yang rten de byang chub kyi snying po dang 'dra ba 'di nyid zhes ston par byed pa ni 'di lta ste dper na zhes bya ba ste/_byang chub kyi snying po na 'dug pa zhes bya ba ni snying po zhes
[\[78a.7\]]bya ba ste byang chub kyi don du snying po ni byang chub kyi snying po'o/_/'dir 'dug nas byang chub la rtogs pa'i phyir ro/_/gang du snying po zhe na/_gser gyi rang bzhin gyis gzhi la 'di lta ste skye ba'i bskal pa'i thog mar gser gyi rang bzhin gyi sa gzhi sngon du grub pa la de'i snying po rdo'i rang bzhin ka ba
[\[78b\]]
[\[78b.1\]]rgyar dpag tshad tsam pa gyen du grangs su ma bgrangs pa yang dag par mngon du 'byung ba de 'dzam bu'i gling gi lte ba ste/_de rdo rje'i rang bzhin gyi phyir rdo rje zhes brjod de/_de ni 'dir byang chub kyi snying po'o/_/rgyar dpag tshad tsam pa bcom ldan 'das kyi skyil krung gis
[\[78b.2\]]khyab pa tsam sa phyogs kyi tshad ni ma yin te/_sangs rgyas rnams kyi ma nges pa'i tshad skyil krung gi phyir te/_sangs rgyas kun gyi mnyam nyid ni/_/sngon gyi mdangs dang tshad kyis min/_/zhes bya ba'i tshig gis so/_/'di nyid kyang rdo rje gdan gyi sgra'i bshad pa'o/_/byang chub
[\[78b.3\]]kyi snying po la rjod byed med pa'i phyir de bas na snying po ni snying po la brgyan pa ste/_byang chub nyid kyi sangs rgyas thams cad la de la nges pa skyed pa snying po ni sa phyogs 'di la de'i phyir byang chub kyi snying po'o/_/byang chub kyi snying po la 'dug pa ni thob pa'o/_/khor yug tu
[\[78b.4\]]'byung bas khor yug ste khor yug gi nang na 'dug pa ni nang na 'dug pa'o/_/nang ni dbus so/_/byang chub kyi don du shing ni byang chub kyi shing ngo /_/de'i rtsa bar zhugs nas byang chub rtogs pa'i phyir ro/_/de'i rtsa ba ni rtsa bas mngon par zhen pa yongs su bcad pa'i sa
[\[78b.5\]]phyogs te der 'dug pa'o/_/gal te yang byang chub kyi shing gi rtsa ba yang byang chub kyi snying po yin pa de lta na yang mchog nyid du grags pa'i phyir so sor bstan pa'o/_/dang gi sgra rnams ni phan tshun du ltos pas rnam par rtog pa'i don du'o/_/gtse ba 'am zhes bya ba ni
[\[78b.6\]]mtshon la sogs pas rdeg pa sbyin pas rnam par 'tshe bar byed pa'o/_/gnod par bya ba ni nges par gsod par 'dod pa'o/_/'bebs par byed pa ni 'byung po dang sha za la sogs pa rab tu zhugs pa'i phyir mi nus so zhes bya ba dang 'brel to/_/'jigs pa la sogs pa'i
[\[78b.7\]]gnyen po nyid kyi phyir 'jigs pa med pa dang 'khon med pa dang mi skrag pa byams pa chen po zhes bya ba ni tshad med pa rab tu bsgom pa yin zhes bya ba la sgrub par byed pa yin no/_/rab tu ston par mdzad pa zhes bya ba ni gzhan rnams la de rab tu bstan pa'i phyir ro/_/bye ba phrag sum cu
[\[79a\]]
[\[79a.1\]]rtsa gsum gyi 'khor dang mtshon cha sna tshogs pa dang dbyig pas rdeg pa la sogs pas rdeg pa'i bdud la mtshon cha phog pa 'bras bu med pa'i phyir te ji skad du gsungs pa/_byams pa'i ting nge 'dzin la yang dag par zhugs pa la mtshon chas lus la
[\[79a.2\]]tshugs pa ma yin zhes bya ba rgyas par ro/_/don ni 'di yin te gang zhig byams pa'i rang bzhin gyi sku dang ldan pa'i sangs rgyas bcom ldan 'das rnams phyogs gang zhig mngon par rdzogs par sangs rgyas pa la sogs pa rnams kyis byin gyis brlabs par mdzad pa der
[\[79a.3\]]gnas pa'i srog chags rnams ni gzhan rnams kyis gtse bar mi nus so/_/de'i phyir de bzhin gshegs pa rnams nyid kyis byams pa bsgom pa la rgyu mthun pa'i yon tan 'di yin no/_/de bzhin du shes rab kyi pha rol tu phyin pa gnas pa'i sa phyogs kyang ngo /_/mchod
[\[79a.4\]]rten du gyur pa zhes bya ba ste/_tsa ye ra zhes bya ba ni mchod pa la'o/_/tsa phye ti zhes bya ba ni mchod pa bya ba nas mchod rten no/_/bya ba la lo To phal cher zhes bya ba las la Nu tam dang a ya'i gnas la ni a e te zhes bya ba'i dngos po ste bcom ldan 'das kyi chos kyi sku'i gzugs
[\[79a.5\]]brnyan mchod rten zhes bya ba'i don to/_/der gyur pa mchod rten gyi ngo bo thob pa zhes bya ba ni nyi khri gzhung 'grel las so/_/'byung ba zhes bya ba ni de dang 'dra ba ste zhes bya ba ni gzhan dag go/_/phyag bya ba ni lus la sogs pas phyag btsal ba'i phyir ro/_/rjed par bya ba ni yon tan rjes su
[\[79a.6\]]dran pas mang du rjed par bya ba'o/_/mchod par bya ba ni me tog la sogs pa rnams kyis so/_/ri mor bya ba ni skor ba la sogs pa byed pa'i phyir ro/_/bsnyen bkur bya ba ni gzhan rnams la yang phrag dog la sogs pa'i skyon dang bral bar byas shing mchod pa la sogs pa skul bar
[\[79a.7\]]byed pa'i phyir ro/_/bkur stir bya ba ni khyad par can gyi gdugs dang rgyal mtshan la sogs pa rab tu gnas par byed pa'i phyir ro/_/bla mar bya ba ni bla ma bzhin du phan yon du bya ba nyid kyi phyir ro/_/skyob pa ni rang nyid kyis gzhag pa skyong bar byed pas skyob pa'o/_/skyabs ni khas len
[\[79b\]]
[\[79b.1\]]pa la 'jigs pa thos pas na skyabs pas so/_/gnas ni mi 'jigs shing las kun las 'brel pas na gnas so/_/dpung gnyen ni mchog tu 'gro bas na dpung gnyen no/_/da ni de bzhin gshegs pa'i skus rab tu gang ba'i mchod rten gyi mchod pa bas kyang shes rab kyi pha
[\[79b.2\]]rol tu phyin pa'i mchod pa nyid la bsod nams lhag pa nyid de/_de'i rgyu brgya byin gyis zhus pa la bcom ldan 'das kyis bstan par byed pa ni de skad ces bya ba la sogs pa ste/_bris nas zhes bya ba ni rang gi lag gis sam gzhan 'dri mkhan rnams la yon byin nas so/_/
[\[79b.3\]]glegs bam du chud par bgyis te zhes bya ba ste snga ma'i don ni phyi mas mngon par gsal bar byed do/_/'ga' zhig tu ni 'am gyi sgra 'don pa yin te/_der gzhan bskul bar byas nas bris pa glegs bam du chud par bgyis pa'o/_/lha zhes bya ba ni rang gi rigs la ltos pas
[\[79b.4\]]mchog tu gyur pa rnams so/_/lha rnams kyis zhes bya ba ni sngon gyi po ti rnams la 'don pa'o/_/de la dang por spyir nye bar bstan pa brjod par 'dod la bud med nyid kyis bstan pa'o/_/me tog ni sil ma'i me tog rnams so/_/dri ni dri'i shing rnams so/_/phreng
[\[79b.5\]]ba ni me tog gi phreng ba rnams so/_/byug pa ni dri'i byug pa rnams so/_/phye ma ni a ga ru dang tsan+dan la sogs pa rnams kyi'o/_/na bza' ni gos rnams so/_/mchod pa ni lha bshos la sogs pa rnams so/_/rnam pa mang po dag ni sna tshogs pa rnams kyis so/_/me tog
[\[79b.6\]]la sogs pa rnams kyis mchod pa dang zhes 'brel to/_/ji ltar mchod par bya zhes gsungs pa/_bkur stir bgyis pa dang zhes bya ba la sogs pa ste/_bkur sti dang rjed pa sngon du 'gro bas mchod par bya zhes bya ba'i don to/_/de la bkur sti ni seng ge'i khri la sogs
[\[79b.7\]]pa la bskyed pa'o/_/bla mar byed pa ni gus pa'o/_/rjed pa ni yon tan rjes su dran pa sngon du 'gro bas lan mang bar byed pa'o/_/ri mor bgyis pa ni mchog gi mchod pa'o/_/bsnyen bkur bgyis na ni gzhan rnams kyis kyang de byed pa'o/_/sku dag ni ring bsrel rnams
[\[80a\]]
[\[80a.1\]]so/_/sems can mang po phan par byed pa'i don du bcom ldan 'das shAkya thub pas til tsam du dbye bar byas nas gtsug tor dang 'gram pa gnyis dang mche ba bzhi spangs nas so/_/mchod rten gyi nang du ni mchod rten rnams kyi'o/_/stsal te zhes bya ba ni
[\[80a.2\]]gzhag par bya ba'o/_/yongs su 'dzin cing zhes bya ba ni bdag nyid la mchod par bya ba nyid kyis bdag tu byed pa'o/_/'chang la zhes bya ba ni za ma tog la sogs pa byas nas gzhug par bya ba'o/_/de bzhin du zhes bya ba ni shes rab kyi pha rol tu phyin pa'i po ti bzhin du'o/_/de'i phyir
[\[80a.3\]]zhes bya ba la sogs pa ste/_bcom ldan 'das kyis brgya byin nyid la phar dri ba mdzad pa/_thams cad mkhyen pa nyid kyi rgyu'i ngo bos shes rab kyi pha rol tu phyin pa la de mchod pa nyid legs pa zhes gsal ba 'di bstan pa'i don du brgya byin dang des 'dul bar bya ba rnams la
[\[80a.4\]]yang dag par dga' ba bskyed pa'i don du zhes bya ba'o/_/thams cad mkhyen pa nyid kyi bdag gi dngos po zhes bya ba ste/_thams cad mkhyen pa nyid ni bdag gi dngos po'o/_/bdag gi dngos po gang gis de bzhin gshegs pa de bzhin gshegs pa zhes grangs su 'gro ba mngon
[\[80a.5\]]par grub pa'o/_/lam gang zhig la zhes bya ba ni lam la'o/_/thams cad mkhyen pa nyid 'di ni slar gang yin zhe na gsungs pa/_bla na med pa yang dag par rdzogs pa'i byang chub bo/_/thams cad mkhyen pa nyid ces bya ba la brnyes pa'i don gang yin zhe na gsungs pa/_mngon
[\[80a.6\]]par rdzogs par sangs rgyas zhes bya ba ste/_sngon gyi po ti rnams la ni bdag gi dngos po grub pa zhes 'don pa yin te/_de yang bdag gi dngos po ni thams cad mkhyen pa nyid shes par bya'o/_/'di nyid la zhes bya ba ni 'di nyid la'o/_de ltar rnam pa thams cad mkhyen pa nyid nges
[\[80a.7\]]pa'i rgyu nyid kyi phyir 'di'i po ti mchod pa yang de las gzhan pa'i mchod pa rnams las bla na med pa'i bsod nams bskyed pa'i rgyu yin zhes bstan par byed pa ni/_bcom ldan 'das kyis bka' stsal pa/_de bas na zhes bya ba la sogs pa ste/_'di zhes bya ba ni gang zhig 'di khyed
[\[80b\]]
[\[80b.1\]]la sogs pa thams cad kyi mngon sum gyi spyod yul lo/_/bdag gi dngos po yang yin la bdag tu rab tu brtags pa'i phyir sku yang yin te gzugs kyi sku'o/_/de bzhin gshegs pa 'gro'o/_/ci zhig 'gro zhe na/_de bzhin gshegs pa zhes bya ba ni grangs de bgrang
[\[80b.2\]]ba mtshan dang dpe [(]byed [,]byad [)]kyis 'bar ba'i sku tsam yang dag par 'byung ba'i phyir 'khor los sgyur ba la yang de bzhin gshegs pa nyid du thal bar 'gyur zhes bya ba'i dgongs pa'o/_/skabs kyi don dang rjes su mthun par shes rab kyi pha rol tu phyin pa la gtso bo nyid du
[\[80b.3\]]sbyar zhing gsungs pa gang yin pa 'di ni zhes bya ba la sogs pa ste/_shes rab kyi pha rol tu phyin pa ni chos thams cad mi dmigs pa'i mtshan nyid don dam pa'o/_/thabs la mkhas pa yang sems can gyi don la ltos pas byang chub kyi sems dang byams pa dang snying
[\[80b.4\]]rje la sogs pa kun rdzob pa de dag las byung ba yod cing thams cad mkhyen pa'i ye shes kyi rten du 'gyur ro/_/gal te yang chos thams cad kyi stong pa nyid rtogs pa'i mtshan nyid don dam par thams cad mkhyen pa'i ye shes te de yang don dam pa de bzhin gshegs pa rnams kyi
[\[80b.5\]]chos kyi sku nyid de/_de la brten pa'i longs spyod rdzogs pa dang sprul pa'i rang bzhin gzugs kyi sku'o/_/ji skad du gsungs pa/_rang don gzhan don dam pa sku dang ni/_/de la brten pa'i kun rdzob sku nyid de/_/zhes bya'o/_/ji ltar 'jig rten pa'i rtogs pa de bzhin du
[\[80b.6\]]gzugs kyi sku thams cad mkhyen pa'i ye shes kyi rten zhes brjod do/_/rten 'di la brten nas ni zhes bya ba ni bshad ma thag pa'i gzugs kyi sku nye bar ston par byed pa ni 'jig rten pa'i rtogs pa pa ni rab tu 'byed pa'o/_/thams cad mkhyen pa'i ye shes kyi rab tu 'byed pas
[\[80b.7\]]sangs rgyas kyi sku ni zhes rab tu 'byed pa rtogs par 'gyur ro/_/ji ltar chos dang dge 'dun dag gi sku ste rang bzhin la'o/_/nye bar bsdu bar byed pa ni de ltar zhes bya ba ste/_thams cad mkhyen pa'i ye shes kyi rgyu zhes bya ba ni shes rab kyi pha rol tu phyin pa las nges
[\[81a\]]
[\[81a.1\]]par skye ba ni thams cad mkhyen pa'i ye shes rgyu gang gis de bzhin gshegs pa la 'dir bdag gis dngos po la dmigs pa zhes rtogs pa/_'jig rten la thams cad mkhyen pa nyid thob pa la gang gi phyir 'byung ba des na de ltar brjod do/_/de'i
[\[81a.2\]]phyir yang shes rab kyi pha rol tu phyin pa'i glegs bam mchod pa nyid legs pa zhes nye bar ston par byed pa ni de bas na zhes bya ba ste/_'di nyid ces bya ba ni bcom ldan 'das ma mchod par byed pa'o/_/de las zhes bya ba ni de bzhin gshegs pa'i sku mchod par byed pa las so/_/
[\[81a.3\]]bsod nams mang ba nyid la yang ji ltar 'dzin pa la sogs pa la 'jug pa med pa zhes brgya byin gyi dri ba bstan par byed pa ni de skad ces bka' stsal pa dang zhes bya ba la sogs pas so/_/'dzam bu'i gling 'di zhes bya ba la sogs pa ste/_'dzam bu'i gling du skyes pa'i mi
[\[81a.4\]]rnams kyi yang dag par 'byung ba ni blo dang brtson 'grus rab nyid kyi phyir ro/_/de ltar na yang 'dzin pa la sogs pa la mi 'jug pa la zhes bya ba ngo mtshar bskyed pa'i don du'o/_/bcom ldan 'das ci ma 'tshal lags sam zhes bya ba ste/_'tshal na ni ji ltar mi 'jug pa zhes bya ba'i dgongs
[\[81a.5\]]pa'o/_/de ltar don chen po ni mchod pa byas par gyur na de ltar don chen por gyur zhes bya bar 'brel pa'o/_/don chen po zhes bya ba ni bdud kyis glags mi rnyed pa dang chags pa med pa la sogs pa dang por gsungs pa'i don bzhi thob pa'i phyir ro/_/rdzu 'phrul chen po zhes
[\[81a.6\]]'don pa la yang don ni 'di nyid do/_/bcom ldan 'das ci phan yon chen po dang ldan par rtogs par ma gyur lags sam zhes bya ba'i don no/_/zhes bya ba'i don can gyi be+e ta ti ni rtogs pa la eT dang bcas pa la yin yang bar ma'i bstan pa mi rtag pa zhes bya ba'i mdos e Ta
[\[81a.7\]]med pa'o/_/phan yon chen po dang de ltar 'bras bu chen po dang de ltar rnam par smin pa chen por 'gyur zhes bya ba ni 'on te 'tshal cing rtogs la zhes bya bar 'brel to/_/'tshal bar byed pas na 'tshal ba ste zhes pa'o/_/de byed par 'gyur zhes bya ba la ne tso'o/_/ma 'tshal zhes
[\[81b\]]
[\[81b.1\]]bya ba de nyid kyi don to/_/'bras bu che ba ni de bzhin gshegs pa'i ring bsrel dang mchod rten dag la mchod pa yang 'bras bu che ba nyid kyi phyir ro/_/rnam par smin pa che ba zhes bya ba ni 'di la mchod pas thams cad mkhyen pa'i ye shes la mchod par 'gyur ro/_/gtso bor sangs rgyas la
[\[81b.2\]]mchod pa rnam par smin pa nyid kyi phyir ro/_/'on te 'tshal cing zhes bya ba la sogs pa ste de ltar don chen po zhes 'on te 'tshal lam/_de ltar phan yon che ba zhes 'on te rtogs la'o/_/de ltar 'bras bu che ba dang de ltar rnam par smin pa che ba zhes rig kyang ngo /_/dad par ma gyur pa
[\[81b.3\]]lags zhes bya ba ni so so'i skye bo nyid la dus de tsam du shes pa skye ba la the tshom la sogs pa rnams la yang dag par spyod pas sems rnyog pa'i phyir ro/_/sngon gyi po ti rnams la bcom ldan 'das de rnams ci ma 'tshal lam 'on te 'tshal yang zhes 'don pa yin te/_tha mar yang
[\[81b.4\]]de rnams rig pa ma yin 'tshal ba ma yin zhes bya ba 'di tsam mo/_/der de ltar rdzu 'phrul che ba zhes 'tshal ba ma yin de ltar phan yon che ba zhes rtogs pa ma yin pa dang sbyar bar bya'o/_/dman pa nyid du song ba 'di sems can nyung ba nyid kyi rgyu zhes bstan par mdzad pa ni 'di ci
[\[81b.5\]]snyam du sems zhes bya ba la sogs pas so/_/rtogs nas dad pa zhes bya ba ni gang zhig sangs rgyas dang chos dang dge 'dun gyi dbang du mdzad nas bstan pa de la thos pa'i rang bzhin gyi shes rab dang bsam pa'i rang bzhin gyi shes rab kyis rigs pas bgrang ba zhes
[\[81b.6\]]rtogs nas/_gang zhig sangs rgyas la sogs pa rnams la de ltar 'di rnams yod ces bya ba gang yin pa de ni 'dir rtogs nas dad pa'o/_/gang zhig bden pa rnams mthong nas the tshom zad de de rtogs nas dad pa de rgyun du zhugs pa'i 'bras bu'o/_/rgyun
[\[81b.7\]]du zhugs pa ni de nyid 'bras bu'o/_/lan cig phyir 'ong ba dang phyir mi 'ong ba'i yang 'bras bu dang dgra bcom pa'i ngo bo ni dgra bcom pa nyid la 'bras bu bzhi pa'o/_/bdag nyid gcig pu'i phyir byang chub ni rang sangs rgyas kyi byang chub bo/_/legs pa
[\[82a\]]
[\[82a.1\]]yang dag par 'dod pa rnams la yang dman pa'i 'bras bu rnams la phal che ba nyid nye bar bstan nas theg pa chen po pa rnams la nyung ba nyid bstan par byed pa ni de dag pas kyang zhes bya ba la sogs pa ste/_rab tu rgyas par byed pa zhes bya ba ni
[\[82a.2\]]rnam pa thams cad mkhyen pa nyid la yongs su smin pa pha rol tu phyin pa drug gis goms pas rab tu rgyas par byed do/_/rgyas par byas nas zhes bya ba 'di ni pra la sogs pa dang 'dra ba ste pra la sogs pa nyid ni ma yin no/_/rab tu sbyin pa la sogs pa sbyin no/_/
[\[82a.3\]]des na l+ya pa mi 'byung ngo /_/nye bar 'phel ba ni zhes bya ba ni kha cig go/_/de bzhin du tso ra la sogs pa la g.yul du byed ces bya ba'i 'don pa la nges pa'i don nyid kyi phyir l+ya pa thob pa nyid do/_/sngon gyi po ti rnams la nye bar 'phel bar byas te zhes bya ba 'don pa yin no/_/
[\[82a.4\]]brtson 'grus brtsams shing zhes bya ba ni ci nas kyang kho bo cag gis 'gro ba'i don gyis khur bar bya zhes pha rol tu phyin pa drug la sogs pa la zhum pa'i sems nyid spangs nas mgo la me 'bar ba dang 'dra ba nyid kyis 'jug pa'i phyir ro/_/rnal 'byor zhes bya ba ni
[\[82a.5\]]'dzin pa la sogs pa'o/_/spyod pa zhes bya ba ni byang chub sems dpa'i spyod pas so/_/phyir mi ldog pa'i phyir phan pa ni phyir mi ldog pa'i sa'o/_/de dag pas kyang zhes bya ba la sogs pa ste/_byang chub mngon par rdzogs par 'tshang rgya bar 'gyur ba zhes bya
[\[82a.6\]]ba ni rim gyis so/_/mngon par rdzogs par 'tshang rgya ba ni nye ba nyid kyi dus la'o/_/sngon gyi po ti rnams la ni mngon par rdzogs par 'tshang rgya bar 'gyur zhes bya ba 'don pa ma yin te/_de dag la zhes bya ba ni gzhan gyi don rtse gcig pa nyid kyis so/_/de rnams las
[\[82a.7\]]byang chub sems dpa' 'byung ba'i phyir ro/_/lhag pa'i bsam pa phun sum tshogs pa zhes bya ba ni byang chub la rtogs pa'i phyir bsam pa ni lhag pa'i bsam pa'o/_/de ltar 'di la sgrub pa'i don du rtogs par byed pa rnams kyang de rnams kyi rtogs pa de rnams nyid 'di la
[\[82b\]]
[\[82b.1\]]bla na med pa nyid bstan nas 'dzin pa dang mchod pa la sogs pa byed ces gsungs pa ni de dag la yang 'dzin du 'jug ces bya ba la sogs pa ste/_slar ni byang chub kyi sems la ltos nas ji skad du gsungs pa'i shes rab kyi pha rol tu phyin pa'i sgrub pa la shin tu rnyed par
[\[82b.2\]]dka' ba nyid gsungs pa ni yod mod kyi zhes bya ba ste/_mnyam pa'i bsam pa dang tshogs dang yang dag par 'byung ba las ji ltar 'ga' zhig nyid ni phyir mi ldog par 'gyur zhes bya ba'i dgos pa sngon du 'gro bas gsungs pa de ci'i phyir zhe na zhes bya ba ste/_brtson 'grus
[\[82b.3\]]zhan pa zhes bya ba ni rnyed par dka' ba'o/_/gal te yang phyir mi ldog pa'i sa gtso bo yin pa de lta na yang de la gnas pa nges par yang dag pa'i byang chub la gzhol ba zhes bya ba yang dag pa'i byang chub nyid la brtson 'grus zhan pa nyid gsungs pa/_brtson 'grus ni dge ba'i las la
[\[82b.4\]]spro ba'o/_/le lo ni las ngan pa byas pa la chags pa'o/_/si dwa teHzhes bya ba la sa zhes bya ba'i rkyen de a ra ba bin da bzhin no/_/pad+ma bzhin zhes bya ba'i don to/_/sems pa ni bstan pa ste sems ni ting nge 'dzin la'o/_/'du shes ni dran pa'o/_/mos pa ni dad pa'o/_/shes
[\[82b.5\]]rab ni de kho na nyid rab tu 'byed pa'o/_/dad pa la sogs pa'i dbang po rnams la nyam chung ba nyid brtson 'grus zhan pa la sogs pa'i tshig rnams kyis brjod pa yin no/_/de la brtson 'grus zhen pa dang le lo can zhes bya bas brtson 'grus kyi dbang po'i 'o/_/sems dman
[\[82b.6\]]pa dang zhes bya bas ting nge 'dzin gyi dbang po'i'o/_/'du shes dman pa zhes bya bas dran pa'i dbang po'i'o/_/mos pa dman pa zhes bya bas dad pa'i dbang po'i'o/_/shes rab dman pa zhes bya bas shes rab kyi dbang po'i'o/_/bsam pa mnyam pas 'jug pa la yang brtson
[\[82b.7\]]'grus kyi dbang po la sogs pa yang dag par mi 'byung ba'i phyir thams cad ni phyir mi ldog pa'i sa la gnas pa ma yin zhes bya ba'i dgongs pa'o/_/de bas na phyir mi ldog pa'i sa dang mnyam pa ji ltar gsungs pa'i shes rab kyi pha rol tu phyin pa'i sgrub pa zhes nye bar byed pa ni de
[\[83a\]]
[\[83a.1\]]bas na zhes bya ba la sogs te/_myur du zhes bya ba ni myur bar ro/_/gal te yang grangs med gsum gyi mthar thug pa la gdon mi za bar 'byung ba nyid de de lta na yang shes rab kyi pha rol tu phyin pa sbyor ba las bskal pa rnams la ldog pa yod ces bya ba'i
[\[83a.2\]]dgongs pa'o/_/bde ba zhes bya ba ni brgya byin 'khor los sgyur ba nyid 'dzin pas kyang tshogs la sogs pa mi ltung ba'i phyir ro/_/'di nyid ces bya ba ni 'di nyid la chos thams cad mi dmigs pa'i ngo bo nyid kyis der gling bzhi pa'i myong ba'i gegs dang bral ba nyid kyis myur du bde bar mngon
[\[83a.3\]]par rdzogs pa'i byang chub kyi rgyu nyid kyi phyir ro/_/rgyun mi 'chad par zhes bya ba ni nyan pa dang thos pa la sogs pas so/_/yongs su dri ba ni the tshom gcod pa'i don du'o/_/bdag cag gi ston pa'o zhes shes te bya ba ni ston pa nyid du byas nas nye bar gzhag pa'i phyir ro/_/'di ni
[\[83a.4\]]bdag gi zhes 'don pa la gtso bor gyur pa'i rtags bzung ba'o/_/de bzhin gshegs pa mthong ba srid pa rnams la yang shes rab kyi pha rol tu phyin pa sgrub pa nyid legs pa yin te yang dag pa'i byang chub gtso bo'i rgyu nyid kyi phyir zhes gsungs pa lta zhog ces bya ba la sogs pa ste/_
[\[83a.5\]]de'i phyir de bzhin gshegs pa mthong ba mi srid pa rnams la rin po che'i mchod rten ring bsrel gyi snying po can mchod pas bsod nams mang ba nyid kyis kyang shes rab kyi pha rol tu phyin pa 'grub pa nyid legs pa yin zhes gsungs pa ni de bas na de ltar zhes bya ba la sogs pa ste/_mchod
[\[83a.6\]]rten mchod pas bsod nams mang ba nyid de nor mchog gtong bas so/_/rin po che sna bdun gyi rang bzhin zhes bya ba ni rten che ba nyid kyis so/_/de bzhin gshegs pa'i ring bsrel gyi snying po can zhes bya ba ni gzugs brnyan che ba nyid kyis so/_/mchod rten rnams zhes bya ba ni dus rab
[\[83a.7\]]nyid kyis so/_/nam 'tsho'i bar du zhes bya ba ni rab tu dbye ba mang ba nyid kyis so/_/lha'i dril bu dang zhes bya ba ste/_de de'i gzhi las zhes bya ba ni de'i rgyu'o/_/bcom ldan 'das mang ngo zhes bya ba la sogs pa ste yang dag par 'khrul pa'i tshig ni bsod nams rgya che ba grub pa'i don
[\[83b\]]
[\[83b.1\]]du'o/_/mngon par dad pa zhes bya ba ni don chen po yang dag par byung bas so/_/de rtog cing zhes bya ba ni bdag 'dir bsgrub par bya zhes khas len pa'i phyir ro/_/lhag par mos la zhes bya ba ni lhag par dad pa khas blangs pas mngon du phyogs par byed pa'i phyir ro/_/
[\[83b.2\]]sems dang ba zhes bya ba ni dad pa la sogs pa'i mi mthun pa'i phyogs rnyog pa med pa'i phyir ro/_/de yang 'bras bu gzhan 'dod pa ma yin te 'on kyang byang chub tu sems bskyed nas zhes bya ba'o/_/lhag pa'i bsam pas zhes bya ba ni gong nas gong du brtson 'grus kyi khyad par
[\[83b.3\]]gyis so/_/yang nas yang du nyan par bya ba la sogs pa nyid kyis so sor brten pa nyid gsungs pa ni nyan pa dang zhes bya ba la sogs pa ste/_yid kyi rjes su rtogs pa dang zhes bya ba ni sems de mnyam par gzhag pas so/_/ci lta bur grub pa'i shes rab kyis zhes
[\[83b.4\]]bya ba ni gang gis ji lta bu'i shes rab phun sum tshogs pa chung ngu dang 'bring la sogs pa'i ngo bo nyid kyis de lta nyid du don rtogs pa'i phyir ro/_/ji ltar lhag pa zhes 'ga' zhig tu 'don pa yin te de ltar lhag pa ni dad pa la sogs pa yang dag par ldan pa'i shes rab gang
[\[83b.5\]]zhig de yang ji ltar lhag pa'o/_/yongs su dpyod par byed pa ni brtags pa'o/_/chung ngu na zhes bya ba ni 'dzin pa la sogs pa med kyang ngo /_/'chang ba zhes bya ba ni rang nyid kyis ma chad par po ti tsam yang ma spangs pa'i phyir ro/_/bzhag la zhes bya ba ni gzhan la phan pa'i
[\[83b.6\]]bsam pas po ti 'ga' zhig la nges par zhugs pa'i phyir ro/_/sangs rgyas kyi tshul ni rnam pa thams cad mkhyen pa nyid thob par byed pa'i shes rab kyi pha rol tu phyin pa nyid do/_/chos kyi tshul zhes bya ba'i 'don pa la yang lam dang 'bras bu'i bdag nyid kyi chos thob par byed pa'o/_/
[\[83b.7\]]rgyun chad pa ni 'di'i glegs bam ma tshang ba nyid kyis thos pa la sogs pa yang dag par mi 'byung ba'i phyir ro/_/dam pa'i chos nub pa zhes bya ba ni lung dang rtogs pa'i mtshan nyid can gyi dam pa'i chos bcom ldan 'das ma chos thams cad kyi gtso bo'am de'i yang dag par mchod pa ni dam
[\[84a\]]
[\[84a.1\]]pa'i chos thams cad nub pa na'o/_/de bas zhes bya ba ni ji ltar gsungs pa'i mchod pa las ji ltar yang rin po che sna bdun gyi mchod rten mchod pa las bcom ldan 'das ma'i mchod pa la bsod nams mang ba nyid de bzhin du yongs su rdzogs pa'i 'dzam bu
[\[84a.2\]]gling gi tshad dang gling bzhi pa'i sems can tshad med pa rnams la stong gcig pa'i sems can gyi tshad dang /_stong gnyis pa'i sems can gyi tshad dang /_stong gsum pa'i sems can gyi tshad dang /_stong chen po'i sems can thams cad kyi tshad dang /_sems can thams cad kyi tshad kyi
[\[84a.3\]]mchod rten rnams mchod pa bas bcom ldan 'das ma'i mchod pa ni bsod nams mang ba nyid de/_de bzhin du gang gA'i klung gi bye ma snyed kyi 'jig rten gyi khams yongs su grub pa'i sems can thams cad kyis so sor rin po che sna bdun gyi mchod rten rnams byas te mchod pa bas lhag
[\[84a.4\]]pa'i bsod nams nyid de'i rgyu yang ston cing gsungs pa lta zhog ces bya ba la sogs pa ste/_mchod rten zhes bya ba ni ji tsam ste 'dzam bu'i gling khyab pa'o/_/de nyid ni gling ste 'bras bu che bas 'dzam bu'i shing chen pos mtshon pa nyid kyi phyir 'dzam bu'i gling ngo /_/dbus su ri rab rin po
[\[84a.5\]]che chen po sna bzhi'i rang bzhin dang phyogs bzhi la gling bzhi ste/_shar gyi lus 'phags pa dang /_'dzam bu'i gling dang /_sgra mi snyan dang /_ba lang spyod ces bya ba 'di la yod pas gling bzhi pa ste rang gi don la ni rkyen an no/_/gling bzhi'i stong gi tshad 'di la yod pas na stong spyi phud
[\[84a.6\]]do/_/spyi phud dang ldan pas na spyi phud do/_/stong gnyis kyi tshad 'di la yod pas na stong gnyis pa ste/_stong dang stong zhes bya ba'i don no/_/de yang bar ma ste/_stong dang stong chen po dag gi dbus nyid kyi phyir ro/_/stong gsum gyi tshad 'di la yod pas na stong gsum ste/_stong gnyis pa
[\[84a.7\]]rnams kyi stong zhes bya ba'i don to/_/de nyid ni stong chen po ste/_stong gsum gyi 'jig rten gyi khams so/_/'on kyang de la sems can thams cad ni mi kho nar gyur pa ste sngon ni ma yin/_tha ma ni ma yin/_phyis ni ma yin te cig car zhes bya ba'i don to/_/'dir sems can nyid
[\[84b\]]
[\[84b.1\]]ni sems can rnams so/_/sngon mi rnams nyid yongs su brtag pa ste/_rtogs pa nye bar blangs nas bdag tu byas te 'gro ba sna tshogs la sogs pa 'phags par byed pa sna tshogs pa'i las byed pa'i sems can rnams kyi cig car bskal pa'i bar du 'gro ba med par so sor dmigs
[\[84b.2\]]pa mi srid pa'i phyir ro/_/bskal pa'am bskal pa bas lhag par zhes bya ba ni gang gi tshe bskal pa'i cung zad lhag par gyur na cung zad kyis ma tshang ba bskal pa zhes bya ba'i don to/_/de lta bu'i ngo bo nyid kyis zhes bya ba ni 'di lta bu'i rnam pa'i mchod rten gyi bkur sti byed pa la sogs pa'i
[\[84b.3\]]ngo bo nyid kyis so/_/bsod nams bya ba ni bsod nams kyi sems pas so/_/'dir ni brgya byin rang gi lhag par mos pa dad pa dang bcas pa gsungs pa ni de skad ces bka' stsal pa dang zhes bya ba la sogs pa ste/_sangs rgyas kyi ye shes kyis zhes bya ba ni tshad las
[\[84b.4\]]'das pa rnams la'o/_/bcom ldan 'das kyi ye shes kyis gzhal du med pa'i 'jig rten gyi khams yul nyid kyi phyir ro/_/de lta na yang 'dir stong gsum gyi 'jig rten gyi khams nye bar bkod pa nyung ba zhes brgya byin nyid kyis gsol pa/_lta zhog ces bya ba la sogs
[\[84b.5\]]pa ste/_'dir brgya byin gyi lhag par mos pa bstan par bya ba'i don du bcom ldan 'das kyis rjes su gnang ba gsungs pa ni de nas bcom ldan 'das kyis zhes bya ba la sogs pa ste/_de de bzhin no zhes bya ba la sogs pa ste/_de de bzhin no zhes bya ba la gang gi phyir bcom
[\[84b.6\]]ldan 'das ma ni de bzhin gshegs pa thams cad kyi rnam pa thams cad mkhyen pa nyid thob pa la lam gcig yin te/_de ltar yang de 'dzin pa nyid kyis de'i glegs bam mchod pa la de bzhin gshegs pa thams cad mchod pa'i don gyis bsod nams chen po bskyed pa'i rgyu nyid kyi
[\[84b.7\]]phyir ro/_/gzhal du med pa la sogs pa rnams ni phal che ba rjod par byed pa'i rnam grangs sam lhag pa bas lhag pa'i grangs rjod par byed pa'o/_/yang na mang po ni sngon gyi bsod nams la ltos pa'o/_/gzhal du med pa ni mngon sum la sogs pa'i tshad mas go bar bya ba ma yin
[\[85a\]]
[\[85a.1\]]pa'o/_/grangs med pa ni gcig nyid la sogs pa'i grangs dang bral ba'o/_/bsam gyis mi khyab pa ni 'di lta bu nyid kyis bsam par bya ba mi nus pa'i phyir ro/_/mnyam pa med pa ni 'dra ba med pa'i phyir ro/_/tshad med pa ni nam mkha' bzhin du thams cad las yongs su gcod pa
[\[85a.2\]]mi nus pa nyid kyi phyir ro/_/de lta na yang rim gyis mchod pa chen po nye bar bkod pa ni rim gyis sems can rnams lhag par mos pa las 'jug pa'i don du'o/_/'dir ni dogs pa sngon du 'gro bas 'thad pas gsungs pa ni de ci'i phyir zhe na zhes bya ba la sogs pa ste/_bsod nams mngon
[\[85a.3\]]par 'du byed pa ni bsod nams kyi las kyi char mi phod ces bya ba la sogs pa la thog ma dang tha mar yang char mi phod ces bya ba'i tshig ni dbus su yang 'brel ba'i don du'o/_/mi phod ces bya ba ni thob par mi byed rnyed pa ma yin zhes bya ba'i don to/_/brgya'i char yang nye bar mi 'gro zhes bya
[\[85a.4\]]ba ni grangs kyi khyad par gyis so/_/grangs su yang zhes bya ba ni khyad par du ma byas pa'i grangs 'dzin pas so/_/de las gzhan pa'i grangs 'dzin par rig par bya'o/_/char yang zhes bya ba ni mthus so/_/bgrang bar yang zhes bya ba ni rigs kyis so/_/bsod nams kyi rigs 'di la
[\[85a.5\]]mchod rten rnams kyi bkur sti las skyes pa'i bsod nams mngon par 'du byed pa grangs med pa'i phyir ro/_/khyad par 'di la 'jig rten na dpe yang yod pa ma yin te gang gis bsod nams de 'dra bar 'gyur/_/de bzhin du grangs kyis nyung ba med par bsod nams de las zhes bya ba ni de'i phyir
[\[85a.6\]]gsungs pa/_dper yang mi bzod do zhes bya ba ni mthu la yang dpe med par gsungs pa'o/_/dpes bstan par bya ba yang mi bzod do/_/dpes bstan par bya ba zhes bya ba la rang gi don las Sh+yanya zhes bya ba'i rkyen no/_/rigs la yang dpe med pa gsungs pa ni rten du yang zhes bya ba la rten du bya ba ni rten
[\[85a.7\]]te nye bar 'jal ba nyid do/_/phra ba n+ya gro d+ha'i sa bon gyis dpangs shin tu mtho ba dang rgyar yangs pa n+ya gro d+ha'i shing skye ba bzhin du rgyu 'bras kyi dngos po'i 'brel pa 'byung bar 'gyur zhes gsungs pa'i rgyur yang zhes bya ba ste/_rgyu dang 'bras bu'i ngo bos kyang 'brel pa med pa'i phyir ro/_/'di rgyur
[\[85b\]]
[\[85b.1\]]gyur pa yang 'di'i ma yin zhes bya ba'o/_/'di la don 'di nyid rtogs par bya ste ji skad du 'phags pa thogs med kyi zhal snga nas gsungs pa/_grangs dang mthu dang rigs rnams kyi/_/'brel pa'i khyad par byed pa la/_/'jig rten kun la dpyad nas ni/_/dpe yang rnyed pa ma yin
[\[85b.2\]]no/_/zhes gsungs pa lta bu'o/_/sngon gyi po ti rnams la ni dpes bstan par bya ba dang rten du yang zhes bya ba 'don pa ma yin te/_der dper yang zhes bya ba 'dis dpe thams cad kyi ngo bo rtogs par bya'o/_/bdag nyid chen po nye bar bkod pa thams cad 'di'i 'bras bu gdul bya rnams nyid
[\[85b.3\]]la 'di de bzhin zhes lhag par mos pa de de nas zhes bya ba la sogs pas bstan par byed pa ni zung shig ces bya ba ste gtso bo yongs su 'dzin pa ni skye bo mang po yongs su 'dzin pa'i rgyu nyid kyi phyir ro/_/grogs po zhes bya ba ni bod pa'i tshig go/_/'dir 'thad pa ni grogs po shes rab kyi pha
[\[85b.4\]]rol tu phyin pa zung shig ces bya ba la sogs pa ste/_gzung bar bya ba la sogs pa nyid la ji skad gsungs pa'i 'bras bu la grub pa'i dgongs pa'o/_/'dir lha'i bu rnams la sogs pa bstan par bya ba'i don du bcom ldan 'das kyis bka' stsal pa/_gzung bar bya ba la sogs
[\[85b.5\]]pa ste 'dir dgongs pa sngon du song bas dngos su brgya byin gyis byas pa'i yon tan gzhan gsungs pa/_de ci'i phyir zhe na zhes bya ba la sogs pa ste/_rgyu ba 'byung ba zhes bya ba rnams kyi dgongs pa'o/_/'thab par bya'o zhes bya ba sngon nyid du gsal bar byed pa'o/_/g.yul 'gyed
[\[85b.6\]]par bya'o zhes bya ba ni dran par byos shig ces dran pa'o/_/'dir lha ma yin rnams kyi 'thab par 'dod pa nye bar zhi ba la bcom ldan 'das ma rig pa chen mo la sogs pa nyid rgyu zhes brgya byin bstod pa'i sgo nas smras pa/_rig sngags chen mo zhes bya ba la sogs pa ste/_rig sngags
[\[85b.7\]]chen mo zhes bya ba la sogs pa tshig gsum ni bshad zin to/_/gong na med pa ni shin tu lhag pa med pas so/_/bla na med pa zhes bya ba ni cung zad lhag pa'i rigs pa gzhan med pa'i phyir ro/_/mnyam pa med pa ni mtshungs pa med pa'i phyir ro/_/mi mnyam pa dang mnyam pa ni
[\[86a\]]
[\[86a.1\]]cung zad nyung ba med pa'i phyir ro/_/gang zhig 'di lta bu rig sngags chen mo'i rang bzhin de ji ltar lha ma yin rnams kyi stobs ma gos pa tsam gyis ji ltar rab tu zhi bar byed ces bya ba'i dgongs pa'o/_/lha ma yin gyi stobs kyi stobs 'phrogs pa la/_rig sngags
[\[86a.2\]]chen mo la sogs pa nyid rgyu nyid yin zhes brgya byin la bka' stsal pa/_de de bzhin no zhes bya ba la sogs pas so/_/rjes su gnang nas dus gsum gyi rdzogs pa'i sangs rgyas skyed pas kyang rig sngags chen mo la sogs pa nyid ston par byed pa ni/_'di la brten nas zhes bya
[\[86a.3\]]ba la sogs pas so/_/bcom ldan 'das ma'i yon tan gzhan yang gsungs la/_'di la zhes bya ba la sogs pa ste/_dge ba bcu'i las kyi lam rnams zhes bya ba ni lus kyi nyes par spyod pa gsum las gsod pa dang rku ba dang 'dod pas log par g.yem pa las log pa
[\[86a.4\]]gsum mo/_/brdzun dang tshig rtsub dang ngag 'khyal pa rnams kyis ngag gi nyes par spyod pa bzhi las log pa'o/_/brnab sems dang gnod sems dang log par lta ba'i ngo bo gsum gyis yid kyi nyes par spyod pa gsum las log pa'o/_/bsam gtan bzhi zhes bya ba ste/_de la
[\[86a.5\]]bsam gtan dang po ni yan lag lnga dang ldan pa ste/_rtog pa dang dpyod pa dang dga' ba dang bde ba dang sems rtse gcig pa nyid do/_/gnyis pa ni yan lag bzhi dang ldan pa ste/_nang du yang dag par dang ba dang dga' ba dang bde ba dang sems rtse gcig pa nyid do/_/gsum pa ni yan lag lnga
[\[86a.6\]]dang ldan pa ste/_btang snyoms dang dran pa dang shes bzhin dang bde ba dang sems rtse gcig pa nyid do/_/bzhi pa ni yan lag bzhi dang ldan pa ste btang snyoms yongs su dag pa dang /_dran pa yongs su dag pa dang /_tshor ba bde ba dang /_sdug bsngal med pa dang /_sems rtse
[\[86a.7\]]gcig pa nyid do/_/de la bsam gtan dang po la rtog pa dang dpyod pa dag pa ni rgyu ste/_'dod pa'i nyes dmigs kyis nges par 'byung ba dang /_zhi ba nyid la dmigs pa so sor nye bar gzhag pas de dag gis de thob pa'i phyir ro/_/de la rtog pa ni dmigs pa la sems gtad pa'i
[\[86b\]]
[\[86b.1\]]mtshan nyid do/_/dpyod pa ni yang dag par 'khyud pa so sor nye bar bzhag pa'i mtshan nyid do/_/'bras bu ni dga' ba dang bde ba dag go/_/de dag rjes su 'dzin pa'i ngo bo nyid kyi phyir ro/_/'dod pa dang mi dge ba'i chos las rgyal bas skyon med pa'i rab tu dga' ba ni dga' ba'o/_/
[\[86b.2\]]nyon mongs pa'i yongs su gdung ba zhi bas nyon mongs pa dang bral ba'i yid du 'ong ba'i rig pa'i bde ba dang sems rtse gcig pa nyid rang bzhin no/_/'dod pa'i nyes dmigs la sogs pa'i dmigs pa la rtog pa dang bcas pa dang dpyod pa dang bcas pa'i sems rtse gcig pa nyid
[\[86b.3\]]kyi mtshan nyid de'o/_/bsam gtan gnyis pa la ni nang gi yang dag pa'i rgyu ste/_/der rtog pa dang dpyod pa dag la sems 'khrug par byed pa nyid kyi phyir ro/_/rtog pa med pa la phan yon mthong bas nang du yang dag par dang ba chen po bdag nyid kyi yang dag par 'byung ba yang dag par dang ba thob pa yin no/_/_
[\[86b.4\]]yang dag par rnyog pa spangs pa'i phyir rtog pa dang dpyod pa'i stobs kyis ni ma yin no/_/nang du yang dag par dang ba'i rgyun las yang dag par byung ba'i chu bzhin du sems la rang gi ngang gis rgyu ba'i dmigs pa la gnas pa'o/_/dmigs pa ni 'dod pa rnams sam rtog pa dang dpyod
[\[86b.5\]]pa rnams la nges par 'byung ba dang zhi ba 'bras bu ste/_snga ma bzhin du dga' ba dang bde ba'o/_/'on kyang 'dir rtog pa dang dpyod pa rgyal bas kyang skyon dang bral ba'i rab tu dga' ba shes par bya ba la rang bzhin ni snga ma bzhin no/_/de ltar na 'dod pa rtog pa dang dpyod pa dang nyes dmigs dang nges par
[\[86b.6\]]'byung ba dang zhi ba nyid kyis dmigs pa la rtog pa dang dpyod pa dang bral ba dang dga' ba dang bde bar ldan pa'i sems rtse gcig pa'i mtshan nyid can bsam gtan gnyis pa'o/_/bsam gtan gsum pa la ni btang snyoms dang dran pa dang shes bzhin ni rgyu'o/_/dge ba'i spyod pa thams
[\[86b.7\]]cad la sems kyi mnyam pa nyid kyi sbyor ba la gnod pa med pa dang dpyod pa med pa dang dbus su gnas pa gang zhig nye bar zhi ba lta ba btang snyoms zhes brjod pa yin no/_/sngar gyi bsam gtan dag la dga' ba dang mngon par dga' ba'i dbang gis sems kyi 'bad pa spangs par mi 'gyur te rnyog pa
[\[87a\]]
[\[87a.1\]]can du byas pa'i phyir dga' ba la de'i phyir de dag la btang snyom nye bar bstan pa ma yin te/_yongs su ma rdzogs pa'i phyir ro/_/'dir so sor 'dod chags dang bral ba las ldog pa'i phyir ro/_/'bad pa bsam gtan gyi yan lag tu gyur pa btang
[\[87a.2\]]snyoms 'jug pa yin no/_/dran pa ni dran par byed pa ste de yang mi brjed pa'i mtshan nyid can no/_/shes bzhin dang dran pa nyid la nye bar gzhag pa shes bzhin dang ma tshang ba la dran pa ni nyams par 'gyur ro/_/dran pa dang shes bzhin dag kyang thams cad du mi 'gal ba nyid kyi phyir gal te
[\[87a.3\]]yang bsam gtan rnams cig shos la yang bsdus par byas pa de lta na yang 'di nyid la rang gi sgras smras pa'i phyir ro/_/dga' ba spong bar dga' ba nyid kyis de spangs kyang dran pa dang shes bzhin ma tshang ba la yang dag par spyod pa yin zhes bya ba'o/_/'dir 'bras bu bde ba nyid de
[\[87a.4\]]'chums par byed pa'i sems de dang yang dag par sbyor ba las rtse gcig pa'i khyad par thob pa dang rjes su mthun pa rnyed pa yin te/_dga' ba yongs su spangs pa'i phyir ro/_/rang bzhin ni snga ma bzhin no/_/de ltar na 'dod pa rnams dang dga' ba la nyes dmigs dang nges par
[\[87a.5\]]'byung ba dang zhi ba'i dmigs pa la dga' ba dang 'grel pa'i bde bar ldan pa la sems rtse gcig pa'i mtshan nyid can bsam gtan gsum pa'o/_/bzhi pa la ni btang snyoms yongs su dag pa ni rgyu yin no/_/btang snyoms dang dran pa ni sngar bshad zin to/_/de dag gi yongs
[\[87a.6\]]su dag pa ni bde ba la sogs pa sngon gyi bsam gtan la gnas pa rnams kyis nye bar ma 'brel pa'o/_/'di yang shin tu bstan pa nyid kyi phyir dran pa la shes bzhin yongs su dag pa ni tha dad pa'i 'bras bu ma bshad do/_/bde ba yang ma yin sdug bsngal ba yang ma yin pa'i phyir
[\[87a.7\]]tshor ba ni der rtogs pa la sogs pa med bzhin du dmigs pa nye bar gzhag pa btang snyoms kyis de dang 'dra ba'i tshor ba med pa'i phyir bya ba dang bral ba yin zhes g.yo ba med pa thob pas yongs su dag pa ste/_de bzhin du dran pa yang ngo /_/'di nyid ni 'dir 'bras bu ste bde ba ni
[\[87b\]]
[\[87b.1\]]ma yin no/_/bde ba ni shin tu khyad par du 'phags pa'i phyir ro/_/dran pa ni shes rab dang ldan pa rnams la yang sems tsam la rab tu chags pa rnams la khyad par gyi phyir nye bar 'gro ba ma yin te/_bde ba yongs su spangs pa'i phyir ro/_/rang bzhin ni snga ma bzhin no/_/de ltar
[\[87b.2\]]na 'dod pa dang dga' ba dang bde ba'i nyes dmigs dang nges par 'byung ba dang zhi ba nyid kyis dmigs pa la btang snyoms dang dran pa yongs su dag pa rtse gcig pa'i mtshan nyid can bsam gtan bzhi pa'o/_/bsam gtan 'di rnams ni byang chub kyi yan lag dang ldan pa zhes bya ba
[\[87b.3\]]la/_de rnams 'jig rten las 'das pa dran pa dang chos so sor rab tu 'byed pa dang dga' ba dang shin tu sbyangs pa dang btang snyoms dang /_brtson 'grus dang /_ting nge 'dzin gyi mtshan nyid can byang chub kyi yan lag bdun rnams kyis yang dag par ldan pa 'jig rten pa ni ma
[\[87b.4\]]yin no/_/'jig rten las 'das pa rnams la yang bdun gyi yang dag par sbyor ba sems ni ma yin te/_dga' ba la sogs pa rnams la rab tu 'gro ba nyid med pa'i phyir ro/_/tshad med pa bzhi zhes bya ba ni byams pa dang /_snying rje dang /_dga' ba dang /_btang snyoms te phyogs
[\[87b.5\]]thams cad la tshad med pa'i sems can spyod yul nyid kyi phyir tshad med pa rnams so/_/kye ma sems can 'di rnams bde ba dang phrad par gyur cig ces bya ba ni byams pa'o/_/sdug bsngal dang bral bar gyur cig snyam pa ni snying rje'o/_/bde ba dang mi 'bral bar gyur cig snyam pa
[\[87b.6\]]ni dga' ba'o/_/'dod chags kyi rgyu'i dngos po nye bar gyur pa dang 'dod chags dang sdug bsngal gyi rgyu la zhe sdang gi kun nas nyon mongs pa rnam par grol bar gyur cig ces bya ba ni btang snyoms so/_/rnam pa 'di rnams kyi bde ba dang /_yang dag par sbyar ba'i bsam pa dang /_
[\[87b.7\]]sdug bsngal dang rnam par bral bar 'dod pa'i bsam pa dang /_bde ba dang mi 'bral bar 'dod pa'i bsam pa dang /_kun nas nyon mongs pa med pa'i bsam pa bshad pa yin no/_/gzugs med pa'i snyoms par 'jug pa bzhi zhes bya ba ni nam mkha' mtha' yas skye mched dang
[\[88a\]]
[\[88a.1\]]rnam shes mtha' yas skye mched dang /_ci yang med pa'i skye mched dang /_'du shes yod min med min gyi skye mched rnams so/_/de la dang po snyoms par zhugs pa ni thams cad las gzugs kyi 'du shes rnams yang dag par 'das nas khong khro ba'i
[\[88a.2\]]'du shes rnams spangs pa dang /_sna tshogs pa'i 'du shes rnams yid la mi byed pa'i phyir nam mkha' mtha' yas so zhes nam mkha' mtha' yas kyi skye mched la snyoms par zhugs te gnas so zhes bya ba ni mdo ste/_de la gzugs zhes bya ba'i 'du shes rnams ni gzugs la
[\[88a.3\]]brten pa'am/_gzugs kyi dmigs pa rnams so/_/des na mig gi rnam par shes pa dang yang dag par ldan pa'i 'du shes rnams spangs pas khong khro ba ni rnam par 'tshe ba sgra dang /_dri dang /_ro dang /_reg bya'i yang dag par 'dus pa'i 'du shes rnams dang /_rna ba dang /_
[\[88a.4\]]sna dang /_lce dang /_lus kyi rnam par shes pa yang dag par mtshungs par ldan pa 'gags pas so/_/sna tshogs pa'i 'du shes rnams zhes bya ba ni sna tshogs pa'i 'du shes rnams sna tshogs pa'i dmigs pa can yid kyi rnam par shes pa dang /_yang dag par mtshungs par
[\[88a.5\]]ldan pa yid la mi byed pa ni yang dag par ldan pa med pas so/_/mtha' yas pa ni gzhal du med pa'o/_/nam mkha' zhes bya ba ni gzugs la nges par 'byung ba'o zhes bya ba'i sgra ni sems can brten pa'i don du'o/_/nam mkha' mtha' yas pa nyid ni mtha' yas pa
[\[88a.6\]]nyid do/_/de nyid ni skye mched de/_skye mched kyi sgo nas yid kyi sgo zhes bya ba ni skye mched do/_/snyoms par zhugs nas zhes bya ba ni thob ste rtogs par byas pas so/_/gnas so zhes bya ba ni nye bar gnas pa yin no/_/de la gzugs kyi 'du shes las yang dag par
[\[88a.7\]]'das pa'i nam mkha' mtha' yas pa'i dmigs pa can sems rtse gcig pa'i mtshan nyid du gzugs kyi chags pa rab tu zhi ba so sor nye bar gzhag pa ste/_de'i snyoms par zhugs pa'o/_/gnyis pa ni snyoms par zhugs pa dang po yang dag par 'das pas so/_/rnam
[\[88b\]]
[\[88b.1\]]par shes pa mtha' yas zhes bya ba ni rnam par shes par byed pas na rnam par shes pa'o/_/rnam par shes pa mtha' yas pa nyid ni skye mched de thog ma dang tha ma bzhin du'o/_/gzhan yang rnam par shes pa ni gzugs can ma yin pa'i phyir mtha' yas pa zhes bya ba ste/_
[\[88b.2\]]gzung bar byed pa la yongs su gcod pa med pa'i phyir ro/_/nam mkha' mtha' yas pa 'dzin pa'i phyir mtha' yas pa zhes gzhan dag go/_/lhag par mos pa'i dbang gis sam/_bsam gtan las gzugs med pa'i yan lag 'grib pas yang dag par 'gro
[\[88b.3\]]bar 'gyur ro/_/'on kyang dmigs pa yang dag par 'das pas de nyid la gzugs la sogs pa'i 'du shes rnams ring du med pa'i phyir yang dag par spyod pa'i 'du shes can nam mkha' mtha' yas skye mched las yang dag par 'das te/_de'i mthar thug pa'i 'dod
[\[88b.4\]]pa'i nyes dmigs mthong ba can gyi de nges par 'byung ba la zhi ba mthong ba'i rnam shes mtha' yas skye mched la dmigs pa'i sems rtse gcig pa'i mtshan nyid do/_/gsum pa ni gnyis pa las yang dag par 'das te/_ci yang med ces ci yang med pa'i dngos po ni ci yang
[\[88b.5\]]med pa ste/_de nyid ni skye mched de yid 'dzin pa'i rten no/_/dang po nyid la gzugs la sogs pa'i 'du shes rnams yang dag par 'das pas gnyis pa la ni nam mkha' mtha' yas pa'i 'du shes la'o/_/'di la ni nam mkha' mtha' yas pa zhes 'du shes la skyon gang zhig
[\[88b.6\]]de rnams nyid ni mtha' yas pa phun sum tshogs pa dogs par gyur pa na sngar bshad pa'i cung zad dmigs pa ma byas par shes pa gnas pa ma yin zhes bya ba'o/_/de ltar 'di rnam shes mtha' yas skye mched kyi mthar thug pa'i 'dod pa rnams la nyes dmigs mthong ba de 'das
[\[88b.7\]]par byas nas nges par 'byung ba la zhi ba'i 'du shes can ci yang med pa'i dmigs pa sems rtse gcig pa'i mtshan nyid do/_/bzhi pa ni 'du shes yod min med min gyi skye mched de/_de la 'du shes ni zug rngu dang 'dra ba ste/_de yongs su spangs nas de med pas so/_/'du shes
[\[89a\]]
[\[89a.1\]]med pa yang thob pa ste gti mug ces yongs su spangs nas rim pa gzhan mthong ba phra ba'i 'du shes kyi rang bzhin de nyid ni skye mched de/_'di la yid 'dzin par byed pa'i don du 'bad par byed pas na skye mched do/_/de dang de'i 'du shes la g.yeng ba
[\[89a.2\]]nyid kyis skyon rnams la ldog pa'i dogs pas ci yang med pa'i skye mched kyang yongs su spangs pas 'dod pa la sogs pa'i nyes dmigs mthong zhing nges par 'byung ba dang /_skye mched gzhan la zhi ba'i 'du shes can 'du shes yod min med min gyi dmigs pa can
[\[89a.3\]]sems rtse gcig pa'i mtshan nyid can no/_/'di rnams kyi gzugs med pa nyid ni gtso cher gzugs kyi 'du shes kyi gnyen po nyid kyi phyir dang /_tshor ba la sogs pa phung po bzhi rnam par smin pa nyid kyi phyir ro/_/mngon par shes pa drug rnams zhes bya ba la/_rdzu 'phrul
[\[89a.4\]]gyi mngon par shes pa ni bsam gtan la brten nas rnam pa sna tshogs pa'i nam mkha' la 'gro ba'i don du rdzu 'phrul phun sum tshogs pa la ting nge 'dzin dang /_shes rab dang /_de dang yang dag par mtshungs par ldan pa'i sems dang sems las byung ba'i chos rnams so/_/lha'i
[\[89a.5\]]rna ba'i mngon par shes pa ni phra ba dang /_lkog tu gyur pa la sogs pa'i sgra thams cad thos pa phun sum tshogs pa la snga ma bzhin no/_/sems kyi rnam grangs kyi mngon par shes pa ni sems can gzhan rnams kyi 'dod chags dang bcas pa la sogs pa'i sems kyi spyod
[\[89a.6\]]pa rab tu zhugs pa'i phun sum tshogs pa la snga ma bzhin no/_/sngon gyi gnas rjes su dran pa'i mngon par shes pa ni sngon gyi mtha'i spyod pa rjes su dran par byed pa phun sum tshogs pa la snga ma bzhin no/_/'chi 'pho dang /_skye ba shes pa'i mngon par shes pa ni 'gro ba drug
[\[89a.7\]]gi sems can rnams kyi 'chi 'pho ba dang /_skyes pa yang dag par mthong ba'i gnas phun sum tshogs pa la snga ma bzhin no/_/zag pa zad pa'i mngon par shes pa ni bsam gtan la brten nas zag pa zad pa'i shes pa phun sum tshogs pa la gang zhig ting nge 'dzin dang /_
[\[89b\]]
[\[89b.1\]]shes rab dang /_de dang yang dag par mtshungs par ldan pa sems dang sems las byung ba'i chos rnams so/_/byang chub kyi phyogs kyi chos sum cu rtsa bdun zhes bya ba ni dran pa nye bar gzhag pa bzhi ste/_lus dang /_tshor ba dang /_chos dang /_sems zhes chos rnam pa
[\[89b.2\]]bzhi la dmigs pa'i dran pa de nyid la nye bar gzhag pa'o/_/yang dag par spong ba bzhi dang /_rnam pa bzhi'i brtson 'grus dang /_ma skyes pa dang /_skyes pa'i mi dge ba mi skyed pa dang spangs pa'i phyir rnam pa gnyis so/_/ma skyes pa dang /_skyes pa'i dge ba
[\[89b.3\]]bskyed pa dang gnas pa'i don du rnam pa gnyis so/_/rdzu 'phrul gyi rkang pa ni rnam pa bzhi ste/_'jig rten las 'das pa'i chos zhes bya ba'i rdzu 'phrul gyi rkang pa rnams kyi gnas te/_'dun pa dang /_rdzu 'phrul dang sems dang dpyod pa'o/_/dbang po lnga ni dad pa dang /_brtson
[\[89b.4\]]'grus dang /_dran pa dang /_ting nge 'dzin dang /_shes rab bo/_/stobs lnga ni dbang po rnams nyid mi mthun pa'i phyogs kyi gnas skabs las nges par rgyal ba'o/_/byang chub kyi yan lag bdun dang /_lam gyi yan lag rnams ni brgyad do/_/sangs rgyas rnams kyi
[\[89b.5\]]ye shes ni sangs rgyas kyi ye shes so/_/de nyid ni rang bzhin gyis 'byung bas rang 'byung ngo /_/bsam pa las 'das pa'i phyir bsam gyis mi khyab pa'o/_/nyan thos dang rang sangs rgyas dang rdzogs pa'i sangs rgyas rnams kyi ye shes rnams ni sangs rgyas kyi ye shes la sogs pa rnams
[\[89b.6\]]te zhes bya ba ni gzhan dag go/_/sngon thos pas zhes bya ba ni sngon gyi thos pa las 'byung bas so/_/rgyu mthun pa zhes bya ba ni bcom ldan 'das ma thos pa 'dra ba'i 'bras bus so/_/byang chub kyi yan lag dang mi ldan pa zhes bya ba ni sangs rgyas 'byung ba med par bden pa'i mngon par rtogs pa med pa'i phyir ro/_/
[\[89b.7\]]mngon par shes pa lnga rnams zhes bya ba ni zag pa zad pa ste/_sangs rgyas mi 'byung ba la med pa'i phyir ro/_/sman dang skar ma zhes bya ba ni sman rnams dang ni skar ma dang /_sman dang skar ma ste de rnams zla ba'i 'od zer gyi dbang gis lhag par brten pa yongs su rgyas pa dang /_mthu'i
[\[90a\]]
[\[90a.1\]]khyad par yang thob par 'gyur ro/_/rim pa ji lta bar gsungs pa ni stobs ji lta ba dang /_mthu ji lta bar kun tu snang bar byed de rang gi stobs dang /_mthu rjes su mthun pa'o/_/skar ma thams cad ces bya ba ni skar ma rnams las chen por gyur pa tha skar la
[\[90a.2\]]sogs pa rnams so/_/chos spyod pa zhes bya ba la 'dir chos ni lam mo/_/ji ltar yang dag pa'i lta ba ni chos zhes bya ba'o/_/mtshungs pa'i chos kyi byams pa la sogs pa sems can thams cad dang thun mong pa'i spyod pa ni mtshungs par spyod pa'o/_/nyon mongs pa dang /_sdug bsngal
[\[90a.3\]]thams cad nye bar zhi ba'i phyir ro/_/zhi ba ni mya ngan las 'das pa'o/_/de'i phyir spyod pa ni zhi ba'i spyod pa'o/_/dge ba ni lus dang /_ngag dang /_yid kyi [(]lags [,]legs [)]par spyod pa'o/_/skyes shing zhes bya ba ni de nye bar bstan pa las thog mar 'jug pa'i phyir ro/_/rab tu phye ste zhes bya ba ni de
[\[90a.4\]]bstan pa yang byang chub sems dpa' la rag lus pa nyid kyi phyir ro/_/de ltar dkar po'i chos thams cad rab tu phye ba'i rgyu nyid bshad nas mthong ba'i chos kyi phan yon sngar bshad pa yang bstan pa'i don du gsungs pa ni kau shi ka gzhan yang zhes bya ba ste/_ya nga ba ma spangs pas zhes bya ba
[\[90a.5\]]la ya nga ba ni 'chi ba'i rgyu'o/_/de ma spangs pa ni ya nga ba ma spangs pa'o/_/'di ni mdor bstan pa ste lhag ma ni rgyas par bshad pa'o/_/blon po dag gis zhes bya ba ni gtso bo rnams so/_/smra ba ni yang dag par smra ba tsam mo/_/gtam zer ba ni lus tsho la sogs pa'i dri ba'o/_/yang dag
[\[90a.6\]]par dga' bar bya ba ni dga' ba bskyed pa'i gtam nye bar bkod pa'o/_/nye bar gnas pa zhes bya ba ni de'i mthus de ltar 'byung ba'i phyir ro/_/gdug pa ni drag pa'i ri dwags rnams so/_/sdig sbrul ni sbrul rnams 'khyog par 'gro ba'i phyir ro/_/de rnams kyi dgon pa de rnams nyid
[\[90a.7\]]bgrod par dka' ba'i phyir ro/_/ma rtogs pa zhes bya ba la sogs pa ni gang zhig sngon gyi las kyi rnam par smin pas de'i phyi rol tu bzhag pas na pha rol gyi rgol ba rab tu zhi ba'i rgyu nyid kyi yon tan gzhan sems 'khrug pa med pa'i phyir gsungs pa/_de nas mu stegs can gzhan zhes
[\[90b\]]
[\[90b.1\]]bya ba la sogs pa ste/_mu stegs can gzhan pha rol la grub pa'i mtha' gzhan la mngon par zhen par lta ba rnams kyi'o/_/klan ka ni 'di ltar ma yin zhes bya ba'i rtsod pas lan 'debs pa'o/_/bsam par bya ba ni yid la byed pa'o/_/chos dkar po zhes bya ba ni ma 'ongs pa'i don
[\[90b.2\]]ni chos so/_/dkar po ni bstan pa'i gnas su 'ongs pas rnyed par bya ste/_mthong ba ni ma yin zhes bya ba'i don to/_/ma 'ongs pa nyid la yang chos kyi sgra bka' las mthong ba yin te/_ji ltar de lta bu'i chos dang ldan pa'i 'du byed rnams zhes bya ba lta bu dang /_rgas pa'i chos can
[\[90b.3\]]lus zhes bya ba lta bu'o/_/ji skad du gsungs pa/_chos ni skye dang bka' las ni/_/ma 'ongs pa dang nges gnas la/_/zhes bya ba'o/_/gang zhig dang por bar chad med pa nyid kyi yon tan bstan pa de phrad pa nye bar bstan pa'i don du gsungs pa ni de nas bdud sdig can zhes bya ba la sogs
[\[90b.4\]]pa ste/_mig gis mi rtsol bar zhes bya ba ni dpung mthong ba la sogs pas g.yeng ba'i mig go/_/des na yid la yang rnam par g.yeng ba yang dag par 'byung ba'i phyir ro/_/dpung gi tshogs ni stobs kyi tshogs so/_/de ni yan lag bzhi ste/_glang po che dang /_rta dang /_dpung bu chung
[\[90b.5\]]dang /_shing rta rnams so/_/bkod pa ni 'dus pa'o/_/gzugs can snying po ni ma ga d+ha'i bdag po'o/_/gsal rgyal ni mnyan yod kyi bdag po'o/_/shAkya rnams ni shAkya'i rigs las skyes pa'i rgyal rigs rnams so/_/lits+tsha bI rnams ni yangs pa can rnams so/_/slar log
[\[90b.6\]]ste zhes bya ba ni log par gyur pa'o/_/mngon par sprul te zhes bya ba ni de rnams la shing la sogs pa'i me tog rnams las khyad par du 'phags pa'i phyir ro/_/bar snang gi nam mkha' la 'dug nas zhes bya ba ni nam mkhas nam mkhar song ba rnams so/_/yun ring mo zhig na zhes bya ba ni ring
[\[90b.7\]]pas so/_/nang du 'byung ngo zhes bya ba ni slar 'ongs pas so/_/sangs rgyas 'byung ba so sor 'di nges par bstan pa'i phyir ro/_/yang lha'i me tog rnams bzung nas zhes bya ba ni rab tu dga' bas slar mchod pa la 'jug pa'o/_/bar chad med pa nyid kyi yon tan lha'i bu rnams de gdul
[\[91a\]]
[\[91a.1\]]bya rnams kyi slad du smras pa/_sems can gang dag ces bya ba la sogs pa ste/_de dag la ni bdud dam zhes bya ba ni brgya byin gyis dran pa nyid kyi mthu de gcig pur yod par ma zad kyi 'on kyang sems can gzhan gyis yid la byas pa la yang skyon
[\[91a.2\]]thams cad kyi gnyen po yin pa'i phyir zhes bya ba'i dgongs pa'o/_/ngan ngon ni chung ba'o/_/bgyi ba bgyis pas na bgyi ba bgyis pa'o/_/bcom ldan 'das mnyan pa'i skal ba nyid dang rjes su mthun pa sngar nyan pa sangs rgyas rnams la chos gos sbyin pa la sogs pa'i dge
[\[91a.3\]]ba'i rtsa ba'o/_/ji ltar shes rab kyi pha rol tu phyin pa la de bzhin nyid kyi dngos po ni de bzhin nyid de slob pa dang zhes bya ba la sogs pa'i tshig gsum ni sbyor ba la sogs pa'i gnas skabs rnams la'o/_/shes rab kyi pha rol tu phyin pa'i rgya mtsho chen po las zhes bya ba ni shes rab
[\[91a.4\]]kyi pha rol tu phyin pa nyid rgya mtsho chen po ste/_pha rol tu phyin pa thams cad kyi sngon du 'gro ba nyid yang yon tan gzhan bstan par byed pa ni de nas zhes bya ba la sogs pa ste/_sbyin pa la sogs pa rab tu song bas pha rol tu phyin pa ste/_bsngags pa ni bstod pa'am yon tan no/_/
[\[91a.5\]]gsungs pa ni dus gcig tu brjod pa'i phyir ro/_/yongs su sgrogs pa ni rgyun gyis so/_/de ltar na yang thams cad mkhyen pa nyid kyi rgyur gyur pa'i pha rol tu phyin pa gzhan yang srid pas 'di nyid gcig pu la yang dag par sgrogs pa'i phyir rigs pa ma yin zhes bya ba'i dgongs
[\[91a.6\]]pa'o/_/sngon du 'gro ba ste zhes bya ba ni mdun ni lus so/_/sbyin pa la sogs pa rnams kyi pha rol tu phyin pa nyid nges par 'byung ba'i phyir ro/_/'di nyid ldog pa'i sgo nas gsungs pa/_de ji snyam du sems zhes bya ba la sogs pa ste/_de ni ma lags so zhes bya ba ni thams cad
[\[91a.7\]]mkhyen pa nyid la yongs su bsngo ba med pas mchog nyid mi rigs pa'i phyir ro/_/bsam gyis mi khyab pa zhes bya ba ni ji ltar sbyin pa ni thams cad mkhyen pa nyid la yongs su sngo bar byed pa de'i tshe/_sbyin pa'i pha rol tu phyin pa dang /_thams cad mkhyen pa nyid la 'bras bu'i
[\[91b\]]
[\[91b.1\]]sa la tha dad pa med pa'i phyir gnyis su med pa nyid so sor rtogs nas sbyin par byed pa de'i tshe sbyin pa'i pha rol tu phyin pa'i ming 'thob pa yin no/_/dmigs pa mthong ba 'di yang shes rab kyi pha rol tu phyin pa'i las 'di ni sbyin pa la sogs pa rnams kun rdzob tu tha dad pa mthong ste/_
[\[91b.2\]]don dam par gnyis su med pa'i sbyor bas mthong ba'i phyir bsam gyis mi khyab pa'o/_/bsam gyis mi khyab pa nyid rab tu song ba'i mchog tu bsam gyis mi khyab pa'o/_/de ltar na yang don dam par dmigs pas mchog nyid kyi phyir shes rab kyi pha rol tu phyin pa rang nyid las pha
[\[91b.3\]]rol tu phyin pa ste/_gzhan la ltos pas ni ma yin zhes bya ba'o/_/bcom ldan 'das kyis bka' stsal pa/_de lta bas na zhes bya ba la sogs pa ste/_'dren pa zhes bya ba ni yang dag par sdud par byed pa'o/_/yongs su 'dren pa zhes bya ba ni thams cad mkhyen pa nyid yongs su thob
[\[91b.4\]]par byed pa'i phyir kho na'i nang du 'dus so zhes bya ba ni 'di med pas pha rol tu phyin pa nyid med pa'i phyir ro/_/rang gi ngo bo thob pa ni 'di kho na'i nang du 'dus so zhes bya ba ni dgongs pa'o/_/bshad pa'i don la dpe gsungs pa ni 'di lta ste dper na zhes bya ba ste/_pha rol tu phyin pa
[\[91b.5\]]lnga skye bar 'gyur ro zhes bya ba ni thams cad mkhyen pa nyid thob pa dang rjes su mthun pa 'phel ba thob pa yin no/_/mjug sdud par byed pa ni de lta bas na zhes bya ba'o/_/slar yang brgya byin shes rab kyi pha rol tu phyin pa la tshad med pa nyid kyi yon tan gsungs pa ni re zhig bya ba ste/_yon
[\[91b.6\]]tan thams cad ces bya ba ni bcom ldan 'das kyis rab tu bsgrags pa'o/_/de rnams kyang tshad med pa'i yon tan yang dag par 'byung ba zhes bya ba'i dgongs pa'o/_/gang zhig phyogs zhes bya ba ni phan yon no/_/ji tsam yang bzung zhing zhes bya ba ni 'dzin par byed pa'o/_/rab tu bton
[\[91b.7\]]pa zhes bya ba ni mi brjed pa'i don du shin tu goms par byas pa'o/_/legs so legs so zhes bya ba ni 'di tshad med pa'i phan yon bstan no/_/kho bos ni phan yon rnams kyi phyogs tsam yongs su bsgrags par byas pas zhes bya ba ni yang dag par brgya byin khyod kyis rtogs zhes bya ba
[\[92a\]]
[\[92a.1\]]la bcom ldan 'das kyis legs su bya ba'o/_/gang zhig 'di glegs bam du chud par dam pa'i chos ring du gnas pa'i phyir bzhag nas mchod pa byed pa de'i yang phan yon 'di thams cad ces bya ba gsungs pa ni yang dag ces bya ba la sogs pa ste/_brgya
[\[92a.2\]]byin yang phan yon gzhan klan ka med pa dang /_skrag pa la sogs pa med pa dang /_'jig rten pa mang ba la dga' ba nyid dang /_rgol ba pha rol po tshar gcod pa'i nus pa dang /_lha thams cad dang /_shes rab kyi pha rol tu phyin pa 'dzin pa dang /_gdul bya de rnams kyi tshogs yongs su
[\[92a.3\]]rdzogs pa'i rgyu mtshan du chos sbyin pa dang /_lha de rnams kyis bsrungs pa dang /_lha rnams 'ong ba'i rtags rnams dang /_/dman pa'i lha rnams ldog pa dang /_/dang ba mang ba nyid dang /_chos tshul gnas pa'i gtsang ba nyid dang /_gdung ba med pa nyid dang /_bde ba skyed pa dang /_
[\[92a.4\]]rmi lam legs par mthong ba dang /_lus la yang gzi brjid 'jug pa dang /_zas rnams la nga rgyal med pa zhes bya ba'o/_/de la spobs pa ni ji ltar brtsams pa'i chos kyi don mi brjed pa'o/_/'dun pa zhes bya ba ni 'dod pa'o/_/rgol ba ni 'dri ba'o/_/shin tu yongs su goms
[\[92a.5\]]pa'i stong pa nyid kyi phyir kun tu mi skrag pa'o/_/snag gi gnyen mtshams ni pha ma gcig las skyes pa'i spun la tshogs pa'o/_/chos dang ldan pa zhes bya ba la/_chos ni ji lta ba bzhin du gnas pa zhes bya ba'i tshig go/_/'dud pa byed par 'gyur zhes bya ba ni bstod pa sngon du
[\[92a.6\]]'gro bas phyag 'tshal bar byas pas so/_/lha rnams ni 'dod pa na spyod pa drug dang /_bsam gtan dang po la tshangs ris la sogs pa gsum mo/_/gnyis pa la 'od chung la sogs pa gsum mo/_/gsum pa la dge chung la sogs pa'o/_/bzhi pa la sprin med la sogs pa brgyad
[\[92a.7\]]dang /_'du shes med pa'i sems can/_'bras bu che ba'i phyogs gcig las byung ba'o/_/de rnams kyi yang sngon gyi smon lam las der nye bar 'ong ba'o/_/lta bar gyur pa la sogs pa ni de rnams la med ces smra ba'o/_/snang ba chen po dag mthong na/_/zhes bya ba ni/_mar me la
[\[92b\]]
[\[92b.1\]]sogs pa las lhag pa'i snang ba dang yang dag par shes pa zhes mtshon par byed pa ni nges par bya ba la nges par zhes bya ba'o/_/shes par bya ba ni bya ba'o/_/mi'am zhes bya ba ni rdzu 'phrul dang ldan pa'o/_/'ongs shing zhes bya ba ni sa phyogs su 'gro bas so/_/lhags pa
[\[92b.2\]]zhes bya ba ni khyim la sogs par rab tu zhugs pas so/_/mi ma yin pa'i dri zhes bya ba ni mi rnams las byung bas na mi'i 'o/_/de ltar ma yin pa ni mi ma yin pa'i'o/_/gzob par 'gyur ba ni yid du 'ong ba nyid kyis so/_/gtsang ma zhes bya ba ni mi gtsang ba med pas so/_/
[\[92b.3\]]yi rangs shing zhes bya ba la sogs pa rnams ni rnam grangs so/_/dpal dang gzi brjid ni mthu'o/_/btsun pa ni mchod par bya ba nyid do/_/dad pa mang bar 'gyur ba zhes bya ba ni lha la sogs pa 'ongs pa mchod pa shes pa'i phyir ro/_/bcom ldan 'das ma la yang dag par nye
[\[92b.4\]]bar skyes pa'i dang bas so/_/ngal ba la ni gnod pa'o/_/'gro ba la zhes bya ba ni phan tshun du gzhung dang /_don nges par byed pa la mngon par brtson pa rnams so/_/dga' ba'i zhes bya ba ni rgyun gyis de nyid la'o/_/'gro bar byed pa nyid gsungs pa ni 'di ltar zhes bya ba la sogs
[\[92b.5\]]pa ste/_mngon par byang chub pa'i sgra zhes bya ba la/_de bzhin gshegs pa 'di 'dir mngon par rdzogs pa'i sangs rgyas pa zhes bya ba'o/_/mngon par rdzogs par sangs rgyas nas ci zhig mdzad ce na/_gsungs pa ni phyogs ga ge mo zhig nas ji srid du chos ston to zhes bya ba'i
[\[92b.6\]]don to/_/yang dag pa'i byang chub kyi sgra zhes bya ba yang dag pa'i byang chub kyi sgra sgrogs pa nyid gsungs pa/_phyogs ga ge mo zhes bya ba la sogs pa'o/_/sad par 'gyur zhes bya ba ni sad par gyur pa sbyor bas so/_/mdangs rab tu bcug pas zhes bya ba ni lha'i mthus mdangs thob pa
[\[92b.7\]]dang /_stobs thob pa dang /_bya ba thams cad nus pa'o/_/yang zhing yang ba nyid myong bar 'gyur zhes bya ba ni lci ba'i dngos po dang bral bas rmugs pa la sogs pa bstan pa'i phyir ro/_/brkam pa zhes bya ba ni 'dod pa'o/_/'du shes ni dran pa'o/_/rnal 'byor ni zhi gnas dang /_
[\[93a\]]
[\[93a.1\]]lhag mthong zung du 'brel pa rgyu ba'i lam mo/_/de spyod pa ni bsgom pa'i lam gyis bsten par byed pa'am/_de spyod pa ni gnas pa 'di la yod pas na rnal 'byor spyod pa'o/_/ci ltar rigs pa 'phags pa nyan thos la sogs pa'i yid la byed pa ni rnal 'byor nyid de
[\[93a.2\]]de'i yongs su brlan pa ni 'dra ba'i brlan pa'o/_/ting nge 'dzin las skyes pa'i bde ba rjes su 'jug pa'i ngo bo gang la yod pa de de lta bu'o/_/ci ltar ting nge 'dzin las skyes pa'i bde ba rgyu mthun pa med par yang 'di zhes gsungs pa ni de ci'i phyir zhe na/_shes rab kyi pha rol tu phyin pa'i
[\[93a.3\]]sgom pa yang 'dir byang chub sems dpa' rjes su bzung ba dang /_nye bar sdud pa la sogs pa bsam pa nyid de tsam gyis ci ltar zhes gsungs pa ni de ni 'di ltar zhes bya ba la sogs pa'o/_/'di dag kyang zhes bya ba la/_sngar gsungs pa gcig pur ma zad kyi gang yang yon tan 'di
[\[93a.4\]]rnams rnyed pa yin zhes gsungs pa ni gzhan yang gang zhes bya ba la sogs pa'o/_/'di'i rjes la glegs bam du chud par byas nas mchod pa sngon du 'gro bas gang du gzhag par bya ba der lha rnams nye bar 'ong ba la sogs pa bshad pa de de nyid kyi rdzu 'phrul gyi phan yon ci zhig yin nam
[\[93a.5\]]zhes gsungs pa ni nyan pa dang zhes bya ba la sogs pa'o/_/gang zhig sngar bstan pa nyan pa dang /_'dzin pa la sogs pa yod pa la brten nas glegs bam gzhag pa nyid kyi de thams cad kyi phan yon 'di rnams zhes bya ba'i dgongs pa'o/_/de nyid kyi phyir sngar bshad pa dang /_rjes
[\[93a.6\]]su mthun pa nyid nye bar bsdu bar byed pa ni de lta bas na zhes bya ba la sogs pa'o/_/gzhan dag ni mthong ba'i chos kyi yon tan yongs su 'dzin par 'gyur ro zhes bya ba 'di'i rjes su kau shi ka gzhan yang rigs kyi bu'am/_rigs kyi bu mo gang 'di nas ji srid 'dzin par mi byed 'chang
[\[93a.7\]]bar mi byed de bas ni kau shi ka rigs kyi bu'am/_rigs kyi bu mo 'di nyid bsod nams mang du skyed de zhes bya bar lhag par 'don pa yin no/_/de bzhin du mchod pa rnam pa mang po dag gis kyang mchod par byed de zhes bya ba 'di'i rjes la kau shi ka rigs kyi bu'am/_rigs kyi bu mo de
[\[93b\]]
[\[93b.1\]]nyid de bas gzhi de las bsod nams ches mang du skyed par 'gyur te zhes bya ba lhag pa yin te/_'di po ti rnying pa rnams la med pas btags pa nyid 'di zhes bya ba slob dpon rnams so/_/de nyid kyi phyir shin tu 'brel pa'i don ma yin no/_/po ti 'dzin pa tsam byed pa po las
[\[93b.2\]]'dzin pa la sogs pa byed pa po la bsod nams kyi khyad par ma bshad kyang grub pa'i phyir ro/_/bcom ldan 'das ma che ba 'ga' zhig las mi brjod pa'i phyir ro/_/ji ltar chen mo rnams las 'don pa de ltar ni rigs pa yin no/_/phyogs bcu'i 'jig rten gyi khams thams
[\[93b.3\]]cad du sangs rgyas thams cad kyi rkyen bzhi'i mchod pa las yongs su mya ngan las 'das pa'i rin po che sna bdun gyi mchod rten byas pa la mchod pa bas bcom ldan 'das ma nyid la 'dzin pa la sogs pa rnams med pas gus pa tsam gyis gcig tu bsod nams mang ba nyid ces bya ba'o/_/
[\[93b.4\]]de'i phyir mngon rtogs dang sbyar ba la chags pas 'di btags pa yin no/_/sangs rgyas kyi tshul ni shes rab kyi pha rol tu phyin pa ste/_de nyid ni spyan chen po la sha la sogs pa'i spyan lnga rnams las lhag pa nyid kyi phyir ro/_/'di la bral ba med pas bral ba ste de'i dngos po ni ma
[\[93b.5\]]bral ba nyid do/_/gzhal du med pa zhes bya ba la sogs pa la/_pha rol tu phyin pa dang shes rab kyi pha rol tu phyin pa 'dzin pa rnam pa gnyis te glegs bam du chud par byas nas/_phyi rol tu bzhag pa gal te yang 'dzin pa la sogs pa rnams kyis nang du bzhag pa gzhal du med
[\[93b.6\]]pa'i yon tan 'dzin pa gang la de pha rol tu phyin pa'o/_/mchod rten ni mchod rten te de dang de zhes gnyis pa'i bsdu ba'o/_/de dag gnyis kyis bkur stir byed pa ni me tog la sogs pa rnams kyis mchod pa'o/_/de dag rjod par byed pa'i le'u ni pha rol tu phyin pa dang mchod rten
[\[93b.7\]]la bkur sti byed pa gzhal du med pa'i yon tan 'dzin pa'i le'u zhes bya ba ste gsum pa'o//_//de ni de bzhin gshegs pa'i skus yongs su gang ba'i 'dzam bu'i gling las shes rab kyi pha rol tu phyin pa gzung ba nyid mchod pa la sogs pa'i don du 'os pa zhes
[\[94a\]]
[\[94a.1\]]bstan pa'i don du bcom ldan 'das brgya byin la dri bar byed pa ni gal te khyod la zhes bya ba la sogs pa ste/_'on te gang gA'i klung gi bye ma snyed kyi 'jig rten gyi khams dang mnyam pa'i sems can thams cad la thob par byed pa'i de bzhin gshegs pa'i ring bsrel
[\[94a.2\]]gyi snying po can rin po che sna bdun gyi rang bzhin can gyi mchod rten byed pas de mchod pa rnams las/_shes rab kyi pha rol tu phyin pa mchod pa la bsod nams mang ba nyid sngar bshad zin to/_/de nyid kyis 'di thams cad rtogs zhes slar rnam pa gzhan gyis nye bar bkod pa ni ci zhig bya
[\[94a.3\]]zhe na/_bden te 'on kyang sngar gang zhig rgyu gsungs pa de brgya byin gyi sgo nas bstan pa'i phyir yang rgyas par nye bar bkod pa'o/_/sku rnams zhes bya ba la/_byed pa drug pa ste de rnams kyis yongs su gang ba'o/_/khyab pa tsam gyis ci zhig yin nam ma yin zhes gsungs pa ni byur
[\[94a.4\]]bur yongs su bkang ste zhes bya ba ni gtsug phud kyi mthar thug par byed pas so/_/byin pa la zhes bya ba ni mchod pa'i don du nye bar sbyin par bya ba'o/_/brdabs na zhes bya ba ni cig shos long shig ces bya ba'o/_/ri mor bgyi ba ni gus pa'i khyad par ro/_/gang gi phyir bcom
[\[94a.5\]]ldan 'das ma ni de rnams las shin tu bla mar gyur pa ste/_'di ni de bzhin gshegs pa'i yang dag pa'i don gyi sku'o zhes bya ba ni gang zhig shes rab kyi pha rol tu phyin pa'o/_/yang dag pa'i don ni de kho na nyid kyi don te de dang ldan pa'i phyir bden pa'i don no/_/sku ni ring bsrel rnams ni ma
[\[94a.6\]]yin zhes bya ba'i don to/_/mig gi rnam par shes pa la sogs pa la yul nyid kyis dam par zhes bya ba bstan par nus pa'i sku ni dam pa'i sku ste/_gzugs kyi sku zhes bya ba'i don to/_/chos kyi skus yongs su rdzogs par bya ba la/_'dir yongs su rdzogs pa ni rtogs pa ste de skye ba med pa
[\[94a.7\]]nyid kyi phyir ro/_/chos kyi sku kun tu rtog pa dang rnam par rtog pa'i mtshan nyid thams cad las 'das pa'i stong pa nyid kyi rang bzhin nyid kyis yongs su bzung ba med par 'os pa'i gtso bo'i sku nyid yod mod/_bcom ldan 'das ma la ci zhig 'byung zhes gsungs pa ni/_'di yang zhes bya ba la sogs pa la/_
[\[94b\]]
[\[94b.1\]]yang dag pa'i mtha' ni stong pa nyid de des rab tu phye ba ni skyes pa ste/_shes rab kyi pha rol tu phyin pa la chos kyi dbyings kyi rgyu mthun pa bstan pa'i ngo bo nyid kyi phyir ro/_/don ni 'di yin te chos kyi sku ni de bzhin gshegs pa ste gtso bo'o/_/der ni stong pa nyid kyi rang bzhin nyid kyi phyir
[\[94b.2\]]yongs su bzung ba dang mchod pa la sogs pa nus pa ma yin no/_/bcom ldan 'das ma ni chos kyi sku'i rgyu mthun par gyur pa bcom ldan 'das dang /_gzhan rnams kyi des rab tu phye ba de'i phyir gzugs kyi sku la chos kyi sku dang 'dra bas mchod par bya ba zhes bya ba'o/_/de bzhin
[\[94b.3\]]gshegs pa'i ring bsrel rnams la gus pa nyid med dam ci zhe na/_ma yin zhes gsungs pa ni mi gus pa yang ma lags te zhes bya ba la sogs pa la/_de rnams la ma gus pa med pa zhes bya ba ste/_bdag ni ring bsrel rnams la ma gus par 'dod pa ma yin zhes bya
[\[94b.4\]]ba'i don to/_/'on kyang zhes bya ba'i sgra ni khyad par gyi don du'o/_/gal te yang kho bo la de rnams la gus pa de lta na yang zhes bya ba'i don to/_/yang gi sgra ni sngar yang khyad par gsungs pa nyid kyi phyir ro/_/'khrungs te zhes bya ba ni khyad par nyid kyis de'i rgyu nyid go ba ste/_'khrungs pa nyid kyi
[\[94b.5\]]phyir zhes bya ba'i don to/_/dpe ni 'di lta ste zhes bya ba la sogs pa ste/_lha'i 'dun sa la rten nyid kyi phyir lha'i 'dun sa ni khang pa chen po'o/_/de yang dpag tshad bzhi bcu rtsa lnga pa chur ste/_zheng du ni dpag tshad sum cu pa rin po che'i tshogs sna tshogs pa las brdungs pa de yang lha'i grong
[\[94b.6\]]khyer blta na sdug pa las dpag tshad nyi shu la lho phyogs dang nub phyogs kyi cha la'o/_/bdag la gus pas zhes bya ba ni gdan gyi rang gi ngo bo chen po nyid kyis ni ma yin no/_/de nyid gsal bar byed pa ni de ci'i slad du zhe na zhes bya ba ste/_dbang la rab tu grags pa dngos po thams cad
[\[94b.7\]]ji lta ba bzhin du rtogs pa'i phyir dbang ste/_dbang che ba zhes grags par byed pa gang la yod pa de ni dbang che bar grags pa ste thams cad mkhyen pa'i ye shes so/_/de'i rgyu'i ngo bo nyid dang rkyen gyi ngo bo nyid do/_/rgyu ni dngos kyi rgyu ste byang chub sems dpa'i gnas skabs la'o/_/
[\[95a\]]
[\[95a.1\]]gsungs pa nyid gsal bar byed pa ni de bzhin gshegs pa zhes bya ba la sogs pa ste/_de la thams cad mkhyen pa'i ye shes ni brgya byin ltar de bzhin gshegs pa'i ring bsrel rnams 'di'i rgyu dang rkyen du gyur pa ma yin no/_/brgya byin de'i gdan bzhin du
[\[95a.2\]]'on kyang thams cad mkhyen pa'i ye shes kyi rten du gyur pa ni gzugs kyi sku ste/_brgya byin ltar mi mnyam pa de'i yan lag tu gyur pa'i ring bsrel rnams zhes mchod pas kyang byang chub yang dag par 'byung ba la sogs pa rnams nye bar bsags pa yin no/_/bcom ldan
[\[95a.3\]]'das ma ni thams cad mkhyen pa'i ye shes nyid kyi rgyu dang rkyen du gyur pa ste/_de'i phyir bcom ldan 'das ma nges par skyes pa nyid ring bsrel rnams mchod pa la bcom ldan 'das ma bzhin du ring bsrel rnams ni ma yin zhes gsungs pa ni rkyen du gyur pa ma lags so zhes
[\[95a.4\]]bya ba la sogs pa ste/_kha cig ni dgag tshig dang med pa nyid 'don pa yin te bshad pa yang yin no/_/shes rab kyi pha rol tu phyin pa goms pa nyid las thams cad mkhyen pa'i ye shes sgrub par gyur pa'i sku rnams ni rkyen du gyur pa ste/_yid kyi rnam par shes pa la bkod
[\[95a.5\]]nas sku'i khyad par gyi rkyen nyid kyi phyir zhes bya ba'o/_/de ltar yang ring bsrel rnams las bcom ldan 'das ma la khyad par 'ga' yang gsungs pa med pa yin zhes 'di ni bsam par bya ba'o/_/de ni brgya byin gyis gang bar byas pa'i stong chen po'i ring bsrel rnams las shes
[\[95a.6\]]rab kyi pha rol tu phyin pa gzung ba ste/_de la yang rgyu gsungs pa ni lta zhog ces bya ba la sogs pas so/_/'dzam bu'i gling la sogs pa'i rim gyis lhag par mos pa bstan par bya ba'i don du'o/_/sngar snying la bcom ldan 'das ma'i shin tu mchod par bya ba nyid gsal
[\[95a.7\]]bar byed pa ni thams cad mkhyen pa'i ye shes de dang zhes bya ba la sogs pa'o/_/ji ltar nor bu rin po che phyung yang za ma tog de snying du sdug par 'gyur ba de bzhin du sangs rgyas dang de'i yum dag gi yon tan rnams kyis bcom ldan 'das kyis yongs su mya ngan las 'das kyang ring
[\[95b\]]
[\[95b.1\]]bsrel rnams ni mchod par bya bar 'gyur ro zhes bstan pa ni 'di lta ste dper na zhes bya ba la sogs pa'o/_/de lta bu'i ngo bo zhes bya ba ni 'chad par 'gyur ba rnams kyis so/_/tshar gcod ces bya ba ni rnam pa gnyis kyis tshar gcod pas 'phel ba 'gegs pa dang rab tu zhi bas
[\[95b.2\]]so/_/srog chags phra mo zhes bya ba ni drag po rnams so/_/gzhan dag dang yang zhes bya ba la/_de rnams bstan par byed pa ni gang su dag ces bya ba la sogs pa ste/_'di thams cad kyis nor bu rin po che'i yon tan bstan pas bcom ldan 'das ma dang thams cad mkhyen
[\[95b.3\]]pa'i ye shes kyi yon tan rnams dpes mtshon par blta bar bya'o/_/de nyid kyi phyir chen po rnams las 'don pa yin te/_rin po che chen po zhes bya ba 'di shes rab kyi pha rol tu phyin pa dang /_thams cad mkhyen pa'i ye shes kyi tshig bla dgas so zhes bya ba'o/_/de la 'jug pa
[\[95b.4\]]la don du gnyer ba'i mi rnams la sogs pa nye bar bsams pas bdud la sogs pa nye bar 'ongs pa dang /_sbrul la sogs pa tshar gcod pa khong khro ba dang /_'dod chags dang gti mug rnams kyi tshar gcod pa dang /_snang bar byed pa nyid kyi don gsal bar byed pa dang /_dro ba rab tu
[\[95b.5\]]zhi bas rgod pa dang /_rgyags pa dang /_nga rgyal la sogs pa med pa nyid dang /_sa phyogs dro ba nyid kyis dge ba'i phyogs la spro ba dang /_sbrul gdug pa la sogs pa 'byer bas klan ka tshol bar 'dod pa'i mu stegs rnams bsal ba dang /_dug rab tu zhi bas mu stegs
[\[95b.6\]]rnams kyis dam pa ma yin pa'i 'dod pa 'dzin pa rnams la gso ba dang /_mig gi skyon nye bar bsal bas lta ba'i skyon nye bar bsal ba yang dag pa'i lta ba skyed pa'o/_/da ni rten gyi khyad par gyis nor bu rin po che'i yon tan gsungs pa ni chab gang gi nang du stsal pa'i zhes bya ba
[\[95b.7\]]la sogs pa ste/_rang gi zhes bya ba ni rten tha dad pas tha dad pa ste/_de'i kha dog rten thams cad kyi khyad par gyi rjes su 'gro ba nyid kyi phyir ro/_/de ston par byed pa ni gal te de zhes bya ba la sogs pa ste/_'dis ni rigs dang /_lhag par mos pa'i dbye bas gdul bya nyan thos dang
[\[96a\]]
[\[96a.1\]]rang sangs rgyas dang /_byang chub sems dpa' nyid dang /_brgya byin nyid dang 'khor los sgyur ba nyid la sogs pa'i 'bras bu dbye ba yang dag par 'byung ba mtshon pa yin no/_/da ni gnas brtan kun dga' bo nor bu rin po che lha nyid kyi phyir rnyed par dka'
[\[96a.2\]]ba nyid kyis nye bar gzhal bar bya'i don la yang rnyed par dka' ba nyid mtshon pa'i don du 'dri bar byed pa ni yang ci zhes bya ba la sogs pa ste/_lha'i nang nas zhes bya ba 'dis ni lha'i 'jig rten dang 'dra bar byang chub sems dpa'i rgyud la shin tu rnam par dag pa'i shes rab kyi pha rol tu
[\[96a.3\]]phyin pa dang /_thams cad mkhyen pa'i ye shes las yang dag par byung ba mtshon par byed pa ni 'dzam bu'i gling gi mi dag la yang zhes bya ba ste/_'dis ni mi'i 'jig rten dang 'dra ba'i nyan thos la sogs pa'i rgyud la de'i yon tan chung ba nyid mtshon par byed pa de bas na nyan thos la
[\[96a.4\]]sogs pa'i ring bsrel rnams la de dang rjes su mthun par mchod pa zhes bya ba'o/_/da ni mya ngan las 'das pa yang de bzhin gshegs pa'i sku rnams kyi mchod pa nyid la rgyu mtshan mnyam pas gsungs pa ni de phyung yang zhes bya ba la sogs pa ste/_snod du gyur pa lags so zhes bya ba
[\[96a.5\]]ni 'di'i rjes la ji srid shes rab kyi pha rol tu phyin pa las 'khrungs pa'i phyir mchod pa bya ba dang /_ji ltar yang bcom ldan 'das gang zhig de bzhin gshegs pa'i sku rnams la mchod pa brnyes pa zhes bya ba'i 'don pa po ti kha cig las mthong ba yin te/_de yang sngon gyi po ti rnams
[\[96a.6\]]la ma mthong ba nyid kyi phyir mngon rtogs dang sbyar ba'i yang dag pa'i 'dod pas btags pa'o/_/gnas 'di la yang 'di rim pa 'dis 'brel pa'i don nyid yin te/_chen mo rnams la rin po che'i dpes brjod pas so/_/sngar nyid du phyogs bcu'i 'jig rten gyi khams na yod pa'i
[\[96a.7\]]sangs rgyas thams cad kyi gsung rab yan lag bcu gnyis bstan pas mchod gnas kyi shes rab kyi pha rol tu phyin pa bstan pa la mtshungs pa nyid 'don pa yin te/_mdo la sogs pa'i bstan pa la bcom ldan 'das ma nyid nges par 'byung ba'i phyir ro/_/de bzhin du rgyal po la yang
[\[96b\]]
[\[96b.1\]]dag par brten pas rgyal po bzhin du skyes pa'i mchod pa ste/_shes rab kyi pha rol tu phyin pa skyes pa bzhin du de bzhin gshegs pa'i sku rnams la zhes bya ba'o/_/de la dpe'i don ni bstan zin to/_/'dir dpe dang po la ji ltar shes rab kyi pha rol tu phyin pa'i mthus mdo la sogs
[\[96b.2\]]pa'i bstan pa mchod par bya ba de bzhin du ring bsrel rnams kyang de'i mthu nyid kyi phyir zhes bya ba'o/_/dpe tsam gyi don ni nor bu'i dpe'i rang bzhin ma yin te/_'on kyang nor bu rin po che'i bdag nyid chen po las za ma tog bzhin du bcom ldan 'das ma dang thams cad mkhyen pa'i ye
[\[96b.3\]]shes kyi bdag nyid chen po las de bzhin gshegs pa'i sku rnams mchod par bya ba zhes bya ba'o/_/de bzhin du dpe gnyis pa la yang chos kyi sku'i mthu las mchod gnas kyi mchod par rang bzhin gyi don dang 'dra ba ma yin te/_chen mo rnams kyi gzhung las kyang bcom
[\[96b.4\]]ldan 'das ma 'dir dor ba thams cad mthong ba yin te/_phyin ci log tu gyur pa ni ma yin no/_/de'i phyir chen mo rnams gzhung 'di nor bu rin po che'i dpe las sngar 'don pa ste/_'di'i 'og tu gsungs pa ni ma yin no/_/da ni slar yang brgya byin bcom ldan 'das ma la shin tu
[\[96b.5\]]mchod par bya ba nyid bsgrags pa'i don du gang gA'i klung gi bye ma dang mtshungs pa'i 'jig rten gyi khams yongs su gang ba'i de bzhin gshegs pa'i sku rnams las kyang shes rab kyi pha rol tu phyin pa gzung ba'o/_/de la rgyu gsungs pa ni bcom ldan 'das de bas na zhes bya ba ste/_
[\[96b.6\]]'dir yang rgyu bstan pas bcom ldan 'das ma la mchod pa la sogs par bsod nams mang ba nyid bstan pa 'di rnams don brjod pa'i ngo bo ma yin te 'on kyang don dam pa nyid ces bya ba bstan pa yin no/_/de ltar yang de bzhin gshegs pa'i sku mchod pa las yang
[\[96b.7\]]dag par byung ba'i bsod nams las bcom ldan 'das ma'i mchod pa'i bsod nams la shin tu lkog tu gyur pa gzhan nyid nye bar bstan pa yin no/_/ring bsrel dang /_mchod rten mchod pa nyid la bsod nams kyi khyad par la slob dpon rnams gser gyi lus can gyi gtam
[\[97a\]]
[\[97a.1\]]brjod pa yin no/_/'di lta ste mnyan yod na bud med cig shos kyi khyim thab smyung ba byas pa 'dod chags par gyur te/_mchog gi ngo bo de nas gzhon nu ma yang dag pa de'i grangs su yang dag par brjod nas de'i gzugs dang /_lang tsho la rjes su
[\[97a.2\]]chags pas de'i khyim du 'ongs te/_de yang des rol pa dang bcas pas 'khyud pa'i don du lta bar gyur pa nyid dus las 'das par gyur to/_/de nas ngo mtshar ba dang bcas pa'i sdug bsngal dag gis gzhan gyi dbang du gyur pa nyid skyes pa gzhan mthong bar gyur to/_/kye ma
[\[97a.3\]]'di dur khrod du khyer nas bor bar gyis shig ces smras so/_/des kyang de ltar rjes su bsgrubs nas shi ba yang bor ba nyid de'i phyi nas lan bdun gyi bar du de'i khyim du song bar gyur to/_/de'i rjes la tho rangs 'dra ba'i mtshan mo la yang 'di rang gi khyim gyi nang kho nar/_de rko ba la sogs pas
[\[97a.4\]]nang nyid du bor 'dod pa gang du 'dug ces rko bas 'dzam bu chu bo'i gser gyi lus can du shi ba po de mthong nas ngo mtshar ba yan lag las bral ba'i de'i sor mo gcig blangs nas gser mgar gyi drung du nye bar song bar gyur to/_/des de nyos nas rin po che dang 'dra ba sngar ma mthong ba 'di lta
[\[97a.5\]]bu'i gser zhes sor mos blangs nas/_rgyal po gsal rgyal la byin pa des kyang gser 'tshong ba'i skyes pa bos nas gtam yang dag par nye bar thob pa drung na gnas pa 'di nyid kyi gnas su de nas song bar gyur to/_/gser gyi lus can mthong nas kye ma dge ba'i las rnams kyi rnam
[\[97a.6\]]par smin pa yongs su smin pa ngo mtshar ba'i blo can gyis 'di'i las ci zhig byas zhes shes par 'dod pas/_bcom ldan 'das rgyal bu rgyal byed kyi tshal de nyid na bzhugs pa'i gan du nye bar song nas las kyi rnam par smin pa dris par gyur to/_/de nas bcom ldan 'das kyis rgyal po la
[\[97a.7\]]thams cad lung bstan te/_bskal pa brgya phrag mang po'i 'og tu skyes pa 'di shin tu dbul po'i dka' las byed pa'i don du dgon par nye bar zhugs so/_/de bzhin gshegs pa'i ring bsrel gyi snying po can gyi mchod rten rnying pa rgya dang rtswa la sogs pa rnams kyis khyab par mthong bar gyur
[\[97b\]]
[\[97b.1\]]pa dang /_de der rang gi nus pas mchod rten gyi khor yug gi rgya dang rtswa la sogs pa yang dag par bral bar byas nas dad pa mchog tu gyur pa dang ldan pas dgon pa de nyid la bar du me tog 'byung ba'i me tog btus nas gser gyi kha dog can gyi me tog rnams kyis ring bsrel gyi mchod rten
[\[97b.2\]]de mchod par gyur to/_/bdag gis nges par sdig pa mang po byas zhes kyang bsams par gyur te/_brgya lam na yang gzhan gyis rjes su bzung ba'i chas ma byas so/_/des na 'di lta bu'i gnas skabs nyams su myong ba des na bdag bsod nams 'dis skye ba thams cad du gang
[\[97b.3\]]gi tshe gdon mi za bar byed pa zhes ma nges pa'i blo can bdag mi 'byung ba de'i tshe/_bdag gis sdig pa ma byas pa nyid kyis srog dang bral bar 'gyur ba dag gi lus 'di shi ba na yang gser gyi rang bzhin du gyur nas gzhan rnams la dbul ba rab tu zhi ba'i don du skye ba thams cad du nye bar
[\[97b.4\]]mkho bar gyur cig ces smon lam yang byas par gyur te/_de nas 'chi 'pho ba 'di bskal pa brgya phrag mang por bsod nams de nyid kyis lha dang mi rnams kyi nang du rgyal srid stong phrag rnams byas par gyur to/_/bde ba stong phrag rnams la yang nye bar longs spyod par gyur to/_/bsod
[\[97b.5\]]nams dang smon lam de dag nyid kyis 'di'i sdig pa byed par 'dod pa las de bzhin 'chi ba ste/_shi nas kyang gser gyi lus nyid 'dir skye ba 'di la yang dag par 'byung bar nye bar song yang sprul pa thob pa'i don du 'di'i bsod nams kyi phung po 'di da ltar yang gnas pa
[\[97b.6\]]yin zhes bcom ldan 'das ma mchod pas de bzhin gshegs pa thams cad kyi mchod pa byas par 'gyur zhes nye bar bstan nas/_de bzhin gshegs pa thams cad kyi chos kyi sku la sogs pa mthong ba la yang bcom ldan 'das ma nyid thob par byed pa zhes gsungs pa ni/_bcom ldan
[\[97b.7\]]'das gzhan yang zhes bya ba la sogs pa'o zhes bya ba ni yongs su mya ngan las ma 'das pa'i phyir srog gi dbang po'i rgyun gyis lus la nad med pa'i phyir ro/_/'tsho zhing zhes bya ba ni glo bur ba'i nad med pa'i phyir ro/_/gzhes pa'i zhes bya ba ni dus las gzhes pas so/_/yang na
[\[98a\]]
[\[98a.1\]]bzhugs te chos kyi skus gnas pa nyid kyi phyir ro/_/'tsho zhing longs spyod rdzogs pa'i skus so/_/gzhes pa ni sprul pa'i skus so/_/chos nyid du zhes bya ba ni chos kyi skus so/_/'di yang gtso bo gnyis kyi mtshan nyid ni gzugs kyi sku dang
[\[98a.2\]]ye shes kyi sku dag gis yang lta bar 'dod pas so/_/de lta na yang chen mo rnams la yang chos kyi sku dang /_gzugs kyi sku dang /_ye shes kyi skus lta bar 'dod pa zhes bya ba 'byung ba yin no/_/ye shes kyi sku ni ye shes kyi phung po'o/_/brgya byin gyis smras pa/_bcom
[\[98a.3\]]ldan 'das de de bzhin te zhes dus su mkhyen nas der rgyu gsungs pa ni kau shi ka 'das pa'i zhes bya ba la sogs pa'o/_/sangs rgyas thams cad kyis yang dag pa'i byang chub la shes rab kyi pha rol tu phyin pa las 'khrungs pa nyid kyi phyir chos kyi sku la sogs pa mthong ba shes rab
[\[98a.4\]]kyi pha rol tu phyin pa bsgrubs pa'i 'bras bu rigs pa yin zhes bya ba'i dgongs pa'o/_/bcom ldan 'das 'di lta ste zhes bya ba la sogs pa'o/_/don dam pa'i shes rab kyi pha rol tu phyin pa la dgongs pas gsungs pa yin te/_de'i chos thams cad mi dmigs pa'i sbyor bas lta bar
[\[98a.5\]]byed pa na nam mkha' ltar yul che bar 'gyur te/_/yul che ba nyid bstan par byed pa ni bcom ldan 'das de bzhin gshegs pa zhes bya ba la sogs pa'o/_/rab tu mkhyen pa'i zhes bya ba ni mi dmigs pa'i sbyor bas zhes bya ba'i don to/_/de nyid gsal bar byed pa ni yang dag par
[\[98a.6\]]gzigs zhes bya ba'o/_/gsal bar byed pa'i don du bcom ldan 'das kyis gsungs pa ni de de bzhin te zhes bya ba la sogs pa ste/_bcom ldan 'das ma'i bdag nyid chen po thos pas pha rol tu phyin pa gzhan rnams la sbyor ba med pa dang yang dag par srid cing 'dri bar byed pa ni de nas zhes
[\[98a.7\]]bya ba la sogs pa'o/_/thams cad la zhes bya ba ni thabs su gyur pa'i sbyin pa la sogs pa med par yang dag pa'i byang chub mi 'grub pa'i phyir ro/_/ji skad du gsungs pa/_brtan pa rnams kyi yang dag sbyor/_/pha rol phyin pa drug po la/_/zhes bya ba'o/_/'o na ji ltar bcom ldan 'das ma
[\[98b\]]
[\[98b.1\]]gtso bo yin zhe na/_gsungs pa/_kau shi ka 'on kyang zhes bya ba la sogs pa'o/_/thabs mkhas pas yongs su zin cing zhes bya ba ni 'di nyid rnam pa gnyis su byas nas bstan par byed pa ni shes rab kyi pha rol tu phyin pas yongs su bsngos pas zhes bya ba la/_des rang rang gi ngo bo
[\[98b.2\]]mi dmigs pa'i rang bzhin sgyu ma la sogs pa thams cad mkhyen pa nyid dang /_rnam pa thams cad mkhyen pa nyid la yongs su bsngo ba rnams la'o/_/don ni 'di yin te byang chub sems dpa' ni snying rjes khengs par gyur pa sems can thams cad la ji ltar 'dod pa thams cad ster bar byed de/_
[\[98b.3\]]de yang sbyin pa zhes de ltar mngon par brjod kyi sbyin pa'i pha rol tu phyin pa ni ma yin no/_/gang gi tshe sbyin pa'am mi sbyin pa yang rnam par dag par byed pa de'i tshe pha rol tu phyin pa zhes ming thob pa yin no/_/byang chub sems dpa' rnams kyi sa dang po la kun tu 'gro ba'i chos kyi dbyings so
[\[98b.4\]]sor rtogs pa nas brtsams te sbyor ba thams cad la rjes su tshol ba la mngon sum du mthong bas de bzhin nyid nye bar gnas pa yin gyi gzhan ni ma yin no/_/de yang sbyin pa'i dus la yang sbyin par nus pa dang /_so sor bzung ba'i don du yang ma yin no/_/de bas na don dam par yongs su gtong
[\[98b.5\]]ba zhes bya ba 'ga' zhig med de/_gang zhig bza' ba dang /_btung ba dang /_gnas mal la sogs pa yongs su gtong ba de ni kun tu brtags pa'i chos la brten pa nyid kyi phyir rmi lam bzhin dang sgyu ma bzhin du mi bden pa'o/_/de ltar na sbyin par bya ba 'ga' zhig dang dngos po sbyin par
[\[98b.6\]]bya ba nyid dang slong ba po'i bdag nyid so sor len pa po nyid kyis dmigs pa'i rang bzhin dang bral ba nyid la brten nas sbyin pa'i pha rol tu phyin pa'o/_/gang gi phyir byang chub sems dpa' ni thog mar snying rje'i stobs kyis kun rdzob kyi tshul la zhon nas 'jig rten pa'i spyod pa'i dbang gis sbyin pa byed de/_don
[\[98b.7\]]dam pa'i tshul la gnas nas 'jig rten las 'das pa'i spyod pa'i dbang gis shes rab kyi pha rol tu phyin pas sbyong bar byed do/_/de bas na snying rjes kun rdzob la gnas nas bsam pa dag pa las rtogs par byed de/_shes rab kyis don dam pa la gnas nas sbyor ba rnam par dag pas sbyong
[\[99a\]]
[\[99a.1\]]bar byed pa de'i phyir snying rje las thams cad kyis sems can gyi don nyid kyi phyir bsod nams kyi tshogs kyis bgrang bar byed de/_shes rab kyis byang chub kyi don nyid kyi phyir ye shes kyi tshogs la'o/_/de'i tshe nyid la 'di sbyin pa'i pha rol tu phyin pa zhes
[\[99a.2\]]brjod pa yin no/_/'dis kyang de'i tshe sems bskyed pa dang po la dmigs par gyur pa sems can dang byang chub dag yongs su 'dor ba ma yin no zhes bya ba 'di nyid bden pa'i don gyis byang chub sems dpa' zhes bya bar 'gyur ba yin no/_/mos pas spyod pa'i sa la ni byang chub sems
[\[99a.3\]]dpa' ltar sbyin pa'i pha rol tu phyin pa yang don dam pa pa ma yin no/_/de ltar na mi dmigs pa gsum gyis sbyin pa'o/_/gzhan shin tu 'gal ba yang thabs la mkhas pa'i pha rol tu phyin pa'i dbang gis mi 'gal bzhin du 'jug pa yin te/_de'i kun rdzob 'dzin par byed pa'i
[\[99a.4\]]snying rje dang don dam pa 'dzin par byed pa'i shes rab thang la rgyu ba dang /_chu la rgyu ba'i srog chags kyi sbyor ba bzhin du/_shin tu 'gal ba'i sbyor ba yang 'gal ba med pa dang /_grogs por byas nas cig car sgrub par byed pa ni byang chub sems dpa' rnams kyi tshogs gnyis
[\[99a.5\]]byang chub kyi mthar thug pa sgrub par byed cing shin tu phan 'dogs par byed pa zhes brjod pa yin no/_/de ltar pha rol tu phyin pa thams cad kyi shes rab kyi pha rol tu phyin pa la gnas nas 'khor gsum yongs su dag pa rtogs par bya'o/_/bdag ni tshul khrims dang ldan no/_/
[\[99a.6\]]'di ni tshul khrims so/_/'di ni tshul khrims 'chal pa'o zhes gsum mi dmigs pa dang /_bdag ni bzod pa dang ldan no/_/'di ni bzod pa'o/_/'di ni khro ba'o zhes gsum mi dmigs pa dang /_bdag ni brtson 'grus dang ldan no/_/'di ni brtson 'grus so/_/le lo
[\[99a.7\]]la sogs pa mi dmigs pa dang /_mnyam par gzhag pa dang /_ting nge 'dzin dang /_rnam par g.yeng ba mi dmigs pa dang /_shes rab kyi pha rol tu phyin pa la gnas nas shes rab kyi pha rol tu phyin pa la shes rab can dang /_shes rab dang /_shes rab 'chal pa mi dmigs so/_/
[\[99b\]]
[\[99b.1\]]'on te de nyid la gnas nas de nyid la ji ltar rnam par dag pa yin snyam na/_don ni 'di yin te gang gi tshe shes rab kyi pha rol tu phyin pa zhes bya ba chos 'ga' zhig don dam par yod pa ma yin pa de bas na/_shes rab kyi pha rol tu phyin pa'i rnam par rtog pa med pa'i bdag nyid can
[\[99b.2\]]rnam par mi rtog pa'i shes rab kyi pha rol tu phyin pa la gnas par 'gyur ba de'i tshe/_khams gsum po ni de bzhin nyid tsam zhes bya ba la sogs pa kun rdzob kyi rnam par skye bar 'gyur ba sbyor ba'i lam gyis yang dag par bsdus pa shes rab kyis rnam par rtog pa byas pa yang rnam
[\[99b.3\]]par mi rtog pa'i shes rab kyis yongs su 'dzin pa nyid kyi phyir shes rab kyi pha rol tu phyin pa'i ming thob pa yin no/_/de'i phyir shes rab kyi pha rol tu phyin pa la gnas nas shes rab kyi pha rol tu phyin pa sgom par byed pa yin zhes bya ba'o/_/de ltar na yang ji skad du/_chos rnams
[\[99b.4\]]yang dag par mthong bar gyur na shes rab kyi pha rol tu phyin pa nyid sngon du 'gro ba yin zhes bya ba'o/_/der yang dang por ni lam gyi rang bzhin te/_rnam par rtog pa dang bcas pa chos so sor rab tu 'byed pa'o/_/rnam par mi rtog pa'i shes rab kyi pha rol tu phyin pa ni de'i sngon du
[\[99b.5\]]'gro ba zhes bya ba'o/_/bye brag med cing zhes bya ba la/_shes rab kyi pha rol tu phyin pa ni rang gi rang bzhin du skyes pa rnams kyi de las de rnams bye brag yod pa ma yin no/_/tha dad du bya ba mi dmigs pa ni de rnams de lta bur byas pa la tha dad par byas nas 'ga' zhig tu bya ba nye bar
[\[99b.6\]]sbyor ba yang yod pa ma yin te/_'di nyid la dpe gsungs pa ni/_'di lta ste dper na zhes bya ba la sogs pa'o/_/de dag gi grib ma bye brag med cing zhes bya ba ni shing spangs nas rang dgar 'ga' zhig tu don bya ba la nye bar sbyor ba grib ma la med ces bya ba'i don to/_/tha dad pa bya
[\[99b.7\]]ba ni mngon zhes bya ba la shing las tha dad pa byas te/_'ga' zhig tu don gyi bya ba la nges par sbyar ba'i don du nus pa ma yin no/_/grib ma grib ma zhes bya ba'i grangs su 'gro ba zhes bya ba ni shing 'di'i grib ma 'di zhes bya ba bgrang ba yin te/_shing gzhan bzhin du yang rang dgar bgrang
[\[100a\]]
[\[100a.1\]]ba ma yin no/_/de bas na ji ltar shing la brten pa'i grib ma shing las tha dad pa 'ga' zhig tu nye bar sbyor ba ma yin pa de bzhin du/_shing ltar shes rab kyi pha rol tu phyin pa'i grib ma bzhin du de las gzhan rnams ni de la brten pa zhes bya ba'i don to/_/de lta na
[\[100a.2\]]yang shing gi dpe la shing bzhin du shes rab kyi pha rol tu phyin pa'o/_/grib ma bzhin du de las gzhan rnams zhes bya ba nyi khri'i gzhung 'grel las so/_/sna tshogs pa'i shing gi dpe ni shing thams cad kyi grib ma la de'i tshe na yang de kho na nyid du shing 'ga' zhig la yang rang dga'i grib
[\[100a.3\]]ma med ces bya ba bstan pa'i don du'o/_/ji ltar yang bshad par byed pa sbyin pa la sogs pa rnams kyi kun rdzob tu rang bzhin gyis tha dad pa rnams la yang me tog sna tshogs pa la sogs pa shing gi dpe ste grib ma ni ro gcig pa thabs mkhas pa yongs su 'dzin pa rnams kyi dpe zhes
[\[100a.4\]]bya ba de ni rigs pa ma yin no/_/shes rab kyi pha rol tu phyin pa gtso bo yin te/_gzhan rnams de la brten pa nyid kyi phyir zhes bya ba'i don la gtso bo nyid kyi phyir ro/_/yon tan chen po dang ldan no zhes bya ba ni ji ltar bshad pa'i chen po nyid dang sbyar bas so/_/gzhan du na ma mchis pa zhes
[\[100a.5\]]bya ba ni pha rol tu phyin pa thams cad khongs su bsdu ba'i phyir ro/_/mu ma mchis pas zhes bya ba ni lam dang yongs su bsngo ba sbyor bas thams cad mkhyen pa nyid du yongs su bsngo ba'i phyir zhes bya ba'o/_/shes rab kyi pha rol tu phyin pa la gtso bo nyid kyi phyir yon tan gang zhig de rnams yongs
[\[100a.6\]]su brjod pa'i le'u ni de ltar brjod pa ste le'u bzhi pa'o//_//gsungs pa'i rim pas shes rab kyi pha rol tu phyin pa bstan pa la rang nyid kyis mchod pa'i 'bras bu nye bar bstan pa la/_mchod pa la sogs pa'i don du bcom ldan 'das ma'i glegs bam yang dag par 'dzin
[\[100a.7\]]pa rang nyid kyis mchog gi legs pa'i rgyu ci zhig yin nam/_'on te gzhan de don du gnyer ba rnams la sngo bar byed pa ci zhig yin zhes brgya byin yang dag par 'os pa'i bya ba nges pa'i don du 'dri bar byed pa ni bcom ldan 'das gang zhes bya ba la sogs pa dang /_gang zhig lhag
[\[100b\]]
[\[100b.1\]]par mos shing zhes 'brel to/_/de de bzhin te zhes bya ba la/_nges pa skyed par byed pa med pa nges par bstan pa med ces ci zhig ce na/_gsungs pa ni 'di la nyan cing zhes bya ba la sogs pa'o/_/ci zhig byas nas zhes gsungs pa ni byang chub ces bya ba ste/_byang chub kyi don
[\[100b.2\]]du sems bskyed nas so/_/ji lta bu yin zhe na/_sems dang bas so/_/'di nyid la ci ltar lhag par mos par 'gyur/_'di ni phyin ci log med pa nyid kyis nye bar bzung nas de yang dad pas zhes bstan pa'i don du gsungs pa ni mngon par dad de zhes bya ba la/_'di nyid ni
[\[100b.3\]]rgyu la shan trim gyi rkyen no/_/gong ma'i 'og mas mngon par gsal bar byed pa ni rtog cing zhes bya ba la/_dge ba'i chos kun la gnas pa 'di la de'i phyir bsam pa ste chu'i rten bzhin te/_de yang dad pa dang /_'dun pa dag go/_/mchog nyid kyi bsam pa ni lhag pa'i bsam pa ste/_des
[\[100b.4\]]nyan cing gzhung gis so/_/'dzin pa zhes bya ba ni gzhan la bstan pa 'dzin pa ste/_'don cing zhes bya ba'i don to/_/de nyid kyi don ni mi brjed pa'o/_/mi brjed pa'i rgyu 'don par mi nus pa la klog par bya'o/_/klog pa tsam yang re zhig bya zhes bya ba'i don to/_/'di rnams kyi don
[\[100b.5\]]la yi ge rnams la sgrub pa dang /_don la sgrub pa gsungs pa ni kun chub par bgyid pa zhes bya ba la/_kun las nang gi bdag nyid du don gyi chub pa ni kun chub pa ste/_gzhan las don thos pa'i phyir dang nang gi bdag nyid du yang bsam pa'i phyir ro/_/de ltar na tshig gi don legs
[\[100b.6\]]par bzung bar 'gyur ro/_/ji skad du gsungs pa/_don rtogs pa ni kun chub pa ste don gzhan las nang gi bdag nyid du thob pa la thos pa dang /_bsam pa'i phyir zhes bya ba'o/_/rab tu 'don pa dang zhes bya ba ni yi ge dang don dag la rtogs pa legs par 'jug pa'i don du bya
[\[100b.7\]]zhes bya ba'i don to/_/ston pa dang zhes bya ba ni 'di ltar kho bo cag gis 'di'i yi ge rnams bzung bar byas pa de rnams de ltar yin zhes ci dge ba'i bshes gnyen la sogs pa rnams dang lhan cig tu mi slu bar byed pa'o/_/nye bar ston pa zhes bya ba ni 'di ltar 'di'i don kho bo cag gis kun
[\[101a\]]
[\[101a.1\]]chub par byas pa de ltar yin nam ci zhes bya ba phrad pa'i don du'o/_/lung 'bogs pa zhes bya ba ni gnyis gcig tu byas nas phrad pa'i don du'o/_/kha ton bgyid pa zhes bya ba ni legs par gzung ba'i yi ge'i don yang legs par gzung bar 'gyur zhes bya ba'o/_/
[\[101a.2\]]yi ge ni yang dang yang du 'don pas legs par goms par bya ba'o/_/yi ge dang don dag gi sgrub pa 'di ni bdag gi yongs su smin pa'i don du'o/_/de'i phyir gzhan don gsungs pa ni gzhan dag la yang rgya cher yang dag par ston pa dang zhes bya ba'o/_/yi ge dang don gyis kyang gsungs pa
[\[101a.3\]]ni 'di'i don rnam par 'grel pa dang zhes bya ba'o/_/rang dang gzhan dang gnyis ka'i don du gsungs pa ni yid kyis rjes su rtogs pa zhes bya ba la/_/'di ni 'di ltar yin zhes don nges par 'dzin pas so/_/thog ma dang bar ma dang tha mar dge ba nyid kyis drang srong gi nyid du nges pa'i don du gsungs
[\[101a.4\]]pa ni ji lta bur grub pa'i shes rab kyis zhes bya ba la sogs pa ste/_mchod pa bya ba'i spyod pa ni 'dir yongs su spyod par bgyid pa'o/_/'di tsam gyis spyod pa bstan to/_/de med pa la phyogs gzhan gsungs pa ni de nyid kyi phyir chung ngu na'i sgra'o/_/'chang ba zhes bya ba ni chud ma zos pas byas pa'o/_/
[\[101a.5\]]'jog pa dang zhes bya ba ni rang gi khyim la sogs pa la bsngags pa rnam pa gsum gyis so/_/dam pa'i chos yun ring du gnas pa dang zhes bya ba ni ma 'ongs pa'i dus su theg pa chen po'i bstan pa ring du gnas pa'i don du'o/_/'di ni bsngags pa dang po yin te gnyis pa gsungs pa ni sangs rgyas
[\[101a.6\]]kyi chos zhes bya ba ni sangs rgyas rnams la sangs rgyas kyis yongs su thob par byed pa 'di yin zhes bya ba'o/_/'dis ni sangs rgyas kyis rgyud la skyes pa'i rgyu nyid gsungs so/_/gsum pa gsungs pa ni byang chub sems dpa' zhes bya ba ste/_byang chub sems dpa' rnams ni 'gro ba la phan par byed pa la 'jug pa ste/_de'i phyir
[\[101a.7\]]nyan thos la sogs pa rnams las de rnams rjes su bzung ba ni don chen po'o/_/de la las dang po pa rnams kyis shes rab kyi pha rol tu phyin pa 'dzin pa dang /_'chang ba mngon par brtson pa rnams la bsod nams mang ba nyid thob pa la sogs pa rnams kyis bcom ldan 'das ma la lhag par mos pa rnyed pa'o/_/de nas
[\[101b\]]
[\[101b.1\]]byang chub las phyir mi ldog pa'o/_/yongs su smin pa'i rgyud rnams la ni zab mo'i don la rjes su zhugs pa'o/_/rang gi rgyud la sangs rgyas kyi chos yongs su smin pa ni phan gdags pa'o/_/de'i sgrub pa ni nye bar 'dren pa ste/_de yang bgyis par 'gyur zhes bya bas yang 'di gzhag pa'o
[\[101b.2\]]zhes bya ba'i sgra ni sngar gyi dang 'brel par byas te ma gyur cig ces bya ba'i don to/_/'di tsam gyis ni bya ba ni nye bar bstan pa rnam pa gnyis su gsungs so/_/bstan pa 'di zhes bya ba ni bya ba nye bar bstan pa'o/_/'di ltar don che ba zhes bya ba la sogs pa ni chen po'i don 'bras bu 'di
[\[101b.3\]]la yod pas na don chen po ste/_sangs rgyas kyi chos yongs su smin pa la sogs pa'i don byas pa'i phyir ro/_/phan yon che ba zhes bya ba ni ji ltar gsungs pa'i phan yon rnams kyis so/_/'bras bu che ba ni chos kyi sku thob pa'i phyir ro/_/rnam par smin pa che ba ni gzugs kyi sku thob
[\[101b.4\]]pa'i phyir ro/_/yon tan mang po dang ldan pa zhes bya ba ni nye bar bsdu ba'o/_/'di tsam gyis bcom ldan 'das ma'i yon tan gsungs so/_/btang bar mi bya ba ni yongs su 'dzin pa dang mi 'dor ba'i phyir ro/_/bsrung bar bya ba ni phyi rol gyi nye bar 'tshe ba las me dang byi ba la sogs kyis
[\[101b.5\]]byas pa dang nang gi skyon nye bar bkod pa la sogs pa mu stegs pa rnams kyis byas pa las so/_/de bzhin du sba bar bya ba ni chom rkun la sogs pa las bsrung ba'i phyir dang stong pa nyid la mi mos pa rnams la nye bar mi ston pa'i phyir yang gang gi phyir shin tu rnyed par dka' ba'o zhes bya ba ni gang
[\[101b.6\]]zhig nyan pa dang 'dzin pa la sogs pa 'di bya ba gsungs pa dang /_gang yang bcom ldan 'das ma'i yon tan rnams de thams cad lhag par mos shing zhes bya ba ni de ltar kho na zhes nye bar 'dzin pa yin no/_/bdag nyid kyis zhes bya ba ste/_dang gi sgra ni gang zhig ces bya ba ni dgug pa'i
[\[101b.7\]]don du'o/_/gzhan rnams kyis mchod pa byed du bcug pa ma yin zhes bya ba nyid kyi sgra'i don to/_/mchod de zhes bya ba ni mchod pa thams cad byas nas so/_/don du gnyer zhing zhes bya ba ni don du gnyer bas na don de mchod pa la 'dod pa'o/_/de dang sbyar bas na don du gnyer ba'o/_/mdun
[\[102a\]]
[\[102a.1\]]nas zhes bya ba ni khyad par du de dang ldan pa'i phyir ro/_/slong ba la zhes bya ba ni bcom ldan 'das ma la mchod pa'i don du slong bar 'dod pa la'o/_/sbyin pa dang zhes bya ba ni khas len par byed pa'o/_/stob cing zhes bya ba ni nye bar gnas par 'gyur ba'o/_/'bul ba
[\[102a.2\]]la zhes bya ba ni 'dzin du 'jug pa'o/_/yongs su gtong na zhes bya ba ni 'gyod pa med pas so/_/tha na zhes bya ba ni ji srid ces bya ba'i don to/_/glegs bam du chud par bgyis nas zhes bya ba ni rang nyid kyis zhes sam gzhan gyis 'drir 'jug pas kyang rung ste de'i yon gyis 'drir 'jug
[\[102a.3\]]pa'o/_/gtong ba ni sbyin pa'o/_/de'i don du blo ni 'dod pa 'di la yod pa de de'i blo can no/_/rang nyid kyis mchod pa la yang sbyin pa'i 'bras bu che ba nyid gzhan don nyid kyi phyir zhes bya ba bstan pa'i don du bcom ldan 'das brgya byin nyid la 'dri bar mdzad pa ni kau shi ka de'i phyir zhes bya ba la
[\[102a.4\]]sogs pa'o/_/mya ngan las 'das pa zhes bya ba ni yongs su mya ngan las 'das pa'i dus nyid la rdo rje lta bu'i bdag gi dngos po ting nge 'dzin gyi rdo rjes 'bigs par mdzad nas de bzhin gshegs pa'i sku rnams bcom ldan 'das kyis gzhan rnams rjes su bzung ba'i don du byin gyis brlabs
[\[102a.5\]]par mdzad pa'o/_/yang dag par ston par byed ces bya ba ni yon tan dang rang gi ngo bos so/_/sbyin par byed pa ni mchod pa'i don du'o/_/kun du 'geng bar byed ces bya ba ni lhag pa'i ring bsrel rnams sbyin pa'i phyir ro/_/rgya cher ni rgya che ba ste des spyod pas na rgya che ba'o/_/ci bdag nyid kyis
[\[102a.6\]]kyang zhes bya ba ni bdag nyid kyis de dang der song nas gzhan rnams la shes rab kyi pha rol tu phyin pa 'di sbyin par byed ces bya bas ston pa'i bya ba bstan par byed pa ni kau shi ka gzhan yang zhes bya ba la sogs pas so/_/snod du gyur pa zhes bya ba ni dad pa'i dbang po la sogs pa dang
[\[102a.7\]]sbyor ba ma yin pa'i phyir ro/_/de bas na zhes bya ba ni gang zhig blangs pa sbyin par byed pa ni/_sbyin pa bas tshul khrims che ba yin zhes dogs pa bsal ba'i don du 'dzam bu'i gling pa thams cad la dge ba bcu la rab tu gnas pa las bcom ldan 'das ma'i glegs bam sbyin pa la bsod nams
[\[102b\]]
[\[102b.1\]]mang ba nyid gsal bar byed pa ni kau shi ka gzhan yang zhes bya ba la sogs pas so/_/yang dag par bkod cing zhes bya ba ni bya ba la blo brtan par byas pa'i phyir ro/_/bzhag na zhes bya ba ni mi 'da' ba nyid kyis so/_/mngon par dad pas zhes bya ba ni bcom ldan 'das ma'i yon tan rnams
[\[102b.2\]]so/_/gzhan du na gzhan dag tu sbyin par mi 'gyur ro/_/mngon par dad pa la zhes bya ba ni gzhan du na de sbyin pa tsam du mi 'gyur ro/_/de bzhin du 'og ma rnams la yang rig par bya'o/_/snyom las ni le lo ste snyom las med pa ni brtson 'grus so/_/des bsgrub par bya ba ni ji ltar
[\[102b.3\]]gsungs pa'i 'bras bu'o/_/brtson pas zhes bya ba ni mngon par brtson pa yod bzhin du byang chub sems dpa' 'di bcom ldan 'das ma 'dzin du 'jug pa ste/_gzhung dang don dag la bslab pa'i phyir ro/_/yang dag par ston pa zhes bya ba ni yang dag par rmongs pa rnams la mi shes pa
[\[102b.4\]]dang the tshom za ba dang log pa'i shes pa rnams sel ba'i phyir ro/_/yang dag par dgod pa zhes bya ba ni skye dgu rnams la le lo dang 'dun pa med pa la sogs pa bsal ba'i phyir ro/_/yang dag par gzengs bstod pa zhes bya ba ni dman pa la lhag par mos pas yang dag par zhum
[\[102b.5\]]pa rnams kyis mi nus pa'i bdag nyid yang dag par byung ba la sogs pa bsal ba'i phyir ro/_/yang dag par rab tu dga' bar byed pa zhes bya ba ni yang dag par rtogs pa'i gong nas gong du mngon par dang ba'i rgyu'i bstod pa rnams kyis mngon par dga' bar byed pa'o/_/gal te phyin ci log pa'i
[\[102b.6\]]'jig rten la ji ltar 'di nus zhes gsungs pa ni tshig gis mtshon pa dang zhes bya ba ste/_ngag rnams nyid kyis bsgrub par bya ba nyid 'grub pa'i phyir ro/_/'di bsgrub par bya ba nyid ji ltar yin zhe na/_gsungs pa rnam par mtshon pa dang zhes bya ba ste/_lta ba ngan pa la sogs
[\[102b.7\]]pa'i gegs rnams bsal ba'i phyir ro/_/bsal bar byas kyang yang dag par 'byung zhe na/_rjes su mtshon pa dang zhes bya ba ste dad pa 'di nyid la g.yo ba med par byas pas so/_/de la 'di'i don yang dag par ston cing zhes bya ba ni de ltar snod du byas pa'i 'di'i don no/_/de ltar
[\[103a\]]
[\[103a.1\]]de'i sems rnam par sbyong ba dang zhes bya ba ni 'chad par 'gyur ba'i rim pas so/_/rim pa 'di ltar gang yin zhe na/_gsungs pa de la 'di skad du/_rigs kyi bu khyod tshur shog ces bya ba la sogs pa ste/_byang chub sems dpa'i lam la bslab
[\[103a.2\]]pa nye bar bstan pa'i phyir dang /_nyan thos la sogs pa'i mya ngan las 'das pa 'dod pa'i rnyog pa bsal ba'i phyir sems rnam par sbyong bar byed pa ni bdag yang dag pa'i byang chub mngon par 'tshang rgya bar 'gyur ram ci 'on te ma yin sems can rnams kyang mya ngan las 'das
[\[103a.3\]]pa la rab tu gnas par byed dam/_'on te ma yin zhes bya ba'i the tshom za ba'i the tshom dang bral bar byed ces gsungs pa ni lam 'di la zhes bya ba la sogs pa'o/_/bslabs shing go cha'i brtson 'grus so/_/spyad de zhes bya ba ni sbyor ba'i brtson 'grus so/_/'bad na zhes
[\[103a.4\]]bya ba ni mi ldog pa'i brtson 'grus so/_/sems can gyi khams ni sems can gyi phung po'o/_/phung po yang dag par zad par zhes bya ba ste/_phung po rnams kyi yang dag par zad pa ste de la'o/_/ma rig pa la sogs pa rnams kyang phung po rnams brjod pa yin no/_/'on kyang
[\[103a.5\]]de rnams dgra bcom pa'i dang po nyid du spangs pa ste/_'di yang gang zhig 'di tha ma'i phung po dgra bcom pa'i rgyud la gnas pa la dgongs nas mi brten par dgra bcom pa tha ma'i lus 'dzin pa zhes brjod pa yin no/_/de'i phung po la yang dag par zad pa ni phung po yang dag par zad pa
[\[103a.6\]]lhag ma med pa'i mya ngan las 'das pa'o/_/gang gi phyir zag pa med pa'i khams ni sems can gyi phung po ste/_nyan thos dang /_rang sangs rgyas rnams la rgyu dang rkyen ma tshang bas mngon par ma grub pa'i 'dus byas kyi 'bras bu kun brtags dang /_gzhan dbang thams cad kyis
[\[103a.7\]]nye bar gos pa spangs pa de bzhin nyid tsam gyi rang bzhin rnam par grol ba'i sku'i bdag nyid ni phung po lhag ma med pa'i mya ngan las 'das pa zhes brjod pa yin no/_/sangs rgyas bcom ldan 'das rnams kyi 'khor ba'i mtha' ji srid du rgyun mi 'chad pa'i sems can gyi mdzad pa grub pa
[\[103b\]]
[\[103b.1\]]'khor ba dang mya ngan las 'das pa dag la rab tu mi gnas pa'i mtshan nyid sku gsum gyi rang bzhin nyid kyi mya ngan las 'das pa phung po lhag ma med pa zhes bya bar brjod de/_nyon mongs pa dang /_las kyi sgrib pa la sogs pa dang /_phung po zag pa dang bcas pa'i skye ba'i phung
[\[103b.2\]]po rnams yang dag par mdzad pa'i phyir ro/_/yang na 'jig rten gyi khams 'ga' zhig tu sprul pa'i sku mya ngan las 'das pa nye bar bstan pa'i phyir de ltar na brjod pa yin no/_/phung po yang dag par zad pa la 'ga' zhig med par 'dzin par 'gyur ba de'i don du gsungs pa ni yang dag pa'i
[\[103b.3\]]mthas rab tu 'byed pa la zhes bya ba la/_gal te yang yang dag pa'i mtha' ni dngos po ma yin te/_chos thams cad rnam par dben pa'i mtshan nyid kyi phyir de lta na yang dngos po yang ma yin te/_de bzhin nyid kyi mtshan nyid rang gis brtags pa dang /_ther zug dang /_rtag pa dang /_
[\[103b.4\]]yongs su smin pa dang /_ma bral ba'i chos nyid kyi ngo bo spyi'i bdag nyid can gyis yod pa'i phyir ro/_/de'i tshe de nyid mngon du byas pas nyan thos la sogs pa rnams kyi rnam par grol ba'i sku ste de bzhin gshegs pa rnams kyi chos kyi sku'o/_/de bas na de dag gi de lta bur gyur pa'i
[\[103b.5\]]sku gnyis rab tu 'byed pa nyid ni yang dag pa'i mtha' rab tu phyed pa'o/_/yongs su gtong ba'i blo dang ldan pa zhes bya ba ni rnam pa thams cad du gtong ba'i blos/_de bas kyang zhes bya ba ni dge ba bcu rab tu gnas par byed pa la gnas so/_/de bzhin du gling bzhi pa la sogs
[\[103b.6\]]pa'i rim pas mtha' yas pa'i 'jig rten gyi khams kyi sems can rnams la yang dge ba bcu la rab tu gnas par byed pas so/_bcom ldan 'das ma gtong ba nyid kyi bla na med pa'i bsod nams nyid ces gsungs pa ni lta zhog ces bya ba la sogs pas so/_/dge ba la rab tu
[\[103b.7\]]gnas pa nyid las gtong ba'i bsod nams mang ba ma yin te/_'on kyang bsam gtan la rab tu gnas pas kyang zhes gsungs pa ni kau shi ka gzhan yang zhes bya ba la sogs pa'o/_/de ltar tshad med pa la sogs pa rnams la yang rab tu gnas pas bcom ldan 'das
[\[104a\]]
[\[104a.1\]]ma'i gtong ba nyid bsod nams che ba de'i phyir thams cad gtong bar bya'o/_/rim gyis ston pa ni snga ma bzhin du lhag par mos pa bstan pa'i don du ste/_bsod nams mang ba nyid kyi rgyu rnams la tshul bzhin yid la byed pa yang dag pa'i byang chub sgrub
[\[104a.2\]]par byed pa rnams la gtso bo nyid yongs su gsal ba'i don du'o/_/da ni gzhan don gyi spyod pa nyid 'ba' zhig pa glegs bam sbyin pa la sogs pa'i mtshan nyid can mchog tu legs pa yin zhes bsam par byed cing /_khyad par du byas pa'i rang dang gzhan don 'grub
[\[104a.3\]]pa la bsod nams lhag pa nyid gsungs pa ni kau shi ka gzhan yang zhes bya ba la sogs pas so/_/le'u'i thog mar rang nyid kyis 'dzin pa la sogs pa byed pa las rang gzhan gyi rjes su bzung bar byed pa po'i bsod nams lhag pa nyid gsungs so/_/de'i rjes la dge
[\[104a.4\]]ba bcu la sogs pa rab tu gnas par byed pa po rnams las gzhan gyi don du glegs bam sbyin pa la sogs pa byed pa po nyid la bsod nams shin tu mang ba zhes bstan zin to/_/da ni sbyin pa la sogs pa byed pa po las kyang rang nyid kyis klog par byed pa dang /_gzhan rnams la
[\[104a.5\]]yang 'dri bar bya ste sbyin pa las shin tu mang ba'i bsod nams nye bar bstan pa yin zhes bya ba ni khyad par ro/_/'di las kyang don gyis klog pa la sogs pa bsod nams lhag pa zhes gsungs pa ni kau shi ka gzhan yang zhes bya ba la sogs pas so/_/gal te yang sngar don 'di
[\[104a.6\]]rnams rnam par 'grel pa zhes bya ba gsungs pa nyid de de lta na yang don de phyin ci log pa'i bshad pa dang bral ba'i bstan par byas pas don la mkhas pa'o/_/don dang bcas tshig 'bru dang bcas pa nye bar bstan pa yin zhes bya ba'i don ni tshig 'bru de rnams kyang nye bar ston par
[\[104a.7\]]byed pa/_gang zhig shin tu grags pa'i tshig gi don nyid kyis brjod par bya ba'i don rang nyid kyis mngon par brjod pa yin no/_/yi ge'i don yongs su bsngo ba'i bshad pas ni ma yin te/_ji ltar bdud kyis smras pa'i tshigs su bcad pa las/_tshe ring ba ni mi rnams kyi/_/skyes pas
[\[104b\]]
[\[104b.1\]]mtho 'tshams pa ni min/_/myos dang bag med spyod min te/_/'dir ni 'chi bdag 'ongs pa med/_/ces bya ba'o/_/yig 'bru rnams ni yongs su bsgyur bas gzhan du bshad par nus pa yin te/_tshe ring ba la mtho 'tshams pa ma yin te myos pas spyod pa ma yin bag med
[\[104b.2\]]pas kyang ma yin no/_/'dir ni 'chi bdag 'ongs pa med/_/ces bya ba'o/_/'on kyang 'chad pa po'i brjod par 'dod pa ni ma yin no/_/don rnam par 'gyur bas so/_/ji ltar las yod las kyi rnam par smin pa yod kyang byed pa po ni dmigs pa ma yin zhes bya ba lta bu'o/_/rang
[\[104b.3\]]dga' sna tshogs par byed pa po'i bdag bkag pa 'di ma yin te/_gang zag gi ngo bo bshad pa ni ma yin no/_/de bas na don de rnams dang tshig 'bru de rnams dang nye bar ston par byed/_gang rnams kyis brjod par bya ba dang rjod par byed pa'i ngo bo shin tu grags pa nyid bcom ldan 'das
[\[104b.4\]]kyi bzhed pa zhes rtogs pa yin no/_/gang du yang gdul bya'i bsam pa'i ngor bstan pa'i bshad pa bcom ldan 'das nyid kyis yongs su bsgyur cing bstan pa de la ni skyon med de ji ltar/_pha dang ma ni bsad byas nas/_/bram ze dag par 'gyur ba yin/_/zhes bya ba lta bu'o/_/de la ma
[\[104b.5\]]ni srid pa'o/_/pha ni las kyi srid pa ste skyed pa nyid kyi phyir ro/_/ji ltar yang theg pa chen po la bcom ldan 'das kyis drang ba'i don rnams la 'di lta bu'i bshad pa ste/_rigs kyi bu sgra ji bzhin du byang chub sems dpa' tshul bzhin du chos rnams rab tu bsam par byed pa na theg
[\[104b.6\]]pa chen po ni dad pa'i gnas su mi 'gyur te/_sgra ji bzhin ma yin pa dgongs pa can gyi don tshul bzhin du yid la byed pa ni dad pa'i gnas theg pa chen por 'gyur zhes bya ba la sogs pa'o/_/dad pa skyed par byed pa'i mdo dang kun nas snang bar byed pa la yang gsungs pa sgra ji
[\[104b.7\]]bzhin don du yongs su rtogs pa na/_rang gi rtogs pa blo las 'grib par 'gyur ba yin/_legs par spyad pa nyid ni spong zhing 'grib pa dang /_/chos la khong khro dang ni 'grib pa yang thob 'gyur/_/zhes bya ba'o/_/de'i phyir drang ba'i don gyi mdo sde'i tshig rnams kyi bcom ldan 'das
[\[105a\]]
[\[105a.1\]]nyid kyis bshad pa mdzad pa gang zhig dgongs pa nges par 'grel pa la sogs pa rnams dang /_gang zhig yang 'phags pa mgon po byams pas dbus dang mtha' rnam par 'byed pa la sogs pa'i bstan bcos rnams la gang zhig de'i tshe/_dge slong thogs
[\[105a.2\]]med ces bya bas/_/bstan pa ring du gnas bya'i phyir/_/mdo yi de nyid don ni bsdus/_/mdo yi drang don nges don gyi/_/rnam par 'byed pa de bcas 'gyur/_/zhes bya ba la sogs pa lung bstan pa thob pa 'phags pa thogs med kyi zhal snga nas la sogs pa rnams kyis
[\[105a.3\]]bshad pa mdzad pa de ni drang don nyid kyi phyir yongs su bsgyur ba can ni ma yin no/_/de bas na don dang bcas tshig 'bru dang bcas pa legs par nye bar ston pa dang yongs su gsal bar byed pa ni 'thad pa dang 'thad pa rnams kyis so/_/'di ni 'dir bya ba'i khyad par ro/_/'di ni
[\[105a.4\]]zhes bya ba la bya ba'i khyad par de la yod par 'gyur ba'o/_/de bas zhes bya ba ni snga ma las so/_/brgya byin ni don dang tshig 'bru dag las rnam par gyur pa bshad pa mi srid pas 'dri bar byed pa ni 'di yang nye bar bstan par bgyi ba lags sam zhes bya ba ste/_bcom ldan 'das ni
[\[105a.5\]]sangs rgyas kyi spyan gyis gzugs brnyan 'byung ba ma 'ongs pa gzigs shing gsungs pa ni nye bar bstan par bya ba zhes bya ba'o/_/de nyid rjod par byed pa ni ci'i phyir zhe na/_'byung bar 'gyur te zhes bya ba'o/_/bcom ldan 'das ma ston pa po nyid kyis gtso bo'i don spangs pa gang yang don
[\[105a.6\]]gzhan sgrogs pa shes rab kyi pha rol tu phyin pa la ni gzugs brnyan du 'dod pa yin no/_/de nyid kyis dad pa can blun po slu ba'i phyir ro/_/skye ba la ni N+h+ri tsa'o/_/rnam grangs dang /_skye ba rnams N+h+ri tsa zhes bya ba'i tshig gis so/_/de la zhes bya ba ni de ltar
[\[105a.7\]]yod pa na'o/_/chud zos par gyur na mi rung ngo zhes bya ba ni yang dag pa'i byang chub kyi lam las ltung bar ma gyur cig ces bya ba'i don to/_/chud zos gyur na mi rung ba ji ltar yin zhe na/_na Sha zhes bya ba'i byed pa'i khams ni su Sha la sogs pa'i nang du bgrang ba'i phyir a na'i rkyen
[\[105b\]]
[\[105b.1\]]thob pa yin no/_/gzhan gyi don gyi tshig sgrub pa'i phyir ro/_/ming gi sngon du 'gro ba'i sgrub pa mi rtag pa nyid kyi phyir de 'byung bar mi 'gyur ro/_/de lta na yang ru Da la sogs pa nyid kyi phyir e Ta med pa'i phyogs la 'phel ba thob pa yin no/_/snga ma bzhin du mi rtog pa nyid kyi
[\[105b.2\]]phyir de mi 'byung ngo /_/gzugs brnyan shes pa'i don du brgya byin gyi 'dri ba ni ji ltar ma 'ongs pa'i dus na zhes bya ba la sogs pa'o/_/gzugs brnyan ston par byed pa ni stong pa nyid kyi don skyon dang bcas pa 'dzin pa tha snyad kyi rgyu la yang don dam par skur pa 'debs so/_/med par gyur
[\[105b.3\]]pa'i ngo bo 'di rnams la sgro 'dogs par byed/_yod par gyur pa yang nyams par byed ces bya ba'o/_/cho ga phun sum tshogs pa dang /_tshul khrims phun sum tshogs pa dang /_ting 'dzin phun sum tshogs pa dang /_lta ba phun sum tshogs kyang yongs su nyams par
[\[105b.4\]]'gyur ro/_/de nyid kyi phyir bcom ldan 'das kyis gsungs pa/_'dir cig shos kyi gang zag gi lta ba ni sla'i stong pa nyid la skyon du bzung ba ni de lta ma yin no/_/stong pa nyid la skyon du bzung bas shes bya'i dngos po la rmongs shing shes bya thams cad la skur pa 'debs
[\[105b.5\]]pas ngan song rnams su skye bar 'gyur ro/_/chos don du gnyer ba dang duHkha la rnam par grol ba'i don du gnyer ba gzhan la slu bar byed pa yin no/_/bslab pa'i gzhi rnams la lhod par 'gyur zhing gang zag tu lta ba can ni de lta ma yin no/_/de'i phyir gsungs pa/_lus ma
[\[105b.6\]]bsgoms pa zhes bya ba la sogs pa ste/_zhi ba'i spyod lam la sogs pa la rjes su mthun par mi gnas pa'i phyir ma bsgoms pa'o/_/tshul khrims ma bsgoms pa zhes bya ba ni bslab pa rnams la lhod pa nyid kyi phyir ro/_/sems ma bsgoms pa zhes bya ba ni tshul khrims dang yang
[\[105b.7\]]dag par ldan pas yangs pa med pa'i phyir dang myur du ting nge 'dzin la mngon par phyogs par 'dod nus pa ste de med pas so/_/gang zhig yang dus gcig tu de rnams la srid pa'i sdug bsngal dang /_/yid 'byung ba la sogs pa ting nge 'dzin 'byung ba de lta na yang ji lta ba bzhin
[\[106a\]]
[\[106a.1\]]ma yin pa'i don la dmigs pa nyid kyi phyir skyon gyi gnyen po ma yin te/_de bas na log pa'i ting nge 'dzin zhes sems ma bsgoms pa nyid brjod pa yin no/_/shes rab ma bsgoms pa zhes bya ba ni ji lta ba bzhin du chos kyi bdag med pa yongs su mi shes pa'i
[\[106a.2\]]phyir ro/_/shes rab 'chal pa ni phyin ci log gi don la mngon par zhen pa'i phyir ro/_/de nyid kyi phyir lug ltar lkugs pa'i rang bzhin can ni gzhan gyis legs par smras pa mi nyan pa'i phyir dang rang nyid kyis kyang legs par smra ba mi brjod pa'i phyir ro/_/shes rab yongs su
[\[106a.3\]]nyams pa ni ma thob pa yongs su nyams pas 'jig rten las 'das pa'i shes rab las yongs su nyams pa'i phyir ro/_/de dag ces bya ba la sogs pa la gzugs rnam par 'dzin pa dang /_gzugs mi rtag pa nyid ces ston par 'gyur zhes bya ba ni shes rab kyi pha rol tu phyin
[\[106a.4\]]pa'i gzugs brnyan zhes bya ba gtso bo'o/_/'di rnams kyang theg pa chen po nyid phyin ci log tu 'chad pa po rnams so/_/de bas na gzugs su snang ba'i rnam par rig pa ste phyi rol gyi don ma yin no/_/de lta na yang kha cig 'don pa yin te/_phyi rol bzhin du snang rnams la/_/kun
[\[106a.5\]]brtags la ni gzugs brjod do/_/zhes bya ba'o/_/gal te rnam par 'dzin pa'i mtshan nyid mi rtag par gyur na de'i tshe 'jig pa nyid rnam par 'jig pa yang ma skyes pa rnams la de bas na rnam par 'jig pa mthong ba chos gsum dmigs par 'gyur ro/_/de rnams kyang skye ba
[\[106a.6\]]dang rnam par 'jig pa dag go/_/de'i phyir don dam pa po chos thams cad mi dmigs pa'i rang bzhin shes rab kyi pha rol tu phyin pa mthong ba ma yin no/_/rnam par 'dzin pa la mi rtag pa nyid dgag par byed pa ni kau shi ka yang zhes bya ba la sogs pas so/_/mi rtag pa ni
[\[106a.7\]]du tsam yin gang zhig theg pa chen po dang chen mo rnams la gsungs pa/_de lta na yang der 'don pa yin te gzugs brnyan ni ji ltar ston par mi 'gyur te gzugs ni rang bzhin gyis stong ngo /_/gang zhig gzugs kyi rang bzhin ni dngos po med pa'o/_/gang zhig yang dngos po
[\[106b\]]
[\[106b.1\]]med pa de ni shes rab kyi pha rol tu phyin pa ste/_de la gzugs nyid kyang med na rtag pa lta ga la yod/_de bzhin du tshor ba dang /_'du shes dang /_'du byed dang /_rnam par shes pa ni rang bzhin gyis stong ngo /_/gang zhig yang rnam par shes pa'i rang bzhin de ni dngos po med
[\[106b.2\]]pa ste zhes bya ba la sogs pa gang zhig 'di ltar nye bar ston par byed pa de ni gzugs brnyan nye bar ston par mi byed pa zhes bya ba'o/_/gal te 'dir rnam par 'jig pa ni mi rtag pa'i don mi 'gyur na de'i phyir rtag pa nyid dngos po med pa mi rtag pa zhes shugs kyis smras par
[\[106b.3\]]'gyur ro/_/don 'di ni 'phags pa mgon po byams pas dbus dang mtha' rnam par 'byed pa la sogs pa'i bstan bcos rnams dang /_'phags pa klu sgrub kyi zhal snga nas kyang rang gi bstan bcos rnams dang /_de'i bzhed pa'i rjes su 'brang ba'i sngon gyi slob dpon
[\[106b.4\]]rnams kyis kyang stong pa nyid kyi don gang nyid bstan pa de nyid ni phyin ci ma log pa'i shes rab kyi pha rol tu phyin pa'o/_/de la gzhan dag theg pa chen po pa rnams kyis nye bar bstan pa ni gzugs brnyan gyi ngo bo nyid yin te/_bcom ldan 'das kyis gsungs pa'i gzugs brnyan mtshan
[\[106b.5\]]nyid thams cad du mthong ba'i phyir ro/_/de lta na yang rnam pa dang bcas pa'i rnam pa shes par smra ba rnams kyis re zhig rang gis brtags pa nyid kyi grub mtha' gzhan rnams slu ba'i don du mgon po byams pa'i bzhed pa log pa nyid du bsgrags nas brjod cing snang ngo /_/'di
[\[106b.6\]]nyid du rgyu gzhan gyi dbang sna tshogs pa'i ngo bo la gang zhig brtags pa 'dzin pa dang las dang byed pa po yod pa der yang gang zhig gnyis kyis dben pa'i ngo bo yongs su grub pa thams cad du rgyal tshab kyi rgyal pos gsungs pa/_'di ni gzugs brnyan te gzugs mi rtag pa
[\[106b.7\]]ji srid du rnam par shes pa rnam par 'jig pa dang rnam par shes pa mi rtag pa zhes nye bar ston pa yin no/_/gzugs zhes bya ba ni gzugs su snang ba'i rnam par rig pa'o/_/de nyid phung po lnga'i rnam par gzhag pa la gzugs zhes te de rnams kyi 'dod pa nyid do/_/de
[\[107a\]]
[\[107a.1\]]ltar na yang ji ltar 'du byed kyi phung po las tha mi dad pa'i mtshan nyid tshor ba dang 'du shes kyi phung po dag la so sor rnam par gzhag pa de bzhin du rnam par shes pa rnams la yang ngo /_/phyi rol bzhin du snang ba rnams la/_gzugs kyi phung po nyid du
[\[107a.2\]]brtags zhes smras so/_/gzugs 'jig pa la rab tu 'jig pa'o/_/gang la yod pa de ni gzugs kyi mi rtag pa nyid do/_/gzugs la rtag tu med pa ni ma yin no/_/'di lta ste de rnams kyi gzhan dbang las lhag pa nyid kyis stong pa nyid ces bya ba don dam par yod pa
[\[107a.3\]]ma yin te/_gang gi phyir de skad cig ma la sogs pa bzhin du ji ltar ci'i ngo bo nyid kyis brtags pa de ltar don dam par yod pa ma yin no/_/'on kyang gzhan gyi dbang zhes bya ba'i rang gi mtshan nyid kyi rang bzhin nyid do/_/de bas na gzhan dbang med pas thams
[\[107a.4\]]cad med pa zhes bya ba'o/_/mdor bsdus pa don dam par yod pa nyid gzhan dbang rnam par 'jig pas rnam par dag pa'i gzhan dbang gnyis kyis stong pa'i skyes pa'i rang gi ngo bo nyid ni stong pa nyid de de nyid ni shes rab kyi pha rol tu phyin pa nyid de gzugs brnyan ni
[\[107a.5\]]ma yin no/_/'on te de rnams kyi rgyu 'bras kyi ngo bo don dam par med ces bya ba gsal ba tsam gyi lus rnam par shes pa la gzhan dbang nyid ces bya ba 'ga' yang med de/_'di ltar ni brjod pa yin te snga ma dang phyi ma rtogs par nges pa nyid ni rgyu 'bras kyi ngo bo rtogs pa de smra ba
[\[107a.6\]]po rnams kyis mngon par brjod par bya ste/_snga ma la yang ma yin phyi ma la yang ma yin/_de gnyi ga'i bag chags las skyes pa rjes su 'dzin pa'i ngo bo 'di las 'di zhes tha dad par 'dzin pa'i rgyu 'bras kyi ngo bo nyams su myong ba'i tha snyad 'dzin pa ni ma yin te/_
[\[107a.7\]]thams cad du rang rig tsam la nus pa nyid kyis gzhan gyi gtam la 'dris pa mi 'thad pa'i phyir ro/_/gal te yang 'di tsam gzhan gyi blos rtogs su zin kyang de lta na yang 'di tsam dang ldan pas 'di tsam dang ldan pa nyid 'di tsam ni ma yin no/_/gcig tu 'dzin pa'i blos
[\[107b\]]
[\[107b.1\]]ni gcig kyang ma yin pa de'i phyir rtogs pa po gzhan gang yin pa rtogs pa dang /_rtogs pa dang ldan pa zhes bya ba'o/_/de'i stobs kyis gang gi yul gcig ma yin te de bas na de dag la yang rang gi ngo bo tsam yul yin la 'dis ni snga phyi'i ngo bo'i rtogs pa ni sun 'byin par
[\[107b.2\]]'dzin no/_/snga phyi nyid 'ga' zhig gis mi 'dzin pa'i phyir gang gis de'i bdag nyid can rgyu 'bras kyi ngo bo zhes bsam par 'gyur ro/_/gang gi phyir 'di mngon sum tsam gyis bya ba ma yin no/_/de bas na rang rig med pa'i mngon par zhen pa'i dus la ni 'di ni thams cad
[\[107b.3\]]tha snyad tsam gyi sbyor ba ste/_rang gi ngo bo rig pa rtse gcig pa nyid la ni/_gang du tha dad pa'i snga phyi'i ngo bo'i sbyor ba'o/_/blo ni snga min phyi ma min/_/de 'dzin pa po bdag gzhan min/_/phyi nas rnam rtog 'dzin pa zhes/_/zug rngu skya bseng rgyal bar 'gyur/_/de ltar
[\[107b.4\]]'os pa gnas pa khong stong dag pas yang /_/gang phyir nam yang rtogs pa'i spyod yul ma yin te/_/dus gzhan la ni gang gi dus su gang gis mthong ba ste/_/rgyu la the tshom gal te mi gnod pa ni de/_/dmigs pa thams cad nye bar zhi ba gang la ni/_/de la dngos
[\[107b.5\]]po med pa'i tha snyad nyid yin te/_/ji ltar dmigs bya mi dmigs pa yi dus la ni/_/dmigs pa thams cad nye bar zhi ba'i rgyu la'o/_/de'i phyir rgyu 'bras kyi ngo bo 'di ni snga phyir gyur pa 'ga' zhig la mi dmigs pa'i phyir dmigs pa'i srid pa dang bral ba phyi rol gyi
[\[107b.6\]]don bzhin du med pa nyid ces bya ba'o/_/de'i phyir gzugs kyi rnam par 'jig pa mi rtag pa zhes de rnams la thal ba yod pa ma yin no zhe na/_bden te da ltar byung ba kha cig la rtog ge skam po rtsa ba med pa nyid yod pa yin te/_snga ma rnams ni de ltar rjes su 'don
[\[107b.7\]]pa ma yin te/_ji skad du smras pa/_rten cing 'brel par 'byung ba'i dngos po'i de kho na nyid la rnam rtog gi shes pa'i yul nyid kyis skye ba la sogs pa rnams brjod par bya ba ma yin pa'i phyir chad pa med pa dang rtag pa yang med pa zag pa yang med pa'i mthus 'di rjes
[\[108a\]]
[\[108a.1\]]su 'jug pa zhes bya ba'o/_/rtog ge skam po 'di ni 'di la yang mthar phyin pa ma yin te rang gi khas len med pas gnod pa nyid kyi phyir ro/_/'di lta ste grol bar 'dod pa rnams nyid kyi grub mtha' yang dag par 'dzin pa 'di nyon mongs pa dang /_
[\[108a.2\]]sdug bsngal las rnam par grol ba'i sems kyi rgyun ma 'ongs pa ci nas kyang khas blang bar bya ba ste/_de bas na nyon mongs pa dang sdug bsngal gyis nye bar gos pa'i phung po'i khur la rnam par 'jig pa dang khyad par can yang skyed pa zhes bya ba ni gzugs brnyan nyid
[\[108a.3\]]do/_/gzhan yang gang zhig 'di smras pa/_don dam par rang rig tsam la nus pa nyid kyi phyir blo rnams kyi tha dad par snga phyi'i ngo bo sbyor ba ma yin zhes bya ba de ni ma yin no/_/gal te snga phyi'i dngos pos nyams su myong bar gyur pa'i yang dag par rig pa rnams nyid
[\[108a.4\]]yod pa ma yin zhes 'dod na/_de'i phyir de kho na nyid sgom pa'i goms pas skye ba thob pa yon tan dang skyon thams cad kyi 'phel ba dang 'grib pa mthar thug pa'i rten ma 'ongs pa'i bdag nyid kyi gnas skabs yod par mi 'gyur zhes nye bar bzung nas de kho na
[\[108a.5\]]nyid nges pa'i phyir khyed cag 'jug pa'o/_/de 'jig rten rgyang pan pa las kyang khyed cag lhag pa ste/_gang zhig skye ba 'di la ma mthong ba nyid 'jig rten pha rol la sogs pa mi 'dod pa de yang skye ba las brtsams nas mthong ba'i rnam par rig pa thams cad
[\[108a.6\]]do/_/'on te snga phyir gyur pa'i yang dag par rig pa rnams yod pa kho na ste/_snga phyi nyid ni gcig pu 'gag pa yin te/_de ci'i phyir snga phyi yang dag par rig pa rnams da lta nyid du yod pa yin no/_/de ltar khas len pa na nu ma 'thung ba dang gan rkyal du nyal ba dang /_rgas
[\[108a.7\]]pas 'khogs pa dang /_byis par byas pa dang /_rgas pa'i grogs po bdag nyid ci'i phyir mi lta/_'on te de dang de'i yang dag par rig pa rnams de dang de'i dus la yod pa yin na snga phyi'i dngos pos stong pa 'di ci zhig brjod/_yang dag par rig pa rnams kyi
[\[108b\]]
[\[108b.1\]]dus tha dad pa nyid kyi snga phyi'i ngo bo don de nyid kyi phyir ro/_/rgyu nyid ni snga ma'i ngo bo nges par spangs nas yod pa ma yin te/_'bras bu nyid kyang phyi ma'i ngo bo'i nges par spangs nas cung zad gzhan nyid yod pa ma yin no zhes rgyu 'bras kyi ngo bo grub pa yin no/_/'on te rgyu 'bras kyi ngo bo
[\[108b.2\]]kun rdzob pa yang gang gis mi 'dod pa de nyid du ni yod pa ma yin zhes smra'o/_/de nyid kyi phyir rang gi tshig dang 'gal ba la sogs pa yang /_de nyid du ma yin zhes khyad par gyis don dam par 'grib par byed pa'i blo kun rdzob ces brjod pa yin no/_/de la gsal ba
[\[108b.3\]]don dam par smra ba rnams kyi rnam par rtog pa nyid kun rdzob ste/_des na phyi rol gyi don bzhin du yul gang zhig gcig pa ni rnam par rtog pa nyid do/_/nam gyi tshe gsal ba de nyid kun rdzob ma yin zhes brjod par bya ba'o/_/de bas na mtho ris sam thar pa bdag la 'byung
[\[108b.4\]]bar 'gyur zhes bya ba kho bo la rnam par rtog pa nyid gcig pu ste/_gsal ba ni mtho ris la sogs pa'i rnam pa can nam gyi tshe na yang 'byung ba ma yin pa zhes don med pa sgrub par byed pa rnams la sgrub pa ste rnam par rtog pa tsam gyis so/_/gzhan du na yang rnyed par sla ba nyid kyi
[\[108b.5\]]phyir ro/_/gsal ba khas len na de nyid gdug pa'i bdag nyid can rgyu 'bras kyi ngo bo'o/_/'on te spros pa 'ga' zhig gang gi bden pa rig par bya ba ste/_/de ni de yi kun rdzob nyid du che bar slar ni grags par byed/_/gal te rnam par rtog pa kun rdzob yin na gsal
[\[108b.6\]]ba ma yin te/_/mtho ris thar pa dag la skur pa 'debs pas kye ma khyod ni bcom/_/de bas na rnam par shes pa don dam par yod par smra ba rnams kyi rgyu 'bras kyi ngo bo ni don dam pa pa nyid de rigs mi 'dra ba tsam gyis gzhan du byed par 'dod cing slar 'di ltar
[\[108b.7\]]rab tu sad par bya'o/_/de lta na yang rnam par rig pa thams cad kyi 'dzin par byed cing rang rang gi ngo bo tsam la nub pa nyid kyis 'di las 'di zhes gzung bar mi nus pa'i phyir ro/_/tshad ma med par gzhal bya rnam par gzhag pa ma yin zhes brjod par bya ba ste dus thams cad
[\[109a\]]
[\[109a.1\]]du shes pa'i tshogs 'di dus thams cad du gcig pa'i ngo bo nyid ni rim gyis skye ba ma yin te re zhig snga phyi'i ngo bo ni yod pa ma yin no/_/de bas na snga ma'am phyi ma'i blo bdag nyid snga phyi'i ngo bo nyid nyams su myong ba'i snod du byed pa yin te
[\[109a.2\]]spyod pa'i rnam pa dang bral ba'i phyir sgra nyid gcig par 'jug pa ma yin no/_/de ni snga phyi nyams su myong ba las byung ba de dang de'i rnam pa rjes su bzung ba'i rnam par rtog pa la gang zhig snga phyi'i rnam par snang ba de de'i nges pa'i yul yang dag par 'byung bas mi slu ba
[\[109a.3\]]skad cig ma la sogs pa rnam par rtog pa bzhin du de nyid ni rgyu 'bras kyi ngo bo rnam par gzhag par byed do/_/de bas na de'i rjes la rab tu 'jug par bya'o/_/khyod la yang rnam par rtog pa'i rnam pa skye ba'i khyad par las gzhan pa rgyu 'bras kyi ngo bo'i sun 'byin
[\[109a.4\]]pa'i thabs yod pa ma yin no/_/'di tsam ni khyad par te 'gro ba la grags pa'i rim gyis nyams su myong ba dang 'gal ba de'i phyir de mngon sum gyi rjes las byung ba ma yin no/_/rnam par rtog pa thams cad la rjes su dpag pa'i ngo bo nyid du rnam par rig pa
[\[109a.5\]]tsam ngo bo nyid kyis pha rol po rnam par gzhag pa la dbang du bya ba med pas/_'dis ji ltar rnam par rig pa rnams kyi snga phyi'i ngo bo sun 'byin par byed ces rigs pa mnyam pa yin no/_/de bas na rnam par rtog pa la snang ba'i dbang gis yang dag par rig
[\[109a.6\]]pa gzhan gyi yul nyid nges pa'i dbang gis sun 'byin par dka' ba dang dor bar dka' ba ma yin mod/_de kho na nyid rtogs pa'i thabs gzhan yang dag par mi 'byung ba'i phyir ro/_/de lta na de kun rdzob pa yin te/_de nyid pa ni ma yin no/_/de ltar khas len na rgyu
[\[109a.7\]]'bras kyi ngo bo med pa yang de nyid par mi 'gyur ro/_/rjes su dpag pas bsgrub pa'i shes pa nyid dang sna tshogs pa gnyis su med pa la sogs pa rnams kyi de nyid pa nyid kyi don du chu'i snyim pa sbyin par bya ba ste/_de'i phyir ci yang med par 'dug cig_/de bas na don dam
[\[109b\]]
[\[109b.1\]]par yod pa'i rnam par shes pa la rgyu 'bras kyi ngo bo log pa de'i phyir 'di ni lta ba ngan pa med pa nyid bstan par byed pa dang gzhan gyi dbang gi ngo bo med par byed pa dang /_gang zhig rten cing 'brel 'byung ba/_/de nyid stong pa nyid khyed 'dod/_/ces bya ba'i
[\[109b.2\]]rigs pas thog tu 'bab pa chos nyid kyang zlog par byed pa de bas na/_bdag nyid 'dod pa rnams kyis ring por yongs su spang bar bya'o/_/de nyid kyi phyir brjod pa/_dngos po rang dga' med pa zhes/_/khyed kyi seng ge'i sgra mi 'dra/_/zhes bya ba'o/_/gal te de ltar
[\[109b.3\]]don dam par yod pa'i shes pa'i rgyu 'bras nyid kyang don dam pa yod mod/_khyed la yang 'di ni gzugs brnyan zhes skad dpangs mtho ba tsam las gzhan gnod byed kyi tshad ma med ce na/_'di brjod par bya ste gang zhig gcig dang du ma'i rang bzhin ma yin pa de'i don dam
[\[109b.4\]]par yod pa ma yin te dper na nam mkha' la pad ma'o/_/yongs su mthong bar gyur pa'i sngon po la sogs pa yang gcig dang du ma'i rang bzhin ma yin pa ste zhes bya ba'i khyab byed mi dmigs pa'o/_/chos thams cad rang bzhin med par smra ba'i khyed la bsgrub bya dang
[\[109b.5\]]sgrub byed la sogs pa'i chos yang dag par 'byung ba ga las yin zhe na/_thams cad du 'jig rten la grags pa nyid kyi chos can la don dam pa'i bsam pa 'jug pa yin no/_/ji skad du rnam 'grel las/_chos can chos kyi rnam gzhag dang /_/tha dad tha mi dad
[\[109b.6\]]ji 'dra/_/ma mthong ba yi de nyid don/_/ji ltar 'jig rten las rtogs 'gyur/_/de ni de ltar brten nas ni/_/bsgrub bya sgrub byed yang dag gnas/_/don dam pa la 'jug don du/_/mkhas pa rnams kyis nye bar brtags/_/zhes bya ba'o/_/sngon po la sogs pa
[\[109b.7\]]rnams la rtogs pa tsam yang kho bo cag mi 'dod pa ma yin te/_gang gis chos can la phyi rol du grub pa nyid du 'gyur ro/_/rang gi ngo bo ma grub pa yang ma yin te/_/cha bcas yan lag rang bzhin skyon/_/phra rab rdul ltar cha med la/_/gcig nyid ma grub pa la yang /_/
[\[110a\]]
[\[110a.1\]]du ma nyid ni 'grub mi 'gyur/_/khyab pa ma grub pa yang ma yin te/_/gcig dang du ma nyid dag las rnam pa gzhan med pa dang /_lhan cig tu dngos po nyid kyi khyab pa ste/_de bas na khyab byed med pa la khyab bya yod pa nyid kyi yang
[\[110a.2\]]dag par srid pa ga la 'gyur/_'dir smras pa/_khyad par thams cad bral ba'i gsal ba tsam gyi mtshan nyid sngon po la sogs pa rnams kyi yod pa nyid rang rig gi mngon sum gyis grub pa ste/_de gnod pa la mngon sum gyi gnod pa nyid dam bca' la'o/_/gsal ba
[\[110a.3\]]las lhag pa'i yod pa nyid gnod pa la grub pa la grub pa'o/_/rang rig pa ni yod mod kyi/_/rang nyid brdzun par shes par gyis/_/tshad ma dag la 'gal ba med/_/sngon po mthong bzhin skad cig la'o/_/rjes su dpag pas 'grub pa'i ldog pa gzhan gyis khyad par du byas pa'i
[\[110a.4\]]mngon sum gyis mngon du byas pa la tshad ma dag la 'gal ba med de/_skad cig ma ltar mi bden pa nyid la nges pa'i shes pa'i rkyen mi 'byung ba'i phyir yul tha dad pa ni gsal ba zhes bya ba'o/_/gang gi phyir sngon po'i yod pa nyid bzung ba'i mngon sum gyi skad cig ma 'jig pa'i sgrub
[\[110a.5\]]pa yod pa nyid kyi khyad par sgrub pa nyid yin te/_de'i phyir 'gal ba ma yin no/_/yod pa nyid la gnod pa ni 'gal ba kho na ste mngon sum gyis gnod par byas pa'o/_/de bas na/_mi bden ngo bo rig pa 'di ni don gang yin/_/med pa'i ngo bo rig pa zhes bya don gang zhig_/
[\[110a.6\]]rig pa nyid ni 'di yi yod pa nyid bshad de/_/de yi dgag pa dang ni sgrub pa ji ltar yin/_/khyab pa sgrub pa yang ma yin te cha dang bral ba ni gcig yin la de'i tshogs ni du ma ste/_cha dang bral ba ni cung zad mngon sum mam rjes su dpag pas sgrub pa ma yin te/_de bas na ji ltar
[\[110a.7\]]de dag gis dngos po'i khyab pa'o/_/dngos po yang cung zad pa ma yin te/_gang gi gcig dang du ma dag gis dngos po dang khyab pa'o/_/de la ni skyon te bsal ba tsam gyis kho bo cag la yod pa nyid de'i phyir de'i ngo bor gang yin gal te dngos po cung zad gcig dang du ma nyid
[\[110b\]]
[\[110b.1\]]dag gis khyab pa nye bar dmigs pa de'i tshe chos thams cad rang bzhin med pa nyid la gnod pa'o/_/gcig dang du ma nyid kyis dngos po la khyab pa gal te 'ga' zhig tu grub na de'i tshe thams cad stong pa nyid kyi dus su gtan tshigs ni 'dod pa rnam par 'joms par
[\[110b.2\]]byed pa'o/_/gzhan yang shes pa'i mi bden pa nyid 'di gang yin/_gal te gnod par byed pa nyid yin na gnyis su med pa'i rang gi ngo bo tsam la nub pa'i yang dag par rig pa rnams kyis phan tshun du gnod pa zhes bya ba la yid ches gang yin zhe na/_'di ltar brjod
[\[110b.3\]]par bya ste/_gang du re zhig smras pa/_gsal ba'i ngo bo yod pa nyid la gnod par nus par bya ba ma yin zhes de la yod pa nyid ni yod pa nyid do/_/gsal ba ni nyams su myong ba zhes bya ba'o/_/ldog pa tha dad pa las yang dag par 'byung ba la gsal bas rtogs
[\[110b.4\]]pa tsam la sgrub pa yod mod/_/yod pa nyid bden pa nyid kyi mtshan nyid la ni gnod pa la skyon gang yin/_ldog pa tha dad pa med pa la sngon po la sogs pa ci'i phyir yod pa nyid ces yongs su 'dri ba la gang zhig smras pa/_gsal ba las yod pa nyid ces de la gsal ba
[\[110b.5\]]las gsal ba zhes brjod par 'gyur ro/_/sngon po la sogs pa rnams kyi rtogs pa tsam ni gang gis med par smra bar nus gang gi slad du 'di brjod pa yin/_de bas na/_gang zhig gsal ba las ni 'di'i yod 'dod pa ste/_/gal te ldog pa tha dad de yi yod ma yin/_/
[\[110b.6\]]gang gis gsal bar byed pa de'i phyir gsal ba ste/_/ldog pa tha dad la ni de nyid gnod bya'o/_/'di nyid kyis ni mi bden ngo bo rig pa 'di ni don gang yin/_/zhes bya ba la sogs pa de gang zhig smra ba de yang gsal zin to/_/mi bden ngo bo rig pa 'di ni don gang yin/_/spyod
[\[110b.7\]]pas stong pa rig pa zhes bya don gang zhig_/gsal ba las 'di gnod pa yod pa ma yin te/_/de yi dgag pa dang ni sgrub pa ji ltar yin/_/zhes bya ba'o/_/gang zhig yang smras pa/_ji ltar gcig dang du ma nyid dag gis dngos po la khyab pa sgrub pa zhes de la shin tu med
[\[111a\]]
[\[111a.1\]]pa rnams dgag pa la thams cad du mtshan nyid du bsgrub pa ste/_rtag pa dang dbang phyug la sogs pa bzhin no/_/de bas na 'dir yang re zhig dngos po don dam par yod pa la mtshan nyid las sgrub pa'o/_/dngos po'i rnam pa gzhan med pa'i phyir
[\[111a.2\]]gcig dang du ma dag gis khyab pa sgrub pa ni bdag dang bdag med pa bzhin du'o/_/ji skad du gsungs pa/_bdag dang bcad pa dang bdag med pa dag las phung po gzhan yod pa ma yin zhe na/_bdag 'jug pa dang rnam par gcod pa dag gis thams cad bsdus pa'i phyir
[\[111a.3\]]zhes bya ba'o/_/de bas na ldog pa la gnod byed kyi tshad ma gzhan du rnam pa gzhan dang bral ba yang rnam pa gnyis kyis 'ga' zhig la dngos po sgrub pa'i don du yod pa la rim dang cig car la sogs pa bzhin du ste/_rtog ge'i bstan bcos nyid las rgyas par bshad pa
[\[111a.4\]]zhes 'dir log par rtog pas chog go/_/gang zhig smras pa gnyis su med pa la gnod pa zhes bya ba'i yid ches par byed pa gang yin pa zhes bya ba de la/_nges pa'i shes pa'i dbang gis dngos po gzung ba la rnam par dpyod pa mi bzod pa nyid gang zhig rtogs pa des don dam
[\[111a.5\]]par yod pa'i nges pa la mi bden pa nyid bstan pa 'di ni 'dir gnod pa'i don to/_/de ltar khas mi len na thams cad rjes su dpag pa'i nges pas sgrub pa dor ba la gnyis su med pa la sogs pa sgrub pa yang ga la 'gyur/_'on te 'gal ba'i chos lhag par gnas pas
[\[111a.6\]]tha dad pa la gcig dang bral ba sgrub pa yin te/_gal te yang de'i stobs kyis sngon po dang ser po dag la tha dad pa de'i phyir sngon po'i dum bu dag la yang de'i yul dang de'i yul ma yin pa nyid kyi phyir rdul phra rab mthong bas rdul phra rab gcig snang bar 'gyur ro/_/'on te tha dad pa
[\[111a.7\]]yod pa la yang dag par rig pa rnams la cung zad yod pa zhes bya ba'o/_/sna tshogs nyid yod pa la rag lus par snang ba med par thal bar 'gyur ro/_/gcig dang nye bar len pa nyid kyis so sor rig pa ma yin te nye bar len pa yang gcig nyid ma grub pa'i phyir yod pa'am/_
[\[111b\]]
[\[111b.1\]]de lta na yang /_nyer len nyid gcig de rnams kyis/_/sna tshogs pa nyid sel lam ci/_/sna tshogs nyid kyis phan tshun du/_/rig pa de rnams la mi 'dod/_rang rig gcig la nub pa ste/_/yang dag rig pa gzhan mi rig_/phan tshun du ni mngon du byed/_/ci yang
[\[111b.2\]]'di ni ngo mtshar che/_/de'i phyir rnam par rig pa rnams ni sems kyi ngo bo yin yang gcig nyid yongs su spong ba ma yin zhes gcig nyid dang bral ba ma grub pa yin no/_/gzhan yang 'gal ba'i chos lhag par gnas pa 'di thams cad du mngon sum gyi sgrub pa'i tha dad pa
[\[111b.3\]]la de'i tha snyad rab tu 'jug par byed pa'o/_/'dir sngon po ser po las tha dad par snang ba ni mngon sum ma yin pa ma yin te/_gal te dkar po rnams kyis dkar po mngon sum nyid du 'byed pa ste/_/de ni 'byed par 'gyur ba yang na tha mi dad pa nyid du 'byed/_/tha dad pa la
[\[111b.4\]]gzhan gyi cha byad kyang ni yod med ga las 'byed/_/tha mi dad pa'i yid ni 'byed pa zhes bya bar yang gang gis nus/_/zhes bya bas khyed dga' bas 'dod pa rjes su bsgrubs so/_/du ma nyid du phra rab rdul ltar rnam 'byed las/_/gal te rnam rig nyid ni 'jig na du ma med/_/khyab byed tha
[\[111b.5\]]dad tha mi dad pa sel ba la/_/de phyir gnod pa nyid ni bdag la lhag ma yin/_/de yang snang ba tha dad par yang dag par 'byung ba nyid kyis rnyed par sla ba nyid de 'gal ba'i chos lhag par gnas pa'i phyir dang tha dad pa yongs su spang bar dka' ba nyid kyi phyir ro/_/'o na de nyid tha dad
[\[111b.6\]]pa yin no/_/ji skad du gsungs pa/_'di nyid ni tha dad pa yin pa 'di lta ste/_'gal ba'i chos dang lhag par gnas pa zhes bya ba'o/_/'dir ni phan tshun yongs su spangs pa las gzhan 'gal ba yod pa ma yin te/_sngon po ni ser po yongs su spangs pas snang ba ste/_/gzhan du na
[\[111b.7\]]sngon po dang ser po dag la gcig pa'i rang bzhin du gyur nas 'dris pa'i ngo bo nyid kyis 'o ma dang chu bzhin du snang bar 'gyur ro/_/de phyir gal te tha dad ces/_/'di ni ji ltar yid skye ba/_/gal te de ltar nyams myong med/_/'dris pa'i blo ni gang gis bzlog_/gang yang smras pa
[\[112a\]]
[\[112a.1\]]mngon sum nyid/_/ces bya ba la sogs pa der yang /_dkar po rnams kyis dkar po'i tha dad gal te dbang po'i blos mi rig_/de ni 'byed par 'gyur te yang na tha dad nub par byed pa ci/_/tha dad pa ni tha dad nye bar rtogs pa med par gang gis nus/_/
[\[112a.2\]]gal te gcig nyid yin na ji ltar 'di ni snang ba tha dad pa'o/_/de'i phyir gcig nyid ni mngon sum nyid kyis bzod pa ma yin no/_/sna tshogs pa nyid ni khyad par 'byed pa med par thal bas khyed nyid kyis bkag pas zhes gcig dang /_du ma nyid kyis dpyad pa ni mi bzod pa gsal
[\[112a.3\]]bar mi bden pa nyid snang ba 'di zhes grub zin to/_/'dir yang /_dngos rnams gang gis dpyod byed pa/_/de nyid las ni de dngos med/_/gang phyir gcig dang du ma yang /_/ngo bo de rnams la ni med/_/ces bya ba'i slob dpon gyi tshig nyid ni tshad ma yin no/_/rnam pa med
[\[112a.4\]]pa'i rnam pa shes par smra ba ni khyab byed mi dmigs pa 'dis grogs po sbyin pa'i bdag nyid 'dod par gyur pa so sor gnas pa yin no/_/rnam pa rnams gnod pas mi bden pa nyid yin mod/_gsal ba tsam ni bden pa nyams su myong bar byed pa'o/_/de'i tshig nyid
[\[112a.5\]]la 'khrul pa nyid mi rigs par mngon sum nyid kyi phyir ro/_/gsal ba'i gsal ba nyid ni lhan cig skyes pa'i ngo bo ste de'i 'khrul pa las nye bar 'ongs pa ma yin no/_/gang gis de'i rig pa ni 'khrul par 'gyur ro/_/sngon po ni ngo bo gzhan nyid kyi phyir 'khrul pas
[\[112a.6\]]'ongs par yang 'gyur zhes de'i rig pa ni 'khrul pa yin no/_/de bas na sngon po la sogs pa la gnod byed 'jug pa yod de gsal ba la ni ma yin no/_/lung thams cad la yang kun brtags dang mi bden pa dag nyid la 'gag pa rtogs par bya ste/_gsal ba zhes bya ba
[\[112a.7\]]tsam la ni ma yin zhes bya ba'o/_/'dir brjod par bya ste/_gsal ba zhes bya ba ni sngon po la sogs pa rnams las tha dad pa gang yin/_tha mi dad pa la gnod pa nyid kyis log pa'i phyir ro/_/tha dad pa la ni tshad ma cung zad yod pa ma yin te/_re zhig mngon sum
[\[112b\]]
[\[112b.1\]]ni ma yin la/_gsal bar gyur pa'i sngon po las gzhan nye bar dmigs pa yang dag par 'byung ba med pa'i phyir ro/_/rjes su dpag pa ni sgrub par byed pa de rnams nyid las 'dod pa ma yin no/_/gal te sngon po rtogs pa'i ngo bo rtogs par gyur pa ni sngon po dang rtogs
[\[112b.2\]]pa'i bdag nyid dag la rtogs pa ni med par mi nus pa zhes de'i phyir mi dmigs pa sgrub pa ma yin no zhe na/_'o na ba glang dkar zal 'gro ba rtogs par gyur pa la spyi dang yon tan dang las la sogs pa rtogs pas rgol bar gyur pa ji ltar bzlog par bya ba'o/_/ma rig
[\[112b.3\]]pa'i dbang gis tha mi dad par snang ba ste/_'di tsam gyis gcig dang du ma dang bral ba'i srin po las yongs su skyob pa med do/_/ma rig pa'am/_ma rig pas ji srid du sngon po'i phyogs la khyab par byed pa'i gsal ba 'di sngon po'i bdag nyid kho na nyams su myong nas/_ji ltar
[\[112b.4\]]'gal ba'i chos yang dag pas bsre ba mi 'jug pa'o/_/de yod pa la cha dang bcas pa la yan lag can bzhin du skyon no/_/cha dang bral ba la ni rdul phra rab bzhin du'o/_/rnam pa gzhan ni yod pa ma yin te/_de bas na yod pa nyid sgrogs pa ni log pa'o/_/phyogs 'di la yang
[\[112b.5\]]gzugs brnyan gyi mtshan nyid mi zad pa kho na'o/_/de yang ma rig pa'i dbang gis sngon po la sogs pa'i rnam pa'i 'khor lo dang lhan cig tu bdag nyid gcig pa nyams su myong nas/_snang bar gyur pa'i gsal ba'i rnam pa dang lhan cig tu mi bden pa'i bdag nyid gcig pa nyid
[\[112b.6\]]kyis gzugs zhes bya ba nas ji srid du rnam par shes pa zhes nges par gyur pa'i rnam par 'jig pa'o/_/gzhan rnam pa thams cad du dri mas mtshan ma ma byas pa'i gsal ba tsam gyi skyes pa 'dod pa nyid ces rgyas pas nye bar sbyor ba ma yin no/_/'on te de ltar yin na rnal 'byor spyod
[\[112b.7\]]pa'i gnas pa ni gzugs brnyan zhes 'gyur ram/_de yang bcom ldan 'das kyis gsungs pa nyid do/_/gnas pa ni sangs rgyas pa rnam pa bzhi zhes khyod la shin tu grags pa nyid do/_/bstan pa'i dus su yang yod pa ma yin pa zhes ji ltar gsungs/_gzugs brnyan
[\[113a\]]
[\[113a.1\]]skye bar 'gyur zhes bya ba yin zhe na/_bden te lung las rnal 'byor spyod pa'i gnas pa la yang yod de/_'on kyang 'di lta bu ni log pa'i grub mtha' ni ma yin no/_/de la ni gzhan dbang bstan pa rnal 'byor spyod pa'i gnas pa'o/_/yongs su grub pa'i ngo bo nyid
[\[113a.2\]]bstan pa ni dbu ma'o/_/ji srid du log par snang ba khams gsum ni rnam par rig pa tsam zhes rnal 'byor spyod pa'i gnas pa la mi 'jug pa de srid du chos thams cad kyi stong pa nyid la 'jug par mi nus pa'o/_/de bas na rnal 'byor spyod pa'i gnas pa ni lam mo/_/'bras bu ni dbu
[\[113a.3\]]ma'o/_/de ltar na yang 'phags pa lang kar gshegs pa las/_sems tsam la ni zhon nas su/_/phyi rol du ni 'da' bar bya/_/de bzhin nyid dmigs la gnas nas/_/sems tsam las kyang rnam par 'da'/_/zhes bya ba'o/_/'phags pa klu sgrub kyi zhal snga nas kyang /_
[\[113a.4\]]bdag tu 'dzin pa bzlog don du/_/phung po khams la sogs pa bstan/_/sems tsam rnam par gzhag pas ni/_/de yang skal chen rnams kyis 'jig_/'di ni thams cad sems tsam zhes/_/bstan pa gang zhig thub pa yi/_/skrag pa yongs su spang phyir te/_/byis pa rnams la de nyid min/_/
[\[113a.5\]]zhes bya ba'o/_/de ltar na don gyis stong pa'i rnam par rig pa tsam nyid 'di zhes rtogs shing rnam par rig pa la mi bden pa nyid rtogs pa ma yin no/_/gzhan du ni shes pa'i brdzun pa nyid med de don med par yang dag par 'byung ba'i phyir ro/_/de bas na gzhan dbang la yang 'khrul
[\[113a.6\]]ba tsam gyi lus kyis shes bzhin du kun brtags med pa rnam par sgom pa'i sgo nas stong pa nyid la 'jug pa dor ba'o/_/de bas na dang por khams gsum po ni rnam par rig pa tsam zhes sgom par byed pa rnams la nges par 'byed pa'i cha'i gnas skabs la rnal 'byor spyod pa'i gnas pa'o/_/
[\[113a.7\]]'di nyid kyi phyir dbus dang mtha' rnam par 'byed pa las gsungs pa/_don dang sems can bdag rnam rig_/so sor snang ba skye ba med/_/rnam par shes pa 'di don med/_/de med phyir yang de yang med/_/yang dag ma yin kun rtog nyid/_/'di la de bas grub pa yin/_/kun
[\[113b\]]
[\[113b.1\]]tu med phyir de lta min/_/de zad pas na grol bar 'dod/_/ces bya ba'o/_/'di la bshad pa ni gang gi phyir snang ba ji ltar skye ba yin pa de ltar 'di yod pa ma yin no/_/rnam pa thams cad du med pa ma yin te 'khrul pa tsam skye ba'i phyir ro/_/slar yang 'di'i med pa nyid ci'i phyir
[\[113b.2\]]mi 'dod ce na/_gang gi phyir/_de zad pa na grol bar 'dod/_/ces bya ba ste/_'di rnams ni rnal 'byor spyod par 'dod pa rnam par rig pa nyid don dam par 'dod pa rnam pa de la gzud pas stong pa nyid skad cig ma la sogs pa bzhin du rnam par rtog pa tsam gyis nye bar brtags
[\[113b.3\]]pa'i dbye ba can/_rnam par shes pa'i ngo bo nyid don dam pa zhes don dam par yod pa'i stong pa nyid tha snyad du yod pa dang kun rdzob tu yod pa dang gzhan dbang don dam par yod par smra ba rnams bstan pa las phyi rol du gyur pa nyid yin no/_/de bas na de'i 'dod pa gzugs brnyan skye bar
[\[113b.4\]]'gyur zhes bya ba bstan pa rtogs par bya'o/_/gang zhig yang gcig dang du ma dang bral ba'i stobs kyis mi bden pa nyid rtogs nas yang gzhan dbang la/_/de zad pas na grol bar 'dod/_/ces bya bar mi 'dod de/_'on kyang sgyu ma lta bu nyid dang dpyad pa mi bzod pa nyid kyi mtshan
[\[113b.5\]]nyid can zhes pa'i bdag nyid du gyur pa nyid ces bya ba shes pa'i rang gi ngo bo nye bar dmigs pa stong pa nyid mngon sum du byed pa dang chos kyi sku thob pa zhes smra ba de rnams la bcom ldan 'das kyi chos kyi sku rtogs pa'i dus nyid la 'khrul pa ma zhi ba zhes bya ba ni cher bzang
[\[113b.6\]]ba ma yin no/_/kho bo cag la ni mi bden par snang ba la 'khrul pa ma yin no/_/'on kyang de ma yin pa la der 'dzin pa yin zhe na/_rnam pa dang bcas pa'i rnam par shes par smra ba rnams la mtshan nyid 'dir rigs pa yin te/_dbu ma la ni ma yin no/_/'di lta ste/_
[\[113b.7\]]brdzun pa mi bden pa med par gyur pa gsal ba ste gsal ba ni 'khrul pa ma yin zhes ji ltar 'gyur/_rab rib can la skra med kyang skra'i snang ba ni 'khrul pa med pa yin no/_/'on kyang phyi rol gyi skra la zhen pa zhes bka' dang 'jig rten pa la yang 'khrul pa'i tha snyad
[\[114a\]]
[\[114a.1\]]do/_/de ltar na gsal ba'i ngo bos rnam par shes pa don dam pa zhes bya ba'o/_/dam pa 'jig rten las 'das pa'i ye shes kyi don ni yul zhes bya bas so/_/de bas na rnam pa dang bcas pa'i rnam par shes par smra ba nyid 'di bdag nyid dbu
[\[114a.2\]]ma pa zhes don med par sgrogs par byed de/_des yod pa dang med pa la rnam par grol pa'i stong pa nyid don dam pa mi shes par gyur pa rnam par shes pa'i rgyun chad pa la chad par smra ba ltung ba la 'dod par gyur pa gnas pa ma yin pa la 'jigs pa nyid kyis gzhan
[\[114a.3\]]dbang zad pas grol ba zhes mi brjod pa 'di la yang gzugs brnyan nyid do/_/gang gi phyir 'khor ba'i gnas skabs la yang sna tshogs pa'i kun nas nyon mongs pa dang /_sna tshogs pa'i sdug bsngal gyi rang bzhin gsal ba gang zhig 'di yod pa de yang dpyod pa mi
[\[114a.4\]]bzod pa nyid do/_/de bas na de kho na nyid kyi ngo bo nyid 'da' bar mi byed do/_/nyon mongs pa kun dang sdug bsngal gyi mchog tu mi 'dzin pa'i thar pa ci nas kyang khas len par bya ba'o/_/de'i phyir ma dag pa'i sgyu ma dang mtshungs pa'i rnam par shes pa'i rgyun log pa la nyon mongs
[\[114a.5\]]pa dang sdug bsngal gyi mchog tu mi 'dzin pa dang sgyu ma dang mtshungs pa dang rnam par dag pa'i ye shes kyi rgyun skye ba thar pa zhes bya'o/_/gang zhig ma dag pa gzugs su snang ba'i rnam par rig pa de ni gzugs so/_/de rnam par 'jig pa ni gzhan rnam par dag pa skye ba
[\[114a.6\]]zhes gzugs brnyan nyid do/_/rgyas par kho bo cag gis rang bzhin med pa sgrub pa las bshad pa ni/_rnam bcas grub pa 'jig pa dang ni gang yang rnam pa'i gtam yang zhi ba nye bar thob pa ste/_/sgyu ma dang ni sgyu ma mtshungs nyid gnas pa zhes bya brjod pa 'khrul pa zhi ba
[\[114a.7\]]med pa'i phyir/_/sgyu ma nyid kyis gzhan yang grags pa'i 'dod pa 'di ni 'dod pa gcig pa nyid kyis drang ba dang /_/'di yang ring por rab tu mi gnas pa'i rtsod pa rab tu gnas pa gang yang blangs par byas pa'o zhes bya ba de nyid 'di thams cad rgyas pa'o/_/dngos po
[\[114b\]]
[\[114b.1\]]'di la yang rab tu mi gnas pa ni rab tu mi gnas pa'o/_/gang dag yang med pa'i phyogs la rab tu gnas pa nyid rab tu mi gnas pa zhes brjod pa de rnams la yang gzugs brnyan nyid do/_/gang gi phyir dngos po med pa ni de kho na nyid de de la gzugs la sogs pa
[\[114b.2\]]rtogs pa'i dus su yang dag par 'byung ba yod pa ma yin te/_dngos po med pa nyid kyis gnod par byas pa'i phyir ro/_/de ni 'khor ba'i gnas skabs la yang don dam pa nyid de 'on kyang nye bar dmigs pa sgrib pas 'og tu byas pa zhes de rnams rjes su 'dod pa
[\[114b.3\]]yin no/_/de ltar na yang 'di dmigs pa thams cad log pa'i rang bzhin ji ltar dmigs pa'i dus su yod par 'gyur/_de bas na de kho na nyid rtogs pa'i dus su sngar yod pa'i gzugs la sogs pa'i dmigs pa log pa ci nas kyang khas len par bya ba'o/_/de kho na
[\[114b.4\]]nyid la de tsam nyid kyi lus nyid kyi phyir ro/_/de lta na yang sngar yod pa'i gzugs la phyis rnam par 'jig pa zhes bya ba thar pa don zhes ji ltar gzugs brnyan ma yin/_gzhan dag ni nyan thos kyi theg pa nyid gzugs brnyan zhes brjod pa yin te de ni mi rigs so/_/gzugs
[\[114b.5\]]brnyan skye bar 'gyur mdo sde las ma 'ongs pa'i dus lung bstan pa yin no/_/nyan thos kyi theg pa ni sngar yang yod pa nyid de/_de bas na bcom ldan 'das ma nyid la gzugs brnyan zhes bya ba bshad pa gzhan yin gnas 'dzin to/_/log pa'i shes pas nye bar bcom pa
[\[114b.6\]]nyid kyis bdag nyid khyad par du 'phags par byed ces gsungs pa ni/_'di skad du zhes bya ba la sogs pa'o/_/kau shi ka yang zhes bya ba la sogs pa ni go sla'o/_/de nyid ni yang dag par srid pa'i phyin ci log gi rgyu nyid kyi phyir gdul bya rnams la yang dag par 'byung
[\[114b.7\]]ba'i shes rab kyi pha rol tu phyin pa'i don nye bar bstan pa sgrub par byed pa bla na med pa'i bsod nams 'byung ba zhes nye bar bsdu bar byed pa ni/_kau shi ka de lta bas na zhes bya'o/_/zhar la 'byung ba nye bar bsdus nas gtso bo nyid bsod nams lhag par bstan pa rjes su 'brel
[\[115a\]]
[\[115a.1\]]par byed pa ni/_kau shi ka gzhan yang zhes pa la sogs pa ste/_'dzam bu'i gling 'di la stong dang stong gnyis dang stong gsum dang phyogs bcu'i 'jig rten gyi khams rnams kyi rgyun tu zhugs pa'i 'bras bu rab tu gnas pa'i bsod nams las
[\[115a.2\]]gzhan rnams kyi phyir bstan pa'i bsod nams dang gling lhag pa nyid bstan pa lan drug gi bar du'o/_/de bzhin du lan cig phyir 'ong ba'i 'bras bu dang ji srid du rang sangs rgyas kyi byang chub la so sor gnas par byed pa'i bsod nams pas gzhan rnams la bstan pa'i bsod nams
[\[115a.3\]]lhag pa nyid la 'dzam bu'i gling dang gling bzhi pa la sogs pa'i dbang gis so sor lan drug gi bar du'o/_/'di rnam pa nyid la khyed thob par gyis shig ces gang gsungs pa de slar gsal bar byed pa ni/_khyod 'di la bslabs shing zhes bya ba la sogs pa'o/_/da ni 'dzam bu gling pa'i sems
[\[115a.4\]]can rnams kyis bla na med pa yang dag par rdzogs pa'i byang chub tu sems bskyed pa'i bsod nams pas/_sems bskyed pa sngon du 'gro bas de rnams la bcom ldan 'das ma'i glegs bam byin pa bsod nams lhag pa nyid gang zhig yang gang nyid phyir mi ldog pa la glegs bam byin
[\[115a.5\]]pa tsam de yang dang po las 'bras bu mang ba bstan par byed pa ni/_kau shi ka gzhan yang zhes bya ba la sogs pa'o/_/gang la la zhig gis zhes bya ba ni dang po'o/_/gzhan dag gang zhig gis zhes bya ba ni gnyis pa'o/_/gang gis zhes bya ba ni gsum pa'o/_/nye bar gtad
[\[115a.6\]]na zhes bya ba ni sbyin pa'o/_/bsam pa gang gis she na/_gsungs pa/_'di ni 'di la zhes bya ba la sogs pas so/_/'phel ba la sogs par gyur pa ni thob pa'o/_/de la 'phel ba ni nges par 'byed pa'i cha rnams la'o/_/rgyas pa ni mthong ba'i lam la'o/_/yangs pa ni bar
[\[115a.7\]]chad med pa'i lam la'o/_/'di zhes bya ba ni gsum pa'o/_/de bas zhes bya ba ni dang po dang gnyis pa las so/_/'dir ni dang po las gnyis pa'i bye brag ma bshad kyang grub pa ste/_glegs bam byin pa lhag pa'i bya ba nyid kyis de bas na zhar la bshad pa'o/_/bstan
[\[115b\]]
[\[115b.1\]]par bya ba ni dang po las so/_/gnyis pa las yang gsum pa'o/_/phyir mi ldog pa gcig la glegs bam tsam sbyin pa po'i bsod nams mang ba nyid ces bya ba'o/_/de bzhin du bsod nams lhag pa nyid 'di la gling bzhi pa dang stong pa la sogs pa'i dbye bas lan lnga'o/_/
[\[115b.2\]]yang phyir mi ldog pa de rnams kyis bstan pa'i bsod nams las myur du mngon par shes pa rnams la bstan pa'i bsod nams lhag pa nyid la brten nas lan drug go/_/yang mngon par shes pa shin tu myur ba mang po rnams la bstan pa'i bsod nams pas gcig gi phyir/_shin
[\[115b.3\]]tu myur du dgongs pa'i bstan pa las bsod nams lhag pa nyid ces lan cig go_/brgya byin ni bsod nams lhag pa nyid la 'thad pa smras pa ni/_ji lta ji ltar zhes bya ba la sogs pa'o/_/de bzhin nyid la zhes bya ba ni mchog tu rnam par dag pa'i mtshan nyid chos kyi sku'i ngo bo nyid
[\[115b.4\]]yang dag par rdzogs pa'i byang chub la zhes bya ba'i tha tshig go_/'di yang byang chub sems dpa' chen po nyid chos gos la sogs pa sbyin pa bo rnams kyi yang chos nyid kyis 'bras bu che ba yin zhes gsungs pa ni/_gang dag gis zhes bya ba la sogs pas so/_/gsos sman ni bro
[\[115b.5\]]'tshal ba'i nad med pa thob pa'i rgyur gyur pa'o/_/de la chos gos dang bsod snyoms dang mal cha dang stan rnams ni rtag tu nye bar mkho ba'o/_/sman ni bro 'tshal bas nye bar longs spyad par bya'o/_/yo byad ni ji ltar rigs pa'o/_/'bras bu chen po zhes bya ba ni phyi ma'i
[\[115b.6\]]'bras bu rgya che bas so/_/sman yon chen por zhes bya ba ni 'di nyid du lha'i srung ba la sogs pa 'bras bu rnyed pa'i phyir ro/_/gang zhig bcom ldan 'das kyis sngar gsungs pa/_snga ma de bas na 'di bsod nams ches mang du skyed do zhes bya ba'o/_/'thad pa gang zhig de la
[\[115b.7\]]brgya byin rang nyid kyis brjod nas nye bar sdud cing smras pa ni/_des na de bsod nams ches mang du skyed do zhes bya ba ste/_ji lta ji ltar 'di byang chub la nye bar gyur pa de lta de ltar gdams par bya ba'o/_/gang gi phyir bsod nams kyi zhing bla na med pa ni rgyu 'di las so/_/de
[\[116a\]]
[\[116a.1\]]zhes bya ba ni mngon par shes pa shin tu myur ba'i phyir/_gdams pa la sogs pa sbyin pa po'o/_/bsod nams ches mang du skyed do zhes bya ba'o/_/de lta bu nyid lags pa'i slad du'o zhes bya ba ni myur du dgongs pa'i gdams ngag
[\[116a.2\]]la sogs pa sbyin pa 'bras bu che ba'o/_/gang gi phyir byang chub sems dpa' 'di nye bar 'gyur ba ni yang dag pa'i byang chub la nye bar 'byung zhing gnas pa'o/_/gnas brtan rab 'byor brgya byin la 'thad pa dang bcas par rab tu spro ba skyed par byed pa ni legs so legs
[\[116a.3\]]so zhes bya ba la sogs pas so/_/spro ba sbyin pa zhes bya ba ni ji ltar bshad pa'i sbyor ba dang ldan pa rnams la khyad par med pa'i bsod nams gsal bas byang chub thob pa'i don du spro ba 'phel ba'i phyir ro/_/yongs su 'dzin pa zhes bya ba ni byang chub sems dpa'i chos
[\[116a.4\]]nyid la rab tu gnas par byed pa'i phyir ro/_/rjes su rten par byed pa ni bdag nyid kyis de rnams la mchod gnas nyid du dge ba'i bshes gnyen gyi ngo bor 'gro ba'i phyir ro/_/byang chub sems dpa' rnams kyi spro ba la sogs pa'i sbyin pa de yang sems can thams cad kyi don
[\[116a.5\]]la rten du gyur pa zhes gsungs pa ni/_'phags pa nyan thos gang zhig ces bya ba la sogs pa ste/_'phags pa ni gus par byas pa brjod pa yin no/_/'dir bcom ldan 'das nyid ni lha dang mi dang lha ma yin dang bcas pa'i 'jig rten gyis mchod par byas pa'i phyir 'phags
[\[116a.6\]]pa'o/_/'di'i nyan thos ni nyan par byed pa'i phyir nyan thos te tshig la rjes su bsgrub pa zhes bya ba'i don to zhes bya ba ni legs pa'i lam gyi gtam mo/_/'di la zhes bya ba ni yang dag par rdzogs pa'i byang chub la spro ba la sogs pa las so/_/yang dag par rdzogs pa'i byang chub la spro ba
[\[116a.7\]]nyid ni byang chub kyi sems zhes sngar gsungs pa nyid bstan par byed pa ni/_gal te zhes bya ba la sogs pa'o/_/yang dag par rdzogs pa'i byang chub la slob par byed pa med pa nyid gsungs pa ni/_pha rol tu phyin pa drug la slob par yang mi 'gyur la zhes bya ba'o/_/de'i phyir zhes
[\[116b\]]
[\[116b.1\]]bya ba ni yang dag pa'i byang chub kyi sems dang rjes su mthun pa'i sbyar ba las so/_/bsod nams kyi rnam grangs ni rab tu dbye ba rnams so/_/de la gsal bar byed pa'i le'u ni bsod nams kyi rnam grangs kyi le'u zhes bya ba ste le'u lnga pa'o//_//yang 'di nyid bsod
[\[116b.2\]]nams lhag par mthong ba'i gnas skabs la rjes su yi rang ba dang yongs su bsngo ba dang bsod nams la yang mchog nyid nye bar bstan nas/_'og tu bstan pa la gnas skabs nye bar skyed cing byang chub sems dpa' 'phags pa byams pas gsungs pa ni/_'phags pa
[\[116b.3\]]rab 'byor gzhan yang zhes bya ba la sogs pa ste/_rjes su yi rang ba yongs su bsngo ba dang ldan pa'i zhes bya ba ni/_rjes su yi rang ba dang lhan cig tu song ba'i dge ba ni rjes su yi rang ba'o/_/de'i rjes su bsngo ba ni de dang ldan pa'o/_/sems can thams cad kyi zhes bya ba ni
[\[116b.4\]]byang chub sems dpa' rnams spangs nas gzhan ni sems can thams cad do/_/'di nyid ces bya ba 'di ni pha rol tu yod pa'i bsod nams bya ba'i dngos po'i sgras 'brel pa'o/_/de dag las zhes bya ba ni sems can thams cad kyi sbyin pa dang tshul khrims dang bsgoms pa'i
[\[116b.5\]]bsod nams bya ba'i dngos po rnams las so/_/byang chub sems dpa'i rjes su yi rang ba yongs su bsngo ba'i bsod nams nyid ni mchog ces bya ba'i don to/_/mchog nyid ni rnam pa gnyis te/_dam pa'i mchog nyid dang /_cher gdung ba nyid kyis so/_/gtso bo'i
[\[116b.6\]]mchog nyid dang gnyis pa med pa nyid kyis so/_/de nyid gnyis pa ni/_dam pa dang gtso bo zhes bya ba'o/_/gtso bo yang rnam pa gnyis te/_rang nyid dang thabs la mkhas pas so/_/mchog rab tu nyid dang shes rab kyi pha rol tu phyin pa nyid kyis so/_/gya nom pa ni gnyi ga
[\[116b.7\]]las gzhan ma yin no/_/gtso bo nyid kyis kyang rnam pa gnyis te/_mchog nyid dang mnyam pa med pa'i phyir ro/_/mchog nyid ma yin pa dang lhag ma med pa'i phyir ro/_/gong na med pa ni gnyi ga las gzhan ma yin pa'o/_/mi mnyam pa dang mnyam pa zhes bya ba'i tshig
[\[117a\]]
[\[117a.1\]]gnyis ni 'ga' zhig tu 'don pa yin te/_de la mnyam pa med pa ni gang gis kyang mnyam pa med pa'i phyir te/_rigs mnyam pa'i byang chub sems dpa' rnams dang lhan cig tu mnyam pa yod pa zhes gsungs so/_/mi mnyam pa dang mnyam pa zhes bya ba mi mnyam pa
[\[117a.2\]]ni byang chub sems dpa' rnams so/_/de rnams dang mnyam pa ni thun mong ba ste mi mnyam pa dang mnyam pa'o/_/gzhan sems can rnams kyi bsod nams ni bdag gi don can te byang chub sems dpa' la ni sems can thams cad kyi don can zhes bya
[\[117a.3\]]ba'i dgongs pa'o/_/de ni gnas brtan rab 'byor yongs su 'dri bar byed pa ni/_byams pa yang zhes bya ba la sogs pa ste/_phyogs bcu la sangs rgyas thams cad kyi sems bskyed pa dang po la brten nas ji srid du dam pa'i chos gnas pa'i mthar tshul khrims la sogs pa phung
[\[117a.4\]]po lnga dang sangs rgyas kyi chos rnams thams cad dang des yang dag par bsdus pa'i yongs su smin pa dang rnam par smin pa'i sems can thams cad kyi dge ba'i rtsa ba thams cad dang /_bstan pa'i chos kyi tshogs dang rtogs pa'i chos kyi sku dang byang chub sems dpa' rnams
[\[117a.5\]]kyi dge ba'i rtsa ba dang yang dag pa'i byang chub la dmigs par byas nas 'jug pa'i phyir dang /_byang chub sems dpa' rnams kyi rjes su yi rang ba'i dge ba'i rtsa ba dngos po med pa dang dmigs pa med pa la 'jug pa'i phyir/_phyin ci log bzhi dang mnyam pa thob pa
[\[117a.6\]]yin no/_/'on te gal te dngos po ji lta ba dang dmigs pa ji lta bar cung zad yod na/_de lta na yang gzugs dang tshor ba la sogs pa chos rnams thams cad nyid yod pa yin zhes byang chub kyi sems dang /_pha rol tu phyin pa dang /_phung po dang /_khams dang /_skye mched la
[\[117a.7\]]sogs pa rnams ji srid sangs rgyas kyi chos ma 'dres pa yang yod pa yin zhes thob par 'gyur ro/_/'on te dngos po ji lta ba dang dmigs pa ji lta bar yod pa ma yin no/_/de lta na yang thams cad med pa'i phyir dngos po dang dmigs pa dang dge ba'i rtsa ba dang /_rjes su yi rang ba dang
[\[117b\]]
[\[117b.1\]]bsod nams bya ba'i dngos po rnams med pa dang ji ltar yod pa la ji ltar yongs su bsngo ba 'grub par 'gyur zhes de brjod par bya'o zhes 'dri ba'i dgongs pa'o/_/byams pa yang zhes bya ba la sogs pa la/_yang gi sgra ni brjod par bya ba'i don la khyad par gsal ba'i don du'o/_/
[\[117b.2\]]byang chub sems dpa' sems dpa' chen po zhes bya ba ste thams cad lhag ma med pa ji srid du rjes su yi rang ba zhes 'chad par 'gyur ba dang 'brel to/_/phyogs bcu 'di la yod pa na phyogs bcu'i 'jig rten no/_/nam mkha'i tshad kyi snod kyi 'jig rten la'o/_/thams cad nas
[\[117b.3\]]zhes bya ba ni phyogs thams cad de rnams la'o/_/thams cad du song ba zhes bya ba ni khyab pa nyid du mthar thug pa nyid kyis zhes bya ba'i don to/_/de ltar na shin tu mtha' yas pa nyid don 'ongs pa las nye bar bstan par byed pa ni/_gzhal du med pa'i gzhal du med pa zhes bya
[\[117b.4\]]ba ste/_gzhal du med pa la sogs pa la gnyis su brjod pa ni so sor mngon par 'brel pa'i don du'o/_/mtha' yas mu med pa yod pa rnams kyi zhes bya ba ni mtha' yas pa dang mtha' yas pa rnams la'o/_/de bas na lan gnyis kyi tshig 'di ni don las yin gyi sgra las ma
[\[117b.5\]]yin no/_/de la gzhal du med pa ni phyogs ring ba nyid kyis yongs su gcod pa med pa'i phyir ro/_/grangs med pa ni grangs kyis yongs su gcod pa med pa'i phyir ro/_/tshad med pa ni phyogs yangs pa nyid kyis yongs su gcod pa med pa'i phyir ro/_/bsam gyis mi khyab pa ni re re
[\[117b.6\]]bzhin bsam par mi nus pa'i phyir ro/_/mtha' yas pa ni de bsam pa de rnams nyid la mthar mi 'gro ba'i phyir ro/_/de bzhin nyid du tshang ba nyid kyis phyogs re rer mtha' yas pa'i stong gsum la phyogs re rer gang du stong gsum pa re rer gzhal du med pa dang gzhal du med pa rnams
[\[117b.7\]]kyi ji srid du mtha' yas mu med pa'i de bzhin gshegs pa rnams zhes 'brel to/_/'dir yang stong gsum re re dang 'brel pa'i don du lan gnyis gsungs pa'o/_/'on te stong gsum pa gcig la de bzhin gshegs pa gcig nyid yin te/_gzhal du med pa la sogs
[\[118a\]]
[\[118a.1\]]pa ni ma yin no zhes gsungs pa/_'das pa'i dus na zhes bya ba ste/_dus gcig na der de bzhin gshegs pa gcig yin gyi dus thams cad du ni ma yin no/_/'das pa'i dus kyang thog ma med pa'i phyir gzhal du med pa ste/_de bas na 'jig
[\[118a.2\]]rten gyi khams gcig la yang 'das pa'i dus su de bzhin gshegs pa gzhal du med pa la dus ring bas yongs su gcod pa'i phyir de rnams kyang de tsam yin no/_/grangs med pa ni grangs kyis yongs su gcod pa med pa'i phyir ro/_/tshad med pa ni yid kyis zheng du gzhag
[\[118a.3\]]nas yangs pa yongs su gcod pa med pa'i phyir ro/_/bsam gyis mi khyab pa ni re re'i bsam pas so/_/mtha' yas pa'i re re'i bsam pas mthar mi 'gro ba'i phyir ro/_/de lta bu'i de bzhin gshegs pa rnams yongs su mya ngan las 'das pa zhes bya ba ni bzhugs pa rnams
[\[118a.4\]]kyi ni ma yin no/_/phung po lhag ma med pa'i zhes bya ba la/_phung po ni phung po rnams so/_/de rnams lhag ma gang la shAkya seng ge la sogs pa'i ngo bo gang dang gang gis chos kyi 'khor lo la sogs pa rab tu bskor ba de med pa'i phyir/_phung po lhag ma med pa'i mya ngan las 'das pa'i
[\[118a.5\]]dbyings so/_/'di yang 'jig rten gyi khams gcig la sprul pa'i skus yongs su mya ngan las 'das pa bstan pa ste/_rnam pa thams cad du ma yin no/_/dgra ni nyon mongs pa rnams so/_/de bcom pas na dgra bcom pa rnams so/_/yang dag par rdzogs pa'i sangs rgyas ni chos
[\[118a.6\]]thams cad phyin ci ma log par mkhyen pa'i phyir ro/_/tshig gnyis po 'dis spangs pa dang ye shes phun sum tshogs pa dag gsungs so/_/lam ni nga'o snyam pa'i nga rgyal lo/_/bri te zhes bya ba'i byed pa'i khams la a Ne zhes bya ba'i rkyen no/_/sa ra Ni ni thabs te d+ha ra Ni sa bzhin du'o/_/
[\[118a.7\]]'jug pa ni sred pa ste sred pa'i thabs yin pa'i phyir ro/_/ji skad du/_nga'o nga rgyal phar gsungs te/_/ma ni sred pa zhes brjod do/_/zhes bya bas so/_/de dag rtsa ba nas bton pa'i phyir/_/lam chad pa dang /_'jug pa chad pa'o/_/spros pa ni gnyis kyi rtog pa'o/_/srid
[\[118b\]]
[\[118b.1\]]pa ni 'khor ba'o/_/de dag las 'dren pa ni khrid par byed pa ste/_rim pa ji lta bar chos kyi sgro 'dogs pa dang gang zag tu sgro 'dogs pa'o/_/de dag yongs su zad pa'i phyir spros pa dang /_srid par 'dren pa chad pa'o/_/'dren par byed pa zhes bya ba'i 'don pa la/_
[\[118b.2\]]'don par byed pa ni chos kyi lta ba dang gang zag gi lta ba la 'dren par byed pa zhes bshad par bya'o/_/mchi ma zad pa zhes bya ba la sogs pa'i khyad par rnams ni po ti snga ma rnams la 'og tu 'don pa yin te/_gnas 'dir ni ma yin no/_/srid pa gzhan med pas slar
[\[118b.3\]]gnyen med pa dang mya ngan med pa dang /_mchi ma med pa de bas na mchi ma zad pa'o/_/tsher ma ni tsher ma dang chos ma thun pas lta ba ngan pa rnams so/_/de brdung bas na tsher ma bcom pa'o/_/lhag ma ni gling bzhi bshad pa las bshad zin pa lta bu'o/_/bzung ste nas
[\[118b.4\]]brtsams te de dag gi bar gyi zhes bya ba'i bar gyis 'di'i go skabs la'o/_/tshul khrims kyi phung po la sogs pa ni tshul khrims la sogs pa'i phung po'o/_/nyon mongs pa'i sgrib pa thams cad spangs pa ni rnam par grol ba'i phung po'o/_/rnam par grol ba ni kho bo ni rnam par
[\[118b.5\]]grol ba zhes bya ba'i ye shes gzigs pa ni rnam par grol ba'i ye shes gzigs pa'i phung po'o/_/sangs rgyas kyi yon tan phun sum tshogs pa nyid gsungs pa ni/_stobs dang zhes bya ba la sogs pa ste/_byang chub sems dpa' rnams la yang stobs la sogs pa
[\[118b.6\]]rnams yod mod kyi/_de rnams pha rol tu phyin pa ni ma yin no/_/de lta bas na de yongs su bcad pa'i phyir pha rol tu phyin pa'i tshig go/_/stobs rnams ni ma mthong ba'i ye shes kyi bdag nyid can te/_gnas dang gnas ma yin pa la sogs pa rang gi rnam par rtog pa dang
[\[118b.7\]]bral ba'i ye shes thogs pa med pa'i mtshan nyid can no/_/mi 'jigs pa ni bshad zin to/_/mngon par shes pa'i pha rol tu phyin pa zhes bya ba ni/_mi 'pho ba'i sangs rgyas rnams kyi mngon par shes pa drug shin tu rnam par dag pa lha'i mig la sogs pa rnams so/_/
[\[119a\]]
[\[119a.1\]]shes rab kyi pha rol tu phyin pa zhes bya ba ni sangs rgyas kyi gnas skabs kyis so/_/gtso bo nyid bsgrags pa'i don du yang so sor nye bar dgod pa'o/_/yongs su shes pa'i pha rol tu phyin pa zhes 'don pa la ni zag pa med pa'i lam yongs su
[\[119a.2\]]shes pa'o/_/thams cad mkhyen pa'i ye shes ni yang dag par rdzogs pa'i byang chub bo/_/byams pa chen po ni gang gis bde bas gdul bar bya ba rnams la phan pa dang bde ba nye bar sdud par byed pa'o/_/snying rje chen po ni gang gis dmyal ba la sogs pa'i sdug bsngal gyi rgyu'i rkyen 'jig
[\[119a.3\]]par byed de/_de ltar sangs rgyas kyi yon tan la sogs pa rnams kyi ldan pa'i dge ba'i rtsa ba rnams brjod nas/_sangs rgyas kyi yon tan la sogs pa rnams kyang gsungs pa ni/_sangs rgyas kyi zhes bya ba la sogs pa'o/_/sangs rgyas kyi yon tan zhes bya ba ni stobs la sogs pa rnams so/_/
[\[119a.4\]]yang dag par rdzogs pa'i byang chub nyid ni bde ba ste/_nye bar zhi ba'i bde ba nyid kyi phyir dang /_'gro ba'i bde ba rgyu nyid kyi phyir ro/_/chos thams cad la dbang phyug gi pha rol tu phyin pa zhes bya ba ni rnam pa thams cad du yongs su rdzogs pa'i 'gro ba'i don sgrub par nus pa nyid do/_/rdzu 'phrul
[\[119a.5\]]ni nam mkha' la 'gro ba la sogs pa'o/_/de nyid ni gdul bya'i skye bo la mngon par 'du byed pa ni mngon par 'du byed pa'o/_/yang na rdzu 'phrul gyi mngon par 'du byed pa ni bya ba ste/_de nyid ni dpag tu med pa la gdul bya mtha' yas pa nyid kyis de yang mtha' yas pa'i phyir ro/_/zil gyis
[\[119a.6\]]mi non pa ni bdud thams cad dang mi mthun pa'i phyogs rnams la yul ma yin pa'i phyir ro/_/thams cad zil gyis non pa ni bdud thams cad dang mu stegs pa rnams zil gyis non pa'i phyir ro/_/mchog ni nyan thos la sogs pa las thun mong ma yin pa nyid kyi phyir ro/_/sgrib pa
[\[119a.7\]]med pa ni dag pa nyid kyis nyon mongs pa dang shes bya'i sgrib pa thams cad kyis so sor gzhom mi nus pa'i phyir ro/_/ma chags pa zhes bya ba ni chags pa'i rgyu'am/_zhe sdang gi rgyu'i yul thob pas na de nyid gcig la chags pa la gzhan du 'gro bar mi nus par 'gyur de med pas na
[\[119b\]]
[\[119b.1\]]chags pa med pa'o/_/thogs pa med pa ni shes bya thams cad rnam pa thams cad la 'jug pa'i phyir ro/_/mnyam pa med pa ni 'jig rten pa dang thun mong ma yin pa nyid kyi phyir ro/_/dpe med pa ni dpe med pa'i phyir ro/_/thams cad las yongs su gcod pa ni tshad med de/_
[\[119b.2\]]rang gi ngo bo ma lus pa 'dzin pa'i mngon sum mo/_/de gzhan rnams la med pas na dpag tu med pa'o/_/de bzhin gshegs pa rnams kyi yang dag pa ji lta ba'i ye shes ni yang dag pa'i ye shes so/_/de nyid ni stobs te thams cad zil gyis gnon pa'i phyir ro/_/stobs
[\[119b.3\]]kyi nang na sangs rgyas kyi stobs gang yin pa dang zhes bya ba ni sangs rgyas kyi ye shes kyi stobs ni nus pa ste/_dus med par rnam pa thams cad kyi sna tshogs pa'i don bya ba'i phyir/_de nyid ni stobs rnams kyi nang du cher mchog gi stobs so/_/sangs rgyas kyi ye shes dang
[\[119b.4\]]gzigs pa zhes bya ba la/_ye shes ni bden pa dang mngon par rdzogs pa'i byang chub bo/_/gzigs pa ni mngon par shes pa lngas so/_/'dir ye shes nyid ni shin tu gsal ba'i rnam pa can gzigs pa zhes bya ba gzhan dag go_/stobs bcu'i pha rol tu phyin pa zhes bya ba ni gnas
[\[119b.5\]]dang gnas ma yin pa mkhyen pa'i stobs la sogs pa rnams so/_/mi 'jigs pa bzhi mchog tu yongs su rdzogs par khong du chud pa dang /_gang yang chos khong du chud pa zhes bya bar 'brel to/_/de ji ltar chos thams cad don dam pa'i yang dag par ye shes kyi mngon par sgrub pa ni
[\[119b.6\]]nges par sgrub pas so/_/chos kyi 'khor lo bskor ba zhes bya ba ni/_bden pa bzhi gsal bar byed pa'i ming gi tshogs dang tshig gi tshogs dang yi ge'i tshogs kyi chos rnams so/_/de rnams kyi 'khor lo ste de rab tu bskor ba'o/_/'di ni bstan pa ste 'di'i rgyas par bshad pa ni tshig
[\[119b.7\]]dgus so/_/de nyid ni chos kyi sgron ma ste 'phags pa'i bden pa bzhi gsal bar byed pa'i ngag go/_/de thogs pa ni yid kyi rnam par gzhag pa'o/_/ngag de nyid ni chos kyi rnga ste/_de brdung ba ni gdul bya'i skye bos thos su bcug pa'o/_/ngag de nyid ni chos kyi dung ste/_
[\[120a\]]
[\[120a.1\]]de 'bud pa ni gdul bya rnams kyis shes pa'o/_/chos kyi dung sgrogs pa zhes bya ba 'ga' zhig tu 'don pa'o/_/de la 'jig rten gyi khams gzhan na gnas pa'i gdul bya rnams la yang 'di nyid kyis sgrogs pa ni ngag gi don thob pa'i phyir ro/_/
[\[120a.2\]]chos kyi ral gri 'debs pa zhes bya ba ni nyon mongs pa rnams rnam par 'joms pa'o/_/chos kyi char 'bebs pa ni skye bo mang po la de dge ba'i lo tog skyed par byed pa'i 'jug pa ni de'i 'debs pa'o/_/chos nyid ni mchod sbyin te/_thogs pa med pa'i phyir ro/_/de'i sbyin
[\[120a.3\]]pa ni sems can thams cad la chos sbyin pas so/_/tshim par mdzad cing yang dag par stobs pa ni gdul bya'i skye bo'i 'dod pas chos ji ltar 'dod pas sbyin pa'o/_/de ltar chos thams cad rgyas pa la dmigs pa'i rjes su yi rang ba nye bar bstan nas/_sems can dang chos la
[\[120a.4\]]dmigs pa brjod par bya ste/_de yang byang chub sems dpa' dang /_rang sangs rgyas dang /_nyan thos kyi theg pa'i so sor chos la dmigs pa'i dbye bas rnam pa bzhi ste/_de'i dbang du mdzad nas gsungs pa ni/_gang yang chos bstan pa de dag dang zhes bya ba la sogs pa ste/_
[\[120a.5\]]btul ba zhes bya ba ni sangs rgyas kyi chos rnams la sogs pa la sems can ji ltar rigs par rab tu gnas par byed pas so/_/bslab par bya ba ni gong nas gong du bslab pa dmigs pas so/_/mos par gyur pa ni de yang lhag par mos pa'i dbang gis zhes bya ba'o/_/nges
[\[120a.6\]]par gyur pa ni rang gi thar pa las mi ldog pa'i phyir ro/_/ji ltar nges par gyur zhe na/_gsungs pa ni rdzogs pa'i byang chub la gzhol bar gyur pa zhes bya ba ste/_rang rang gi thar pa nyid ni nyan thos la sogs pa rnams kyi rdzogs pa'i byang chub bo/_/'di la so so'i skye bo gang dag gis
[\[120a.7\]]zhes bya ba ni/_lam ma thob pa rnams te 'khor ba las phyi rol tu gyur pa rnams kyis so/_/'khor rnams la bstan par byed pa ni sangs rgyas bcom ldan 'das de dag gi 'khor bzhi po zhes bya ba'o/_/yongs su mya ngan las 'da' ba zhes bya ba ni/_khyad par du sangs rgyas la sogs pa
[\[120b\]]
[\[120b.1\]]rnams la brten pa ni zhing du byas nas so/_/yid kyis bsgoms pa ni mgu bar bya ba'o/_/de'i phyir phan pa ni yid kyis bsgom par bya ba ste/_dang bar byed pa zhes bya ba'i don to/_/ma lus shing mngon par bsdus te lus pa med par rjes su yi rang ste zhes 'brel to/_/gcig tu zhes
[\[120b.2\]]bya ba ni spungs pa gcig gis so/_/mngon par bsdus te zhes bya ba 'di'i 'grel pa ni bsdoms shing gzhal nas zhes bya ba'o/_/mnyam par gzhag pa'i yid kyis dpyad par byas nas so/_/rjes su yi rang ba zhes bya ba ni yang dag par byas nas so zhes dga' bas dmigs par bya ba'o/_/
[\[120b.3\]]rjes su yi rang ba'i zhes bya ba ni dga' ba skyed pa nyid kyis so/_/mchog gis zhes bya ba la sogs pa la/_mchog nyid la sogs pa ni snga ma bzhin no/_/yang na dmigs pa rnam pa bcu gcig la yang de rab nyid kyi phyir tshig rnam pa bcu gcig go_/ji ltar rnam pa bcu gcig pa nyid
[\[120b.4\]]dbus dang phyogs bcu la de bzhin gshegs pa rnams gang zhig de rnams kyis yongs su gcod pa med pa'i dge ba'i rtsa ba gang zhig de'i dmigs pa nyid kyi phyir ro/_/ji ltar yongs su sngo bar byed ce na/_gsungs pa/_byang chub la sgrub par byed pa ni 'gugs par byed par gyur cig
[\[120b.5\]]ces bya ba'o/_/gal te yang rang gis byas pa'i bsod nams kyang yongs su bsngo bar bya ba nyid de/_de lta na yang rang nyid kyis sbyin pa la sogs pa'i sbyor ba med kyang rjes su yi rang ba tsam nyid kyis 'di tsam dpe med pa'i bsod nams kyi phung po skye ba yin zhes thabs la mkhas pa
[\[120b.6\]]yang dag par bstan pa'i don du rjes su yi rang ba'i bsod nams nye bar bkod pa'o/_/de ltar na de skad ces smras pa dang zhes bya ba la sogs pas rgyas par ji lta ji ltar rjes su yi rang bar byas nas/_ji ltar byang chub sems dpas yongs su sngo bar byed pa de bshad zin to/_/de yang dgongs pa
[\[120b.7\]]gang gis gsungs pa de 'dri ba'i don gsal bar byed pa ni/_de la zhes bya ba la sogs pas so/_/dngos po gang dag dang zhes bya ba ni phyogs bcu'i de bzhin gshegs pa la sogs pa rnams kyis so/_/ci gang zhes bya ba ni dmigs par nus sam zhes bya ba dri ba gzhan no/_/dmigs
[\[121a\]]
[\[121a.1\]]pa gang dag dang zhes bya ba ni dge ba'i rtsa ba rnams kyis so/_/rnam pa gang dag dang zhes bya ba ni tshul khrims dang /_ting nge 'dzin gyi phung po la sogs pa rnams kyis so/_/sems de zhes bya ba ni rjes su yi rang ba'i sems so/_/ci gang zhes bya
[\[121a.2\]]ba ni dmigs par nus sam zhes bya ba dri ba gzhan no/_/mtshan mar byas pa ni rnam par rtog par byed de/_gzhan du na rjes su yi rang ba dang yongs su bsngo ba dag mi rigs pa'i phyir ro/_/dgongs pa ni 'di yin te/_phyogs bcu las sangs rgyas la sogs pa thams cad kyi
[\[121a.3\]]dge ba'i rtsa ba dmigs par byas nas 'jug pa'i phyir/_byang chub sems dpa' rnams kyi rjes su yi rang ba dang /_dge ba'i rtsa ba de dngos po med pa dang dmigs pa med pa la 'jug pa'i phyir/_phyin ci log bzhi dang mtshungs pa thob par 'gyur ram/_'on te dngos po
[\[121a.4\]]ji lta ba dang dmigs pa ji lta bar cung zad yod na/_de ltar na chos rnams thams cad yod ces thob par 'gyur ro/_/'on te yod pa ma yin na de lta na thams cad nyid med pa'i phyir/_dngos po dang dmigs pa dang dge ba'i rtsa ba dang /_rjes su yi rang ba dang bsod nams bya
[\[121a.5\]]ba'i dmigs pa med pa la ji ltar yongs su bsngo ba sgrub par byed pa zhes bya ba'o/_/de ltar smras pa la byang chub sems dpa' byams pa gang zhig yongs su smin pa stong pa nyid kyi ye shes mngon du byas pa'i byang chub sems dpa' de nyid kyi mtshan mar byas nas yongs su bsngo ba
[\[121a.6\]]yod ces gsungs pa ni/_btsun pa rab 'byor dngos po de dag dang zhes bya ba'o/_/gnas brtan gyis gsungs pa/_gal te zhes bya ba la sogs pa ste/_'o na gang zhig gsar pa stong pa nyid mngon du byas nas yongs su sngo bar byed pa de'i phyin ci log par mi 'gyur/_
[\[121a.7\]]de la 'du shes phyin ci log pa ni/_re zhig rang bzhin med pa'i dge ba'i rtsa ba la sogs pa rnams la dge ba'i rtsa ba 'di rnams yang dag par byang chub la yongs su sngo bar byed ces bya ba'i 'du shes yongs su brtags pas lta ba phyin ci log pa'o/_/gang zhig de nyid la de
[\[121b\]]
[\[121b.1\]]ltar 'du shes pa'i yongs su brtag pa la bzod pa dang 'dod pa dang rnam par gzhag pa dang /_mngon par zhen pa dang ni sems phyin ci log pa'o/_/gang de nyid la des mngon par zhen pa'i dngos po la sems mi ldog pa 'di rnams sgrub pa'i don du 'dod chags kyi dpe'o/_/'dod
[\[121b.2\]]chags ni med par gyur pa'i dngos po yang dag par rtog par byas nas 'byung ngo zhes bya ba dang 'brel to/_/yang dag par rtog pa'i rnam pa ston par byed pa ni/_mi rtag pa la rtag pa dang zhes bya ba ste/_rnam par brtags shing zhes bya ba ni sgro 'dogs par byas nas so/_/kun tu brtags
[\[121b.3\]]nas zhes bya ba ni rtag pa la sogs pa'i rnam pas mngon par zhen par byas te 'dod chags 'byung ba yin no/_/de yang phyin ci log gi rang bzhin te gang zhig 'di mi rtag pa la rtag pa zhes bya ba ji srid du mi gtsang ba la gtsang ba zhes bya ba'i 'du shes kyis yongs su brtags pa de ni 'du shes
[\[121b.4\]]phyin ci log pa'o/_/gang zhig de nyid la de ltar 'du shes pa'i yongs su brtag pa la bzod pa dang /_'dod pa de ni lta ba phyin ci log pa'o/_/gang zhig de ltar mngon par zhen pa de nyid la 'dod chags la sogs pa'i kun nas nyon mongs pa de ni sems phyin ci log par 'gyur zhes
[\[121b.5\]]bya ba'o/_/de ltar na 'du shes la sogs pa'i phyin ci log gi bdag nyid can 'dod chags so/_/rjes su yi rang ba dang yongs su bsngo ba yid la byed pa 'di de dang 'dra ba ste/_mi dmigs pa la yang dmigs pa'i phyir zhes bya ba phyin ci log par 'gyur zhes bya ba'o/_/gzhan
[\[121b.6\]]yang zhes bya bas gzhan gyi 'dod pa la dgos pa byed de/_sems kyang zhes bya ba ni yongs su bsngo ba'i sems so/_/chos thams cad dang zhes bya ba ni mdor bstan pa'o/_/khams thams cad kyang zhes bya ba ni rgyas par bshad pa'o/_/gal te yang zhes bya ba la sogs pas skyon
[\[121b.7\]]gsungs pa ni/_des na dngos po gang dag dang zhes bya ba ste/_rjes su yi rang ba'i sems dang 'brel pa can rnams kyis so/_/sems gang zhig ces bya ba ni yongs su bsngo ba'i sems so/_/de la yang rang bzhin med pa'i phyir/_gang du zhes bya ba ni gang la'o/_/yongs su bsngo
[\[122a\]]
[\[122a.1\]]ba nyid mi 'gyur zhes bya ba'i dgongs pa'o/_/gang du zhes bya ba ni 'ga' zhig tu 'don pa ma yin no/_/'dir 'phags pa byams pas de kho na nyid mngon du byas par dge ba'i bshes gnyen la nye bar brten pa dang bral ba'i gsar pa rnams las stong pa
[\[122a.2\]]nyid bstan pa/_'di la snod ma yin pa nyid du gsungs pa ni/_'phags pa rab 'byor 'di ni ma yin zhes bya ba la sogs pa ste/_bdun du bshad par mi bya ba ni gzhung gis so/_/bstan par mi bya ba ni don gyis so/_/bshad pa la sogs pa la thob pa las yongs su ltung ba dang
[\[122a.3\]]ma thob par yongs su ltung ba'i skyon ston par byed pa ni/_de la gang tha dad pa tsam dang zhes bya ba la sogs pa 'di la yod par mi 'gyur te/_gang du zhe na/_rjes su yi rang ba dang /_yongs su bsngo ba la sogs pa la'o/_/tsam gyi sgra ni ma chad pa'i don du'o/_/dad pa ni rdzogs pa'i
[\[122a.4\]]byang chub kyi rgyu yid ches pa'o/_/dga' ba ni dga' ba ste de 'dod pa'o/_/mos pa ni de las gang du yod pa'i yon tan yang dag par 'byung bas rjes su mthun pa yid kyi rnyog pa dang bral ba'o/_/gus pa ni gus pas de la mchod pa la sogs pa mi 'da' bar byed pa gang yin
[\[122a.5\]]pa'o/_/de ltar yang rjes su sgrub pa med pas ma thob pa yongs su ltung ba khyad par gyis zhes bstan to/_/yongs su smin pa rnams la bshad pa la skyon med pa bstan par byed pa ni/_phyir mi ldog pa'i zhes bya ba ste sa dang po thob pa'i phyir ro/_/gang yang de kho na nyid mngon
[\[122a.6\]]du ma byas pa'i gsar pa dge ba'i bshes gnyen la nye bar brten par 'gyur ba de la yang /_thabs la mkhas pa nyid kyi phyir/_nye bar dmigs par song ba rjes su yi rang ba dang yongs su bsngo ba'i sbyor ba kun rdzob la lhag par mos pa can don dam pa la yang dag par bsten
[\[122a.7\]]pas mi dmigs pa la brten pa yongs su bsngo ba'i sbyor ba zhes bya ba'o/_/de la yang phyin ci log dang 'dra ba'i skyon med pa zhes bya ba de la yang bshad pa la skyon med par gsungs pa ni/_gang dge ba'i bshes gnyen zhes bya ba ste/_nye bar bsten par 'gyur ba ni bsten par
[\[122b\]]
[\[122b.1\]]byas pa'o/_/'god pa ni sems kyi dman pa nyid do/_/kun tu zhum pa ni sems yang dag par mthong ba nyid do/_/bag tsha ba ni ngal ba'o/_/bag 'khums pa ni ngal ba'i rgyun no/_/skrag pa ni brtson 'grus med pa'o/_/tshangs pa'i skrag pa ni kun tu skrag pa'o/_/
[\[122b.2\]]de'i rgyun ni kun tu skrag pa dang bcas par 'gyur ba'o/_/de ltar na zhes bya ba ni 'gong ba la sogs pa med pa la'o/_/da ni gnas brtan yang don dam pa pa'i yongs su bsngo ba bstan pa'i don du rnam pa bzhis tshad mar byas te/_yongs su bsngo ba rigs pa ma yin pa zhes bstan
[\[122b.3\]]par byed pa ni/_byams pa sems gang gis zhes bya ba la sogs pa ste/_rjes su yi rang ba'i sems dang yongs su bsngo ba'i sems dag la phrad pa med pa'i phyir dang /_dngos po la dmigs par byed pa'i sems dang bsod nams bya ba'i dngos po phrad pa med pa'i phyir
[\[122b.4\]]dang /_yongs su sngo bar byed pa dang yongs su bsngo bar bya ba dag la phrad par bya ba med pa'i phyir dang /_yongs su bsngo ba yang dag par med par bya ba'i phyir/_sems gnyis la phrad pa med par gsungs pa ni/_byams pa sems gang gis rjes su yi rang nas gang yongs su
[\[122b.5\]]sngo bar byed pa'i sems de yang zad cing 'gags par gyur la bral zhing rnam par gyur pa yin te zhes bya ba la de zhes bya ba ni rjes su yi rang bar byed pa'i sems so/_/zad cing zhes bya ba ni mdor bstan pa ste/_lhag ma ni rgyas par bshad pa'o/_/'gag pa ni rnam par
[\[122b.6\]]'jig pa'i phyir ro/_/bral ba ni mi gnas pa'i phyir ro/_/rnam par gyur pa ni slar mi skyed pa'i phyir ro/_/sems ni gang zhig yin zhes bya ba ni cung zad ma yin no/_/de'i tshe na rang bzhin med pa'i phyir ro/_/dngos po dmigs par byed pa'i sems la sogs pa med pa
[\[122b.7\]]gsungs pa ni/_sems de yang gang yin la zhes bya ba la sogs pa ste/_sems de zhes bya ba ni bsod nams kyi bya ba la sogs pa 'dzin par byed pa zad pa zhes bya ba cig shos nyid kyi phyir/_bsod nams bya ba'i dngos po de yang zad pa zhes bya ba'o/_/gang zhes bya
[\[123a\]]
[\[123a.1\]]ba ni las su gyur pa'o/_/yongs su sngo bar byed pa dang yongs su bsngo bar bya ba dag la phrad pa med par gsungs pa ni/_sems kyis sems yongs su bsngo bar nus par yang ji ltar 'gyur zhes bya ba'o/_/ji ltar mi nus pa zhes bya ba gsungs pa ni/_
[\[123a.2\]]gang gi tshe sems gnyis phrad pa med pa dang zhes bya bas so/_/phrad pa ni dus mnyam pa nyid do/_/yongs su bsngo ba nyid la mi srid pa bstan pa ni/_sems de rang bzhin gyis yongs su bsngo bar yang mi nus na zhes bya ba'o/_/kun brtags kyi sems ni ngo bo nyid med
[\[123a.3\]]pa ste/_dngos po med pa ni bsngo ba'i don du nus pa ma yin te zhes bstan par byed cing /_de ltar gnas brtan gyis mtshan mar byas nas yongs su bsngo ba 'gag pa la/_brgya byin rjes su 'dod par gyur pa smras pa ni/_'phags pa rab 'byor zhes bya ba la sogs
[\[123a.4\]]pa ste/_mtshan ma med par yongs su smin pa la theg pa la gsar du zhugs pa rnams kyi mdun du shin tu zab pa nyid kyi phyir/_brjod par bya ba ma yin pa zhes bya ba'i dgongs pa'o/_/de ltar yang theg pa la gsar du zhugs pa rnams la yongs su bsngo ba mi srid par byed
[\[123a.5\]]cing /_gnas brtan nyid rjes su yi rang ba dang yongs su bsngo ba dag la rang bzhin 'dri bar byed pa ni/_'phags pa rab 'byor yang ji ltar zhes bya ba la sogs pas so/_/byang chub sems dpa' zhes bya ba ni theg pa la gsar du zhugs pa'o/_/'dir gnas brtan
[\[123a.6\]]byams pa nyid lan gdab par bya ba'i don du/_brgya byin gyis 'dri ba'i dgongs pa gsal bar byed cing 'dri bar byed ces ston par byed pa ni/_de nas gnas brtan tshe dang ldan pa rab 'byor gyis zhes bya ba la sogs pa'o/_/brtsams shing ni dbang du byas nas so/_/ji
[\[123a.7\]]ltar zhes gsungs pa ni/_gzhir byas te zhes bya ba la/_gzhi ni 'dri ba'i rten du byas pa'o/_/de ji ltar yin zhe na/_'dir byams pa zhes bya ba'i tha tshig gis so/_/de la smras pa'o/_/byams pa 'di la zhes bya ba nas brtsams te/_ji ltar 'du shes phyin ci log
[\[123b\]]
[\[123b.1\]]par mi 'gyur zhes bya ba la sogs pa'i bar gyis so/_/sngar ni dngos po med pa dang dmigs pa med pa 'jug pa'i phyir/_'du shes la sogs pa'i phyin ci log ces bya ba bstan to/_/de ltar na rjes su yi rang ba'i sems dang /_yongs su bsngo ba'i sems la
[\[123b.2\]]phrad pa med pa la sogs pa rnam pa bzhis mtshan mar byas nas yongs su bsngo ba rigs pa ma yin zhes/_gang zhig de ma thag tu gnas brtan rang nyid kyis gsungs pa de nyid la dgongs te/_ji ltar 'du shes la sogs pa'i phyin ci log pa gsar pa rnams la mi 'gyur
[\[123b.3\]]zhes bya ba'i khyad par ro/_/'phags pa byams pas rnam pa 'di la yang gsar pa la bslab pa'i stobs kyis mi dmigs pa dang sbyor ba nyid kyi rjes su yi rang ba dang yongs su bsngo ba yang dag par 'byung ba'o/_/gzhan du phyin ci log nyid ces gsungs pa ni/_'phags
[\[123b.4\]]pa rab 'byor gal te zhes bya ba la sogs pa'o/_/sems la sogs pa'i 'du shes rnams med pa'i phyir phyin ci log tu mi 'gyur zhes bya ba ni lan dang po'o/_/sems gang gis yongs su bsngo ba'i zhes bya ba ni sems gang zhig yongs su sngo bar byed pa'o/_/de ltar na
[\[123b.5\]]zhes bya ba ni legs par 'dzin pa'i phyir ro/_/yongs su bsngos pa zhes bya ba ni shin tu yongs su bsngos pa'o/_/gsal bar byed pa'i don du gsungs pa/_ji ltar zhes bya ba la sogs pa ste/_de ltar zhes bya ba la sogs pas nye bar bsdu ba'o/_/'o na gang gi tshe na phyin
[\[123b.6\]]ci log yin par 'gyur zhe na/_de'i phyir gsungs pa/_de ltar zhes bya ba la sogs pa'o/_/da ni rjes su yi rang ba'i sems dang /_yongs su bsngo ba'i sems la zad pa nyid kyi phyir dang /_byang chub kyang med pa'i phyir stong pa nyid kyis chos rnams kyi yongs su bsngo
[\[123b.7\]]ba med pas don dam par yongs su bsngo ba med ces de ltar bsam par byed cing yongs su bsngo ba ni yang dag par yongs su bsngo ba zhes gnyis pa'o/_/de ston par byed pa ni/_gal te yang zhes bya ba la sogs pas so/_/sems gang yang yongs su bsngo ba'i zhes bya ba ste/_yongs su bsngo bar gyur
[\[124a\]]
[\[124a.1\]]pa'o/_/de ltar yang dag par shes pa zhes bya ba ni mdor bstan pa'o/_/'di ltar sems te zhes bya ba ni rgyas par bshad pa ste/_phyin ci ma log par yid la byed ces bya ba'i don to/_/de la zhes bya ba la sogs pa ste/_sems de la de
[\[124a.2\]]ltar sems pa na zhes bya ba dang 'brel to/_/zad pa ni 'das pa nyid kyi phyir ro/_/zad pa zhes bya ba la sogs pa'i rnam pa rnams kyis yid la byed de/_mi nus pa zhes bya ba ni med pa nyid kyi phyir ri bong gi rwa bzhin no/_/de dag gi chos nyid kyang de yin zhes bya ba ni rang bzhin med
[\[124a.3\]]pa nyid do/_/chos gang dag gis zhes bya ba ni sems las byung ba rnams kyis so/_/chos gang dag tu zhes bya ba ni rdzogs pa'i byang chub la sogs pa rnams la'o/_/gal te de ltar zhes bya ba la sogs pas nye bar bsdu ba'o zhes bya ba 'di 'das pa'i sangs rgyas rnams kyi
[\[124a.4\]]dbang du mdzad nas gsungs pa yin te/_de rnams nyid gtso bo nyid kyi phyir ro/_/yang gsum pa ni ma byon pa'i sangs rgyas dang 'brel pas gsungs pa ni/_'phags pa rab 'byor gzhan yang zhes bya ba la sogs pa ste/_da ltar byung ba rnams kyi dbang du mdzad nas yang
[\[124a.5\]]bzhi pa gsungs pa ni/_'phags pa rab 'byor gzhan yang zhes bya ba la sogs pa'o/_/yang mdor bsdus nas gcig tu byas te/_'das pa dang /_ma byon pa dang /_da ltar byung ba'i byang chub sems dpa' rnams dang /_nyan thos dang /_rang sangs rgyas kyi theg pa
[\[124a.6\]]can dang /_so so'i skye bo rnams kyi yang bsod nams bya ba gang yin pa de rnams la rjes su yi rang bar byas nas yongs su bsngo zhing /_de rnams la yid la byed pa zad pas ji srid byang chub shin tu rnam par dag pa'i chos nyid kyi mtshan nyid can mi zad pa nyid kyis bla na med pa'i
[\[124a.7\]]yongs su sngo bar byed ces lnga pa gsungs pa ni/_'phags pa rab 'byor gzhan yang zhes bya ba la sogs pas so/_/yang yongs su bsngo ba la dngos po med pa'i yid la byed pas yongs su sngo bar byed ces drug pa gsungs pa ni/_gal te yang 'di ltar zhes bya ba la sogs
[\[124b\]]
[\[124b.1\]]pa ste/_de lta na yang zhes bya ba ni de ltar yang zhes snga ma bzhin no/_/de nyid kyi phyir gsungs pa/_btsun pa rab 'byor de ltar zhes bya ba la sogs pa'o/_/de ci'i phyir zhe na zhes bya ba dogs nas yongs su bsngo ba'i yid la byed pa nyid gsungs pa ni/_'di ltar zhes bya ba la
[\[124b.2\]]sogs pa'o/_/bdun pa gsungs pa ni/_gal te yang 'di snyam du zhes bya ba la sogs pa ste/_chos thams cad la rang bzhin gyis stong pa nyid kyi phyir ro/_/sems kyis sems mi shes shing chos kyis chos shes gsungs pa yin no/_/'di ni zhes bya ba la sogs pa nye bar
[\[124b.3\]]bsdu ba'o/_/yang 'og tu 'das pa la sogs pa'i sangs rgyas rnams kyi bsod nams mngon par 'du byed pa tshad mar byas nas yongs su sngo bar byed pa'i yongs su bsngo ba yod pa ma yin no/_/gal te des bsod nams mngon par 'du byed pa dang rjes su yi rang ba dben pa dang zhi ba nyid du
[\[124b.4\]]shes na/_de'i tshe yang dag par yongs su bsngo ba yin zhes bya ba brgyad pa gsungs pa ni/_gal te yang zhes bya ba la sogs pas so/_/bsod nams mngon par 'du byed pa ni bsod nams kyi las so/_/de shes na zhes bya ba ni mtshan mar byed pa'o/_/dben pa ni kun brtags
[\[124b.5\]]dang gzhan dbang gi ngo bo nyid dag gis so/_/zhi ba ni yongs su grub pa'i ngo bo nyid kyis so/_/gal te de zhes bya ba la sogs pas 'di gsungs pa yin te/_dben pa dang zhi ba nyid shes pa la yang gal te de'i dngos po mngon par zhen par gyur na/_de'i tshe yang dag par yongs su
[\[124b.6\]]bsngo ba ma yin zhes bya ba'o/_/de ltar na 'di ni zhes bya ba la sogs pas nye bar bsdu ba'o/_/de'i shes rab kyi pha rol tu phyin pa zhes bya ba'i tshig ni de nyid kyis yang dag par yongs su bsngo ba'i phyir ro/_/da ni 'das pa'i sangs rgyas rnams kyi dge ba'i rtsa ba yongs su bsngo ba
[\[124b.7\]]rigs gcig pa nyid kyis yang dag par shes shing yang dag par yongs su bsngo ba zhes dgu pa gsungs pa ni/_gang yang sangs rgyas bcom ldan 'das zhes bya ba la sogs pas so/_/de ci 'dra ba ltar yongs su bsngo ba zhes bya ba ni rang bzhin gyis skye ba med pa dang ldan pa'i chos
[\[125a\]]
[\[125a.1\]]kyi dbyings kyi ngo bo nyid do/_/gang gis de zhes bya ba ni yongs su bsngo ba'i sems kyis so/_/de'i rigs can zhes bya ba 'di'i rnam grangs gzhan ni de'i rigs su gtogs pa zhes bya ba ste/_de lta bu zhes bya ba'i don to/_/de'i mtshan nyid
[\[125a.2\]]can zhes bya ba 'di ni de'i rang bzhin can zhes bya ba'o/_/gal te de ltar shes na zhes bya ba ni de ltar de gnyis yang dag par shes rab kyis so sor rtog par byed pa'o/_/yongs su bsngo bar 'gyur zhes yang dag par so sor rtog par rtog pas kun tu rmongs pa med pa'i phyir ro/_/
[\[125a.3\]]gzhan gyis yongs su bsngo bar 'gyur zhes bya ba la/_dgag tshig 'don pa yin no/_/gal te de ltar shes na zhes bya ba la/_gal te 'dis kyang de lta bu nyid la sogs pa'i de kho na nyid kyis mngon par zhen na de'i tshe yang dag par yongs su sngo bar mi byed ces bshad pa
[\[125a.4\]]byed pa yin no/_/de lta bur gyur pa'i yongs su bsngo ba ni rdzogs pa'i sangs rgyas rnams kyis rjes su gnang ba ste/_gzhan ni ma yin zhes gsungs pa ni/_de ci'i phyir zhe na zhes bya ba la sogs pa'o/_'das pa la sogs pa la yang yongs su bsngo ba mi 'thad pa
[\[125a.5\]]zhes gsungs pa ni/_gang 'das pa de ni zhes bya ba la sogs pa'o/_/ma thob pa ni skye ba med pa dang gnas pa mi dmigs pa zhes bya ba'o/_/'di zhes bya ba ni yang dag par phyogs par byed pa'i sgra dang /_sbyor ba'i gnas skabs dag la de med pa'i phyir ro/_/de'i
[\[125a.6\]]phyir gnyi ga yang med do/_/de bas na de ni mtshan ma yin te/_yod par lta ba med pa nyid kyi phyir ro/_/yul ma yin pa ni 'dun pa la'o/_/mtshan ma ma yin pa dang yul ma yin pa dang zhes bya ba 'di yang rnam par rtog pa la yongs su bsngo ba med do zhes bya ba gsungs pa ni/_
[\[125a.7\]]de ltar mtshan mar byed cing zhes bya ba la sogs pa ste/_de ltar zhes bya ba ni mtshan ma ma yin pa dang yul ma yin pa nyid kyis so/_/mi sems na zhes bya ba ni yang dag par yid la mi byed pa'o/_/gang gi phyir yang dag par yongs su bsngo ba ma yin no/_/gal
[\[125b\]]
[\[125b.1\]]te de ltar mtshan mar mi byed pa nyid la yang dag par yongs su bsngo ba la thabs yin na 'di la yang dran pa dang bral bas yang dag par 'byung ba la yang dag par bsngo ba ci zhig yod ces dogs nas gsungs pa/_de ste zhes bya ba la sogs pa'o/_/dran pa dang bral ba ni gzhan
[\[125b.2\]]la yid nyid do/_/gnyid mthug po la sogs pa la rnam pa thams cad rtogs pa la sogs pa la/_'o na yang dag par yongs su bsngo bar 'gyur zhes gsungs pa/_dran pa dang bral ba'am khong du ma chud pa zhes bya ba'o/_/gzhan la yid nyid dam yid nyid med pa gnyis
[\[125b.3\]]kyang mnyam pa zhes bya ba'i don to/_/'o na gang gi tshe na yang dag pa'i yongs su bsngo bar 'gyur zhe na gsungs pa/_de ste zhes bya ba la/_de ste'i sgra ni gal te'i don no/_/gnyid mthug pa dang /_rgyags pa dang /_brgyal ba'i gnas skabs bzhin du dngos po rnams
[\[125b.4\]]yid la mi byed pa ni phyin ci log pa'i gnyen po ma yin no/_/'on kyang dngos po rnams mthong ba nyid la/_shes rab kyi mig gis nyes par spyod cing ngo bo nyid khong du mi chud pa zhes bya ba'i don to/_/'di ltar yang zhes bya ba ni nye bar bsdu ba'o/_/'on te mtshan mar byas
[\[125b.5\]]pa dang /_yongs su bsngo ba ji ltar mi 'gal bas rigs pa yin zhes dogs nas gsungs pa/_'di ni de'i zhes bya ba la sogs pa'o/_/byang chub sems dpa' ni sangs rgyas la sogs pa de rnams dang /_dge ba'i rtsa ba de rnams dang /_rjes su yi rang ba la sogs
[\[125b.6\]]pa'i sems de rnams zhes bya ba thams cad nyid kun rdzob la brten nas nye bar dmigs pa yin no/_/don dam pa la brten nas mtshan mar byas pa dang mtshan mar byas pa ma yin pa thams cad dmigs pa ma yin no/_/de bas na mtshan mar byas pa dang yongs su bsngo ba zhes bya ba thams
[\[125b.7\]]cad thabs la mkhas pa'i stobs kyis byang chub sems dpa' rnams la rigs pa yin zhes bya ba'i dgongs pa'o/_/de bzhin du thabs mkhas pa 'di la thabs gang yin zhes gsungs pa ni/_thabs mkhas pa 'di la zhes bya ba la sogs pa'o/_/thos pa dang mi ldan pas
[\[126a\]]
[\[126a.1\]]zhes bya ba ni 'di'am 'di la zhes bya ba'i lhag ma'o/_/shes rab kyi pha rol tu phyin pa la gang zhig yongs su bsngo ba de nyid ni bsod nams kyi bya ba ste/_de la 'jug pa ni 'dzin par mi nus so zhes bya ba dang 'brel to/_/de la zhes
[\[126a.2\]]bya ba ni de ltar yod pa na'o/_/de la de skad ma zer cig ces brjod par bya ba yin no/_/'di gang zhig gsungs pa ni/_gang zhig ces bya ba la sogs pa ste/_'di la ma brten par yang de ltar nus zhes ci/_de ci'i phyir zhe na zhes bya ba dogs nas gsungs pa
[\[126a.3\]]ni/_'du byed de dag kyang 'gags pa ste zhes bya ba la sogs pa la/_don ni 'di yin te/_shes rab kyi pha rol tu phyin pa la ma brten par yongs su bsngo ba la gang zhig bdag gi dngos po dang /_gang zhig 'du byed rnams yang dag par yod par 'gyur ba de rnams nyid
[\[126a.4\]]ni mtshan mar bya ba ste/_thams cad rnam par rtog par byed de/_mtshan mar byas nas rnam par rtog pa dang /_yongs su bsngo ba de bzhin gshegs pa rnams rjes su gnang bar mi mdzad do/_/kha zas bzang po dug can dang mtshungs pa 'di yongs su bsngo ba'o/_/de bas
[\[126a.5\]]na de ltar yongs su bsngo bar mi bya ba'o/_/de la bslab par bya ba yang ma yin zhes bya ba'o/_/'gags pa zhes bya ba ni ji ltar sngar gsungs pa gang zhig 'das pa de ni zad pa zhes bya ba'o/_/bdag gi dngos po zhes bya ba ni nang gi bdag nyid kyi gzugs la sogs
[\[126a.6\]]pa'i phung po rnams kyis yang dag par bsdus pa/_de bzhin gshegs pa la sogs pa rnams kyi sku rnams so/_/'du byed dag kyang zhes bya ba ni/_dge ba'i rtsa ba dang rjes su yi rang ba'i sems la sogs pa rnams so/_/kun rdzob tu yang 'gags pa nyid kyis
[\[126a.7\]]dmigs pa'i ngo bo mi rung ba nyid brjod nas/_don dam par yang gsungs pa ni/_zhi ba zhes bya ba la sogs pa la/_zhi ba ni kun brtags kyi ngo bo ste/[ (]gdon [,]gdod [)]ma nas ma skyes pa'i phyir ro/_/dben pa ni kun brtags kyi ngo bos stong ste/_gzhan dbang gi rang bzhin no/_/
[\[126b\]]
[\[126b.1\]]dmigs pa dang bral ba ni/_dmigs pas stong pa yongs su grub pa ste/_mi dmigs pa'i ngo bo nyid kyi phyir ro/_/'on kyang zhes bya ba ni gang gi phyir/_bdag gi dngos po dang 'du byed rnams de yod pa ma yin pa dang /_nye bar dmigs pa ma yin pa de ltar yang ji lta ba
[\[126b.2\]]bzhin du de kho na nyid de tshad mar byas pa yang dag pa ji lta ba ma yin pa la rnam par brtags pa yin no/_/de la ji lta ba bzhin ma yin pa la/_ji lta ba bzhin gyi 'du shes can shugs kyis bdag gi ba'i nye bar dmigs pa mi dmigs pa la yang dag par rdzogs
[\[126b.3\]]pa'i byang chub tu yongs su bsngos pa yin no/_/de bas na ci zhes gsungs pa ni/_/de'i dge ba'i rtsa ba zhes bya ba la sogs pa ste/_yongs su mya ngan las 'das pa yang zhes bya ba ni/_yang gi sgra ni khyad par gyi don la'o/_/de la shin tu mtshan mar byas pa la sogs pa mi
[\[126b.4\]]rigs pa'i phyir ro/_/dug dang bcas pa ni rmongs shing 'chi bar byed pa'i phyir ro/_/zug rngu dang bcas pa ni ring po nas ring por phyin ci log gi lta ba'i nang du yang dag par zhugs pa'i phyir ro/_/'di nyid dpes bstan pa ni/_'di lta ste dper na zhes bya ba la sogs pa ste/_
[\[126b.5\]]bzang ba ni kha dog la sogs pa rab nyid kyi phyir ro/_/mod kyi zhes bya ba ni/_gal te yang zhes bya ba'i don to/_/'on kyang zhes bya ba ni ji ltar yang bya ba'i don to/_/mkhas pa rnams kyis zhes bya ba ni khyad par du shes pa rnams kyis so/_/byis pa'i rang bzhin can
[\[126b.6\]]ni dug dang bcas pa la/_shi ba'i nus pa ma rtogs pa'i phyir ro/_/shes rab 'chal ba'i rang bzhin can ni phan pa dang bde bar byas pa nyid kyi sgro btags nas ro myangs pa'i phyir ro/_/bsams te zhes bya ba ni kha dog la sogs pa la chags pa'i phyir ro/_/myang bar
[\[126b.7\]]byed pas na myangs pa ste yongs su longs spyod pa'o/_/zhu ba'i tshe zhes bya ba ni tha ma la'o/_/rnam par smin pa ni 'bras bu'o/_/log par 'dzin cing zhes bya ba ni nyen pa'i dus su phyin ci log tu bzung ba'i phyir ro/_/log par rig pa zhes bya ba ni bsam pa'i dus na'o/_/
[\[127a\]]
[\[127a.1\]]log par kha don byas pas zhes bya ba ni yang nas yang du mngon du byed pa'i dus la'o/_/legs par smras pa ni shes rab kyi pha rol tu phyin pa'i rang bzhin la'o/_/don la shes shing ni thos pa la sogs pa'i legs par byas pas so/_/khong du ma
[\[127a.2\]]chud pa ni rtogs pa med pa'i phyir ro/_/yongs su bsngo bar gyis shig ces bya ba la ces bya ba'i sgra ni rdzogs pa'i don la'o/_/de ltar yongs su bsngo ba de ni zhes bya ba la/_gang zhig 'di gsungs pa la/_dug nyid du 'gyur te zhes bya ba ste/_'dir dug ni don ma
[\[127a.3\]]yin par byed pa'i nus pa'o/_/de bas na zhes bya bas ni nye bar bsdu ba'o/_/de ltar 'dis shes rab kyi pha rol tu phyin pa la ma brten par yongs su bsngo ba'i bya ba la 'jug nus pa ma yin no zhes bya bas zin par byas so/_/ji ltar yang dag par yongs su
[\[127a.4\]]bsngo ba de rjes su 'gro ba'i sgo nas lan mang du 'phags pa byams pa rang nyid kyis bstan zin to/_/da ni yang dag par shes rab kyi pha rol tu phyin pa bstan pa'i don du/_bcom ldan 'das kyis gnas brtan rab 'byor nyid la bskul ba zhes de'i gdul bya rnams la rjes su gzung
[\[127a.5\]]ba'i phyir/_gzhan yang dag par yongs su bsngo ba'i rnam pa gnas brtan gyis bstan par bya bar 'dod pas gnas brtan nyid la dri bar mdzad de/_yang des ji ltar bslab par bya zhes bya ba la sogs pa ste/_yongs su gzung bar bya ba zhes bya ba ni 'dir yongs su gzung ba ni rjes su
[\[127a.6\]]yi rang ba'o/_/lan ni rab 'byor gyis smras pa/_byang chub sems dpa'i theg pa can zhes bya ba la sogs pa ste/_gzhan dag ni po ti mang po ma mthong ba rnams ji ltar yongs su gzung bar bya zhes bsngos na bla na med pa yang dag par rdzogs pa'i byang chub tu legs par yongs
[\[127a.7\]]su bsngos par 'gyur zhes bya ba 'di'i rjes la/_'dri mkhan bag med pa rnams kyis chad pa/_rab 'byor gyis smras pa zhes bya ba'i yi ge lnga po po ti gcig la ma mthong ba/_'phags pa mgon po byams pas yang des ji ltar bslab par bya zhes rang nyid kyis rtogs
[\[127b\]]
[\[127b.1\]]nas/_'dir 'dis byang chub sems dpa'i theg pa can zhes bya ba la sogs pa lan byas pa zhes smra bar bya'o/_/de ltar yang tshig dang ngag rdzogs pa'i rjes la/_de nas bcom ldan 'das kyis tshe dang ldan pa rab 'byor la legs so zhes bya ba byin nas zhes bya ba
[\[127b.2\]]de rigs pa ma yin no/_/gang zhig yang 'dir de rnams kyi lan dri ba'i sgo nas nye bar ston pa po nyid kyi phyir/_'phags pa rab 'byor la legs so zhes bya ba de la yang /_dngos su ston pa po spangs nas ston pas mdzad pa nyid byed pa gang zhig byang chub sems
[\[127b.3\]]dpa' rnams la khyed chos ston par byed ces bstod pa'i khyad par dri ba tsam byed pa la/_ji ltar 'gyur zhes lan 'di dka' ba nyid do/_/de bas na nub byang mtshams kyi yul na dar ba dang /_de nas byung ba'i po ti rnams de dag gis ma mthong bas gnas 'di la yang
[\[127b.4\]]chen mo rnams kyi 'don pa la ji ltar 'gyur/_de rnams las ni 'di ltar 'don pa yin te byang chub sems dpa' byams pas gsungs pa/_'di ltar yang 'das pa dang /_ma byon pa dang /_da ltar byung ba'i sangs rgyas rnams kyi dge ba'i rtsa ba la rjes su yi rang
[\[127b.5\]]na yongs su bsngo bar bya ba'o/_/ji srid du bla na med pa yang dag par rdzogs pa'i byang chub la ji ltar yongs su bsngo bar 'gyur/_rab 'byor gyis smras pa/_byams pa 'dir theg pa chen po'i rigs kyi bu'am/_rigs kyi bu mos shes rab kyi pha rol tu phyin pa la
[\[127b.6\]]spyod cing /_de bzhin gshegs pa la skur pa mi gdab par 'dod pas ji ltar yongs su bsngo bar bya/_ji ltar de bzhin gshegs pa dgra bcom pa yang dag par rdzogs pa'i sangs rgyas rnams kyis mkhyen pa zhes bya ba la sogs pa'o/_/de bas na 'phags
[\[127b.7\]]pa rab 'byor nyid kyis 'dir 'di la zhes bya ba la sogs pa'i lan no/_/don ni 'di yin te/_gang gi phyir mtshan mar byas nas rnam par rtog par byed pa'i yongs su bsngo ba de bzhin gshegs pa rnams rjes su shes par mi byed pa de'i phyir sangs rgyas rnams nyid mtshan mar
[\[128a\]]
[\[128a.1\]]byas te/_yongs su bsngo bar bya zhes bya ba'o/_/skur pa 'debs pa ni smad pa de mi bden par smra ba nyid kyis sgrogs pa'i phyir ro/_/sangs rgyas kyi ye shes ni shes rab kyi spyan can gyis so/_/chos thams cad la rtogs par byed
[\[128a.2\]]pa'i yul gyi mkhyen pa'o/_/sangs rgyas kyi spyan gyis rnam pa thams cad du chos thams cad mngon par byang chub pa'i yul gyi gzigs pa zhes bya ba dang 'brel to/_/de'i yongs su bsngo ba de lta bu ni zhes bya bas nye bar bsdu ba'o/_/yongs su bsngo ba chen po ni bde
[\[128a.3\]]'gro la sogs pa'i 'bras bu mtha' yas pa nyid kyi phyir ro/_/chos kyi dbyings kyi yongs su bsngo ba ni thams cad mkhyen pa nyid la sogs pa'i mtshan ma la yang nye bar len pa ma yin pas nam mkha' bzhin du mtha' yas pa'i bsod nams kyi rang bzhin gyi phyir ro/_/
[\[128a.4\]]yongs su rdzogs pa ni chos dang longs spyod rdzogs pa'i sku kun nas 'phags pa'i phyir ro/_/shin tu yongs su rdzogs pa ni stobs dang mi 'jigs pa la sogs pa'i yon tan ma lus pa thob par byed pa nyid kyi phyir ro/_/dug med pa nyid la sogs pa thams cad song
[\[128a.5\]]ba zhes gsungs pa ni/_lhag pa'i bsam pas zhes bya ba la sogs pa ste/_de ltar zhes bya ba ni lhag pa'i bsam pa la sogs pas so/_/de ltar rten gyis byas pa'i che ba'i bdag nyid rdzogs pa'i sangs rgyas rten nyid kyis yongs su bsngo ba la bstan nas/_de ni
[\[128a.6\]]chos thams cad kyi khams gsum dang dus gsum la ma gtogs pa'i yid la byed pas/_yongs su bsngo ba dug med pa de las gzhan du yongs su bsngo ba ni dug dang bcas pa zhes ni lan te/_gzhan zhes bya ba la sogs pas bstan par byed pa ni tshul khrims la
[\[128a.7\]]sogs pa ni de bzhin gshegs pa ste tshul khrims la sogs pa'i phung po'o/_/mi gtogs pa ni mtha' dang bral bar gyur pa ste/_dus gsum dang khams gsum du mi gtogs pa'i phyir zhes bya ba'o/_/dus gsum dang khams gsum la yang nang du song ba ma yin
[\[128b\]]
[\[128b.1\]]pa nyid kyi phyir zhes bya ba'i don to/_/tshul khrims la sogs pa de rnams la chos kyi dbyings tsam nyid kyi phyir zhes bya ba'i dgongs pa'o/_/yongs su bsngo ba yang zhes bya ba ni yongs su bsngo ba yang ngo /_/chos gang du zhes bya ba ni yang dag par rdzogs pa'i byang chub la ste chos
[\[128b.2\]]kyi dbyings kyi ngo bo nyid kyi phyir ro/_/chud ma zos pa ma yin zhes bya ba ni gdug pa can ma yin pa'o/_/yang sangs rgyas kyi ye shes kyi spyod yul du gyur pa'i chos kyi dbyings su yongs su bsngo bas dge ba'i rtsa ba de yongs su bsngo ba zhes lan bstan pa'i don du gsungs pa/_
[\[128b.3\]]yongs su bsngo ba gang zhig ces bya ba la sogs pa la/_de nas bcom ldan 'das gnas brtan rab 'byor gyi tshig la rjes su yi rang bar mdzad nas rnam pa mang pos bsod nams mang ba nyid nye bar bstan par mdzad do/_/gang gA'i klung gi bye ma dang mnyam pa'i stong gsum
[\[128b.4\]]gyi stong chen po'i sems can rnams dge ba bcu la gnas par byed pa po'i bsod nams mngon par 'du byed pa las chos kyi dbyings la yongs su bsngo ba'i bsod nams mang ba nyid bstan pas/_de bzhin du sems can de tsam nyid la bsam gtan bzhi thob pa'i bsod nams la dang /_de
[\[128b.5\]]bzhin du tshad med pa thob pa dang /_gzugs med pa'i snyoms par 'jug pa thob pa'i rgyun tu zhugs pa de tsam nyid la ji srid du sangs rgyas par gyur pa'i bsod nams lhag pa nyid kyis/_yang sems can de tsam nyid kyi byang chub sems dpar gyur pa gzhan dag de tsam nyid
[\[128b.6\]]kyi sems can rnams la rkyen bzhis bde ba thams cad nye bar ster ba'i gang gA'i klung gi bye ma snyed kyi bskal par rim gros bsod nams kyi phung po gang zhig de bas kyang lhag pa'i bsod nams nyid kyis so/_/na bar byed pas na na bas te de gso ba ni de'i rgyu can sman rnams so/_/
[\[128b.7\]]yo byad ni zag snod la sogs pa rnams so/_/bde ba'i rgyu rnams ni bde ba'o/_/de rnams kyi sbyor ba ni ster bar byed pa'o/_/bde ba la reg pa ni bde ba nyams su myong ba'o/_/des gang zhig gnas pa ni 'gro ba la sogs pa rnams so/_/yang bsod nams kyi khyad par
[\[129a\]]
[\[129a.1\]]gsungs pa ni rnam grangs des na zhes bya ba la sogs pa ste/_des na zhes bya ba ni bshad zin pa'i rkyen bzhi nye bar ster ba la sogs pas so/_/yongs su brtags nas sems can de rnams sems can thams cad la re re la dang zhes bya ba
[\[129a.2\]]ni nye bar bsnyen par bya ba'i sems can rnams so/_/re re'i nye bar bsnyen par byed pa'i nye bar bsnyen par bya ba nyid kyis re re yongs su brtags nas byang chub sems dpa' de rnams zhes bya ba ste/_yongs su brtags nas zhes bya ba 'jug pa yin no/_/'dir ni snga ma las 'di ni khyad par ro/_/
[\[129a.3\]]sngar ni gcig gis nye bar bsnyen par bya ba de rnams nyid gzhan rnams la yang ste/_de rnams ni sems can tsam gyi ngo bo ste/_'dir ni gang zhig gcig gis nye bar bsnyen par bya ba de ni gzhan gyi ma yin no/_/de ltar na phongs pa de rnams kyi phyir sbyin pa ni 'bras bu chen por 'gyur ro/_/
[\[129a.4\]]gcig gis nye bar bsnyen pa'i gzhan gyis nye bar bsnyen pa la byang chub sems dpa' de ltar ma yin zhes khyad par ro/_/yang na re re yongs su brtags nas zhes bya ba ni sems can thams cad de tsam gyis sems can gcig yongs su brtag par bya ba'o/_/de bzhin du sems
[\[129a.5\]]can de rnams thams cad dang byang chub sems dpa' de rnams thams cad kyang re re yongs su brtags nas de tsam gyis gcig yongs su brtag pa'o/_/de bzhin du byang chub sems dpa' rnams sam de tsam nye bar snyen par byed pa'o/_/rjod par byed pa ni 'di yin te/_bcom
[\[129a.6\]]ldan 'das mang ngo zhes bya ba ste/_nye bar bsnyen par bya ba dang /_nye bar snyen par byed pa dang /_sbyin par bya ba'i dngos po rnams la dus mang ba nyid kyis so/_/bsod nams kyi phung po de gzugs can zhig lags na ni mi shong bar 'gyur ro zhes bya ba ni 'jig rten gyi
[\[129a.7\]]khams de rnams su yongs su shong ba ma yin no zhes bya ba'i don to/_/bcom ldan 'das ni bsod nams 'di la de de bzhin te zhes bya bas mang ba nyid rjes su gnang nas chos kyi dbyings kyi yongs su bsngo ba las skyes pa la khyad par gsungs pa ni/_de ltar de tsam byang chub
[\[129b\]]
[\[129b.1\]]sems dpa' nye bar snyen par byed pa rnams so/_/rab 'byor yang gang gi phyir zhes bya ba la sogs pa ni sngar gyi bsod nams rnams la mtshan mar 'du shes pa dang /_nye bar dmigs par 'du shes pas yongs su bsngo ba'i bsod nams kyi phung po la dman pa nyid de med pas
[\[129b.2\]]lhag pa nyid ces bya ba'i dgongs pa'o/_/da ni phan yon thos pas dga' ba skyed pa'i lha rnams kyis bsngags pa sgrogs pa dang mchod pa byed pa gsungs pa ni/_de nas rgyal chen bzhi'i ris kyi lha'i bu zhes bya ba la sogs pa ste/_mngon par gtor zhes bya ba ni mdun du
[\[129b.3\]]me tog gi tshogs gtor ba'i phyir ro/_/mngon par rab tu gtor zhes bya ba ni kun nas so/_/de bzhin du lha'i ris gzhan dag nas kyang zhes bya ba ni mtshe ma la sogs pa rnams las so/_/sgra zhes bya ba ni bsngags pa'i sgra'o/_/dbyangs rjes su bsgrags so zhes bya ba ni bsngags
[\[129b.4\]]pa'i tshig de nyid yang nas yang du brjod pa'i phyir mang ba la rtog par byed do/_/yun ring po de tsam du zhes bya ba ni dus ring po tsam du bsags pa'o/_/de ltar rgya cher yang dag par bsgrub pa zhes bya ba ni de lta bu'i rgya chen pos skyed par byed pa'o/_/sngar bshad pa nyid kyi don bstan pa nyid
[\[129b.5\]]kyi don du bcom ldan 'das slar bstan par mdzad de/_lha'i bu dag ces bya ba la sogs pas zhes bya ba kha cig go/_/yang na gang zhig de ma thag tu bsod nams nye bar bstan pa de nyid ni 'dir lha'i bu dag ces bya ba la sogs pas mdor bsdus te rjes su brjod nas so/_/rnam
[\[129b.6\]]grangs 'dis zhes bya ba la sogs pa khyad par gsungs so/_/'dir ni khyad par 'di'o/_/gang zhig yang 'jig rten gyi khams gzhan dang gzhan na yod pa nye bar bsnyen par bya ba de rnams kyang byang chub tu sems bskyed nas/_slar 'jig rten gyi khams gzhan dang gzhan na yod pa
[\[129b.7\]]de rnams la sbyin pa byin zhing zhes bya ba 'di ni rigs pa yin te/_gzhan du na lta zhog ces bya ba la sogs pa 'brel bar 'gyur ro/_/re re nas yongs su brtags nas zhes bya ba la sogs pa ni snga ma ltar bshad par bya'o/_/'di tsam gyis ni ji srid du sgrub pa'i rjes su yi
[\[130a\]]
[\[130a.1\]]rang ba khas blangs nas de sngon du 'gro ba can yongs su bsngo ba bstan to/_/da ni rang dang gzhan gyi bsod nams kyi bya ba mnyam pa nyid thob pa'i don du rjes su yi rang ba nyid bshad pa'i don du mdor bstan par byed pa ni/_de nas bcom ldan
[\[130a.2\]]'das la zhes bya ba la sogs pa ste/_ma lus par byas te zhes bya ba ni lus pa med par byas nas so/_/mchog nyid la sogs pa rnams ni bcom ldan 'das kyis gsungs pa rnams rjes su brjod nas ci tsam gyis na mchog tu 'gyur zhes bya ba'i 'dri ba'o/_/chos
[\[130a.3\]]rnams mi 'dzin zhes bya ba la sogs pa ste/_sangs rgyas rnams dang dge ba'i rtsa ba de rnams la gzung ba la sogs pa med pa'i phyir mnyam pa nyid mthong ba gsungs so/_/de la mi 'dzin pa ni kun brtags so/_/rlom sems su mi byed pa ni gzhan dbang gis so/_/
[\[130a.4\]]mi dmigs pa ni yongs su grub pa'o/_/'di nyid kyi phyir ngo bo nyid gsum de nyid rim pa ji lta ba nyid mi rtog rnam par mi rtog mi mthong zhes bya ba'o/_/'di nyid gsal bar byed pa ni yang dag par rjes su mi mthong zhes bya ba ste/_ting nge 'dzin 'di'i gnas skabs la
[\[130a.5\]]langs pa yang ji ltar chos rnams la rnam par gzhag par byed pa de gsungs pa ni/_chos de dag la 'di ltar zhes bya ba la sogs pa ste/_chos thams cad ni rtog pas rnam par bsgrub pa ste zhes bya ba ni rtog pas rnam par bsgrub pa brnyes pa kun tu
[\[130a.6\]]brtags pa'o/_/ma skyes pa ni gzhan dbang rnams so/_/nges par ma skyes pa ni yongs su grub pa rnams so/_/de nyid kyi phyir 'ong ba med pa dang 'gro ba med pa ste/_skye ba dang 'jig pa dag la rim pa ji lta bar de kho na nyid du med pa'i phyir ro/_/de nyid kyi phyir
[\[130a.7\]]gsungs pa/_'di la chos gang yang ma skyes so zhes bya ba la sogs pa ste/_de ltar skye ba dang /_'gag pa med pa'i phyir sangs rgyas 'di rnams dang /_nyan thos dang /_rang sangs rgyas dang /_byang chub sems dpa' dang /_so so'i skye bo rnams
[\[130b\]]
[\[130b.1\]]kyi dge ba'i rtsa ba la rjes su yi rang ba dang /_yongs su bsngo ba'i sems dag la chos nyid stong pa nyid la de ltar rjes su yi rang ba dang yongs su sngo bar byed de/_de ltar na rjes su yi rang ba mchog tu 'gyur te/_rjes su yi rang ba'i skabs la yang yongs su sngo bar byed
[\[130b.2\]]pa zhes bya ba'i tshig ni ci nas kyang yongs su bsngo bar bya ba nyid kyi phyir dang /_slar chos thams cad la rnam par grol bas mnyam pa'i phyir ro/_/chos thams cad ni dus rjes su yi rang ba dang /_yongs su bsngo bar bya'o zhes ston par byed pa ni rab 'byor gzhan yang
[\[130b.3\]]zhes bya ba la sogs pas so/_/rnam par grol ba ni mya ngan las 'das pa ste/_de yang chos kyi dbyings la sgrib pa thams cad kyis rnam par dag pa nyid do/_/don dam par sbyin pa la sogs pa thams cad de ltar nyid ces bya ba'i don to/_/ma bcings shing zhes bya ba
[\[130b.4\]]la ni chos thams cad rang bzhin gyis dben pa nyid kyi phyir so so'i skye bo'i dus su bcings pa med pa yin no/_/ma grol ba ni rang bzhin gyis rnam par dag pa nyid kyi phyir phyis grol ba med pa'o/_/ma chags pa ni chos thams cad la lta ba la sogs pa kun nas nyon mongs pa
[\[130b.5\]]med pa'i phyir gang du yang chags pa med pa'o/_/yongs su mi sngo ba'i tshul gyis zhes bya ba ni yongs su bsngo ba la yang mi dmigs pa'i phyir ro/_/'di thams cad ji ltar yin zhes gsungs pa ni/_mi 'pho ba dang mi 'jig pas zhes bya ba ste/_don dam par chos
[\[130b.6\]]rnams la gnas skabs gzhan la 'pho ba med de 'jig pa yang yod pa ma yin no/_/'di tsam gyis na zhes bya ba ni bcings pa dang /_grol ba med pa dang /_kun nas nyon mongs pa med pa dang /_'pho ba dang rnam par 'jig pa med pas so/_/chos thams
[\[130b.7\]]cad chos kyi dbyings kyi ngo bo nyid mnyam pa zhes so sor rtog pas rjes su yi rang ba mchog tu 'gyur zhes bya ba ni lan gnyis pa'o/_/slar 'jig rten gyi khams gang gA'i klung gi bye ma snyed dag gi dmigs pa can gyi tshul khrims la sogs pa'i pha rol tu phyin pa'i spyod
[\[131a\]]
[\[131a.1\]]pa'i bsod nams bsags pa las/_mi dmigs pa'i sbyor bas bsod nams kyi phung po la rjes su yi rang ba dang /_yongs su bsngo ba'i bsod nams nyid lhag pa zhes lan no/_/tshul khrims yang dag par blangs te
[\[131a.2\]]zhes bya ba ni cho ga ji lta bar gus pa dang bcas par blangs nas so/_/mtshang brus pa ni skyon nas brjod pa'o/_/brdegs pa ni brdungs pa'o/_/spyos pa ni bden pa dang bden pa ma yin pa'i skyon brjod pas so/_/nga rgyal dang bcas pa ni yod cing zhes bya ba'i don to/_/
[\[131a.3\]]rmugs pa dang gnyid ni rmugs pa dang gnyid de des zil gyis gnon pa dang zhes bya ba dang 'brel to/_/de la rmugs pa ni sems las su rung ba ma yin pa'o/_/rmugs pa'i mtshan nyid gang zhig sems las su mi rung ba nyid rang gi dmigs pa la rtogs pa'i phyir
[\[131a.4\]]ro/_/gnyid ni sems rang dbang med par nang du 'jug pas zad pa mig la sogs pa dbang po'i sgo nas mi 'jug pa'o/_/de yang rang la rag ma lus pa'i sems kyi 'jug pa de ni gnyid do/_/lhag ma ni go sla'o/_/rjes su yi rang ba dang /_yongs su bsngo ba de rjod
[\[131a.5\]]par byed pa'i le'u ni de ltar brjod pa ste le'u drug pa'o//_//de ltar shes rab kyi pha rol tu phyin pa la mchod pa dang /_klog pa dang /_sbyin pa la sogs pa rnams la rjes su yi rang ba dang /_yongs su bsngo ba dag la bsod nams 'byung ba thos pa las/_
[\[131a.6\]]dang ba mngon par 'phel ba'i gnas brtan shA ri'i bus 'khor gzhan rnams la yang dang ba mngon par 'phel ba'i don du tshig bcu drug gis shes rab kyi pha rol tu phyin pa 'di la bstod pa'i don du brtsams pa yin te/_thams cad mkhyen pa'i ye shes yongs su bsgrub
[\[131a.7\]]pa lags so zhes bya ba la sogs pas so/_/thams cad mkhyen pa'i ye shes la sgrub pa gang las de ni de ltar brjod do/_/nyon mongs pa dang /_shes bya'i sgrib pa spangs pas sbyin pa la sogs pas yongs su rdzogs par byas pa sgrub pa zhes bya ba 'dis ni rgyu'i
[\[131b\]]
[\[131b.1\]]gnas skabs gsungs so/_/'bras bu'i gnas skabs gsungs pa ni/_thams cad mkhyen pa nyid ces bya ba'o/_/'di la 'thad pa ni/_gsal bar byed pa zhes bya ba ste/_sgrib pa'i mun pa thams cad spangs pa ni bsal ba'o/_/de byed pa zhes
[\[131b.2\]]bya ba 'di ni spangs pa phun sum tshogs pa'o/_/yang na chos thams cad la don dam par snang ba ni gsal bar byed pa'o/_/de byed pa zhes ye shes phun sum tshogs pa'o/_/de'i phyir 'di la phyag 'tshal lo ni da ltar ro/_/phyag bgyi bar 'os pa zhes bya ba ni
[\[131b.3\]]skad cig ma re re phyi mar ro/_/tshig gcig gis phun sum tshogs pa gnyis bstan to/_/da ni tshig gnyis kyis spangs pa gsungs pa ni nye bar gos pa med pa zhes bya ba ste/_sgrib pa dang dri ma thams cad zad pa'i phyir ro/_/'jig rten thams cad kyis nye bar mi gos
[\[131b.4\]]pa zhes bya ba ni khams gsum gyi dri ma zad pa'i phyir ro/_/da ni tshig gsum gyis ye shes gsungs pa ni/_snang bar bgyid pa zhes bya ba ste/_snang ba ni chos thams cad la don dam par snang ba ste de byed pa'o/_/'dir tshig gnyis kyis rgyu gnyis su gsungs
[\[131b.5\]]pa ni khams gsum pa thams cad kyi rab rib dang bral bar bgyid pa zhes bya ba ste rab rib ni mi shes pa'o/_/de bzlog pa ni rab rib dang bral ba'i ye shes so/_/thams cad ni ma lus pa'o/_/khams gsum ni khams gsum gyi don dam pa'o/_/de la rab rib dang bral ba de
[\[131b.6\]]byed pa'o zhes bya ba ni dmigs pa la khyab pa'o/_/nyon mongs pa dang lta ba'i mun pa thams cad sel ba zhes bya ba ni nyon mongs pa dang lta ba rnams ni nyon mongs pa dang lta ba'o/_/de rnams nyid ni mun pa ste thams cad kyang yin la de rnams kyang yin te/_de
[\[131b.7\]]rnams la sel bar byed pa zhes bya ba ni mi mthun pa thams cad zad pa'o/_/'di tsam thams cad kyis rang gi don phun sum tshogs pa gsungs so/_/gzhan gyi don phun sum tshogs pa'i dbang du mdzad nas gsungs pa ni/_brten par bgyid pa zhes bya ba ste
[\[132a\]]
[\[132a.1\]]go 'phang thams cad 'dod pa rnams kyis so/_/mchog tu bgyid pa zhes bya ba la/_mchog ni phung po lhag ma dang bcas pa'i mya ngan las 'das pa'o/_/byang chub kyi phyogs rnams kyi 'bras bu nyid kyi phyir de rnams kyi mchog go/_/phung
[\[132a.2\]]po lhag ma med pa'i mya ngan las 'das pa ni bde ba ste de bgyid pa'o/_/yang na 'jig rten las 'das pa ni bde ba ste de bgyid pa'o/_/sems can ldongs pa rnams la snang bar bgyid pa zhes bya ba ni ji srid du 'jig rten las 'das pa'i ye shes med pa de srid du ldongs pa'o/_/de
[\[132a.3\]]rnams la de bskyed pa'i phyir snang bar bgyid pa'o/_/'jigs pa dang nye bar 'tshe ba thams cad rab tu spang ba dang snang bar bgyid pa zhes bya ba ni 'jigs pa dang nye bar 'tshe ba thams cad spangs pa'i snang ba ni 'jig rten las 'das pa'i bsgom pa'i lam ste de bgyid pa'o/_/
[\[132a.4\]]'di tsam gyis ni theg pa dman pa gnas pa rnams la don gsungs pa yin no/_/byang chub sems dpa' rnams kyi don gyi dbang du mdzad nas gsungs pa ni spyan lnga zhes bya ba la sogs pa ste/_de rnams ni gzhan don gyi gtso bo rnams so/_/gzhan don la yang de nyid sgrub byed
[\[132a.5\]]de dmigs pa'i dbye bas sha dang lha dang shes rab dang sangs rgyas dang chos mi zad pa'i spyan gyi 'khor dang ldan pa'o/_/bcom ldan 'das shes rab kyi pha rol tu phyin pa ni mig lags so zhes bya ba ni tha mi dad pas de nyid ni mig ste/_chos thams cad kyi don dam pa mthong ba'i phyir
[\[132a.6\]]ro/_/gti mug dang mun pa dang rab rib rnams dang bral bar bgyid pa zhes bya ba la gti mug nyid ni mun pa dang rab rib ste/_mthar thug pa'i mun pa ste ji lta ba bzhin gyi don mthong ba'i gegs byed pa'i phyir ro/_/de la rab rib dang bral bar bgyid pa ni rnam par 'joms
[\[132a.7\]]par byed pa'o/_/rab rib ni lta ba'i skyon te de dang bral bar byed pa'i phyir rab rib dang bral bar bgyid pa'o/_/de lta bur gyur pa 'byung zhing ci zhig skyed par byed ces gsungs pa ni chos thams cad mi bgyid pa zhes bya ba ste/_chos thams cad ni phung po lnga rnams so/_/de rnams
[\[132b\]]
[\[132b.1\]]la yang ngo bo nyid gsum ste/_kun brtags dang gzhan dbang dang yongs su grub pa'o/_/de la kun brtags ni byed pa ma yin te mtshan nyid ji lta bar de med pa'i phyir ro/_/gzhan dbang ni yang dag pa ma yin pa'i kun tu rtog pa ste/_de ni byed pa ma yin te de'i gnyen
[\[132b.2\]]po nyid kyi phyir ro/_/yongs su grub pa ni chos kyi dbyings te de yang mi byed de thog ma dang tha ma med pa nyid kyi phyir ro/_/gal te yang dag pa'i ye shes byed ce na mnyam pas mnyam pa'i dmigs par bya ba dang /_dmigs par byed pa'i ngo bor gnas pa yang ye shes
[\[132b.3\]]thog ma dang tha ma med pa nyid de de la yang 'khrul pa log pa tsam nyid kyis thob pa'o/_/'o na ci zhig byed ce na gsungs pa ni/_lam log par mchis pa zhes bya ba la sogs pa ste/_lam log pa ni chos rnams la yongs su rtog pa'o/_/des mchis pa rnams la lam du
[\[132b.4\]]ni chos kyi bdag med pa'i ye shes la 'dzud pa'o/_/gang gi lam la ni thams cad mkhyen pa nyid kyi'o/_/'di tsam gyis ni thams cad mkhyen pa'i ye shes yongs su sgrub pa zhes gang zhig gsungs pa de'i gzhan don gsungs pa ni/_thams cad mkhyen pa nyid ces bya ba la
[\[132b.5\]]sogs pa ste/_gang gi tshe bag chags kyi mtshams sbyor ba spangs pa de la de'i tshe 'di thams cad mkhyen pa nyid ces bya ba'i don to/_/'o na shes rab kyi pha rol tu phyin pa nyid ni skyed par byed pa dang 'gag par byed pa skye ba dang 'gag pa ste ma yin zhes gsungs pa ni mi skyed pa zhes
[\[132b.6\]]bya ba la sogs pa ste/_chos thams cad la mi skyed pa zhes bya ba ni rnam par byang ba'i rnam pa'o/_/chos thams cad mi 'gog pa ni kun nas nyon mongs pa can gyi'o/_/ma skyes pa dang ma 'gags pa zhes bya ba ni gang gi phyir chos thams cad kyi don dam pa ni rang nyid kyi chos kyi
[\[132b.7\]]dbyings so/_/des na 'di rnams la thog ma dang tha ma med pa'i phyir byis pa rnams la snang ba'i ngo bos shin tu med pa nyid kyi phyir 'di rnams la skye ba dang 'gag pa nyid med do/_/de nyid kyi phyir gsungs pa ni rang gi mtshan nyid stong pa nyid kyi slad du zhes bya ba'o/_/rten cing
[\[133a\]]
[\[133a.1\]]'brel par 'byung ba gzhan dbang slar 'di rnams la ngo bo nyid kyi dbang du mdzad nas gsungs pa ni yum zhes bya ba la sogs pa ste/_yum ni skyed par byed pa'o/_/ci'i phyir zhe na/_sangs rgyas kyi chos rin po che thams cad stsol ba'i
[\[133a.2\]]slad du ste/_sangs rgyas kyi chos thams cad ni rin po che ste de rnams ster bar byed pa'i phyir ro/_/de rnams thams cad rgyu'i gnas skabs su gyur pa byang chub sems dpa' rnams kyi lus so/_/de bas na 'di de'i tshe na de rnams la skyed par byed pa'o/_/sangs rgyas
[\[133a.3\]]kyi chos skyed pa'i phyir sangs rgyas skyed par byed pa nyid kyi don las go ba yin no/_/de tsam gyis ni sangs rgyas rnams la khyad par go ba ma yin no/_/de bas na yon tan can gyi khyad par rnams kyis slar de gsungs pa ni stobs bcu zhes bya ba la sogs pas so/_/de bzhin gshegs
[\[133a.4\]]pa'i stobs rnams ni bcu ste de rnams bgyid pa'o/_/bcu po gang zhe na/_gnas dang gnas ma yin pa mkhyen pa'i stobs dang /_las kyi rnam par smin pa mkhyen pa'i stobs dang /_khams sna tshogs pa mkhyen pa'i stobs dang /_lhag par mos pa sna tshogs
[\[133a.5\]]pa mkhyen pa'i stobs dang /_dbang po mchog dang mchog ma yin pa mkhyen pa'i stobs dang /_thams cad du 'gro ba'i lam mkhyen pa'i stobs dang /_bsam gtan dang rnam par thar pa dang ting nge 'dzin dang snyoms par 'jug pa'i kun nas nyon mongs pa
[\[133a.6\]]dang rnam par byang ba ldang ba thams cad mkhyen pa'i stobs dang /_sngon gyi gnas rjes su dran pa mkhyen pa'i stobs dang /_'chi 'pho ba dang skye ba mkhyen pa'i stobs dang /_zag pa zad pa mkhyen pa'i stobs so/_/de la gnas dang gnas ma yin pa dag ni srid
[\[133a.7\]]pa dang mi srid pa dag gam yang dag par 'byung ba dang /_yang dag par mi 'byung ba dag go/_/'di lta ste/_nyes par spyod pa rnams kyi rnam par smin pa mi 'dod pa ni gnas te 'dod pa ni gnas ma yin pa zhes bya'o/_/las dang rnam par smin pa dag ni las dang rnam par
[\[133b\]]
[\[133b.1\]]smin pa'o/_/khams sna tshogs pa ni bsod nams dang bsod nams ma yin pa la sogs pa skyed par byed pa'i lhag pa'i bsam pa'o/_/lhag par mos pa sna tshogs pa ni 'di lta ste 'dod chags dang zhe sdang la sogs pa la gnas pa rnams la 'dod chags dang
[\[133b.2\]]zhe sdang la sogs pa la 'dod pa'o/_/dbang po rnams ni dad pa dang brtson 'grus dang dran pa dang ting nge 'dzin dang shes rab rnams so/_/de rnams kyi mchog dang mchog ma yin pa nyid ni chen po nyid de 'di ni dbang po rtul po 'di ni 'bring zhes bya ba la sogs pa'o/_/thams cad
[\[133b.3\]]du 'gro ba'i lam ni 'dod chags kyi gnyen po ni lam 'di yin 'di ni zhe sdang gi ste zhes bya ba la sogs pa'o/_/bsam gtan bzhi dang /_rnam par thar pa brgyad dang /_ting nge 'dzin gsum dang /_rtog pa dang bcas pa dpyod pa dang bcas pa rnams dang /_
[\[133b.4\]]gzugs med pa'i snyoms par 'jug pa bzhi dang /_mthar gyis gnas pa'i snyoms par 'jug pa dgu dang /_kun nas nyon mongs pa la sogs pa ste/_de la nyon mongs pa ni srid pa'i don la yongs su bsngo ba dang mya ngan la sogs pas so/_/rnam par byang ba ni
[\[133b.5\]]mngon par shes pa mngon par mi dmigs pa la sogs pas so/_/ldang ba ni seng ge rnam par rol pa dang /_lugs mthun pa dang lugs las bzlog pa'i dbang gis 'byung ngo /_/sngon gyi gnas ni sngon gyi skye ba ste de la rjes su dran pa ni dran pa'o/_/'chi 'pho ba dang
[\[133b.6\]]skye ba dag ni sems can rnams 'chi ba dang skye ba dag go/_/zag pa ni nyon mongs pa ste de rnams kyi zag pa gang zhig dang lam gang gis zad pa de gnyi ga yang zag pa zad pa ni sems can rnams la'o/_/gnas dang gnas ma yin pa la sogs pa 'di rnams la rnam pa
[\[133b.7\]]thams cad du dus thams cad la yang dag par mkhyen pa de ni 'dir gnas dang gnas ma yin pa la sogs pa mkhyen pa'o/_/de nyid ni stobs te cig shos rnams kyis mi brdzi ba'i phyir dang /_de rnams kyang zil gyis gnon pa'i phyir ro/_/mi thul ba zhes bya ba ni
[\[134a\]]
[\[134a.1\]]zil gyis mnan par mi nus pa ste ci'i phyir zhe na gsungs pa/_mi 'jigs pa bzhi bgyid pa'i slad du'o zhes bya ba ni seng ge bzhin du shin tu dogs pa med pa rigs par smra ba ni mi 'jigs pa'o/_/de'i dngos po ni mi 'jigs pa'o/_/mi 'jigs
[\[134a.2\]]pa ni rnam pa bzhi ste/_chos thams cad mngon par rdzogs par byang chub pa la mi 'jigs pa dang /_zag pa thams cad zad par mkhyen pa la mi 'jigs pa dang /_bar du gcod pa'i chos rnams la mi 'jigs pa dang /_nges par 'byung ba'i chos rnams la mi 'jigs pa'o/_/
[\[134a.3\]]rang gi don las brtsams te dang po dang gnyis pa'o/_/gzhan don las brtsams nas gsum pa dang bzhi pa dag go/_/mngon par rdzogs par byang chub pa ni ye shes phun sum tshogs pa'o/_/zag pa zad pa ni spangs pa phun sum tshogs pa'o/_/bar du gcod
[\[134a.4\]]pa'i chos rnams ni mya ngan las 'das pa'i gegs byed pa'o/_/nges par 'byung ba rnams ni mya ngan las 'das pa thob par byed pa'o/_/de rnams la mi 'jigs pa ni 'di ni 'di ltar ma yin zhes yongs su gol bar byed pa la dge sbyong dang bram ze la sogs pa
[\[134a.5\]]rnams kyis mtshan ma nye bar mi ston pas de bgyid pa'o/_/gnas 'di la sngon gyi po ti rnams la tshig mang ba ste/_bcom ldan 'das shes rab kyi pha rol tu phyin pa ni phyag bgyi bar 'os pa ste nye bar ma gos pa dang khams gsum pa thams cad kyi rab rib dang bral
[\[134a.6\]]bar bgyid pa zhes bya ba la sogs pa bar bar du 'don pa ma yin te 'don pa 'di yang bshad zin pa lta bu'o/_/'on te lhag pa'i 'don pa ni bsnan pa yin nam yang na 'don pa'i khyad par yin nam ci zhe na/_de la bsnan pa ma yin te mngon par rtogs pa dang sbyar ba rjes
[\[134a.7\]]su ngo bos so/_/de bas na 'don pa'i khyad par nyid 'di nyid yin zhes kha cig go/_/bsnan pa nyid 'di yin zhes gzhan dag go/_/rgyu ni 'di smra ba ste bcom ldan 'das ma 'di la le'u re re la mdo gzhan bzhin du tshigs su bcad pa rnams gnas so/_/de rnams
[\[134b\]]
[\[134b.1\]]kyang legs par byas pa la dga' ba'i 'jig rten la dar ba dman pa nyid kyi dogs pas 'phags pa mgon po byams pas bstan pa'i 'phags pa thogs med kyi zhal snga nas gsal bar byas pa'o/_/de rnams kyang bcom ldan 'das ma 'di bstan pa'i rim pa la rjes
[\[134b.2\]]su 'brang ba rnams yon tan rin po che sdud pa tshigs su bcad pa'i ming gis gus pa nyid du dar ba yin no/_/de bas na de rnams kyi mtha' yas pa nyid kyi phyir brgyad stong pa la man ngag ma thob pa'i nyung ba nyid kyi rgyu ma shes nas chen mo rnams las blangs nas gzhung 'di
[\[134b.3\]]lta bu rnams rdzogs par bya ba'i don du brgyad stong pa la gnas dang gnas rnams su bsnan pa yin zhes bya ba'o/_/mgon ma mchis pa'i sems can rnams kyi mgon bgyid pa zhes bya ba la mgon med pa'i sems can rnams ni thog ma med pa nyid nas sdug bsngal
[\[134b.4\]]gyi rang bzhin gyi srid pa la 'khor ba 'di rnams la da dung yang 'khor ba med pa'i phyir de rnams la mgon po ni skyong bar byed pa'i sangs rgyas bcom ldan 'das te de bgyid pa'o/_/'di tsam gyis ni thams cad mkhyen pa'i ye shes yongs su grub pa 'di zhes bshad zin
[\[134b.5\]]to/_/'di nyid ni thams cad mkhyen pa nyid ces bshad pa'i don du gsungs pa ni 'khor ba'i snying po zhes bya ba la sogs pa ste 'khor ba ni zag pa dang bcas pa'i phung po rnams so/_/de'i gnyen po ni 'joms par byed pa chos kyi dbyings nyid do/_/ji ltar 'joms
[\[134b.6\]]par byed ce na gsungs pa/_ther zug tu gnas pa ma mchis pa'i slad du ste chos kyi dbyings ni ther zug pa ste thog ma dang tha ma med par gcig pa'i ngo bo nyid kyi phyir ro/_/de gal te gnyen po yin na de nyid kyi phyir 'khor bar mi 'gyur ro/_/mnyam pa dang mnyam pas
[\[134b.7\]]dmigs par bya ba dang dmigs par byed pa'i ngo bos gnas pa'i ye shes kyis rtogs pa'i chos kyi dbyings shes rab kyi pha rol tu phyin pa zhes brjod do/_/de'i phyir 'di thog ma dang bcas pa yin no/_/'on kyang dang po mthong ba las gong nas gong du khyad
[\[135a\]]
[\[135a.1\]]par du song ba ste de'i phyir de nyid gnyen po yin no/_/rgyu'i tshig 'di ni 'ga' zhig tu 'don pa ma yin te spangs pa phun sum tshogs pa bshad zin to/_/ye shes phun sum tshogs pa bshad pa ni chos thams cad kyi zhes bya ba la sogs pa ste/_
[\[135a.2\]]chos thams cad kyi ngo bo ni don dam pa ste de'i ston pa ni de'i snang ba nyid kyi phyir ro/_/rang dang gzhan rnams kyi gzhan don gyi dbang du mdzad nas gsungs pa ni/_bcom ldan 'das shes rab kyi pha rol tu phyin pa zhes bya ba la sogs pa ste/_bden pa bzhi'i
[\[135a.3\]]chos kyi 'khor lo ni lan gsum du bzlas te rnam pa bcu gnyis su bskor ba yongs su rdzogs pa bcom ldan 'das bskor zhing bzhugs zhes brjod pa yin no/_/de la bcom ldan 'das ma 'jug par mdzad pa bcom ldan 'das de de nyid kyis bskor ba'i phyir
[\[135a.4\]]ro/_/de la lan gsum ni 'di yin te/_'di ni sdug bsngal 'di ni sdug bsngal gyi kun 'byung ngo /_/'di ni sdug bsngal 'gog pa 'di ni sdug bsngal 'gog par 'gyur ba'i lam mo zhes bden pa bzhi'i lam rang bzhin yongs su spyod pa ni lan dang po'o/_/de
[\[135a.5\]]nyid kyi rim pa ji lta ba bzhin du yongs su shes par bya ba dang rab tu spang bar bya ba dang mngon du bya ba dang bsgom par bya ba nyid du yongs su gcod pa ni lan gnyis pa'o/_/de nyid bden pa bzhi'i bdag nyid kyis yongs su shes pa nyid dang spangs pa nyid dang mngon du byas pa
[\[135a.6\]]nyid dang sgom par byed pa nyid yongs su gcod pa ni lan gsum pa'o/_/de'i phyir de lan gsum du bskor ba'o/_/sdug bsngal gyi bden pa'i sdug bsngal gyi rang bzhin dang yongs su shes par bya ba nyid dang yongs su shes pa nyid ces bya ba'i rnam pa gsum dang /_
[\[135a.7\]]kun 'byung la kun 'byung gi rang bzhin dang spang bar bya ba nyid dang spangs pa nyid ces bya ba rnam pa gsum dang /_'gog pa'i rang bzhin dang mngon du bya ba nyid dang mngon du bya ba nyid ces bya ba'i rnam pa gsum dang /_lam gyi bden pa'i lam gyi rang bzhin dang bsgom par
[\[135b\]]
[\[135b.1\]]bya ba nyid dang sgom par byed pa nyid ces bya ba'i rnam pa gsum mo/_/de bas na de ni rnam pa bcu gnyis so/_/gang gi phyir 'di lta bu'i yon tan dang ldan pa'i shes rab kyi pha rol tu phyin pa de'i phyir 'dir ji ltar gnas par bya zhes gnas brtan 'dri bar byed pa
[\[135b.2\]]ni bcom ldan 'das ji ltar zhes bya ba la sogs pas so/_/'dir shes rab kyi pha rol tu phyin pa la gnas pa'i thabs la 'dri ba ma yin te 'og nas brgya byin gyis dris pa'i phyir dang bstan pa nyid kyi phyir ro/_/'dir ji ltar gnas par bya zhes gnas pa'i
[\[135b.3\]]rnam pa la'o/_/ji ltar gus pa des par zhugs pas gnas par bya zhes bya ba'i don to/_/ston pa la ji lta bar zhes bya ba ni 'di la yang ston pa'i bya ba byas pa'i phyir ston pa ltar mchod pa la sogs pas gus pa yang dag par zhugs par bya'o/_/ci'i phyir 'di
[\[135b.4\]]'dri bar gyur zhes bya ba ni dgos pa 'di tsam la chog mi shes pas rtog par byed pa'o/_/ci'i phyir zhes bya ba ni da ltar 'dri ba la skabs gang yin pa'o/_/ci'i gzhi las zhes bya ba ni snga ma'i skabs gang yin pa'o/_/de nyid kyi phyir shA ri'i bus de la gtso bo nyid
[\[135b.5\]]ston par byed pa ni thabs la mkhas pas yongs su zin pa'i zhes bya ba la sogs pa'o/_/shes rab kyi pha rol tu phyin pa'i thabs kyis yongs su zin pa'i byang chub sems dpa'i rjes su yi rang ba dang ldan pa'i bsod nams dmigs pa can gyi sbyin pa la
[\[135b.6\]]sogs pa pha rol tu phyin pa lnga'i rang bzhin gyi bsod nams pas khyad par du 'gyur zhes bya ba'i don to/_/'di nyid ni dmus long gi dpes gsungs pa ni kau shi ka 'di lta ste dper na zhes bya ba la sogs pa ste/_gzhan dag ni zil gyis gnon te zhes bya ba'i rjes
[\[135b.7\]]la des na bdag ni gzhi 'di las 'di 'dri bar gyur to/_/kau shi ka 'on kyang yang pha rol tu phyin pa lnga po rnam pa thams cad mkhyen pa nyid kyi lam du 'jug pa'i phyir shes rab kyi pha rol tu phyin pa nyid sngon du 'gro ba yin no zhes bya ba'i gzhung lhag pa 'don pa yin te/_
[\[136a\]]
[\[136a.1\]]'don pa 'di yin yang sngon gyi po ti rnams la med do/_/chen mo rnams la yang rim pa 'di yod pa ma yin no/_/sngon gyi 'grel pa rnams la yang bshad pa med de de nyid kyi phyir 'dir ni 'dul ba sbas pa la sogs pa rnams kyis 'don
[\[136a.2\]]pa gzhan cher mang ba byas pa zhes bya ba ni slob dpon skyong bas so/_/'di ni 'brel pa can yang ma yin pas gang gi phyir thams cad kyis mig thob par 'gyur ro/_/snga ma rnams la thams cad mkhyen pa nyid rjes su thob pa'i phyir zhes bya ba'i mthar thug pa'i yum
[\[136a.3\]]gyis gnas brtan gyis shes rab kyi pha rol tu phyin pa la gtso bo nyid nye bar bstan to/_/de bas na bar du zhugs te bdag ni gzhi 'di las 'di 'dri bar gyur to zhes bya ba'i nye bar bsdu ba la skabs gang yin/_'di tsam nyid kyi gtso bo nyid rdzogs pa nyid la kau shi ka
[\[136a.4\]]'on kyang yang zhes bya ba la sogs pas slar gzhan ci zhig skabs par byed/_de'i phyir gzhi 'di las 'di 'dri bar gyur to zhes bya ba 'di la gtan tshigs gzhan ma mthong zhing 'di bsnan pa kho na yin no/_/dmus long zhes bya ba la/_dmus kyi sgra ni shin tu rang
[\[136a.5\]]dga' nyid med pa bstan pa'i phyir long ba gzhan bzhin no/_/dmus long gzhan bzhin du sngar gyi rjes su 'brang ba yang med pa'i phyir ro/_/yongs su 'dren pa med pa ni 'dren pa po med pa'i phyir ro/_/skal ba med pa ni rung ba ma yin pa'o/_/lam du 'jug pa
[\[136a.6\]]ni 'gro bar rtsom pa'i lam tsam la 'jug pa'i phyir ni 'gro ba'i phyir zhes bya ba yum la sogs pa thob pa'i phyir ro/_/pha rol tu phyin pa'i ming mi thob cing zhes bya ba ni shes rab kyi pha rol tu phyin pa yongs su 'dzin pa med par pha rol tu 'gro ba'i don du mi 'thad pa'i phyir
[\[136a.7\]]ro/_/dmus long du gyur pa yin te zhes bya ba ni dmus long dang 'dra ba ste rang nyid kyis de kho na nyid rtogs par ma bzod pa'i phyir ro/_/yongs su 'dren pa med pa ni 'dren pa po med pa'i phyir ro/_/de bas na rang dang gzhan du gtogs pa'i nus pa ma tshang ba'i phyir skal
[\[136b\]]
[\[136b.1\]]ba dang mi ldan pa'o/_/thams cad mkhyen pa'i lam du 'jug pa ni mos pas spyod pa'i sa'o/_/rjes su thob pa ni rtogs pa'o/_/mig rab tu thob pa yin no zhes bya ba ni shes rab kyi dbang po yongs su 'dzin pa'i stobs kyis sbyin pa la sogs pa rnams la yang shes rab
[\[136b.2\]]ltar rdzogs pa'i byang chub thob pa'i don du rnam pa thams cad dang dus thams cad du rgyu'i ngo bo'o/_/de nyid de las gzhan pa'i pha rol tu phyin pa thams cad la bla na med pa'i rdzogs pa'i byang chub la rgyu'i ngo bo shes rab kyi pha rol tu phyin pa'i dbang gis 'byung ba yin no/_/de
[\[136b.3\]]bas na der gus pa chen po bya ba yin no/_/de ltar na ji ltar ston pa la de ltar shes rab kyi pha rol tu phyin pa la gnas par bya'o zhes bcom ldan 'das kyi lan la chog mi shes shing bdag la dgongs pa gzhan dri ba la khyod ci zhig tshol bar byed ces bya ba'i dgongs pa'o/_/ji ltar
[\[136b.4\]]shes rab kyi pha rol tu phyin pa mngon par bsgrub par bgyi zhes bya ba ni mngon par phyogs par bya'o/_/'dir yang shes rab kyi pha rol tu phyin pa mngon par sgrub pa'i rnam pa la 'dri ba ma yin te/_'on kyang shes rab kyi pha rol tu phyin pa mngon par sgrub pa la 'bras bu la 'dri
[\[136b.5\]]ba ma yin no/_/gzugs mngon par mi sgrub par blta'o zhes bya ba ni gzugs med pa mngon du bya ba'o/_/shes rab kyi pha rol tu phyin pa la mngon par sgrub pa zhes bya ba ni gang zhig gzugs la sogs pa'i chos thams cad la kun brtags dang gzhan dbang gi ngo bos med
[\[136b.6\]]par bstan pa dang yongs su grub pa'i ngo bo nam mkha' dang 'dra ba la mngon du bya ba'o/_/'di shes rab kyi pha rol tu phyin pa la mngon par sgrub pa'o/_/mngon par sgrub pa'i shes rab kyi pha rol tu phyin pa ni gzugs la sogs pa rnams la med pa'i phyir nus pa yin
[\[136b.7\]]zhes bya ba'i don to/_/gzugs la mngon par sgrub pa zhes bya ba'i 'don pa ni sngon gyi slob dpon rnams kyis ma bshad pas don ma 'brel pa nyid do/_/'dis chos gang yang mi skyed do zhes bya ba ni chos thams cad med pa la pha rol tu song ba rnam par mi rtog pa lhun gyis
[\[137a\]]
[\[137a.1\]]grub pa'i shes rab ni shes rab kyi pha rol tu phyin pa zhes brjod do/_/de'i dus na gzhan chos 'ga' yang yod pa ma yin te gang zhig shes rab kyi pha rol tu phyin pas so sor gtod par byed/_de'i phyir gang gi tshe chos gang yang gtod par mi byed pa
[\[137a.2\]]de'i tshe shes rab kyi pha rol tu phyin pa zhes grangs su 'gro ba yin no/_/'on te de la chos kyi sku'i gnas skabs su thams cad mkhyen pa nyid kyang tha dad par mi dmigs na de'i phyir de yang gtod par mi byed ces bya bar 'gyur ro zhes bya ba'i dgongs pas 'dri bar byed pa ni
[\[137a.3\]]bcom ldan 'das ci shes rab kyi pha rol tu phyin pa zhes bya ba ste/_ji ltar dmigs pa de ltar gtod par mi byed do zhes bya ba la sogs pa la/_shes rab kyi pha rol tu phyin pa ni rnam par mi rtog pa ste mnyam pa nyid dmigs par bya ba dang dmigs par byed pa'i ngo bos
[\[137a.4\]]yod par gyur pa chos gang yang gzung bar gyur pa dmigs pa ma yin pa de bas na ji ltar nye bar dmigs pa de ltar gtod pa ma yin no/_/ming zhes bya ba ni dngos po ston par byed pa'i sgra'o/_/mngon par 'du byed pa ni phyi ma phyi ma'i de'i nges pa'i shes pa dang de sngon du
[\[137a.5\]]'gro ba can ni tha snyad do/_/bcom ldan 'das 'o na ji ltar gtod par bgyid ces bya ba la shes rab kyi pha rol tu phyin pa ni thams cad mkhyen pa nyid gtod par bgyid ces bya ba kun rdzob tu yod pa'i phyir ji ltar gtod par byed ces 'dri ba yin no/_/ji ltar gtod par
[\[137a.6\]]mi byed pa de ltar gtod par byed do zhes bya ba ni rnam par mi rtog pa'i gnas skabs su shes rab kyi pha rol tu phyin pa nyid thams cad mkhyen pa nyid kyi ngo bos gnas pa yin zhes de'i phyir thams cad mkhyen pa nyid la gtod par byed ces brjod pa yin la/_chos
[\[137a.7\]]gang la yang gtod par mi byed ces kyang brjod pa yin no/_/bcom ldan 'das ji srid du zhes bya ba la sogs pa ste/_ngo mtshar to zhes bya ba ni chos thams cad ni de'i gnas skabs la med pa nyid kyi phyir skye ba ma yin la 'gag pa yang ma yin pa des na gnas skabs
[\[137b\]]
[\[137b.1\]]de skye ba med pa'i phyir dang 'gag pa med pa'i phyir so sor gnas pa zhes brjod pa yin no/_/nye bar gnas pa dang nye bar mi gnas pa dag gnyi ga la yang rnam par rtog pa nyid kyi phyir gsungs pa ni gnas pa yang ma lags zhes bya ba ste/_gal te de ltar yang zhes
[\[137b.2\]]bya ba ni nye bar gnas pa dang nye bar mi gnas pa dag dngos po'i yan lag tu gyur pa gnyi ga la yang rnam par rtog pa nyid kyi phyir de'i ngo bos so/_/'du shes par bgyid ring du bgyid na zhes bya ba ni de'i ngo bos so/_/gsog tu bgyid ces bya ba ni yang dag par phyogs
[\[137b.3\]]pa med pa'i phyir ro/_/gsob tu bgyid ces bya ba ni yang dag par phyogs par gyur pa'i ye shes la de'i mtshan nyid med pa'i phyir ro/_/mi bgyid pa zhes bya ba ni de'i 'bras bu med pa'i phyir skye bar 'gyur ba ma yin no/_/rnam grangs 'di ni yod do zhes bya ba ni ji ltar
[\[137b.4\]]khyod kyis brjod pa'o/_/de zhes bya ba ni ring du byed pa la sogs pa ci'i phyir zhe na'o/_/yongs su gsal bar byas pa ni rtogs par bya ba la'o/_/ji srid du gzugs nas sangs rgyas nyid ma yin no zhes bya ba'o/_/gzugs la sogs pa chos thams cad kyi nang
[\[137b.5\]]nas chos 'ga' zhig kyang med de gzugs la sogs pa rnams ni rtogs pa'i rang bzhin gyi rtogs pa'i ngo bo nyid kyi phyir shes rab kyi pha rol tu phyin pa la zhes bya ba'i don to/_/de bas na chos gang la yang ring du bgyid pa ma yin 'di mi bgyid pa lags zhes bya ba'o/_/
[\[137b.6\]]rnam grangs gang gis zhes gnas brtan la dris pa la rang gi 'dod pa pha rol tu phyin pa chen po nyid kyis gsal bar byed pa ni gzugs chen por mi bgyid chung ngur mi bgyid ces bya ba ni yongs su grub pa chos kyi gzugs chen por bgyid pa ma yin te/_kun brtags
[\[137b.7\]]kyi gzugs chung ngur mi bgyid ces bya ba thams cad la sbyar bar bya'o/_/sdud par mi bgyid ces bya ba ni mya ngan las 'das pa thob pas so/_/g.yengs par mi bgyid ces bya ba ni phyin ci log pas so/_/gal te de ltar zhes bya ba ni shes rab kyi pha rol tu phyin
[\[138a\]]
[\[138a.1\]]pa gzugs che bar mi bgyid chung bar mi bgyid ces bya ba yang ngo /_/don ni 'di yin te gal te shes rab kyi pha rol tu phyin pa ni cung zad bgyid na de ltar yod pa na 'di ni mi bgyid ces bya ba 'di brjod par rigs te/_gang gi phyir
[\[138a.2\]]shes rab kyi pha rol tu phyin pa kun brtags thams cad las 'das pa de bas na shes rab kyi pha rol tu phyin pa ni gzugs che bar mi bgyid chung bar mi bgyid ces bya ba la sogs pa 'di brjod par rigs pa ma yin no/_/lta smos su ci mchis zhes bya ba'i sgra ni khyad par
[\[138a.3\]]gyi don la'o/_/de ltar zhes brjod nas de nyid gsungs pa ni bdag ni thams cad mkhyen pa'i ye shes dang ldan pa ste 'di ltar zhes bya ba la sogs pas so/_/sngon gyi po ti rnams la de ltar 'tshal na yang zhes bya ba la sogs pa'i gzhung mi 'don bzhin du/_de
[\[138a.4\]]ci'i phyir zhe na/_'di ni shes rab kyi pha rol tu phyin pa'i rgyu mthun pa ma lags te zhes bya ba 'don pa yin no/_/chos thams cad mi dmigs pa'i mtshan nyid can gyi bcom ldan 'das ma'i rgyu mthun pa de dang 'dra ba'i 'bras bu gang zhig sems can du dmigs
[\[138a.5\]]pa dang 'brel pa'o/_/gal te sems can rnams dang de rnams kyi kun nas nyon mongs pa dang rnam par byang ba mthong bar gyur na de'i tshe 'di nyid ni nye bar dmigs pa chen po zhes bya ba'o/_/de ltar na sems can thams cad yongs su mya ngan las 'das pa'i
[\[138a.6\]]don du 'di thams cad byang chub sems dpa'i yang dag par rtsom pa de yang mtshan mar sgro 'dogs par byed cing /_shes rab kyi pha rol tu phyin pa'i spyod pa med par chos gzhan la lta smos kyang ci dgos zhes bya ba'i dgongs pa'o/_/dgongs pa'i don 'di
[\[138a.7\]]nyid kyis mdo'i don dang yang dag par 'brel pa'i phyir lta smos kyang ci mchis zhes bya ba la sogs pa bstan pa ste kho bo cag gis yongs su dor ba zhes bya ba ni slob dpon skyong ba'o/_/da ni de ci'i slad du zhe na zhes bya ba dogs nas/_sems can ji lta ba de ltar shes
[\[138b\]]
[\[138b.1\]]rab kyi pha rol tu phyin pa zhes rnam grangs mang pos ston par byed pa ni sems can ngo bo nyid ma mchis pa dang zhes bya ba la sogs pas so/_/sems can bzhin du ngo bo nyid ma mchis pa'i rigs can te ngo bo nyid ni mtshan nyid do/_/rigs ni skye ba'o/_/de dag dang bral
[\[138b.2\]]ba nyid ni 'dir rgyu ste sems can ngo bo nyid ma mchis pas na zhes bya ba'o/_/dben pa nyid ni ngo bo nyid med pas skyon rnams kyis ma gos pa'o/_/bsam gyis mi khyab pas na zhes bya ba ni bsam pas mi dmigs pa nyid do/_/mi 'jigs pa'i chos nyid ni dngos po
[\[138b.3\]]las ngo bo nyid med pa nyid do/_/mngon par rdzogs par 'tshang mi rgya ba ni so sor rtog pa med pa'o/_/yang dag pa'i don ni yang dag par gyur pa'i don no/_/mngon par rdzogs par 'tshang mi rgya ba ni mi 'dzin pa'o/_/sems can ni de bzhin du shes rab kyi pha rol tu
[\[138b.4\]]phyin pa'o/_/ji ltar sems can stobs yang dag par sgrub pa nyid ni nyam chung ba nyid dam shes rab kyi stobs med pa de bzhin du de bzhin gshegs pa'i shes rab kyi pha rol tu phyin pa nyid la stobs yang dag par ma grub pa nyid do/_/'ga' zhig tu med pas stong pa'i
[\[138b.5\]]'don pa ste der yang stobs yang dag par sgrub pa zhes bya ba ni cung zad med pa zhes 'di nyid don no/_/de ltar shes rab kyi pha rol tu phyin pa 'di la che ba'i bdag nyid dang rgya che ba'i thos pas dang ba mngon par 'phel ba'i gnas brtan shA ri'i bus rnam pa gnyis
[\[138b.6\]]kyis byang chub sems dpa' la slar yang 'dri ba dang byang chub sems dpa'i 'chi 'pho ba dang skye ba dang 'jig pa'i dus kyi tshad kyang rtsom par byed pa ni mos shing zhes bya ba la/_'di ni 'di ltar yin zhes rang gi ngo bo 'dzin pa dang 'dir ni 'di lta bu'i bsgrub par bya zhes
[\[138b.7\]]bya ba'i sgrub pa 'dzin pa ni mos pa ste/_/de byed par 'gyur zhes bya ba'i don to/_/de byed ces bya bas tso ro'i nang du 'don pas ne tso'o/_/mos pa de'i rgyu tshig gsum gyis 'gro ba gzhan 'gag par gsungs pa ni nem nur mi bgyid pa ste/_de la lam
[\[139a\]]
[\[139a.1\]]gzhan la 'don pa ni nem nur ro/_/the tshom ni som nyi'o/_/rmongs pa ni sgrub pa med pa zhes bya ba ni 'gro ba gzhan gsum mo/_/rmongs pa ni rtogs par byed pa ma yin no/_/rmongs par 'gyur ba zhes bya ba ni rmongs par 'gyur
[\[139a.2\]]ba'o/_/lo hi ta la sogs pa la rigs kyi tshogs nyid kyi phyir [(]kya po'o[,]bya'o[)]/_/yun ring po ji srid cig tu spyad cing zhes bya ba ni 'di lta bur gyur pa'i lhag par mos pa la dus nyung ba la spyod pas bsgrub par bya ba nyid kyi phyir ro/_/tshul bsrungs pa zhes bya ba'i 'don pa
[\[139a.3\]]la yun ring por spyad pa ste pha rol tu phyin pa rnams so/_/de rnams bsrung ba'i don du dang tshul 'di la yong pas na de yun ring po ji srid cig tu dpyad cing tshul bsrungs pa ste rkyen ni Ni ni'o/_/don dang zhes bya ba ni stong pa nyid kyi mtshan nyid sgrub par byed pas
[\[139a.4\]]so/_/don gyi tshul zhes bya ba ni de nyid la rigs pas so/_/chos nyid ces bya ba ni bstan pa'i chos la goms pas so/_/chos nyid tshul zhes bya ba ni de nyid la mdor bstan pa dang rgyas par bshad pa la sogs pa'i tshul gyis so/_/rjes su 'gro bar 'gyur
[\[139a.5\]]ba zhes bya ba ni rjes su tshol bas so/_/rjes su 'tshal bar 'gyur ba ni de ltar shes pa'i phyir ro/_/rjes su rtogs par bgyid pa ni gzhan dag rnams la'o/_/de ci'i phyir zhe na zhes bya ba ni rtags gang las so/_/gang la la zhes bya ba la sogs pas rtags gsungs
[\[139a.6\]]so/_/bdag gis ston pa mthong ngo zhes bya ba ni bdag gis mthong ba'o/_/'brel pa can brjod par 'dod pas drug pa'o/_/rna ba blags nas zhes bya ba ni rtse gcig pa dang bcas par byed pa'o/_/gus par zhes bya ba ni gus pas sam 'dod pas so/_/gtam gyi
[\[139a.7\]]bar chad mi byed ces bya ba ni rnam par chad pa mi byed pa'i phyir ro/_/yun ring por spyad cing zhes bya ba ni nye bar bsdu ba'o/_/sangs rgyas mang po rnams la gang gis bsnyen bkur byas pa de ni de skad du brjod do/_/mnyan par nus sam zhes bya ba ni ci zhig la dri ba'o/_/
[\[139b\]]
[\[139b.1\]]mnyan pa ni sgras so/_/rtogs pa ni don las so/_/bsam pa ni dus gzhan la dran pa'i don du'o/_/bskyed pa ni bsam pa'i dus la'o/_/nye bar gzung ba ni bsgom pa'i dus la sems la brtan par byas pa'i phyir ro/_/'di'o 'di la'o zhes bya ba ni rten dang snang bar gyur
[\[139b.2\]]pa'o/_/'dis so zhes bya ba ni snang bar gyur pas so/_/rnam pa dang zhes bya ba ni mtshan nyid kyis te/_dper na ba glang ni nog dang lkog shal dang ldan pa nyid kyis so/_/rtags dang zhes bya ba ni bcos ma'i mtshan ma ste/_dper na ba glang ni bum pa la sogs pas so/_/
[\[139b.3\]]mtshan ma zhes bya ba ni rang bzhin can gyi mtshan ma ste/_dper na ba glang dkar po zhes bya ba la sogs pas so/_/bstan pa ni gzhan gyi phyir gzhan las nyan pa'o/_/lan ni de ma yin te zhes bya ba la sogs pa ste/_'di ni phung po'am zhes bya ba la sogs pa ni gzugs kyi phung
[\[139b.4\]]po zhes bya bas na ji srid du chos kyi skye mched ces bya ba'am zhes bya ba'i don to/_/ci'i phyir zhe na gsungs pa ni chos thams cad de rnams nyid kyis 'di las rnam par dben pa'i phyir ro/_/de yang ci'i phyir zhe na shin tu dben pa nyid yin pa'i phyir te de rnams la kun brtags
[\[139b.5\]]dang gzhan dbang gi ngo bo nyid dag gi rang bzhin med pa nyid kyi phyir zhes bya ba'i dgongs pa'o/_/gzhan na yang med par zhes bya ba ni gzhan ma yin te de'i don dam pa nyid kyi phyir zhes bya ba'i dgongs pa'o/_/de nyid kyi phyir de ci'i phyir zhe na zhes bya ba'i dri ba'o/_/rab
[\[139b.6\]]'byor phung po dang zhes bya ba la sogs pas lan no/_/don ni 'di yin te phung po la sogs pa nyid ni kun brtags dang gzhan dbang gi ngo bo nyid dag gis stong pa ste chos nyid ces bya ba'i yongs su grub pa'i ngo bos phyin ci ma log pa'i ngo bo shes rab kyi pha rol tu phyin
[\[139b.7\]]pa zhes bya ba'o/_/'di nyid gsungs pa ni de ltar na zhes bya ba ste/_'di ni gnyis su med ces bya ba ni tha dad med pa'i phyir ro/_/gnyis su byar med ces bya ba ni tha dad par byed pa po med pa'i phyir ro/_/'on te stong pa nyid la mtshan nyid 'di yin gyi shes rab kyi
[\[140a\]]
[\[140a.1\]]pha rol tu phyin pa la ni ma yin no zhes gsungs pa ni stong pa nyid dang zhes bya ba la sogs pas so/_/stong pa dang zhes bya ba ni kun brtags rnam pa thams cad du med pa'i phyir ro/_/dben pa dang zhes bya ba ni gzhan dbang la kun brtags
[\[140a.2\]]dang dben pa nyid kyis 'khrul pa tsam nyid kyi phyir ro/_/zhi ba'i phyir zhes bya ba la yongs su grub pa ni phung po la sogs pa kun brtags dang gzhan dbang gi ngo bo dag gis dmigs pa ma yin no/_/de bas na chos thams cad la mi dmigs pa ni de shes rab kyi
[\[140a.3\]]pha rol tu phyin pa'o/_/gal te phung po la sogs pa rnams kyi stong pa nyid dang 'di ni stong pa nyid ces gzung ba nyid kyis dmigs par gyur na de ltar na yang 'di ni shes rab kyi pha rol tu phyin par mi 'gyur ro/_/'di bstan pa'i don du gsungs pa ni gang
[\[140a.4\]]gi tshe zhes bya ba la sogs pa ste/_'dis ni stong pa nyid ni shes rab kyi pha rol tu phyin pa ste 'on kyang ji srid du ma rtogs pa de srid du stong pa nyid ces brjod pa yin no/_/gang gi tshe mnyam pas mnyam pa dmigs par bya ba dang dmigs par byed pa'i ngo bos
[\[140a.5\]]gnas pa'i ye shes kyis de rtogs par gyur pa de'i tshe shes rab kyi pha rol tu phyin pa zhes sgrub par byed pa'i ngo bo nyid kyis brjod pa yin no/_/de ltar na gang zhig ji ltar yod pa dang ji ltar med pa ji ltar yang shes rab kyi pha rol tu phyin par 'gyur ba'am mi
[\[140a.6\]]'gyur ba de thams cad la yang dag par rtogs pa'i phyir shes rab kyi pha rol tu phyin pa la yang dag par sbyor ba'i phyir ro/_/'on te de bzhin gshegs pa la bsnyen bkur bya ba la sogs pas ci thams cad nyid la 'di la lhag par mos pa nye bar skyed pa yang
[\[140a.7\]]na 'ga' zhig la zhes 'dri bar byed pa ni ji srid cig ces bya ba la sogs pa ste/_'di la rnal 'byor du bgyid pa ni mnyam par gzhag pa thob pa'o/_/rnam par phye ste ji ltar rnam par phye zhe na yun ring po ji srid cig tshul bsrungs pa 'ga' zhig la 'byung ba
[\[140b\]]
[\[140b.1\]]'ga' zhig la ma yin zhes bya ba'o/_/de bas na ci'i phyir dbang po'i rim pa yod pas sna tshogs pa nyid kyis de gsungs pa ni rab 'byor yang rnam grangs gang gis zhes bya ba la sogs pas so/_/sngon yang sangs rgyas bcom ldan 'das de dag gi thad
[\[140b.2\]]nas zhes bya ba ni 'ga' zhig tu 'don pa'o/_/de la sangs rgyas de rnams kyis ston pa 'di la sangs rgyas de dag gi thad nas 'di la gus par 'gyur ba zhes bya ba dang 'brel te/_thad nas zhes bya ba ni nye ba la'o/_/ring ba dang nye ba'i don rnams las zhes bya bas lnga
[\[140b.3\]]pa'o/_/sangs rgyas rnams dang nye bar gnas pa zhes bya ba'i don to/_/ma gus pa nyid ni bsnyen bkur bya ba nyid ma yin pa dad par bya ba nyid ma yin pa bcom ldan 'das ma la bsnyen bkur bya ba nyid ma yin pa sangs rgyas rnams la yongs su 'dri bar byed pa nyid
[\[140b.4\]]ma yin pa'o/_/de nas ni shes rab kyi pha rol tu phyin pa bstan pa'i gnas las 'byol ba'o/_/chos kyis phongs par 'gyur ba dang mthun pa'i las kyis zhes bya ba la/_chos kyis ni dam pa'i chos kyis so/_/phongs pa ni phongs pa ste yun ring por ngan 'gror gnas pa
[\[140b.5\]]la sogs pas de thos pa la sogs pa med pa'o/_/de bzhin du dad pa la sogs pa dang bral bas de la nye bar mi 'pho ba'o/_/nye bar mi phongs pa la spong ba'o/_/spong ba la phyin ci log pa'i don rtogs pa'o/_/de 'di las 'byung bas na chos kyis phongs par 'gyur ba'i las so/_/
[\[140b.6\]]dam pa'i chos spang bar byas pa ni lan cig byas pas so/_/bstsags pa ni yang dang yang du byas pa'i phyir ro/_/kun nas bstsags pa ni yongs su rdzogs pa'o/_/nye bar bstsags pa ni rnam par smin pa ster ba'i nus pa thob pa'i phyir ro/_/lus dang zhes bya ba
[\[140b.7\]]ni lus kyi tshogs pa thob pa'i don du yengs pa'i sems kyis g.yeng ba med pa'o/_/ngag gis ni skabs su ma babs pa mi brjod pa'o/_/de ltar tshogs pa sgrub par mi byed pa zhes bya ba ni yang dag par thob par mi byed cing 'di mi shes pa ni gzhung gis so/_/mi
[\[141a\]]
[\[141a.1\]]mthong ba ni don gyis so/_/khong du mi chud pa ni ngo bo nyid gsum gyi dbye bas so/_/de bas na rig par mi byed de phyin ci log tu rtogs pa'i phyir ro/_/ma dad pas zhes bya ba gang zhig gsungs pa de'i phyir nye bar bsdu ba ni de ltar de dag ces
[\[141a.2\]]bya ba la sogs pas so/_/spong bar 'gyur ba ni yid kyis yongs su gtong ba'o/_/skur pa ni ngag gis so/_/mi snyan par brjod pa ni smod pa'o/_/bcom zhing zhes bya ba ni/_smod par byed pa'o/_/bsregs nas zhes bya ba ni dge ba'i rtsa ba bsreg pa'i
[\[141a.3\]]phyir ro/_/'dun pa ni dbang du byed pa'i dngos po'o/_/phyir bzlog pa ni de bzlog pas lhod pa'o/_/'bral bar byed ces bya ba ni yid kyis 'dor ba'i phyir ro/_/ldog par byed pa ni slar mi 'dzin pa'i phyir ro/_/'di tsam gyis ni spong ba gsungs so/_/skur pa
[\[141a.4\]]gsungs pa ni 'di la bslab par mi bya'o zhes bya ba la sogs pas so/_/mi snyan par brjod pa gsungs pa ni 'di ni sangs rgyas kyi gsung ma yin no zhes bya ba ste/_de rnams kyang g.yang sa chen po mngon par phyogs pa mchog tu kha na ma tho ba dang bcas pa'i
[\[141a.5\]]dam pa'i chos spong ba'i sgrib pa las ldog par 'dod pa brtse ba dang bcas pa rnams kyis brtse ba nye bar bzung ba ste 'di ltar brjod par bya'o/_/ji ltar bcom ldan 'das ma sangs rgyas kyi gsung ma yin zhes bya ba'o/_/de'i phyir smras pa mdo sde dang mngon pa'i chos dang
[\[141a.6\]]'dul ba las phyi rol du gyur pa nyid kyi phyir theg pa chen po thams cad nyid ni sangs rgyas kyi gsung ma yin zhes bya ba'o/_/gang gi phyir gsungs pa gang zhig mdo sde la 'jug pa dang 'dul ba las yang dag par mthong ba dang chos nyid dang mi 'gal ba de ni sangs
[\[141a.7\]]rgyas kyis gsungs pa yin no/_/bzlog pa ni de las bzlog pa ste zhes bya ba chen po bstan pa dang nag po bstan pa'i tshad ma nyid kyis smra'o/_/'di la brjod par bya ste lhag pa'i sems kyi bslab pa'i dbang du byas nas chos rnams gang zhig dran pa nye bar gzhag pa dang /_
[\[141b\]]
[\[141b.1\]]yang dag par spong ba dang /_rdzu 'phrul gyi rkang pa dang /_dbang po dang /_stobs dang /_byang chub kyi yan lag la sogs pa rnams sde pa'i mdo rnams las gsungs pa/_de rnams theg pa chen po la yang zhes bya ba'o/_/de'i phyir ji ltar mdo sde la mi 'jug_/
[\[141b.2\]]lhag pa'i tshul khrims kyi bslab pa'i dbang du byas nas lus kyi sdom pa dang ngag gi sdom pa rnam pa mang po yang theg pa chen po la yang bstan par byed pas de'i phyir ji ltar 'dul ba la 'jug pa ma yin/_khyad par du yang 'dir chos thams cad kyi chos nyid thams
[\[141b.3\]]cad bstan pa de bas na/_ji ltar chos nyid dang 'gal bar byed/_sde pa'i mdo la sogs pa rnams las bstan pa 'di thams cad gzhan du yin zhe na/_sde pa'i gzhung yang dbye ba rnam pa bco brgyad kyis tha dad pa rnams la mdo'i sde snod gcig la sde pa
[\[141b.4\]]gzhan rnams kyi rnam pa thams cad du mi 'jug pa dang 'dul ba gcig la 'dul ba gzhan rnams rnam pa thams cad du mi 'jug pa dang /_ltung bar bya ba rnams la yang log par rtogs pa'i phyir ro/_/de bzhin du gang zhig sde gcig la chos nyid gsungs pa de ni
[\[141b.5\]]thams cad du ma yin te/_ji srid du mya ngan las 'das pa la yang rtsod pa'i phyir ro/_/kha cig ni nyon mongs pa dang skye ba zad pa tsam mya ngan las 'das pa zhes bya ba dang /_gzhan dag ni tha snyad tsam smra ste gang mthong ba la nyon mongs pa dang skye ba zad par 'gyur ba de ni don
[\[141b.6\]]dam par yod pa nyid mya ngan las 'das pa zhes bya ba la sogs pa'o/_/'on te rnam par grol ba med pas de bzhin gshegs pa'i bstan pa la de bas na tha dad par yod kyang rnam par grol ba med pa'i phyir de bzhin gshegs pa'i bstan pa nyid de de bas na sangs rgyas
[\[141b.7\]]kyi gsung nyid do/_/de bzhin du rgyal po kr-i kI'i rmi lam du ras yug gcig skyes pa bco brgyad kyis 'then par gyur kyang chad pa ma yin te/_de bzhin du dbye ba bco brgyad kyis tha dad par gyur pa'i bstan pa yang rnam par grol ba med pas yongs su spangs pa zhes bya ba'o/_/
[\[142a\]]
[\[142a.1\]]gal te de ltar yin na theg pa chen po la yang che ba'i tha dad pa yod kyang rnam par grol ba mi bden pa nyid ma spangs pas sangs rgyas kyi gsung nyid do/_/ji skad du gsungs pa/_rang nyid 'jug pas rang nyid kyi/_/'dul ba la yang
[\[142a.2\]]mthong ba'i phyir/_/rgya che ba yang zab pas na/_/chos nyid mi 'gal ba nyid do/_/zhes bya ba'o/_/de bas na gang zhig 'phags pa'i bden pa'i mdo la 'jug pa dang nyon mongs pa 'dul ba la yang dag par mthong ba rten cing 'brel par 'byung ba'i chos nyid la yang 'gal
[\[142a.3\]]bar mi byed pa ste thams cad rnam par grol ba dang ro gcig pa sangs rgyas kyi gsung nyid do/_/'on te ji ltar theg pa chen po la rnam par grol ba med pa nyid 'dir ni thams cad med pa zhes bstan pa yin no/_/ji ltar shes rab kyi pha rol tu phyin pa nyid la rab
[\[142a.4\]]'byor gzugs ni dngos po med pa ste ji srid du rab 'byor byang chub kyang dngos po med pa zhes bya ba de dang der theg pa chen po'i mdo rnams la chos thams cad ni ngo bo nyid med pa dang ma skyes pa dang /_ma 'gags pa dang /_gdod ma nas zhi ba dang /_
[\[142a.5\]]rang bzhin gyis yongs su mya ngan las 'das pa zhes bstan pa yin no/_/gal te yang chos thams cad ni dngos po med pa'i ngo bo nyid yin na/_de'i tshe lam gang lam dang rnam par grol ba'i 'bras bu gang las zhes 'di ni mi rigs pa yin no/_/rnam pa thams
[\[142a.6\]]cad chos thams cad kyi dngos po med pa ni theg pa chen po las bstan pa ma yin te/_dngos po med pa bstan pa thams cad ni dgongs pa can yin no/_/de ltar na shes rab kyi pha rol tu phyin pa'i mdo las chos rnams thams cad ni ngo bo nyid med pa zhes bya ba la sogs
[\[142a.7\]]pa bstan pa 'di lan mang du de nyid la brjod pa yin te/_rab 'byor gzhan yang bdud sdig can byang chub sems dpa'i drung du nye bar 'ongs nas 'di ltar 'chad par 'gyur te/_chos 'di rnams thams cad ni nam mkha' dang mnyam pa ste don med pa nyid 'di ni bdud
[\[142b\]]
[\[142b.1\]]kyi las yongs su bsal ba'o/_/'di lta ste/_bla na med pa yang dag par rdzogs pa'i byang chub mngon par rdzogs par sangs rgyas pa zhes 'di ni sangs rgyas kyi gsung ma yin zhes bya ba'o/_/rigs kyi bu 'di ni bdud kyi las zhes shes par bya'o/_/
[\[142b.2\]]gal te thams cad med pa nyid ni der don yin na med pa'i lta ba 'di ci'i phyir dgag pa yin/_thams cad du pha rol tu phyin pa drug gi spyod pa nyid rnam pa mang ba byang chub sems dpa' rnams la der brjod pa yin te/_bstan pa de kun rdzob pa thams cad med
[\[142b.3\]]pa nyid don dam pa yin zhe na/_de ni mi rigs te 'jig rten las 'das pa'i dam pa'i ye shes ni de'i don no/_/de ni gal te yang kun brtags ma yin pa dang gzhan dbang ma yin te de dag la brdzun pa nyid kyi phyir brjod par bya ba ma yin pa spyi'i mtshan nyid de
[\[142b.4\]]bzhin nyid ces bya ba de'i yul don dam par yod pa nyid do/_/ji skad du gsungs pa/_don dam par yang de nyid de/_/de bzhin nyid ni rdzas su 'dod/_/de ni bden pa yul yin te/_/de rtogs pas ni sangs rgyas brjod/_/gzhan dbang ni kun rdzob nyid kyang
[\[142b.5\]]kun rdzob pa'i 'bras bu don du gnyer ba rnams la 'jug pa rigs pa yin no/_/gzhan du na zas la sogs pa rnams la yang 'jug pa med par thal bar 'gyur ro/_/rgyu dang 'bras bu dag mthar thug pa log pa yin zhe na/_khyed la yang phung po lhag ma med pa'i
[\[142b.6\]]mya ngan las 'das pa las de ltar de kho na ste/_ji skad du gsungs pa/_skye med theg pa chen po la/_/gzhan gyi stong nyid zad pa ste/_/gcig nyid zad dang skye med la/_/don las 'di ni bzod par gyis/_/de'i phyir spros pa'i gnas skabs dngos po med
[\[142b.7\]]pa dang ldan pa de'i tshe log par 'khrul pa tsam gyi ngo bo de zad pas log pa zhes khyad par gang yang mthong ba ma yin no/_/gzhan yang kho bo cag la mngon sum du byas pa'i sgrib pa thams cad spangs pa'i chos kyi dbyings chos kyi sku rtogs par gyur pa bcom ldan
[\[143a\]]
[\[143a.1\]]'das 'gro ba'i don gyi ngo bor smon lam gyi dbang dang gdul bya rnams kyi skal ba ji bzhin du bsod nams kyi phung po rnams kyis 'khor ba ji srid kun rdzob pa'i longs spyod rdzogs pa'i sku dang mtha' yas pa'i sprul pa rnams kyis de rig pa nyid do/_/de nyid ni sa gsum gyi
[\[143a.2\]]bdag nyid can 'khor ba dang mya ngan 'das pa la mi gnas pa'i mtshan nyid thar pa theg pa chen po la bsgrub par bya ba de'i phyir thams cad med pa'i ngo bo nyid du ga la 'gyur/_khyod cag la ni/_mar me bzhin du mya ngan 'das/_/de yi sems ni rnam par thar/_/zhes
[\[143a.3\]]bya bas rnam pa thams cad du 'chad pa nyid do/_/yod pa dang med pa la sogs pa rnams kyis gnas skabs de brjod du med pa yin zhes pa'o/_/ji lta ba de ltar yod mod kyi ma lus pa'i stobs bcu la sogs pa sangs rgyas sgrub par byed pa'i chos 'chad pa'i rang bzhin dang /_
[\[143a.4\]]ma lus pa'i rang bzhin 'gro ba'i don spangs pa re zhig 'byung ba yin no/_/theg pa chen po la ni ji srid 'gro ba 'gro ba'i don gyi phyir sku gsum gyis gnas pa bcom ldan 'das 'di thams cad med pa bsgrub par bya ba ma yin te/_/theg pa chen po la de kho na nyid ni thams cad
[\[143a.5\]]med pa ma yin no/_/gang zhig de 'phags pa rnams kyi 'phags pa'i ye shes kyis brjod par bya ba ma yin pa nyid kyis mngon par rdzogs par sangs rgyas pa de don dam par yod ces drang ba'i don nyid kyis bstan pa'i phyir ro/_/de nyid kyi phyir dam pa'i chos la rgyal tshab tu dbang bskur
[\[143a.6\]]ba thob pa theg pa chen po thams cad kyi don la mkhas pa mgon po byams pa rang nyid kyis gsungs pa/_gang zhig med min yod pa min dang yod med ma yin yod med las ni gzhan pa'ang min/_/brtag par mi nus nges tshig dang bral so so rang gis rig par bya ba
[\[143a.7\]]zhi ba ste/_/dri ma med pa'i ye shes 'od zer snang ba dang ldan dmigs pa kun la chags pa dang /_/sdang dang rab rib rnam par 'joms par mdzad pa'i dam chos nyi ma de la phyag 'tshal lo/_/'phags pas kyang gsungs pa/_gang zhig gcig min du ma
[\[143b\]]
[\[143b.1\]]yang min rang dang gzhan la phan pa phun tshogs chen po'i rten gyur pa/_/dngos med ma yin dngos po yang min nam mkha' bzhin du ro mnyam dngos po kun gyi ngo bo nyid/_/ma gos 'gyur ba med pa zhi ba mi mnyam dang mnyam khyab pa'i spros pa med pa dang /_/so sor
[\[143b.2\]]rang gis rig bya mnyam pa dang bral thub pa rnams kyi chos sku de la bdag ni 'dud/_/ces bya ba'o/_/de bas na mang du smos ci zhig dgos te thams cad med pa'i lta ba 'di zhes gang zhig theg pa chen po la smod par byed pa de rnams la gcig tu ma spyad pa nyid 'di la shin tu dka' ba ci
[\[143b.3\]]zhig yod/_gang zhig de bzhin gshegs pa'i bstan pa la zhugs pa rnams kyang chung ba chos 'dod pa dang phyin ci log pa tshul ma yin pa chen po sgrub par byed do/_/gang zhig rang gi rgyud bcom nas gzhan gyi rgyud kyang 'jig par byed pa yin no/_/yang gsungs
[\[143b.4\]]pa/_snying rje sngon 'gro thams cad ni/_/rgyu mthun ye shes dri ma med/_/theg pa chen po gang la gsungs/_/sems pa dang bcas de sus smod/_/skyon dang yon tan mi shes pa/_/yon tan rnams la skyon du 'dzin/_/yang na yon tan sdang ba de/_/theg pa che la smod
[\[143b.5\]]par byed/_gang gis gus pa theg chen la/_/bde bar gshegs pa pa gzhan song /_/rang gi sde pa yang sa 'og_/lam min g.yang sa 'khrul pa'i phyir//zhes bya ba'o/_/rigs dang bral ba'i phyir lhag par mos pa med kyang bdag nyid 'dod
[\[143b.6\]]pas spang ba mi bya'o/_/thams cad mkhyen pa ni thams cad mkhyen pa'i 'dul bar byed pa'i thams cad yongs su shes par nus pa ma yin nam/_de lta na yang stod par byed pa/_/mang ba mang ba'i ngo bo ni/_/ngag rnams dang ni spyod pa dang /_/gdul bya'i
[\[143b.7\]]bsam pa tha dad pas/_/de dang der ni khyod kyis song /_/thabs de yod min nus pa yang /_/gang gi khyod kyis khyab pa min/_/'khor ba'i sa 'og 'jigs pa las/_/brtse bas 'gro ba gdon pa'i phyir/_/zhes bya ba'o/_/de ltar na sna tshogs pa'i bstan
[\[144a\]]
[\[144a.1\]]pa 'di nyid bcom ldan 'das kyis bstan pa 'di ni ma yin zhes gang gis nges par nus/_de nyid kyi phyir gsungs pa/_yid kyi skyon ni rang bzhin dag gis gdug pa ste/_/mi rigs ngo bo la yang rigs pa ma yin no/_/chos
[\[144a.2\]]la sngon nyid du ni the tshom gyur pa la/_/de bas btang snyoms nyid ni mchog tu skyon dang bral/_/zhes bya ba'o/_/'on te thams cad med pa'i lta ba 'di 'jig rten rnam par 'jig pa'i don du 'ga' zhig gis nye bar bstan pa zhes gdon mi za bar/_dam pa'i
[\[144a.3\]]chos ni bsngags pa ste/_/dam chos ma yin smod par byed/_/ces bya ba'i rigs pas dgag par bya ba'o/_/de ni rigs pa ma yin te theg pa chen po thams cad nyid la mi dge ba'i chos bkag pas sbyin pa med ces bya ba la sogs pa'i log pa'i lta ba dgag
[\[144a.4\]]pa'i phyir phan pa'i thabs nye bar bstan pa thams cad du 'don pa yin te/_dper na chos bzhi dang yang dag par ldan pa'i byang chub sems dpa' rnams myur du skye ba med pa'i chos rnams la bzod pa thob pa yin te bdog pa thams cad yongs su gtong
[\[144a.5\]]ba nyid dang /_lta ba dor ba nyid kyis so/_/yongs su dag pa'i tshul khrims dang /_nyon mongs pa thams cad rab tu zhi bas so/_/bzod pa stobs dang ldan pa dang chos la 'jug pas so/_/brtson 'grus brtsams pa nyid dang dben pa'i chos la
[\[144a.6\]]lhag par mos pas so/_/de bzhin du byams pa ni sems can thams cad yongs su skyob pa nyid kyis so/_/snying rje chen po ni 'khor ba la skyo ba med pa nyid kyis so/_/dga' ba chen po ni chos la dga' ba dang rab tu dga' bas so/_/btang snyoms
[\[144a.7\]]chen po ni rjes su chags pa dang khong khro spangs pas zhes bya ba la sogs pa'o/_/gang zhig sems can rnams mi 'jigs par byed pa'i don du 'jug pa de ji ltar med pa po'i lta ba thob pa'i don du sems can rnams la phan pa nyid kyi thabs nye bar ston pa
[\[144b\]]
[\[144b.1\]]yin te/_yang dag par sgrub pa 'di med pas log pa'i lta ba thob pa ma yin zhes bya ba'o/_/de bas na 'jig pa'i phyir theg pa chen po ni ma yin no/_/theg pa chen po pa slob dpon la la zhig thams cad med pa'i lta ba skyes pas sbyin pa dang tshul khrims la
[\[144b.2\]]sogs pa'i rang bzhin byang chub sems dpa'i spyod pa yongs su dor nas ji ltar 'dod pa spyod pa yang dag par sgrub pa zhes thos pa ma yin no/_/de lta na yang 'phags pa klu sgrub kyi zhal snga nas kyi thams cad la re ba thams cad yongs su skong ba mchog las dbu
[\[144b.3\]]sbyin pa'i gtam shin tu grags pa nyid do/_/'phags pa thogs med kyi zhabs kyis kyang snying rje srog chags rnams la 'tsho ba'i tshul gyis yan lag dang nying lag thams cad kyi sha la sogs pa bcad cing sbyin par mdzad pa la/_dga' ldan gyi gnas
[\[144b.4\]]nas byon pa'i mgon po byams pa mthong nas ji ltar snga ma'i lus de thob ste de'i gdams ngag gis chos kyi rgyun gyi ting nge 'dzin brnyes par gyur to/_/don la rag las pa mang ba'i theg pa chen po pa rnams kyi sna tshogs pa dang ngo mtshar bar byed pa sbyin pa dang tshul
[\[144b.5\]]khrims la sogs pa'i gtam thos pa yin no/_/de bas na rab tu 'jug pa'i don du theg pa chen po ni ma yin no/_/theg pa chen po med na byang chub chen po 'byung ba ma yin la/nyan thos kyi theg pa nyid ni theg pa chen po yin par 'os pa ma yin te 'gal ba nyid
[\[144b.6\]]kyi phyir ro/_/bsam dang nye bar bstan pa dang /_/sbyor ba dang ni 'gal ba'i phyir/_/nye bar bstan dang dus dag gis/_/gang zhig dman pa de dman nyid/_/ces bya ba'o/_/nyan thos kyi theg pa la ni bdag yongs su mya ngan las 'da' ba'i don nyid bsam pa
[\[144b.7\]]ste yid ni de'i don nyid la'o/_/bdag nyid la mya ngan las 'das pa dang 'dod chags dang bral ba dang rnam par grol ba tsam gyi thabs nye bar bstan pa dang de'i don nyid du sbyor ba dang bsod nams dang ye shes kyi tshogs kyis yang dag par bsdus pa chung ba nye bar
[\[145a\]]
[\[145a.1\]]bstan pa dang /_dus nyung bas de'i don thob pa ste de ji srid skye ba gsum gyis so/_/theg pa chen po la ni thams cad log pas nye bar brjod pa yin no/_/de'i phyir phan tshun du 'gal bas gang zhig dman pa de ni dman pa nyid do/_/de ni theg pa chen por bgrang bar 'os
[\[145a.2\]]pa ma yin no/_/de nyid kyi phyir theg pa chen po'i chos rnams ni nyan thos kyi theg pa la 'jug pa'i don du rigs pa ma yin te mi khyed par lkog tu gyur pa nyid kyi phyir ro/_/gal te theg pa dman pa la theg pa chen po'i khongs su bsdu bar gyur na theg pa chen po nyid de la 'grib pa yin no/_/khron pa la sogs pa
[\[145a.3\]]la 'jug pa nyid dang khongs su bsdu ba ma yin pa nyid kyi phyir rgya mtsho chen po rnams ni chu'i gnas med par gyur ram ci/_bcom ldan 'das kyis kyang theg pa chen po la rnam pa du ma lkog tu gyur pa'i khyad par nyan thos kyi theg pa dang theg pa chen po dag la bstan pa yin no/_/ji srid du nyan thos kyi theg pa ni
[\[145a.4\]]theg pa dman pa ste/_theg pa chen po ni mchog gi theg pa dang gtso bo'i theg pa dang sangs rgyas kyi theg pa zhes bya ba'o/_/nyan thos kyi mdo sde rnams la yang don 'di ni mtshon pa mthong ba yin te/_ji ltar sha ba'i nags kyi mdo las kun dga' bo de ji snyam du sems/_sha pa'i 'dab ma mang po sha
[\[145a.5\]]pa'i nags 'di la yod dam/_gsol pa/_bcom ldan 'das mang ngo /_/bde bar gshegs pa mang ngo /_/bcom ldan 'das kyis bka' stsal pa/_kun dga' bo de bas na bdag gis chos cher mang ba rnams mngon par rdzogs par sangs rgyas pa bdag gis khyed cag la ma bstan pa de tsam
[\[145a.6\]]nyid kyis don byas pa nyid kyi phyir ro/_/de rnams ni khyed cag la mya ngan las 'da' ba'i phyir ma yin 'dod chags bral ba'i phyir yang ma yin zhes bya ba rgyas par ro/_/de bas na shes par byas te byang chub sems dpa' rnams nyid la bsten pa 'di ma lus pa chad pa med pa zhes bya ba'o/_/'phags pa'i
[\[145a.7\]]mdo sde la sogs pa rnams la 'jug pa med pa la sogs pa nyid gzigs pa'i bcom ldan 'das kyis de shes par bya ba'i don du gang zhig mdo sde la mi 'jug pa zhes bya ba la sogs pa bstan par rigs pa yin no/_/ji ltar theg pa chen po la sdang ba rnams kyi de la 'dun pa'i lan gyis
[\[145b\]]
[\[145b.1\]]mdo sbyar bar grags pa theg pa chen po'i mdo sde rnams la 'jug pa med pa zhes bya ba'o/_/de bas na bcom ldan 'das ma sangs rgyas kyi gsung yin zhes 'di gnas pa yin no/_/'byol bar 'gyur ba dang yongs su gtong bar 'gyur ba dang yongs su phyi rol du 'gyur ro zhes bya ba don gcig
[\[145b.2\]]go/_/thams cad nas ni thams cad ji ltar 'byung ba de ltar ro/_/thams cad ni cha thams cad kyis so/_/rnam pa thams cad du ni rnam pa thams cad kyis so/_/thams cad kyis zhes bya ba 'ga' zhig tu 'don pa ma yin no/_/las mngon par 'du byed pa ni las kyi bya ba'o/_/nye bar
[\[145b.3\]]gzhag pa dang zhes bya ba ni byas pas so/_/kun nas bslang ba zhes bya ba ni nye bar bsags pas so/_/brgya la sogs pa'i sgras skur pa 'debs pa'i sems la chung ba la sogs pa'i dbye bas sdug bsngal gyi rnam par smin pa tha dad pa ston par byed do/_/dmyal ba chen po rnams ni mnar med
[\[145b.4\]]dang tsha ba dang rab tu tsha ba la sogs pa rnams so/_/'jig pa ni 'jig pa'o/_/'og gi mnar med pa nas brtsams te ji srid tshangs pa'i 'jig rten gang la mes zad par byed pa de ni mes 'jig pa'o/_/'dor bar 'gyur ba ni srid pa bar ma do'i lus kyis so/_/lhung bar 'gyur ba ni skye ba srid
[\[145b.5\]]pa'i lus kyis so/_/de ltar de dag sdug bsngal mang po myong ba ni de mang po yin la sdug bsngal yang yin pas des myong bar bya ba gang gi phyir de skad du brjod pa'o/_/lnga zhes bya ba ni ma bsad pa dang pha bsad pa dang dgra bcom pa bsad pa dang dge 'dun gyi dbyen dang de bzhin gshegs
[\[145b.6\]]pa la ngan sems dang gsod sems kyis khrag 'byin pa'o/_/gsod sems zhes bya ba ni gzhus pa brjod par 'dod pa la mtshams med ma yin zhes bya ba lung gis so/_/mnar med pa'i dmyal bar ltung ba'i slad du gzung bar mi nus pa'i phyir mnar med pa ste rang gi don la a Na'o/_/
[\[145b.7\]]gzugs brnyan la sogs pa tshig gsum po ni don mnyam pa'o/_/rnyed pa dang bkur sti ni de rnams nyid las gang gi don du de rnams mthong bar 'gyur ba'o/_/de ci'i phyir zhe na zhes bya ba ni de rnams kyis de mi mthong ba la sogs pa ci'i phyir zhes bya ba'i don to/_/lo 'dab rul pa ni rlon pa rul
[\[146a\]]
[\[146a.1\]]pa'o/_/de ma dor na rlon pa gzhan yang chud zos par byed do/_/lta bu ni rigs te rlon pa rul ba bzhin du skye ba gang rnams la yod pa de rnams ni rlon pa rul ba lta bu'o/_/nag po ni rtswa'i bye brag go/_/de yang zhing las ma bton na zhing chud za bar byed do/_/nye bar skyed pa
[\[146a.2\]]ni sgrub pa'o/_/nag po bzhin du nye bar skyed pa 'di rnams la yod pas na nag po nye bar skyed pa'o/_/yang na sbrul nag po'i rigs can zhes bya ba ni sbrul nag po'o/_/de rang nyid dug dang bcas pa 'dres pa rnams dug langs shing dug dang bcas par byed do/_/tshul ma yin pas zhes bya ba ni de rnams
[\[146a.3\]]las thos pa dang dad pa la sogs pa'i lam ma yin pas so/_/brlag pa ni dmyal ba la sogs pa'i sdug bsngal lo/_/mi bzad pa dang nad kyis reg pa ni gnod pa chen por nges par 'gyur ba'o/_/reg pa ni thob par 'gyur zhes bya ba'i don to/_/snang ba ni sngar byas pa'i las la rnam par smin pa shes pa'o/_/dkar
[\[146a.4\]]po'i skal ba ni dge ba'i cha'o/_/de dang ldan pas na dkar po'i skal ba can no/_/phrad par ni sbyor ba'o/_/sdig pa byed pa rnams ni rnam pa gnyis te/_gcig tu nag po la spyod pa dang dkar po'i cha dang 'dres pa'i nag po la spyod pa rnams so/_/de lta bu'i rnam pa'i sdig pa 'bad pas yongs su spang bar bya zhes
[\[146a.5\]]bya ba 'phags pa rab 'byor gyis gzhan la brtse bas gsungs pa ni de nas zhes bya ba la sogs pas so/_/ngag gis zhes bya ba ni 'dri ba ste las gzhan la ltos pas ci gzhan yang las mngon par 'du bya ba yod dam/_gang gis 'di tsam shes rab kyi pha rol tu phyin pa la skur pa 'debs pa las skyes
[\[146a.6\]]pa'i bsod nams ma yin pa'i tshad bcom ldan 'das kyis bka' stsal pa/_rab 'byor ngag gis nyes par smras pa zhes bya ba ste/_shes rab kyi pha rol tu phyin pa la skur pa 'debs pa'i ngag gis nyes par smras pa 'di nyid kyis te gzhan gyis ni ma yin zhes bya ba'i don to/_/legs par gsungs
[\[146a.7\]]pa ni phyin ci ma log par yang dag par gsungs pa'i phyir ro/_/chos 'dul ba zhes bya ba ni rigs pa nyid kyi phyir phyin ci ma log pa'i don gyi chos so/_/nyon mongs pa 'dul bas na 'dul ba'o/_/de skad ces bka' stsal pa dang zhes bya ba la sogs pas ni 'on te don 'di sngar yang dris pa ste lan yang
[\[146b\]]
[\[146b.1\]]der gsungs so/_/sngar yang de dag de rnams la zhes bya ba la sogs pas de nyid dang po skur pa 'debs pa ci zhig rgyu mtshan du gyur ces bya ba snga ma dang phyi ma'i gnas skabs kyi tha ma la gnas pa yongs su dri ba'o/_/de bas na dang por skur pa 'debs pa nyid bdud kyis byin gyis brlabs pa'o/_/
[\[146b.2\]]dad pa dang rab tu dang ba med pa'i rgyu dag gsungs so/_/gzhan yang zhes bya ba la sogs pas rgyu gzhan rnams kyang gsungs so/_/sdig pa'i grogs pos byin gyis brlabs pa'i 'bras bu gsungs pa ni mngon par mi brtson par 'gyur ba'am zhes bya ba ni thos pa la sogs pa la ltos pa nyid kyi phyir
[\[146b.3\]]ro/_/phung po la mngon par zhen par 'gyur ba zhes bya ba la/_mngon par zhen pa ni 'dod pa brtan pa la sogs pa las ma log pa'i phyir ro/_/phung po la mngon par zhen pa zhes bya ba ni 'don pa la don gsal ba nyid do/_/rnam pa 'di dag ces bya ba ni 'dir yang rigs dang bral bas bab pa'i chos la
[\[146b.4\]]lhag par mos pa ma yin pa nyid rgyu gtso bor blta bar bya'o/_/gzhan rnams de'i nye bar mkho ba'o/_/rnam pa bzhi zhes bya ba'i 'don pa la bdag la bstod pa zhes bya ba la sogs pa gsum gyis phung po gcig go/_/dmyal ba'i gzhung mang ba nyid kyi phyir dmyal ba'i le'u ste le'u bdun pa'o//_//
[\[146b.5\]]sngar bcom ldan 'das ma la che ba'i bdag nyid thos pa dang mngon par 'phel ba'i gnas brtan shA ri'i bus de la lhag par mos pa'i slad du gang nas shi 'phos nas 'dir skyes pa zhes dris pa la/_gnas skabs de nyid kyis dam pa'i chos la skur pa 'debs pa'i gtam gnas skabs su
[\[146b.6\]]byas pa'o/_/da ni yang gnas skabs de nyid kyis gnas brtan rab 'byor mos par dka' ba nyid dag gnas skabs su 'byed pa ni mngon par mi brtson pa dang zhes bya ba la sogs pas so/_/mos par dka' ba ni rigs dman pa rnams kyis de la lhag par mos pa la de bzhin gshegs pa la
[\[146b.7\]]bsnyen bkur byed pa la sogs pas yang rnyed par dka' ba nyid kyi phyir ro/_/rgyu gsungs pa ni mngon par mi brtson pa zhes bya ba ste/_mngon par mi brtson pa ni lhag par mos pa'i rgyu la dus ring por ji lta ba bzhin du ma goms pa'o/_/don du mi gnyer ba zhes bya ba ni 'dun pa zhan pas so/_/nye
[\[147a\]]
[\[147a.1\]]bar bstan pa ni bgegs su byas pa'o/_/legs par mi nyan pa zhes bya ba ni dge ba'i bshes gnyen rnams la'o/_/yang mos par dka' ba nyid de bstan pa'i don du ci tsam du zab pa lags zhes bya ba ste/_bcom ldan 'das ma ci tsam gyis zab pa
[\[147a.2\]]ni gang zhig 'di ltar mos par dka' ba zhes bya ba'o/_/zab pa'i dri ba la bcom ldan 'das kyis ma bcings ma grol ba bstan pa dang mu med pa bstan pa dang chags pa dang ma chags pa bstan pa zhes bya ba'i bstan pa bzhi ci'i phyir bar skabs su mdzad/_rab 'byor gzugs ni ma
[\[147a.3\]]bcings ma grol ba'o zhes bya ba ni rnam par mi rtog pa'i shes rab kyi pha rol tu phyin pa'i gnas skabs la/_gang zhig yongs su grub pa chos kyi ngo bo snang ba de 'khor ba'i gnas skabs la dus 'di tsam du las dang nyon mongs pa dang rnam par smin pa'i 'ching ba thams cad kyis ma bcings zhes
[\[147a.4\]]bya ba brjod pa yin no/_/phyis yang yongs su grub pa'i gnas skabs la ma grol ba zhes brjod do/_/gang gi phyir kun brtags nyid ni 'ching ba zhes bya ba dang grol ba zhes bya bar brjod kyi nam mkha' bzhin du gos pa med pa dang 'gyur ba med pa'i chos nyid kyi gzugs ni ma yin
[\[147a.5\]]no/_/de nyid kyi phyir gsungs pa ni rab 'byor gzugs ngo bo nyid med pa'i phyir ro zhes bya ba ni kun brtags dang gzhan dbang gis gzugs kyi ngo bo nyid dang bral ba ni chos nyid kyi gzugs zhes bya ba'i don to/_/de bzhin du tshor ba la sogs pa rnams la gzung bar bya'o/_/yang ma
[\[147a.6\]]bcings ma grol ba nyid la gsal bar byed pa'i don du dus gsum dang sbyar bar byed de/_/rab 'byor gzugs kyi sngon gyi mtha' ma bcings ma grol zhes bya ba ni chos nyid kyi gzugs la 'khor bar dri ma dang bcas pa ma dag pa'i gnas skabs sngon gyi mtha' zhes brjod pa yin no/_/de ltar na
[\[147a.7\]]nye bar bstan nas slar kun nas nyon mongs pa dang rnam par byang ba med pa yongs su ma dag pa'i gnas skabs kyi phyi ma'i mtha' zhes brjod do/_/dus gsum yang 'gyur ba med pa mi gnas mtshan nyid de bzhin nyid ces bstan par byed pa ni rab 'byor gzugs la sngon gyi mtha'i ngo bo nyid med pa'i
[\[147b\]]
[\[147b.1\]]phyir ro/_/phyir zhes bya ba ni chos nyid la dus las nges par grol ba'i mtshan nyid kyi phyir gsungs pa/_mchog tu mos par dka' ba zhes bya ba ste mchog tu zab pa nyid kyi phyir ro/_/de ltar ma bcings ma grol ba bstan pa la 'khor ba dang mya ngan las 'das pa'i ngo bo byang chub sems
[\[147b.2\]]dpa' rnams la dag pa dang ma dag pa'i gnas skabs da ltar byung ba zhes brjod do/_/gang zhig bstan pa'i don du rnam par dag pa'i bstan pa rtsom par byed de/_rab 'byor gzugs rnam par dag pa gang yin pa de nyid 'bras bu rnam par dag pa zhes bya ba ni gzugs la sogs pa'i chos rnams
[\[147b.3\]]thams cad la bcings pa med pa'i phyir kun nas nyon mongs pa med pa'o/_/kun nas nyon mongs pa med pas rang bzhin can gyi rnam par dag pa'o/_/rnam par dag pa la rang bzhin can nyid kyi phyir rnam par byang ba'i chos rnams med pa'o/_/rang bzhin can kyi rnam par dag pa la rnam par byang ba'i
[\[147b.4\]]chos rnams don dam par cung zad byed pa ma yin te/_de bas na kun nas nyon mongs pa dang rnam par byang ba'i rnam par rtog pa yang byis pa rnams la kun tu brtags pa nyid de yongs su grub pa ni ma yin no/_/de la gang zhig gzugs rnam par dag pa ni de 'bras bu rnam par dag pa zhes bya ba'o/_/
[\[147b.5\]]gzugs la sogs pa'i chos rnams la 'bras bur gyur pa'i rnam par dag pa zhes bya ba su zhig so sor gyur pa yod pa ma yin no/_/gang zhig 'di chos nyid kyi gzugs grub pa la rang bzhin can rtag tu rnam par dag pa nye bar gnas pa'o/_/de nyid ni 'bras bur gyur pa mya ngan las 'das pa'i
[\[147b.6\]]ming can rnam par dag pa zhes bya ba'i don to/_/de ltar gzugs dang 'bras bu dag la rnam par dag pa gcig nyid yin zhes mjug sdud par byed pa ni gzugs rnam par dag pa dang 'bras bu rnam par dag pa 'di ni gnyis su med cing gnyis su byar med de tha mi dad ces bya ba la/_gnyis su med pa
[\[147b.7\]]ni gcig nyid kyi phyir ro/_/gnyis su byar med pa ni so sor bya bar mi nus pa'i phyir ro/_/tha mi dad pa ni tha dad pa med pa'i phyir ro/_/ma chad pa ni bar ma chad pa'am rtag pa nyid kyi phyir ro/_/da ni chos thams cad rnam par dag pas gzugs la sogs pa'i rnam par dag pa brjod par bya ba la
[\[148a\]]
[\[148a.1\]]gtso bo nyid kyi phyir thams cad mkhyen pa nyid kyi rnam par dag pa gsungs pa ni gzhan yang zhes bya ba la sogs pa ste/_thams cad mkhyen pa nyid ces bya ba ni rnam pa thams cad mkhyen pa nyid do/_/da ni gnas brtan shA ri'i bus rnam par dag pa'i bstan pa thob pas
[\[148a.2\]]shes rab kyi pha rol tu phyin pa la dang ba mngon par 'phel ba spobs pa yang dag par skyes pa rim gyis rnam par dag pa'i tshig bcu gcig la yang 'khor yang dag par bsdu ba'i phyir bstan pa rtsom par byed pa ni zab bo zhes bya ba la sogs pa ste rnam par dag pa'i phyir zhes bya ba'o/_/'dis nyon mongs
[\[148a.3\]]pa dang nye ba'i nyon mongs pa'i rnam par rtog pa'i dri mas nye bar bsags pa'i 'khor ba pa'i chos rnams las de rnams so sor ma yin par gyur pa'i chos nyid dri ma de rnams kyis dri ma can du 'gyur ba ma yin te/_dus thams cad du rnam par dag pa'i phyir zhes bya ba 'di byis pa rnams
[\[148a.4\]]kyis yang dag par dka' ba ste/_de bas na rnam par dag pa nyid kyi phyir zab pa zhes brjod do/_/gsal bar bgyid pa ni 'od gsal ba ste dri ma dang bcas pa'i gnas skabs la yang rang bzhin gyis rnam par dag pa'i phyir zhes gsungs pa ni rnam par dag pa yin pa'i phyir ro
[\[148a.5\]]zhes bya ba'o/_/snang bar bgyid pa zhes bya ba ni ji ltar zla ba dang nyi ma la sogs pa rnams la sprin dang ba mo la sogs pa med pa la shin tu rnam par dag pa'i snang ba chen por 'gyur ro/_/de bzhin du chos nyid kyi gzugs la sogs pa rnams kyang shin tu rnam par dag pa'i phyir
[\[148a.6\]]snang ba bzhin du snang bar 'gyur zhes gsungs pa ni rnam par dag pa'i phyir zhes bya ba ste/_mtshams sbyor ba ma mchis pa zhes bya ba ni 'das pa'i nyon mongs pa dang rnam par rtog pa dang spros pa'i dri ma rnams slar mi skyed pa ni mtshams sbyor ba ma mchis pa zhes brjod do/_/yongs su dor ba
[\[148a.7\]]de rnams la slar skye ba med pas gsungs pa ni rnam par dag pa'i phyir zhes bya ba ste/_kun nas nyon mongs pa ma mchis pa zhes bya ba ni dus thams cad du sprin dang kha ba la sogs pa yod kyang nam mkha' ltar rang bzhin gyis rnam par dag pa nyid brjod do/_/thob pa ma mchis pa mngon par
[\[148b\]]
[\[148b.1\]]rtogs pa ma mchis pa zhes bya ba ni thob par bya ba 'di dang thob par byed pa'i chos yod pa la thob pa 'byung ba yin te/_rtogs par bya ba dang rtogs par byed pa yod na mngon par rtogs pa 'byung ba ma yin no/_/de la kun brtags dang gzhan dbang dag gsal ba tsam la yongs su grub pa
[\[148b.2\]]chos nyid shes rab kyi pha rol tu phyin pa zhes brjod do/_/de bas na de'i 'ga' zhig thob pa 'am mngon par rtogs pa yod pa ma yin no/_/mngon par grub pa ma mchis zhes bya ba ni kun brtags dang gzhan dbang gi gzugs la sogs pa'i chos rnams mngon par ma grub pa la shes rab
[\[148b.3\]]kyi pha rol tu phyin pa zhes rnam par gzhag pas mngon par ma grub pa'i mtshan nyid shes rab kyi pha rol tu phyin pa la brjod do/_/shin tu mi dmigs pa zhes bya ba ni 'dod pa'i khams dang gzugs kyi khams dang gzugs med pa'i khams mi dmigs pa ni shes rab kyi pha rol tu
[\[148b.4\]]phyin pa zhes bya ba'o/_/'dod pa dang gzugs dang gzugs med pa'i khams rnams ni kun brtags dang gzhan dbang ngo /_/gang zhig de rnams la mi dmigs pa de shes rab kyi pha rol tu phyin pa zhes bya ba'o/_/'ga' zhig tu ni shin tu skye ba ma mchis pa zhes bya ba 'don pa'o/_/de la skye ba ma
[\[148b.5\]]mchis pa ni mi 'byung ba'o/_/ma 'tshal ba yang dag par ma 'tshal ba zhes bya ba la/_ma 'tshal ba ni rang nyid kyis ye shes kyi ngo bo nyid ma yin no/_/yang dag par ma 'tshal ba ni chos rnams kyi dngos po med pa'i mtshan nyid kyi phyir gzung bar bya ba'i gzugs cung zad mthong ba ma yin no/_/gnyis
[\[148b.6\]]kyis dmigs par bya ba dang dmigs par byed pa'i ngo bo'i mtshan nyid gsungs pa gsal bar bya ba'i phyir dri ba'o/_/bcom ldan 'das yang zhes bya ba la sogs pa'o/_/lan ni gzugs zhes bya ba la sogs pa ste gzugs la sogs pa'i chos rnams thams cad mi mthong
[\[148b.7\]]zhes bya ba'i don to/_/shes rab kyi pha rol tu phyin pa ni thams cad mkhyen pa nyid la gnod par mi bgyid phan par yang mi bgyid do zhes bya ba ni gang gi phyir 'di nyid kyang shin tu rnam par dag pa de bzhin nyid kyi mtshan nyid de de bzhin nyid ni de bzhin nyid la phan pa'am gnod
[\[149a\]]
[\[149a.1\]]pa bgyid pa ma lags te/_dper na nam mkhas nam mkha' la'o/_/de nyid kyi phyir brjod pa rnam par dag pa'i phyir zhes bya ba ste/_yongs su mi 'dzin yongs su mi gtong zhes bya ba ni yongs su 'dzin pa thams cad dang yongs su gtong ba med pa mtshan nyid shin
[\[149a.2\]]tu rnam par dag pa shes rab kyi pha rol tu phyin pa ste de ni gal te chos gang yang yongs su 'dzin pa'am yongs su dor ba med pa ni rnam par dag pa nyid du mi 'gyur ro/_/'og tu gnas brtan rab 'byor gyis bdag rnam par dag pas gzugs rnam par dag pa zhes bya ba ni bdag med pa
[\[149a.3\]]nyid kyis gzugs la sogs pa med pa zhes bya ba'i don to/_/'dir dngos po med pa ni rnam par dag pa ste thob pa ma mchis mngon par rtogs pa yang ma mchis so zhes bya ba ni snga ma bzhin no/_/de ltar rnam par dag pa'i bstan pa yongs su rdzogs pa la mu ma mchis pa'i bshad pa zab pa nyid
[\[149a.4\]]rtogs pa'i don du rtsom par byed pa ni bdag mu ma mchis pas na gzugs mu ma mchis pa'o zhes bya ba ste/_rtag pa dang chad pa'i mtha' med pa'i phyir dang sngon gyi mtha' dang phyi ma'i mtha' dang dbus med pa'i phyir mu ma mchis pa nyid de/_gang zhig de ltar byang chub sems dpa' 'di rtogs pa 'di
[\[149a.5\]]ni 'di'i shes rab kyi pha rol tu phyin pa zhes bya ba'o/_/de ltar zab pa'i don gyi yul shes rab kyi pha rol tu phyin pa ci'i phyir byang chub sems dpa' nyid la brjod kyi sangs rgyas rnams la ni ma yin zhe na/_dgongs pa ni 'di yin te shes rab kyi pha rol tu phyin pa 'di ni yongs su mthar thug pa dang bya
[\[149a.6\]]ba byas pa ma yin te 'on kyang rnam pa thams cad mkhyen pa nyid la lam gyi rnam pa shes pa nyid do/_/de nyid rnam par dag pa la ltos pa shin tu rnam par ma dag pa la ltos pas shin tu rnam par ma dag ces brjod pa yin no/_/de bas na byang chub sems dpa' nyid la brjod pa yin no/_/bcom
[\[149a.7\]]ldan 'das yang zhes bya ba la sogs pa la/_dgongs pa ni 'di yin te/_pha rol tu song ba zhes bya ba'am pha rol tu phyin pa'i rang bzhin/_pha rol tu phyin pa zhes byang chub sems dpa' rnams la shes rab kyi pha rol tu phyin pa brjod pa yin no/_/shes rab kyi pha rol tu phyin pa pha rol du song ba yang
[\[149b\]]
[\[149b.1\]]dam pa rnams la tshu rol gyi 'gram na yang mi gnas pha rol gyi 'gram na yang mi gnas pa 'di 'gram gnyis las tha dad par gzhan du dmigs pa ma yin no/_/tshu rol gyi 'gram zhes bya ba ni 'dus byas kyi 'gram la'o/_/pha rol gyi 'gram zhes bya ba ni 'dus ma byas kyi 'gram la'o/_/gnyi ga'i
[\[149b.2\]]bar rgyang ring po na yang zhes bya ba ni lkog tu gyur pa dang lkog tu ma gyur pa gal te 'ga' zhig tu yod par gyur na de'i tshe gang la yang nye bar 'gyur ro/_/bcom ldan 'das kyis 'di la rgyu gsungs pa ni shin tu rnam par dag pa'i phyir zhes bya ba ste/_gal te 'gram 'ga' zhig la dmigs par
[\[149b.3\]]'gyur na de ltar yod na ni rnam par dag pa nyid du mi 'gyur ro/_/gang gi phyir 'ga' zhig tu yod pa ma yin pa de'i phyir shin tu rnam par dag pa ste/_shin tu rnam par dag pa nyid kyi phyir 'gram gnyis la med de gzhan du yang gnas pa ma yin no/_/chos thams cad la de bzhin nyid
[\[149b.4\]]dang ro gcig pa nyid du gzhan gyi 'du shes yod pa ma yin no/_/de'i phyir gang du yang gnas pa med pa zhes bya ba'i don to/_/de ltar yang zhes bya ba ni gang du yang gnas pa ma yin no zhes spang ngo /_/gal te shes par gyur na mtshan ma'i sbyor bas 'dor bar 'gyur ba ni gtang ba'i phyir ro/_/ring du
[\[149b.5\]]bgyid par 'gyur ba zhes bya ba ni bar ring ba'i phyir ro/_/zab pa nyid rtogs pa'i don du chags pa dang ma chags pa'i bstan pa skabs 'byed pa ni rab 'byor ming las kyang zhes bya ba la sogs pas so/_/gzugs la sogs pa'i chos rnams la ni ming gi sgrar kun du brtags pas brda'i rgyu
[\[149b.6\]]mtshan 'dzin pa kun du brtags pa zhes gnyi ga yang sgrib pa'i bdag nyid kyi phyir chags pa zhes brjod pa yin te chags pa'o/_/chags pa ni yang dag pa ma yin pa'i kun du brtags pa'o/_/bcom ldan 'das 'di ltar zhes bya ba la sogs pa ste/_shes rab kyi pha rol tu phyin pa zhes bya ba
[\[149b.7\]]ni lam gyi rnam pa shes pa nyid gsungs pa yin no/_/legs par bshad pa ni thams cad ma yin pa'o/_/rnam grangs yongs su gsal ba nye bar bstan pa'i phyir ro/_/legs par bstan te zhes bya ba ni phra ba yang chags pa'i rgyu mtshan nye bar bstan pa'i phyir ro/_/shin tu mthar
[\[150a\]]
[\[150a.1\]]gtugs pa ni yongs su rdzogs pa'i bsod nams dang ye shes kyi tshogs mthar thug pa bstan pa'i phyir ro/_/chags pa 'di dag kyang ngo /_/kyang zhes bya ba ni khyad par la'o/_/chags pa zhes bya ba ni sna tshogs pa'i yul gyi bdag med pa mchog
[\[150a.2\]]tu 'dzin pa'i mtshan nyid can no/_/gzugs stong pa'o snyam pa ni chags pa'o zhes bya ba ni dmigs pa'i sbyor ba nyid kyis 'byung ba yin no/_/ci ltar kun nas nyon mongs pa'i phyogs kyi chos rnams la chags pa ni phyin ci log pa'o/_/de bzhin du rnam par byang ba'i phyogs rnams
[\[150a.3\]]la yang zhes gsungs pa ni sems dang po bskyed pa zhes bya ba ste/_sems kyi rang bzhin yongs su bsngo bar ni mi nus so zhes bya ba ni chos rnams la gnas pa'i mtshan nyid yin pa'i phyir yongs su bsngo ba med ces bya ba ni rtogs pa las yongs su bsngo ba dmigs pa'i sbyor bas
[\[150a.4\]]bya ba ma yin pa'o zhes bya ba'i don to/_/kau shi ka de bas na rang nyid kyis chags pa spangs pa'i rgyu las so/_/gzhan rnams la yang dag par ston pa'i dus su yang dag par ston pa dang zhes bya ba sngar thos pa dang mi ldan pa thos par byed cing yang dag par dgod pa dang zhes bya ba ni
[\[150a.5\]]rjes su grub pa'i phyir yang dag par 'dzin par byed pa'o/_/yang dag par gzengs bstod pa zhes bya ba ni dal ba rnams spro ba skyed par byed pa'o/_/yang dag par rab tu dga' bar byed pa zhes bya ba ni brtson 'grus rtsom pa rnams la legs so bya ba la sogs pa rnams kyis so/_/yang
[\[150a.6\]]dag pa nyid rjes su rtogs pas zhes bya ba ni chags pa gtong ba'i phyir ro/_/de ltar yang dag par dgod pa la rang dang gzhan gyi don dag bstan pa'i phyir gsungs pa ni de ltar zhes bya ba la sogs pa ste/_de bdag nyid la yang gnod par mi byed cing sangs rgyas rnams la bsnyen bkur mi byed
[\[150a.7\]]do/_/rang nyid kyis yang dag pa nyid rjes su rtogs pas phan yon gsungs pa ni 'di dag thams cad ces bya ba la sogs pas so/_/gzhan dag kyang zhes bya ba ni lam gyi rnam pa shes pa nyid la 'grib par 'gyur ba rnams so/_/mtshan mar yid la byed na zhes bya ba ni de bzhin gshegs
[\[150b\]]
[\[150b.1\]]pa la sogs pa la dngos po nyid du gzung ba'i phyir ro/_/de ni yongs su bsngo bar mi nus so zhes bya ba ni dus gsum las yang dag par 'da' ba'i phyir ro/_/mtshan mar bya bar mi nus zhes bya ba ni mtshan ma med pa'i ngo bo nyid kyi phyir ro/_/dmigs par bya bar mi nus zhes bya ba ni mi dmigs pa'i
[\[150b.2\]]sbyor bas so/_/gang gi phyir de ni mthong ba dang thos pa dang rtogs pa dang rnam par shes pa ni rim pa ji lta ba bzhin du/_mig dang /_rna ba dang /_sna dang /_lce dang /_lus dang /_yid kyis ma rtogs pa'i phyir ro/_/de ni de lta bur gyur pa'i rnam par rtog pa rnams dang mthong ba la sogs pa'i rnam
[\[150b.3\]]par shes pa rnams kyi spyod yul du gyur pa ma yin te/_mnyam pas mnyam pa'i dmigs par bya ba dang dmigs par byed pa'i ngo bo la gnas pa rnam par mi rtog pa 'jig rten las 'das pa'i ye shes kyis rtogs pa'i phyir ro/_/chos rnams kyi rang bzhin ni zab po zhes bya ba ste/_sngar
[\[150b.4\]]nyid gnas brtan shA ri'i bus zab pa dang mos par dka' ba nyid rtogs pa'i don du bstan pa'i skabs byas pa'o/_/da ni bdag nyid kyis rtogs pa'i zab pa gnas brtan rab 'byor gyis rjod par byed pa ni zab pa zhes bya ba ste dben pa'i phyir ro zhes bya ba'o/_/gang gi phyir gang zhig chos thams
[\[150b.5\]]cad kyi rang bzhin de nyon mongs pa'i dri ma thams cad kyis dben pa dus thams cad du gnas pa ste 'on kyang /_glo bur pa'i dri mas yongs su ma btang ba'i phyir dmigs pa ma yin zhes bya ba'o/_/shes rab kyi pha rol tu phyin pa ni rang bzhin zab po zhes bya ba ste/_'di'i gtan tshigs
[\[150b.6\]]gsungs pa ni rang bzhin gyis rnam par dag pa'i phyir zhes bya ba ste rang bzhin gyis 'od gsal ba nyid kyi phyir ro/_/rang bzhin gyis dben pa'i phyir zhes bya ba la sogs pa ni chags pa'i dri ma rang bzhin gyis glo bur ba'i phyir ro/_/don ni 'di yin te dus thams cad du chos rnams thams cad
[\[150b.7\]]ni chags pa thams cad dang rnam par bral ba rang bzhin gyis dben pa ste 'on kyang chags pa yang kun brtags kyi dmigs pa'o/_/dmigs par bya ba kun brtags kyi chags pa la yang ngo bo nyid kyi chos thams cad ni shes rab kyi pha rol tu phyin pa'i ngo bo nyid de/_gos pa med pa dang
[\[151a\]]
[\[151a.1\]]dben pa de'i phyir rang bzhin gyis zab pa shes rab kyi pha rol tu phyin pa'o/_/de ltar rang bzhin gyis dri ma dang bral ba rtogs nas ngo mtshar bar gyur pa slar gsungs pa ni rang bzhin gyis dben pa'i phyir zhes bya ba ste/_de bas na phyag 'tshal bar
[\[151a.2\]]bya ba'o/_/rab 'byor chos thams cad kyang rang bzhin dben pa nyid de 'dir gtan tshigs gsungs pa ni ma byas par zhes bya ba ste/_gang gi phyir ma byas par zhes bcom ldan 'das kyis mngon par rdzogs par sangs rgyas pa de bzhin nyid kyis ngo bo nyid kyi 'dus ma byas
[\[151a.3\]]pa'i phyir ro/_/de bas na dmigs pa'i sbyor bas mngon par rdzogs par sangs ma rgyas pa de bas na de rnams rang bzhin gyis cung zad ma yin te gnyis su med pa'i ngo bo nyid kyi phyir ro/_/gang zhig yang gnyis su med pa de bzhin nyid de 'di rnams kyi rang bzhin te/_de'i ngo bo nyid kyi phyir
[\[151a.4\]]de ni de kho na nyid de chos nyid gzhan 'ga' zhig gi rgyu ma yin zhes de'i phyir rang bzhin med pa zhes brjod pa yin no/_/chos kyi rang bzhin ni gnyis ma yin te gcig kho na'o/_/de bzhin nyid kyi ngo bo nyid kyis chos rnams la rang bzhin gcig pa nyid kyi phyir ro/_/rab 'byor de ltar na
[\[151a.5\]]chags pa'i mtha' de dag thams cad rnam par spangs pa yin no/_/rab 'byor nam mkha' zab pa'i phyir zhes bya ba ni ci ltar nam mkha' ni sprin dang khug rna la sogs pa yod pas rang bzhin gyis rnam par ma dag pa ma yin te rang bzhin ma rtogs kyang shes rab kyi pha rol tu phyin pa zab
[\[151a.6\]]pa'o/_/rjes su rtogs par dka' ba ni de bzhin nyid dang gcig pa'i ngo bo shes rab kyi pha rol tu phyin pa'i ngo bo nyid kyi chos rnams la sna tshogs pa'i ngo bo nyid kyis snang ba'i phyir ro/_/rab 'byor 'di ltar su yang mngon par rdzogs par 'tshang rgya ba med do zhes bya ba ni glo bur ba'i dri ma bsal
[\[151a.7\]]ba'i mthar mngon par rdzogs par sangs rgyas pa'i tha snyad yod pa'i phyir ro/_/bsam gyis mi khyab pa zhes bya ba ni du bas me ltar chos gzhan gyis bsam par mi nus pa zhes bya ba'i don to/_/de nyid gsungs pa ni sems kyis shes par bya ba ma yin zhes bya ba ste/_sems kyis rtogs
[\[151b\]]
[\[151b.1\]]par bya ba ma yin pa ni rtogs par nus pa ma yin pa'o/_/ma byas pa zhes bya ba ni 'dus ma byas pa'i de bzhin nyid kyi mtshan nyid kyi phyir ro/_/de ltar na zhes bya ba ni gang gis chos thams cad mi dmigs pa'i mtshan nyid can des na shes rab kyi pha rol tu phyin pa 'di la zhes bya ba ni lam gyi rnam pa shes pa nyid
[\[151b.2\]]la ji ltar spyad par bya zhes 'dri bar byed de/_gal te gzugs la sogs pa rnams kyi rang gi mtshan nyid ma mthong zhing spyod na de'i tshe spyod ces gsungs pa ni gzugs la mi spyod na zhes bya ba la sogs pa ste/_chos rnams kyi mtshan nyid de mi rtag pa la sogs pa gang ma mthong zhing spyod na de'i tshe spyod ces
[\[151b.3\]]bya ba lan gnyis pa gsungs pa ni gal te gzugs mi rtag pa zhes bya ba la sogs pa ste/_gzugs ma rdzogs pa dang rdzogs pa'o zhes bya ba ni bsgom pa yongs su rdzogs pa ma thob pa dang thob pa'i phyir gsungs pa/_de ni gzugs ma yin te zhes bya ba'o/_/rdzogs pa ma yin pa'am rdzogs pa gang yin
[\[151b.4\]]pa de ni gzugs kyi don dam par de bzhin nyid de de la yang gzugs kyi mtshan nyid mi rigs pas gsungs pa nyid de ni gzugs ma yin te zhes bya ba'o/_/'ga' zhig tu ni rdzogs pa ma yin te zhes 'don pa yin no/_/ngo mtshar ba nyid bstan par byed pa ni chags pa dang bcas pa nyid dang chags pa ma
[\[151b.5\]]mchis pa nyid bshad pa'o/_/gzugs la sogs pa med par rtogs pa la yang mtshan ma dang mtshan ma med pa'i sbyor bas chags pa dang bcas pa dang chags pa med pa'i mtshan nyid yin pa'i phyir ro/_/'di'i rjes la sngon gyi bcom ldan 'das ma rnams la gzugs ni chags pa med pa zhes bya ba
[\[151b.6\]]spyod par mi byed pa nas ji srid du rnam par shes pa ni chags pa med pa zhes bya ba spyod par mi byed ces bya ba 'ba' zhig 'don pa yin no/_/chags pa ma yin pa dang mi chags pa yang ma yin zhes zhu gtugs byas pa rnams la yang mang ba'i chos kyi phung po 'don pa yin no/_/chags pa dang bcas
[\[151b.7\]]pa dang chags pa med pa zhes bya ba yang 'don pa yin no/_/de yang mdor bsdus te bstan pa dang rjes su mthun pa ma yin pa de'i phyir phal cher bsnan pa nyid do/_/dang por bstan pa'i rgyun du zhugs pa'i 'bras bu la gnas pa gnyis pa las bstan pa'i phyir sngar 'byung ba'i 'don pa yang legs
[\[152a\]]
[\[152a.1\]]par 'brel pa ma yin no/_/chags pa med pa zhes bya ba ni chos nyid kyi gzugs sgrib pa dang bral ba'o/_/de ltar spyod pa zhes bya ba ste/_gzugs ni ma chags pa zhes spyod cing /_ma chags pa zhes bya ba ni chags pa thams cad med pa'i phyir ro/_/de bas
[\[152a.2\]]nam bcings pa de khams gsum gyi nyon mongs pa rnams kyis so/_/de'i phyir ma grol ba ste nyon mongs pa rnams kyis so/_/yang dag par ma 'das pa ni khams gsum las so/_/rab 'byor de ltar zhes bya ba la sogs pas nye bar bsdu ba'o/_/chos 'di ni zab ste zhes
[\[152a.3\]]bya ba ni mtshan ma thams cad rjes su mi 'dzin pa dang ting nge 'dzin dang sbyor bas thams cad du kun nas nyon mongs pa med pa'i phyir ro/_/bstan kyang mi 'grib ces bya ba ni bstan pa dang ma bstan pa dag la mtshan ma med pa nyid kyis 'grib pa dang 'phel ba med pa'i phyir ro/_/
[\[152a.4\]]'di nyid dpes gsal bar byed pa ni nam mkha'i khams zhes bya ba ste/_rtogs par byed pa po'i skyes bus yang ste'u dang tsan+dan du mnyam pas sbyar bar bya'o zhes de'i phyir sgyu ma'i skyes bu'i dpe'o/_/kun nas nyon mongs par mi 'gyur zhes bya ba dang po ni kun nas nyon mongs
[\[152a.5\]]pa'i khong khro ba'o/_/gang zhig slar kun nas nyon mongs par mi 'gyur zhes bya ba ni der kun nas nyon mongs pa ni rjes su chags pa'o/_/de ltar ngo mtshar ba thob pa'i gnas brtan gyis/_shes rab kyi pha rol tu phyin pa bsgom pa la dga' ba'i spyod pa gsungs pa/_dka' ba bgyid
[\[152a.6\]]pa lags so zhes bya ba ste/_spyod cing zhes bya ba ni zhi gnas kyis so/_/zhum par mi bgyid pa zhes bya ba ni bying bas so/_/ya ya por mi 'gyur ba ni rgod pas so/_/phyir mi ldog pa ni ldog pa'o/_/nam mkha' sgom pa zhes bya ba ni mtshan nyid gcig tu snang ba'i phyir ro/_/go cha 'di zhes
[\[152a.7\]]bya ba ni gang zhig sems can thams cad kyi don du rdzogs pa'i byang chub la 'chad par 'gyur ba'o/_/nam mkha' dang zhes bya ba ni nam mkha' dang 'dra ba'i sbyor bas de dang ldan pa'i phyir ro/_/nam mkha' dang mtshungs pa chos kyi dbyings dang mtshungs pa zhes bya ba ni 'jig rten dang
[\[152b\]]
[\[152b.1\]]rlung gi grags pa'i dbye bas gnyis su gsungs pas so/_/nam mkha' yongs su thar par 'tshal ba zhes bya ba ni nam mkha' dang mnyam pa'i phyir ro/_/sems can 'degs par 'tshal ba zhes bya ba ni gyen du slong ba zhes 'degs pa'o/_/dge slong gzhan zhig gis zhes bya ba
[\[152b.2\]]ni 'jig rten du rus dang rigs dang ming mi shes pa'o/_/chos gang yang mi skyed pa ni rnam par byang ba can no/_/'gog par mi bgyid pa ni kun nas nyon mongs pa can no/_/de ci la zhes bya ba ni gang du yang ma yin zhes rlom sems su byed pa'o/_/nam mkha' la zhes bya ba ni nam mkha'i mtshan
[\[152b.3\]]nyid can gyi stong pa nyid la'o/_/bla gab med pa zhes bya ba ni de nyid kyi rnam grangs gzhan no/_/nam mkha' ni skar ma'i lam mo/_/bla gab med pa ni sa'i steng du ma bkab pa'i gzugs can ma yin pa'i gnas zhes bya ba kha cig go/_/gang bsrung ba dang bskyab pa dang sba ba zhes bya ba'i 'don
[\[152b.4\]]pa la/_gang zhes bya ba ni ji lta bu'o/_/kau shi ka gal te de ltar zhes bya ba ni chos thams cad mi dmigs pas so/_/kau shi ka gzhan yang zhes bya ba la sogs pa la/_shes rab kyi pha rol tu phyin pa ni rnam pa gnyis te/_'jig rten las 'das pa dang dag pa'i 'jig rten pa'o/_/
[\[152b.5\]]de ltar yang gsungs pa/_rnam par mi rtog pa'i khams la rab tu gnas pa'i byang chub sems dpa' ni shes bya dang khyad par med pa'i ye shes kyis nam mkha'i dkyil dang mnyam par chos rnams thams cad mthong ngo /_/de'i rjes la thob pas sgyu ma dang smig rgyu dang chu zla dang mnyam par
[\[152b.6\]]chos thams cad mthong ba yin zhes bya ba'o/_/de bas na 'jig rten las 'das pa'i dbang du mdzad nas gsungs pa ni kau shi ka 'di ji snyam du sems zhes bya ba la sogs pa ste/_ji ltar sgra yod pas brag ca med kyang snang ba yin pa de bzhin du gnyis kyis stong pa yongs su grub pa'i ngo bo nyid
[\[152b.7\]]yod na chos rnams med pa'i gnyis kyi ngo bor snang zhes bya ba'o/_/gang zhig de ltar yongs su shes pa de la bsrung bar bya ba ci zhig yin zhes bya ba'i dgongs pa'o/_/de bas na zhes bya ba ni gang gi phyir chos thams cad brag ca dang mtshungs pa de bas na de rnams dngos po la mngon par zhen
[\[153a\]]
[\[153a.1\]]pas rlom sems su mi byed do/_/yang dag par rjes su mi mthong zhes bya ba ni lta bas so/_/mi shes pa ni 'dzin pas so/_/yang dag par mi shes zhes bya ba ni rtogs pas so/_/des ni 'dzin pa med pa nye bar bstan nas gzung ba med pa nye bar bstan pa
[\[153a.2\]]ni gal te de ltar gnas na zhes bya ba la sogs pa ste/_sangs rgyas stong shes par gyur to/_/sangs rgyas kyi mthus phyogs bcu la sangs rgyas stong mthong nas phan tshun du brjod par gyur ces bya ba'i don to/_/de lta na yang chen mo rnams la shar dang lho dang ji srid du thams cad
[\[153a.3\]]du sangs rgyas stong shes par gyur to zhes bya ba 'don pa yin no/_/nyi khri'i gzhung 'grel las kyang de rnams kyis sangs rgyas stong mthong ba ni de la dang ba yang dag par bskyed pa'i don du zhes bya ba'o/_/lha rnams kyis phan tshun du brjod pa'i tshig nyid gsungs pa ni de dag gi ming 'di
[\[153a.4\]]dag nyid ces bya ba la sogs pa ste/_ming dang tshig dang yi ge rnams kyis zhes bya ba ni ming gi tshogs dang tshig gi tshogs dang yi ge'i tshogs rnams kyis so/_/de la ming ni gang gis chos rnams kyi rang bzhin tsam brjod pa'o/_/dper na mig dang rna ba lha dang mi zhes bya ba lta bu'o/_/tshig
[\[153a.5\]]ni khyad par gyi tshig ste 'du byed thams cad ces bya ba la sogs pa lta bu'o/_/yi ge rnams ni gnyi ga'i rten du gyur pa a I u zhes bya ba la sogs pa'i yi ge rnams so/_/nye bar bstan cing zhes bya ba ni nye bar bstan pa'i phyir brtsams pa'o/_/le'u 'di nyid ces bya ba ni rnam par dag pa'i
[\[153a.6\]]le'u'o/_/yongs su dris shing yongs su zhus te zhes bya ba ni gyur to zhes bya ba'i sgras stong pa po ti rnying pa rnams la 'don pa'o/_/de nyid rigs pa ste da ltar ba'i don nyid ni phan tshun du lha rnams kyis brjod pa'i phyir ro/_/'jig rten pa'i khams gzhan na da ltar sangs rgyas kyi bstan pa mthong
[\[153a.7\]]nas phan tshun du rjod par byed pa sangs rgyas kyi bstan pa yang sangs rgyas kyi mthus mthong nas phan tshun du brjod par gyur ces bya ba gsungs pa ni sa phyogs 'di nyid du zhes bya ba la sogs pa ste/_'dir yang ming 'di dag nyid dang zhes bya ba la sogs pa ltos par bya'o/_/ma byon pa'i
[\[153b\]]
[\[153b.1\]]sangs rgyas kyi dbang du mdzad nas yang sangs rgyas kyi byin gyi rlabs kyis mthong nas 'di brjod par gyur ces gsungs pa ni byams pas kyang zhes bya ba la sogs pa ste/_/'dis dus gsum la yang 'di nyid bstan pa yin zhes shes par byed
[\[153b.2\]]pa yin no/_/mthong nas phan tshun du brjod pa nyid shes pa'i don bshad par bya ba'o/_/gzhan du na le'u phyi ma la rgyu gang gis byams pas gsung bar 'gyur zhes bya ba nas gnas brtan rab 'byor gyi dri ba rjes su mthun par 'gyur ba ma yin no/_/gal te byams pas gsung
[\[153b.3\]]bar 'gyur zhes lha rnams kyis bsams pa tsam gyis de'i tshe ji ltar gnas brtan gyis shes par gyur ces brjod par bya bar 'gyur zhes bya ba'o/_/rnam par dag pa gtso bo nyid du rjod par byed pa'i le'u ni rnam par dag pa'i le'u ste le'u brgyad pa'o//_//gang zhig
[\[153b.4\]]sngar gyi le'u'i mthar lha rnams kyis byams pas kyang zhes bya ba la sogs pa brjod pa de la srid pa bstan pa mi 'thad pa nye bar bstan nas/_/rnam pa gang zhig gis bstan pa de dri bar 'dod cing gnas brtan rab 'byor gyis gsungs pa ni shes rab kyi pha rol tu phyin pa
[\[153b.5\]]zhes bya ba la sogs pa ste/_'dir shes rab kyi pha rol tu phyin pa bstan pa la gnyis nye bar dmigs pa yin te/_shes rab kyi pha rol tu phyin pa zhes bya ba'i ming dang de brjod par bya ba'i dngos po tsam mo/_/de la gang zhig shes rab kyi pha rol tu phyin pa zhes bya ba'i ming de re zhig
[\[153b.6\]]shes rab kyi pha rol tu phyin pa zhes gsungs pa ni shes rab kyi pha rol tu phyin pa zhes bya ba ste/_'di ni ming tsam mo zhes bya ba la/_shes rab kyi pha rol tu phyin pa'i mtshan nyid don gyis stong pa ming gi rang gi ngo bo zhes bya ba'i don to/_/ji ltar don gyi ngo bo stong pa zhes gsungs pa ni ming de
[\[153b.7\]]yang 'di'o zhes mi dmigs te zhes bya ba ni ming gi rang gi ngo bo nye bar dmigs pa la yang don gyi ngo bo nyid kyis 'di ni de'i dngos po zhes mi dmigs pa'o/_/ji ltar mig gi rnam par shes pa la gzugs nye bar dmigs pa de ltar sgra las byung ba'i shes pa la ma yin zhes bya ba'i don to/_/
[\[154a\]]
[\[154a.1\]]ci'i phyir zhe na med ces gsungs pa ni ngag gi dngos po nyid ming zhes bgyi'o zhes bya ba ste tshig gi ngo bo'i dngos po gang yin pa de ni ming zhes brjod kyi don gyi ngo bo ni ma yin zhes bya ba'i don to/_/ming gi ngo bos don gyi rang gi ngo bo ma yin mod brjod bya dang
[\[154a.2\]]rjod byed kyi mtshan nyid kyi 'brel pa ni don dam pa bar yang yod de des na ming thos pas don gyi rtogs pa yod do/_/de la yang gsungs pa ni de yang zhes bya ba ste/_ma mchis pa ni don dam par brjod par bya ba'i ngo bo nyid kyis so/_/de nyid kyi phyir de'i ngo bos mi dmigs so/_/
[\[154a.3\]]don ni 'di yin te gal te dngos po gang zhig ming gang gis brjod pa de dngos po nyid las de dang 'brel bar 'gyur na/_de'i tshe brda mi shes pa rnams kyang sgra thos pa nyid kyis dngos po 'di sgra 'dis brjod par bya ba zhes shes par 'gyur ro/_/'di gnyis ni ma mchis pa zhes
[\[154a.4\]]bya ba ni ming gi ngo bo dang don gyi ngo bo'o/_/re zhig brjod par bya ba dang rjod par byed pa'i ngo bo nyid kun tu brtags pas yod pa ma yin te/_gzhan gyi ngo bo gzhan dbang zhes bya bas gal te yod par gyur pa yang de yod pa yin na/_de lta na yang des bstan par rung ba ma yin zhes de la
[\[154a.5\]]de'i 'dir dngos po med pa nye bar dgod pa ma yin no/_/de lta na yang don ji lta bar de ltar ming yod pa ma yin no/_/ming ji lta ba de ltar don yang yod pa ma yin no/_/de bas na gnyis ni ma mchis zhes gsungs so/_/de ltar yod pa na ci'i slad du rnam pa gang gis mngon par rdzogs par
[\[154a.6\]]sangs rgyas nas ming la sogs pa 'di rnams nyid kyis byams pa yang shes rab kyi pha rol tu phyin pa ston par 'gyur/_dgongs pa ni 'di yin te gal te sgra dang don dag la 'brel pa dngos po ba yod na/_de'i tshe don gang zhig de bzhin gshegs pa gcig gis mig la sogs pa gang dag gis
[\[154a.7\]]bstan pa'i mig la sogs pa de rnams nyid kyis don de nyid mngon par rdzogs par sangs rgyas pa de bzhin gshegs pa gzhan gyis kyang bstan par 'gyur/_gal te shes rab kyi pha rol tu phyin pa'i don mngon par rdzogs par sangs rgyas pa shes rab kyi pha rol tu phyin pa la sogs pa'i sgra rnams
[\[154b\]]
[\[154b.1\]]dang lhan cig tu 'brel pa med na/_de'i tshe bstan pa 'di don dang 'brel pa la mi ltos pa ji ltar ming gi tshogs la sogs pa rnams nges pa can du byed pa yin no/_/'dir 'di ltar zhes bya ba la sogs pa'i lan gsungs pa'i bcom ldan 'das kyi dgongs pa 'di yin te/_gzugs
[\[154b.2\]]la sogs pa'i kun brtags dang gzhan dbang gi ngo bo dang bral ba stong pa nyid kyi ngo bos gang gi tshe snang ba de'i tshe byang chub ces bya ba sangs rgyas thams cad dang 'dra ba ste/_de yang chos nyid kyi ngo bo nyid gzugs la sogs pa dang 'dra ba sangs rgyas rnams la so sor rang gis rig par bya ba zhes
[\[154b.3\]]don dam par gzhan rnams la bstan par mi nus pa srid pa'i kun rdzob la brten nas 'gro ba'i don du sangs rgyas bcom ldan 'das rnams ston pa la 'jug par mdzad do/_/gzhan du na gzugs la sogs pa rnams kyi chos nyid de nyid la yang zhugs pa'i phyir mi nus na mngon du byed pa
[\[154b.4\]]ltag la yod/_de bas na srid pa'i kun rdzob la brten nas ji ltar don rtogs pa de nyid ston pa zhes dus gsum la yang 'di nyid ming la sogs pa 'di rnams kyis bstan pa yin pa de'i phyir/_byams pa yang mngon par rdzogs par sangs rgyas nas ming la sogs pa 'di rnams nyid kyis shes
[\[154b.5\]]rab kyi pha rol tu phyin pa 'di nyid ston par 'gyur ro zhes rigs par gsungs so/_/ci'i slad du zhes bya ba ni dris pa'i rgyu nye bar ston par byed pa ni rab 'byor 'di ltar zhes bya ba ste/_chos nyid kyi gzugs ni rang bzhin gyis rnam par dag pa'i phyir spros pa thams cad kyi dri ma glo bur ba rnams
[\[154b.6\]]kyis ma 'byor ba stong pa ma yin pa dang bcings pa ma yin pa dang grol ba yang ma yin zhes brjod par mi nus zhes gsungs pa ni stong pa ma yin zhes bya ba ste/_kha cig gis rtag pa ma yin mi rtag pa ma yin zhes bya ba'i 'don pa byas pa'o/_/de yang don ni 'di nyid do/_/gnas brtan dang ba skyes
[\[154b.7\]]pa'i yang dag pa'i don can yon tan phun sum tshogs pa'i dbang du mdzad nas gsungs pa ni yongs su dag pa zhes bya ba ste/_gzugs rnam par dag pas zhes bya ba ni gang gi tshe gzugs la sogs pa rnams ni kun brtags dang gzhan dbang gi ngo bo dag gis snang ba ma yin pa de'i tshe rnam par
[\[155a\]]
[\[155a.1\]]dag pa ma yin pa zhes brjod pa yin te stong pa nyid kyi ngo bo tsam du snang ba'i phyir ro/_/de nyid la gzugs la sogs pa'i bye brag rnams rnam par dag pas chos thams cad yongs su dag pa'i mtshan nyid shes rab kyi pha rol tu phyin pa dang bdag nyid gcig pas rnam par gnas
[\[155a.2\]]pa de'i phyir gzugs rnam par dag pas de'i rnam par dag pa brjod do/_/gzugs skye ba med pa dang zhes bya ba ste/_gang gi tshe chos nyid kyi bdag nyid kyis gzugs yongs su gyur pa yod pa la skye ba dang 'gag pa dang kun nas nyon mongs pa dang rnam par byang ba rnams
[\[155a.3\]]snang ba med pa de'i tshe/_gzugs de ni yongs su dag pa zhes 'gyur gyi gzhan du ni ma yin no/_/'gres 'di ni sngar gyi bcom ldan 'das ma rnams la med pa kho na ste chen mo bstan pa las mngon rtogs dang sbyar ba'i don du blangs nas bsnan pa zhes smra'o/_/nam mkha' rnam par dag
[\[155a.4\]]pa zhes bya ba ni ji ltar nam mkha' la glo bur ba'i sprin dang na bun yod kyang rnam par ma dag pa med de ngo bo nyid kyi bdag nyid kyis de dag pa'i phyir ro/_/de bzhin du shes rab kyi pha rol tu phyin pa yang gzugs dang ma gos pa nyid kyis zhes bya ba'o/_/gang gi tshe shes rab kyi pha rol tu phyin pa
[\[155a.5\]]gzugs la sogs pa'i chos rnams thams cad kun du brtags pa'i nyon mongs pa dang rnam par rtog pa'i spros pa'i dri ma nye bar gos pa log pa las yongs su dag par byed pa mthong ba de'i tshe dmigs pa thams cad dang bral ba'i phyir mi dmigs pa'i rnam pa yongs su dag pa zhes
[\[155a.6\]]brjod do/_/yongs su 'dzin pa med pa'i sgra yang gzhan dag 'don pa yin te rnam par dag pa nyid kyi phyir nam mkha' dang chos mthun pa nye bar bstan nas gos pa med pa nyid kyis gsungs pa ni/_nam mkha' gos pa med pa nyid kyi phyir zhes bya ba ste sngar glo bur ba'i sprin la sogs pa'i
[\[155a.7\]]dri ma yod kyang nam mkha' rnam par dag par brjod do/_/de ni de rnams kyis ma gos pa zhes bya ba'i don tha dad pa'o/_/gzhan dag ni nam mkha' dang brag ca smrar med cing brjod du med la dmigs su med pas zhes bya ba 'don pa yin no/_/de la don ni 'di yin te ji ltar nam mkha' la brag ca
[\[155b\]]
[\[155b.1\]]gnyis kyi sgra thos pa yod kyang 'dir sgra dang sgra brnyan dag gi brag ca'i sgra gnas pa zhes nam mkha'i 'di sgra zhes smra bar nus pa ma yin la tha dad pa brjod par 'dod pa med pa'i phyir ro/_/de bas na nam mkha'i brjod pa med pa nyid kyis brjod pas nye bar gos pa med do/_/gzhan ni de lta na yang mngon
[\[155b.2\]]rtogs dang sbyar ba la bde ba ma yin pa nyid rlom sems su byed cing nam mkha' dang brag ca smrar med cing brjod du med la dmigs su med pa nyid kyis zhes bya ba 'don pa byas pa yin no/_/de la bshad pa ni 'di yin te nam mkha' la brag ca gang zhig des spyi'i ngo bos kyang mi brjod pas chos thams
[\[155b.3\]]cad brjod par bya ba ma yin no/_/brjod du med pa ni chos thams cad kyi khyad par brjod pa zhes bya bas kyang mchog tu brjod pa'i phyir ro/_/de nyid kyi phyir de'i ngo bos dmigs pa med pas mi dmigs pa zhes bya bas khyad par du bsdu bar byas nas de rnams kyi ngo bo ni de nyid de des yongs
[\[155b.4\]]su dag pa'o/_/'don pa 'di ni drang srong ba ma yin par rang dga' ba mkhas par rlom pa rnams kyis brtsams pa de lta na yang bo ti mang por dar ba de bas na bshad pa'o/_/nye bar gos pa dang gos pa med pa zhes bya ba la sogs pa ste/_kun nas nyon mongs pa'i chos rnams ni nye bar
[\[155b.5\]]gos pa'o/_/rnam par byang ba rnams ni nye bar ma gos pa'o/_/nye bar gos pa dang gos pa med pa de rnams yin la nye bar gos pa dang gos pa med pa'i chos rnams so/_/thams cad kyang yin la de rnams kyang yin te de rnams kyis nye bar gos pa ma yin pa nyid ni ma gos pa nyid de gnyis
[\[155b.6\]]ka mi dmigs pa'i phyir de rnam par dag pa'o/_/de ltar shin tu rnam par dag pa'i shes rab kyi pha rol tu phyin pa bstan pa la dang ba mngon par 'phel ba'i gnas brtan gyis gsungs pa ni legs par rnyed pa lags na zhes bya ba la sogs pa ste/_ci'i phyir rnyed pa legs par rnyed ce na/_
[\[155b.7\]]gsungs pa ni gang dag gi rna lam du grag par gyur pa de dag kyang zhes bya ba la sogs pa ste/_slar yang dang ba yang dag par bskyed pa'i don du mthong ba'i chos kyi phan yon rnams gsungs pa ni de dag la mig gi nad 'byung bar mi 'gyur zhes bya ba la sogs pa ste/_tshes brgyad la zhes
[\[156a\]]
[\[156a.1\]]bya ba shin tu yang dag par sbyor ba la gnyis pa ste dus dang dngos po dang lam du 'gro ba la sogs pas las kyi ming byas pas las nyid kyi phyir zhes bya ba'o/_/gzhan dag la ni las rnams kyi don la 'gro bas tshes brgyad la'o/_/rgyal po chen po bzhi rnams kyis pho brang
[\[156a.2\]]du srung bar byed pa ni tshes bcu bzhi la'o/_/de dag gi bu rnams ni bco lnga la'o/_/rgyal po chen po bzhi ni rang nyid kyis 'dzam bu'i gling du song nas rnam par 'tsham par byed de gang gi tshe dge ba byed pa mang ba rnams mthong na de'i tshe lha rnams kyi dga' ba'i sems 'phel bar byed de lha'i dbang po'i
[\[156a.3\]]gan du song ste rig par byed de zhes mdo las so/_/de lta na yang rtag tu mngon par sbyor ba med kyang tshes 'di dag la shes rab kyi pha rol tu phyin pa brjod pa la myur bar bya'o/_/de bas na 'dzam bu'i gling du 'jug pa'i lha la sogs pa'i sems can mang po la phan pa'i rten yin pa'i phyir bsod
[\[156a.4\]]nams cher mang du skyed par 'gyur zhes bya ba'o/_/gang na med pa'i rin po che yin pa'i phyir 'di la bsod nams mang po skyed pa'i rten nyid do/_/rab 'byor de'i phyir yang zhes bya ba la sogs pa ste de nyid kyi phyir/_/legs rnams gegs ni mang ba ste/_/zhes bya ba smras pas bar du gcod pa yang
[\[156a.5\]]dag par 'byung ba zhes gsungs pa ni rab 'byor 'on kyang bar chad mang du 'byung bar 'gyur ro zhes bya ba la sogs pa ste/_dgra ni phongs pa'o/_/ji tsam du gces par gyur pa ni ji ltar 'phel ba'o/_/bla na med pa zhes bya ba ste/_ci'i phyir bla na med pa zhe na de'i phyir gsungs pa ni phan pa dang bde ba'i phyir
[\[156a.6\]]zhugs pa zhes bya ba ste 'jug pa'o/_/'di nyid kyi bshad pa ni chos thams cad mi skye ba dang zhes bya ba la sogs pa ste/_skye ba dang 'gag pa la sogs pa rnams shes rab kyi pha rol tu phyin pa la snang ba ma yin zhes ston par byed pa ni mi 'jugs pa'i tshul gyis zhes bya ba ste/_chos thams cad kyi
[\[156a.7\]]rang bzhin ni 'od gsal ba nyid de de yang g.yo ba med pa'i ngo bo yin pa'i phyir mi 'jigs pa'i tshul zhes brjod do/_/de yang shes rab kyi pha rol tu phyin pa yongs su grub pa'i ngo bo'o/_/chos gang la yang mi gnas zhes bya ba ste kun du brtags pa la mngon par zhen par mi byed pa'o/_/chos gang la yang mi sbyor zhes bya ba ni gzhan la gnas
[\[156b\]]
[\[156b.1\]]par mi byed pa'o/_/de dag med pa'i phyir yongs su grub pa'i ngo bo gang la yang nye bar mi len te rang bzhin gyis dri ma dang bral ba nyid kyis dus thams cad du gnas pa'i phyir ro/_/de nyid la rgyu gsungs pa ni de ci'i phyir zhe na zhes bya ba ste/_chos de dag thams cad ces bya ba ni kun brtags dang gzhan dbang
[\[156b.2\]]rnams so/_/mi dmigs pa zhes bya ba ni gang gi tshe shes rab kyi pha rol tu phyin pa yongs su grub pa yin na de'i tshe kun brtags dang gzhan dbang dag la snang ba med ces bya ba'i don to/_/de bas na ma gos pa ni nyon mongs pa dang las dang rnam par rtog pa'i dri ma rnams kyis so/_/'di la mi
[\[156b.3\]]dmigs pa dang ma gos pa dag kyang ci'i phyir yin zhe na gsungs pa ni ma gos pa zhes bya ba ste zhes bya ba'i sgra ni rgyu la ste gang gi phyir ma gos pa de'i phyir 'di ni shes rab kyi pha rol tu phyin pa zhes bya ba ste/_de bas na gal te nye bar ma gos par gyur na shes rab kyi pha rol tu phyin pa nyid du mi 'gyur
[\[156b.4\]]ro/_/ji ltar ma gos pa zhe na/_de'i phyir gsungs pa/_rab 'byor 'di ltar zhes bya ba la sogs pa ste/_gal te de ltar yang dag par mi shes na zhes bya ba ni de ltar yon tan mang ba dang ldan pa ma gos pa'i rang bzhin zhes kyang rnam par mi rtog pa'o/_/chos gang la yang 'jug par byed pa'am
[\[156b.5\]]zhes bya ba la sogs pa ste/_mi 'gyur ba'i yongs su grub pas chos thams cad ni de'i tshe na yongs su grub pa nyid de la snang ba zhes khyad par can gyi chos gang la yang 'jug par byed pa ni skye bar byed pa'o/_/nges par 'jug par byed pa ni de nyid la rgyun gyis 'jug par byed pa'o/_/yang dag par
[\[156b.6\]]ston par byed pa ni mngon du byas pas so/_/yongs su thob par byed pa ni 'bras bur gyur pa'i chos la phongs par byed pa'o/_/nges par thob par byed pa zhes bya ba ni de nyid mthar thug pa la 'dren pa'o/_/thams cad du ni med pa zhes 'brel par bya'o/_/nye bar bstan pa 'di la gdul bya
[\[156b.7\]]rnams kyi mi skye ba'i chos la bzod pa thob pas chog shes pa'i 'bras bu gsungs pa ni de nas zhes bya ba la sogs pa ste/_ca co ni skye bo'i tshogs chen po'i dga' ba las skyes pa'i sgra chen po'o/_/de nyid ni ga zha ste shin tu che ba nyid kyi phyir ro/_/lan gnyis su zhes bya ba la/_gcig ni
[\[157a\]]
[\[157a.1\]]bcom ldan 'das kyis gang zag gi bdag med pa'i dbang du mdzad nas bA rA Na sIr chos kyi 'khor lo sngar rab tu bskor ba'o/_/'di ni chos kyi bdag med pa la ltos nas gnyis pa zhes bya ba'i don to/_/'di ni lan gnyis su bskor ba ma yin te zhes bya ba
[\[157a.2\]]ni don dam par chos thams cad kyi grangs las 'das pa nyid kyi phyir gsungs pa ni chos gang la yang rab tu bskor ba'am ldog pa med do zhes bya ba ste/_chos kyi 'khor lo rab tu bskor ba zhes bya bas ming gi rnam par rtog pa gsal bar mdzad de/_de ltar 'di ni zhes bya ba la sogs
[\[157a.3\]]pa ste/_gang gi tshe shes rab kyi pha rol tu phyin pa chos thams cad kyi dngos po med pa'i ngo bo nyid kyi mtshan nyid kho na 'dzin par byed pa chos gang la yang rab tu bskor ba 'am ldog pa med do/_/de ltar na shes rab kyi pha rol tu phyin pa 'di brjod ces bya ba'i don to/_/pha rol tu phyin pa chen
[\[157a.4\]]po zhes bya ba la sogs pas rab 'byor 'di la chos thams cad la 'jug pa'i rgyas pa bstan par byed de/_de la pha rol tu phyin pa chen po 'di zhes bya bas yul chen po nyid dang gsang ba'i yul chen po zhes bstan par byed pa ni 'di lta ste gsang ba ni rnam pa gsum las chos la
[\[157a.5\]]'jug pa'i gsang ba dang /_mngon par rdzogs pa'i byang chub kyi gsang ba dang /_chos kyi 'khor lo rab tu bskor ba'i gsang ba'o/_/de la chos la 'jug pa'i gsang ba gsungs pa ni gang zhig chos thams cad la chags pa ma mchis pa zhes bya ba ste/_gal te yang kun
[\[157a.6\]]rdzob tu de'i chos thams cad snang ba de lta na yang 'di don dam par de rnams kyi ngo bo med pa mthong zhing chos gang la yang chags par mi byed de/_des na thams cad la kun rdzob dang don dam pa'i dbang gis chos kyi ming yang dag par 'jug par byed pa dang chos ma yin pa'i 'du
[\[157a.7\]]shes dang mngon par rdzogs pa'i byang chub kyang bstan pa dang mngon par rdzogs par byang chub pa yang mthong zhes bya bas mngon par rdzogs pa'i byang chub kyi gsang ba gsungs pa ni/_gang bla na med pa yang dag par rdzogs pa'i byang chub mngon par rdzogs par 'tshang rgya bar
[\[157b\]]
[\[157b.1\]]'tshal bas chos gang yang mngon par rdzogs par 'tshang mi rgya ba zhes bya bas so/_/chos kyi 'khor lo rab tu bskor ba'i gsang ba gsungs pa ni chos kyi 'khor lo rab tu bskor yang zhes bya bas so/_/chos gang yang yang dag par mi ston pa ste/_'og tu ni chos kyi
[\[157b.2\]]'khor lo rab tu bskor ba rnam pa brgyad kyis 'chad par byed de/_chos med pa dang /_'khor lo med pa dang /_rab tu bskor ba med pa dang /_bstan pa med pa dang /_ston pa po med pa dang /_thos pa med pa dang /_rtogs pa med pa dang /_'phags pa'i gang zag med
[\[157b.3\]]pa las so/_/de la chos med pa gsungs pa ni/_gang zhig dmigs par bya ba de la ni chos med do/_/chos gang zhig bstan par bya ba ste/_'khor lo med pa gsungs pa ni 'ga' zhig gis 'ga' zhig bskor bar bya ba yang med do zhes bya ba ste/_'ga' zhig med ces bya ba'i
[\[157b.4\]]sgra'o/_/de ni 'khor lo 'dra bas na 'khor lo ste/_de la gnas nas don la 'jug pa'i phyir ro/_/rab tu bskor ba med pa gsungs pa ni chos gang yang ldog par mi 'gyur zhes bya ba ste/_'di nyid la rgyu gsungs pa ni/_de ci'i slad du zhe na zhes bya ba la sogs pa la/_rab
[\[157b.5\]]'byor gyi tshig nyid bstan par byed pa ni de de bzhin no zhes bya ba la sogs pa ste/_gang gi phyir stong pa nyid ni 'jug pa yang ma yin ldog pa yang ma yin no/_/de ltar mtshan ma med pa dang smon pa med pa dang /_bstan pa med pa gsungs pa ni gang yang 'di ltar bstan pa 'di ni zhes bya ba
[\[157b.6\]]ste/_ston pa po med pa gsungs pa ni sus kyang bstan pa med pa zhes bya ba'o/_/thos pa med pa gsungs pa ni sus kyang thos pa med la sus kyang mnos pa yang med ces bya ba'o/_/rtogs pa med pa gsungs pa ni sus kyang mngon sum du byas pa yang med ces bya ba la sogs
[\[157b.7\]]pa ste/_'phags pa'i gang zag med pa gsungs pa ni/_'dis ni su yang yongs su mya ngan las ma 'das zhes bya ba nas ji srid sbyin pa'i gnas su byas pa yang med ces bya bas so/_/nam mkha' mtha' yas pa'i slad du 'di ni mtha' yas pa'i pha rol tu phyin pa zhes bya ba ste/_de bzhin
[\[158a\]]
[\[158a.1\]]nyid kyi rang bzhin gyis nam mkha' bzhin du mu med pa'i phyir ro/_/nam mkha' ma mchis pa'i slad du 'di ni ma mchis pa'i pha rol tu phyin pa'o zhes bya ba ni 'ga' zhig tu 'don pa'o/_/der ni nam mkha' bzhin du mi dmigs pa'i bdag nyid dang med pa'i bdag nyid
[\[158a.2\]]kyis yod pa ma yin no/_/'di ni chen mo rnams kyi 'don pa mngon rtogs dang sbyar ba'i don du bsnan pa'o/_/chos thams cad dmigs su ma mchis par mnyam pa'i slad du zhes bya ba ni chos rnams thams cad kun gyis dmigs pa med pa'i bdag nyid kyis mnyam pa'o/_/dben pa'i zhes
[\[158a.3\]]bya ba ni nyon mongs pa dang rnam par rtog pa la sogs pa'i spros pa dang bral ba'i phyir ro/_/shin tu stong pa zhes bya ba ni kun brtags dang gzhan dbang gi ngo bos chos thams cad stong pa'i phyir ro/_/mi brdzi ba zhes bya ba ni rang bzhin gyis rnam par dag pa nyid chos thams cad sgro 'dogs
[\[158a.4\]]pa la yang dag par ldang ba'i skyon rnams kyis zil gyis mi non pa'i phyir ro/_/chos thams cad mi dmigs pa'i slad du zhes bya ba ni gang gi tshe chos rnams thams cad kun brtags dang gzhan dbang gi ngo bo dag gis stong pa de bzhin nyid dang rang bzhin gcig par 'gyur ba yin
[\[158a.5\]]na de'i phyir gang gis kyang zil gyis non pa ma yin no/_/gnas pa ma mchis pa zhes bya ba ni gang gi phyir chos rnams 'di la gang gis kyang gnas su gyur pa yod pa ma yin pa de nyid kyi phyir rten med pas gang nas kyang 'ong ba med pa dang /_gang du yang 'gro ba med pa dang lus kyang cung
[\[158a.6\]]zad kyang gang zag dang chos kyi bdag nyid med pa zhes bya ba'o/_/'ong ba med pa dang 'gro ba med pa dang lus med pa dang skye ba med pas zhes gsungs so/_/ming ma mchis shing lus ma mchis pa zhes bya ba'i 'don pa la ming ni gzugs can ma yin pa'i phung po rnams so/_/lus ni
[\[158a.7\]]gzugs kyi phung po'o/_/de dag med pas zhes bshad par byed de/_ngo bo nyid ma mchis pa zhes bya ba ni gang zhig chos rnams kyi rang bzhin gzugs byed pa dang nyams su myong bar byed pa la sogs pa 'di de don dam par rang bzhin yod pa ma yin zhes des na stong pa dang ngo bo nyid med
[\[158b\]]
[\[158b.1\]]pa rnams so/_/'gro ba dang 'ong ba ma mchis pa'i slad du zhes bya ba ni gnas skabs de la chos thams cad kyi 'gro ba dang 'ong ba phyin ci log spangs pa'i phyir ro/_/brjod du ma mchis pa zhes bya ba ni brjod pa'i yul ma yin pa'i phyir ro/_/rtog pa ma mchis pa zhes bya ba ni brjod pa
[\[158b.2\]]rnam par rtog pa nyid kyi phyir ro/_/ming ma mchis pa zhes bya ba ni tshor ba dang 'du shes dang 'du byed dang rnam par shes pa zhes bya ba'i gzugs can ma yin pa'i phung po bzhi med pa'i phyir ro/_/phung po bzhi po 'di rnams nyid la mi dmigs pa nyid kyi tshig gnyis ni 'ga' zhig tu
[\[158b.3\]]'don pa ma yin no/_/chos thams cad 'gro ba ma mchis pa zhes bya ba ni gang gi phyir chos thams cad ni 'gro ba las grol ba'o/_/chos thams cad gzung ba ma mchis pa zhes bya ba ni gang gi phyir chos rnams ni chos rnams la mi 'dzin pa ste de bas na mi 'phrogs pa'o/_/mi bas
[\[158b.4\]]pa'i chos dang ldan pa zhes bya ba ni chos thams cad mi zad pa'i skye ba med pa dang 'gag pa med pa la sogs pa'i chos dang ldan par snang ba de'i phyir mi zad pa'i pha rol tu phyin pa'o/_/chos thams cad mngon par ma grub pa zhes bya ba ni chos thams cad ni yongs su grub pa'i ngo bos
[\[158b.5\]]mngon par ma grub pa'i ngo bo nyid de'i phyir 'di ni chos thams cad mi skye ba'i pha rol tu phyin pa'i phyir ro/_/byed pa po mi dmigs zhes bya ba ni chos thams cad byed pa pos stong pa'i phyir ro/_/bdag ma mchis pa'i slad du zhes bya ba ni gal te bdag nyid kyis yod par mi 'gyur
[\[158b.6\]]na de'i tshe 'di chos thams cad yid kyi rnam par shes pas shes par 'gyur zhing mthong bas mthong bar 'gyur na de med pas na shes pa po ma mchis pa dang mthong ba po ma mchis pa'i pha rol tu phyin pa'o/_/'chi 'pho ba dang skye ba dang mi skye ba'i zhes bya ba ni 'chi 'pho ba dang skye
[\[158b.7\]]ba dag la mi skyed pa ni don dam pa rtog pa tsam du snang ba'i phyir zhes bya ba'o/_/gang la yang 'ga' zhig tu 'pho ba yod pa ma yin no/_/'jig pa med pa zhes bya ba ni gang gi phyir chos thams cad kyi rang bzhin ni de bzhin nyid de de yang 'jig pa med pa ste gcig gi ngo bo yin
[\[159a\]]
[\[159a.1\]]pa'i phyir dus kyi dbye bas nye bar dmigs pa ma yin no/_/sgyu ma'i pha rol tu phyin pa zhes bya ba ni sgyu ma'i mtshan ma ni shing bu la sogs pa bkab nas glang po la sogs pa gzugs med pa nyid sgyu ma la snang ba yin no/_/de bzhin du chos thams cad ma rig
[\[159a.2\]]pas btang bar byas pa don dam pa'i stong pa nyid kyi ngo bo nyid rnam par rtog par byas pa'i ngo bo med pas snang zhes ston par byed pa la sgyu ma'i pha rol tu phyin pa'o/_/de lta na yang chos rnams brdzun pa nyid kyis skye ba med pa'i ngo bo nyid kyi phyir gsungs pa/_skye ba ma mchis pa
[\[159a.3\]]rnam par shes par bgyid pa zhes bya ba ste/_bcom ldan 'das rmi lam gyi pha rol tu phyin pa zhes bya ba ni rmi lam du mthong ba'i dngos po rnams ni dngos po med par sad pas yang dag par bsdus pa'i bden pa'i don sems dang sems las byung bas bkab nas snang ba yin te/_de bzhin du chos
[\[159a.4\]]rnams thams cad bden pa'i stong pa nyid kyi ngo bo nyid kyis bsgribs par byas pa med pa'i ngo bo nyid kyis snang ba zhes bya ba'i don to/_/stong pa nyid kyi rnam par shes pa tsam du snang ba'i ngo bo 'di rnams la don dam pa cung zad yod pa ma yin zhes gsungs pa ni rnam par shes par bgyid pa'i slad du
[\[159a.5\]]zhes bya ba ste/_'ga' zhig tu yang rmi lam dang sgra brnyan dang mig yor dang smig rgyu dang sgyu ma'i pha rol tu phyin pa 'di ni zhes bya ba'i 'don pa'o/_/de la sgra brnyan ni mi bden pa'i sgra yang dag par snang ba'i ngo bo yang dag pa ma yin pa mi bden pa bden pa ma yin pa'i sgra nye bar
[\[159a.6\]]ston par byed do/_/mig yor ni dri za'i grong khyer la sogs pa'i rnam pa mi bden pa'i don yul la sogs pa bkab nas mi bden pa'i grong khyer la sogs pa nye bar ston par byed do/_/smig rgyu ni yang dag pa ji lta bar rang gi ngo bo nye bar ma bstan pas yang dag pa ma yin pa'i chu
[\[159a.7\]]bstan par byed pa de bzhin du chos thams cad ni don dam pa'i stong pa nyid kyi ngo bo nyid yongs su btang nas bden pa ma yin pa kun brtags dang gzhan dbang gi ngo bo dag gis snang zhes nges par bya'o/_/'don pa 'di yang chen mo rnams kyi 'gres yang dag par bsdus nas/_mngon rtogs sbyar
[\[159b\]]
[\[159b.1\]]ba'i don du bsnan pa zhes bcom ldan 'das ma 'di la drang srong gi ma yin pa nyid do/_/kun nas nyon mongs pa zhes bya ba ni gang gi phyir rang bzhin nyid kyis chos rnams dag pa ste de bas na 'dod chags la sogs pa rnams med pa de'i phyir kun nas nyon mongs pa med pa'i
[\[159b.2\]]pha rol tu phyin pa'o/_/de bzhin du rnam par byang ba ma mchis pa'i pha rol tu phyin pa dang mi dmigs pa zhes bya ba'i 'don pa la 'dod chags dang bral ba la sogs pa dang nyon mongs pa mi dmigs pas so/_/rnam par byang ba nyid ni mi dmigs pa ste rten no/_/rnam par
[\[159b.3\]]byang ba'i sems can nyon mongs pa can rten te de rnams sems can la ma dmigs pas rnam par byang ba med pa'o/_/gos pa ma mchis pa zhes bya ba ni nam mkha' bzhin du chos kyi dbyings la gos pa med pa'i phyir ro/_/spros pa ma mchis pa zhes bya ba la/_spros pa ni rnam par rtog
[\[159b.4\]]pa rnams te de rnams med pa'o/_/rlom sems thams cad ni gzugs la sogs pa'i 'du shes so/_/rlom sems ni 'don pa ma yin te de bas na rlom sems thams cad las 'das pas so/_/g.yo ba ma mchis pa zhes bya ba ni rnam par rtog pa thams cad dang nyon mongs pa
[\[159b.5\]]rnams kyis gang zhig g.yo bar byed pa de med pa'i phyir ro/_/mi g.yo ba zhes bya ba ni yongs su ltung ba med pa'i dbang gis te/_gang gi phyir chos thams cad kyi dbyings dus thams cad du gnas pa'o/_/'dod chags dang bral ba zhes bya ba la/_'dod chags ni log pa'i kun
[\[159b.6\]]du rtog pa las byung ba chos rnams la mngon par zhen pa'o/_/de med pas 'dod chags dang bral ba'i pha rol tu phyin pa'o/_/chos thams cad phyin ci ma log pa de bzhin nyid ces bya ba ni/_chos thams cad kyi phyin ci ma log pa'i ngo bo nyid ni stong pa nyid kyi ngo bo'o/_/der chags par bya ba'i
[\[159b.7\]]dngos po'i mtshan ma rtag pa dang gtsang ma la sogs pa'i ngo bo rnams la med pa nyid do/_/chos thams cad rnam par mi rtog pa zhes bya ba ni chos rnams thams cad rnam par rtog pa'i dbang gis yang dag par ldang ba ste de med pa'i phyir ldang ba ma mchis pa'o/_/chos thams cad nges par
[\[160a\]]
[\[160a.1\]]'byed pa'i slad du zhes bya ba ni gang gis chos thams cad don dam pa'i ngo bos rtogs par byed pa de'i tshe ji lta ba bzhin du don rtogs pas ji lta ba bzhin gyi pha rol tu phyin pa'o/_/chos thams cad kyi mtshan ma mi dmigs pa zhes bya ba ni chos kyi mtshan ma thams cad chos
[\[160a.2\]]kyi snang ba rnams la mi dmigs pa'i phyir spros pa thams cad nye bar zhi ba mngon sum du byas pas chos thams cad zhi ba zhes bya ba'i shes rab nye bar gnas pa de'i phyir zhi ba'i pha rol tu phyin pa'o/_/yon tan gyi pha rol tu phyin pa zhes bya ba ni 'dod chags dang zhe sdang dang gti mug zad pa ni
[\[160a.3\]]yon tan no/_/de'i dbang gis skyon ma mchis pa'i pha rol tu phyin pa ste 'dod chags dang zhe sdang dang gti mug gi mtshan ma med pa'i phyir ro/_/nyon mongs pa ma mchis pa'i pha rol tu phyin pa 'di ni yongs su rtog pa ma mchis pa zhes bya ba ste rnam par rtog par byas pa'i ngo bo med pa nyid
[\[160a.4\]]la brten nas nyon mongs pa ni skye ba la sogs pa'i sdug bsngal med pa'i phyir ro/_/yang dag pa'i mtha' ni chos thams cad kyi stong pa nyid mthong ba'i phyir ro/_/'jig tshogs kyi lta ba'i rtsa ba can sems can gyi mngon par zhen pa spong ba yin pa de'i phyir sems can ma mchis pa'i pha
[\[160a.5\]]rol tu phyin pa'o/_/chos thams cad ldang ba ma mchis pa'i slad du 'di ni tshad ma mchis pa'i pha rol tu phyin pa zhes bya ba ni tshad ma'i dbang gis chos thams cad gzhag pa yin te/_gang gi phyir 'di chos thams cad kyi tshad mas ldang ba ni rgyu mthong ba ma yin no/_/de'i phyir tshad ma
[\[160a.6\]]mchis pa ldang ba ma mchis zhes bya ba'i 'don pa la yang ldang ba'i yang dag par ldang ba med pa zhes shes par bya'o/_/rnam par rtog pa ma mchis pa'i slad du ji lta ba bzhin gyi pha rol tu phyin pa zhes bya ba ni chos thams cad la 'jig rten las 'das pa dang rjes la skyes pa'i ye shes
[\[160a.7\]]la brdzun pa'i snang ba tsam 'dir ji lta ba bzhin te brdzun pa nyid la ji lta ba bzhin gyi ye shes kyi phyir ro/_/sngar ni 'jig rten las 'das pa'i ye shes la don dam pa'i stong pa nyid kyi ngo bo rtogs pa la ltos pas ji lta ba bzhin gyi pha rol tu phyin pa zhes brjod pa de bas na de las tha dad pa yin no/_/
[\[160b\]]
[\[160b.1\]]rnam par rtog pa ma mchis pa'i slad du zhes bya ba ni gang gi phyir rnam par mi rtog pa'i don dam pa'i ye shes la chos rnams kyi ngo bo 'di snang ba med pa de bas na brdzun par snang ba'i ngo bo nyid 'di don ji lta ba nyid ces bya ba'i don to/_/kha cig ni 'di 'don pa ma yin no/_/chos thams
[\[160b.2\]]cad mngon par ma zhen pa'i slad du zhes bya ba ni gang gi phyir gzugs la sogs pa'i chos rnams ni yod pa ma yin pa de bas na de rnams mngon par zhen par mi rung ba nyid do/_/de bzhin du chos thams cad ni med pa zhes rtag pa dang chad pa'i mtha' gnyis dang bral ba de'i phyir mtha' gnyis
[\[160b.3\]]dang rjes su 'gro ba med pa'i pha rol tu phyin pa'o/_/chos thams cad dbyer ma mchis pa zhes bya ba ni gang gi phyir chos thams cad phan tshun du tha dad pa ni sred pa'i ngo bor song ba ma yin te med pa'i phyir ro/_/de bas na tha mi dad pa'i pha rol tu phyin pa'o/_/mchog tu mi 'dzin pa zhes bya ba ni
[\[160b.4\]]kun nas nyon mongs pa med pa'o/_/kun nas nyon mongs pa gcig pur ma zad kyi 'jig rten pa'i 'bras bu rnams kyis kyang ma yin no/_/'on kyang byang chub gzhan yang dag par bsdus pa rnams kyis kyang ste theg pa dman pa la mi 'dod pa'i phyir ro/_/'di ni rnam par mi rtog pa'i pha
[\[160b.5\]]rol tu phyin pa zhes bya ba ni/_rtog pa ni khyad par gyi gnas skabs 'dzin par byed pa'o/_/bcom ldan 'das ma ni stong pa nyid kyi mtshan nyid spyi dang ro gcig pa'o/_/rnam par rtog pa zhi ba zhes bya ba ni rnam par rtog pa mi dmigs pa'o/_/chos nyid tshad ma mchis pa nyid kyi slad du 'di
[\[160b.6\]]ni gzhal du ma mchis pa'i pha rol tu phyin pa'o zhes bya ba ni gang gi phyir tshad ma ni yongs su gcod pa'i rgyu ste gcig dang gnyis dang gsum zhes dmigs pa ma yin te med pa'i phyir ro/_/de'i phyir gzhal du ma mchis pa'o/_/gnas 'di la po ti rnying pa rnams la drang srong gi 'don pa
[\[160b.7\]]'di mthong ba bshad pa yin te/_'don pa gzhan de ma thag tu bstan par bya'o/_/chos nyid bdag ma mchis pa'i slad du skye ba ma mchis pa'i pha rol tu phyin pa zhes bya ba ni gang gi phyir gzugs la sogs pa rnams bdag dang bdag gi ba nyid kyi gnas skabs de la mi 'dzin pa de bas na
[\[161a\]]
[\[161a.1\]]bdag tu mngon par zhen pa las byung ba'i kun nas nyon mongs pa'i chos rnams skye ba ma mchis pa'o/_/rnam par mi rtog pa'i pha rol tu phyin pa zhes bya ba ni chos thams cad rnam par mi rtog pa med pa'i ngo bo nyid de rnam par rtog pa zhi ba'i slad du zhes bya ba ni rnam par
[\[161a.2\]]rtog pa mi dmigs pa'o/_/chos kyi rang bzhin nyid kyi slad du mi dmigs pa'i pha rol tu phyin pa zhes bya ba ni gang zhig 'di chos rnams kyi kun brtags dang gzhan dbang gi ngo bo nyid de ni don dam par yod pa ma yin te de'i phyir mi dmigs pa'o/_/chos kyi rang bzhin ni yongs grub pa'i ngo
[\[161a.3\]]bo nyid de yang don dam par yod pa ma yin no/_/chos thams cad chags pa ma mchis pa'i slad du 'di ni chags pa ma mchis pa'i pha rol tu phyin pa'o/_/rten mi dmigs pa'i slad du rten ma mchis pa'i pha rol tu phyin pa zhes bya ba la rten ni rten no/_/de gal te bcom ldan 'das ma la yod par gyur
[\[161a.4\]]na khyab par byed pa med par 'gyur ro/_/chos thams cad ma skyes pa'i slad du zhes bya ba la/_chos rnams thams cad ni don dam par ma skyes pa'o/_/de bas na bcom ldan 'das ma skyes pa ma mchis pa ste/_kun nas nyon mongs pa'i chos mi skyed pa'i ngo bo nyid kyi phyir ro/_/de lta na ni spyod
[\[161a.5\]]pa skyed pa ma mchis pa zhes bya ba'i khyad par ro/_/chos thams cad 'dus ma bgyis pa'i slad du 'di ni mi rtag pa'i pha rol tu phyin pa zhes bya ba ni gang gi phyir chos thams cad skyed pa de bas na rgyu dang rkyen gyis 'dus ma byas pa de'i phyir yod pa ma yin te med pa nyid kyi phyir mi rtag pa'o/_/med pa'i don
[\[161a.6\]]ni mi rtag don zhes bya ba'i tshig gis so/_/chos thams cad nam mkha' dang mnyam pa'i slad du 'di ni sdug bsngal ba'i pha rol tu phyin pa zhes bya ba ni gang gi phyir bcom ldan 'das ma nam mkha' dang mnyam pa'i phyir nges par bya ba'i don dang gnas par bya ba'i don dang nye bar longs spyod pa'i don
[\[161a.7\]]du chos kyi ngo bo yin pa'i phyir mi rung ba de'i phyir sdug bsngal ba'o/_/chos thams cad mi dmigs pa'i slad du 'di ni stong pa'i pha rol tu phyin pa zhes bya ba ni gang zhig 'di chos thams cad gzugs su bya ba dang nyams su myong ba la sogs pa'i ngo bo gzugs dang tshor ba la sogs pa rnams
[\[161b\]]
[\[161b.1\]]de dag don dam par yod pa ma yin te de'i phyir de'i ngo bos stong pa'o/_/chos thams cad mngon par ma chags pa'i slad du 'di ni bdag ma mchis pa'i pha rol tu phyin pa zhes bya ba ni gang gi phyir gzugs la sogs pa'i chos rnams yod pa ma yin pa de'i phyir de rnams mngon par zhen
[\[161b.2\]]pa'i don du mi rung ba'o/_/de ltar chos thams cad med pa zhes bya ba ni bdag med pa'o/_/gal te yang stong pa nyid dang bdag med pa dag la don la tha dad pa med kyang de lta na yang rtog pa'i dbang gis tha dad pa yod do/_/stong pa nyid dang gzhan gyis gzhan la bral ba nyid do/_/dper na chu dang
[\[161b.3\]]bral ba nyid kyi phyir bum pa stong pa zhes brjod do/_/de bas na rang gi mtshan nyid la sogs pa'i ngo bo nyid dang bral ba'i phyir chos rnams de nyid stong pa zhes yongs su rtog pa yin no/_/chos rnams kyi bdag med pa zhes bya ba ni med pa nyid de ji ltar sgyu ma'i glang po la sogs pa zhes bya
[\[161b.4\]]ba'o/_/chos rnams de nyid ni rang gi mtshan nyid la sogs pa dang bral ba brjod par 'dod pas stong pa zhes brjod pa yin no/_/yod pa ma yin na zhes bya ba med pa brjod par 'dod pa la bdag med pa zhes brjod pa yin no/_/mtshan nyid ma mchis pa'i zhes bya ba ni mtshan nyid mtshan
[\[161b.5\]]ma ste gang gi phyir de med pa de'i phyir mtshan nyid med pa'o/_/chos thams cad mngon par ma grub pa zhes bya ba ni don dam par rgyu dang rkyen gyis skyes pa'o/_/mtha' yas mu ma mchis pa'i slad du gzhal du ma mchis pa'i pha rol tu phyin pa zhes bya ba ni/_bcom ldan 'das ma
[\[161b.6\]]ni chos nyid kyi ngo bo ste nam mkha' ltar khyab pa de'i phyir mtha' yas mu ma mchis pa'o/_/de bas na rgyang grags dang dpag tshad la sogs pa'i tshad rnams kyis yongs su gcad par mi nus pa'i phyir gzhal du ma mchis pa'o/_/stobs kyi pha rol tu phyin pa zhes bya ba ni chos thams cad
[\[161b.7\]]kyi rnam pa thams cad dang gnas dang gnas ma yin pa mkhyen pa'i stobs la sogs pa bcu ye shes kyi spyod yul de rnams la spyod yul med par gyur pa'i rnam pa yod pa'o/_/gang gi phyir rnam pa de rnams don dam par yod pa ma yin pa de'i phyir stobs bcu'i yul rnam pa rnams la med
[\[162a\]]
[\[162a.1\]]par ston par byed pa ni stobs bcu'i pha rol tu phyin pa'o/_/mi brdzi ba zhes bya ba ni de ni stobs kyi don to/_/shin tu ma zhum pa'i slad du 'di ni mi 'jigs pa'i pha rol tu phyin pa zhes bya ba ni byang chub sems dpa' rnams kyi lam shes pa nyid chos 'ga' zhig la brlan pa ma
[\[162a.2\]]yin no/_/de bas na thams cad du ma zhum pa'i ngo bo nyid lam gyi rnam pa shes pa nyid de ni mi 'jigs pa'i don de'i phyir mi 'jigs pa'i pha rol tu phyin pa'o/_/gang zhig yang lam shes pa nyid kyi skabs la 'ga' zhig tu sangs rgyas kyi chos ston pa de lam gyi rnam pa shes pa nyid la yang de'i yon tan
[\[162a.3\]]rjes su 'gro ba yang dag par 'byung bas so/_/sangs rgyas kyi chos thams cad kyi pha rol tu phyin pa zhes bya ba ni nyan thos dang rang sangs rgyas thams cad las yang dag par 'da' ba'i phyir de ni shes rab kyi pha rol tu phyin pa'o/_/gang gi phyir nyan thos la sogs pa rnams la med pa de bas
[\[162a.4\]]na sangs rgyas kyi chos rnams kyi ngo bo nyid kho na'o/_/grangs kyi sbyor ba las yang dag par 'da' ba'i slad du zhes bya ba ni 'dra ba'i bsam pa ni grangs te de dang sbyor ba ni sbyor ba'o/_/de las yang dag par 'da' ba nyid ni de dang 'da' ba'o/_/nyan thos dang rang sangs rgyas rnams la yang sangs
[\[162a.5\]]rgyas kyi chos ma 'dres pa yang dag par mi 'byung ba'i phyir ro/_/sangs rgyas kyi chos thams cad kyi pha rol tu phyin pa zhes bya ba ni 'ga' zhig tu 'don pa'o/_/sangs rgyas thams cad la de lta bur gyur pa'i shes rab kyi khyad par yod pa'i phyir zhes bya ba bshad par bya'o/_/de bzhin
[\[162a.6\]]gshegs pa'i pha rol tu phyin pa zhes bya ba ni chos ji lta ba de ltar brjod pa'i phyir de bzhin gshegs pa'o/_/phyin ci ma log pa'i chos thams cad rtogs pa dang gsal ba'i don dmigs pa shes rab kyi pha rol tu phyin pa zhes bya ba'o/_/'di'i rgyu ni chos thams cad ma log pa ste/_de yang
[\[162a.7\]]don dam par chos thams cad kyi rang bzhin dang de'i rgyu mthun par gyur pa chos kyi bstan pa'o/_/chos thams cad ngo bo nyid ma mchis pa'i slad du 'di ni rang 'byung gi pha rol tu phyin pa'o zhes bya ba ni gang gi phyir de chos thams cad rang nyid kyis zil gyis gnon pa de'i phyir rang 'byung gi pha rol
[\[162b\]]
[\[162b.1\]]tu phyin pa'o/_/ji ltar gnon zhe na chos thams cad ngo bo nyid ma mchis pa zhes bya ba ste/_gang gi phyir chos rnams thams cad ni ngo bo nyid med pas rtogs pa de bas na de rnams zil gyis gnon pa yin no/_/chos thams cad kyi ye shes kyi pha rol tu phyin pa ni kun rdzob dang don dam
[\[162b.2\]]pa ma lus pa'i rang bzhin yongs su shes pas thams cad mkhyen pa ste/_de'i ye shes ni thun mong ma yin pa'o/_/de ni pha rol tu phyin pa ji ltar zhe na rgyu gsungs pa ni chos thams cad kyi ngo bo nyid kyi rnam pa thams cad yongs su mkhyen pa'i slad du zhes bya ba ni chos thams cad kyi ngo bo nyid
[\[162b.3\]]gang zhig de rnam pa thams cad kyis yongs su shes pa nyid do/_/de la kun tu brtags pa'i chos rnams la kun rdzob pa'i rnam pa thams cad kyis yongs su shes pa dang /_yongs su grub pa'i chos rnams la ma skyes pa dang ma 'gags pa dang gdod ma nas zhi ba la sogs pa rnams
[\[162b.4\]]kyis yongs su shes pa'o/_/gnas 'di la sngon gyi po ti rnams las thams cad du ngag gcig pa nyid kyis tshig 'di rnams gnas pa de kho na bzhin du bshad pa'o/_/gzhan dag ni tshig rnam pa mang po phyin ci log tu 'don pa ste/_der lhag pa phyin ci log tu 'don pa phal cher
[\[162b.5\]]bshad pa'o/_/lhag ma ni 'chad par bya ba ste/_stong pa nyid thams cad kyi pha rol tu phyin pa zhes bya ba ni nang stong pa nyid kyi pha rol tu phyin pa nas ji srid dngos po med pa'i ngo bo nyid stong pa nyid kyi pha rol tu phyin pa mtha' yas mu med pa zhes bya ba'o/_/gang gi phyir stong pa nyid bcu drug la dus
[\[162b.6\]]gsum du rgyas par yongs su gcod pa med par stong pa nyid thams cad la de dang ro gcig pa nyid kyi phyir ro/_/dran pa nye bar gzhag pa la sogs pa tshogs bdun gcig tu rnam par 'byed pa ni sum cu rtsa bdun yin te/_de rnams kyi nang nas re rer de'i rnam pa'i pha rol tu phyin pa lus dran pa nye
[\[162b.7\]]bar gzhag pa'i pha rol tu phyin pa nas ji srid du yang dag pa'i ting nge 'dzin gyi pha rol tu phyin pa'i bar du'o/_/stong pa nyid dang mtshan ma med pa dang smon pa med pa zhes bya bas rnam par thar pa'i sgo gsum bshad pa'o/_/rnam par thar pa brgyad kyi pha rol tu phyin pa zhes bya ba ni gzugs
[\[163a\]]
[\[163a.1\]]can gzugs rnams la lta ba 'di ni rnam par thar pa dang po'o/_/nang gzugs med par 'du shes pas phyi rol gyi gzugs rnams la lta ba 'di ni rnam par thar pa gnyis pa'o/_/sdug pa'i rnam par thar pa lus kyis mngon sum du byas te rdzogs par byas
[\[163a.2\]]nas gnas pa 'di ni rnam par thar pa gsum pa zhes bya ba'o/_/mthar gyis gnas pa'i snyoms par 'jug pa dgu'i pha rol tu phyin pa zhes bya ba ni bsam gtan bzhi dang gzugs med pa bzhi dang 'du shes dang tshor ba 'gog pa zhes bya ba dgu'o/_'di ni bden pa bzhi'i pha rol tu phyin pa zhes
[\[163a.3\]]bya ba la bden pa bzhi ni sdug bsngal dang kun 'byung dang 'gog pa dang lam zhes bya ba'o/_/pha rol tu phyin pa bcu zhes bya ba ni/_sbyin dang tshul khrims bzod brtson 'grus/_bsam gtan shes rab thabs nyid dang /_/smon lam stobs dang ye shes ni/_/'di rnams pha rol phyin
[\[163a.4\]]bcu'o/_/'di ni so so yang dag par rig pa'i pha rol tu phyin pa zhes bya ba ni chos dang don dang nges tshig dang spobs pa ste so so yang dag par rig pa bzhi'o/_/'di ni sangs rgyas kyi chos ma 'dres pa thams cad kyi pha rol tu phyin pa zhes bya ba ni sangs rgyas kyi chos rnams kyang yin la ma 'dres pa
[\[163a.5\]]yang yin te gzhan rnams dang thun mong ma yin pa'i phyir sangs rgyas kyi chos ma 'dres pa rnams so/_/thams cad kyang de yin la sangs rgyas kyi chos ma 'dres pa bco brgyad ces bya ba'i don to/_/'khrul pa dang /_ca co dang /_dran pa bsnyel ba med pa zhes bya ba pha rol tu phyin pa gsum dang /_sems
[\[163a.6\]]mnyam par ma bzhag pa dang /_tha dad pa'i 'du shes med pa dang /_so sor ma brtags pa'i btang snyoms med pa zhes bya ba pha rol tu phyin pa gsum dang /_'dun pa dang brtson 'grus dang /_dran pa dang /_ting nge 'dzin dang /_shes rab dang /_rnam par grol ba rnams la nyams pa med pa zhes bya
[\[163a.7\]]ba pha rol tu phyin pa drug go/_/lus dang ngag dang yid kyi las thams cad ye shes sngon du 'gro zhing ye shes kyi rjes su 'brang ba dang zhes bya ba'i pha rol tu phyin pa gsum dang /_dus gsum po thams cad la ma chags pa dang ma thogs pa'i ye shes kyi 'jug pa zhes bya ba'i pha rol tu phyin pa
[\[163b\]]
[\[163b.1\]]gsum ste/_de ltar sangs rgyas kyi chos ma 'dres pa bcwa brgyad kyi pha rol tu phyin pa'o/_/grangs kyi sbyor ba las yang dag par 'das pa zhes bya ba ni 'dra ba'i bsam pa ni 'grang ba ste de dang sbyor ba ni sbyar ba'o/_/de las yang dag par 'da' ba ni de las 'da' ba de yang ma 'dres pa zhes bya ba'i don
[\[163b.2\]]to/_/'don pa 'di yang chen mo rnams kyi 'don pa las mdor bsdus nas mngon rtogs dang sbyar ba'i don du byas pa ste de yang sngon gyi po ti rnams la mi srid pa drang srong gi ma yin pa nyid do/_/drang srong gi ma yin pa'i brjod pa mdor bsdus pa nyid du legs par shes so/_/mdo 'di la stong
[\[163b.3\]]pa nyid bcu drug blo nas 'don pa'o/_/dbye ba rnam pa bcu drug ni/_/rim pa ji ltar stong nyid la/_/brgyad stong pa las de bstan pa/_/bstan pa gzhan du 'ang shes par bya/_/zhes bya ba ni slob dpon phyogs kyi glang po'i zhal snga nas so/_/pha rol tu phyin pa drug gis bstan pa yang mdo 'di
[\[163b.4\]]mthong ba yin te/_pha rol tu phyin pa bcu ni gang du yang ma yin no zhes bya ba 'di ni ma 'brel pa zhes bya ba'o/_/mtha' yas pa la sogs pa'i rnam pa 'di rnams kyis bstod pa yin pa de bas na bstod pa'i mtha'i le'u ste le'u dgu pa'o//_//da ni shin tu rnyed par dka' ba'i
[\[163b.5\]]bcom ldan 'das ma'i thos pa la sogs pa la rim pa bsam par byed cing zhes bstan par byed pa ni de nas zhes bya ba la sogs pa ste/_sngon gyi rgyal ba la lhag par bya ba byas pa zhes bya ba ni yang dag par rdzogs pa'i sangs rgyas kyi brgyud pa la thog ma med pa nyid kyi phyir sngon gyi sangs
[\[163b.6\]]rgyas rnams la byas par 'gyur ba shes rab kyi pha rol tu phyin pa thos pa des na da ltar byung ba nyid de rnams kyi thos pa la sogs pa zhes bya ba'i don to/_/sangs rgyas mang po la dge ba'i rtsa ba bskrun pa dang dge ba'i bshes gnyen gyis yongs su zin pa zhes bya ba ni 'ga' zhig tu 'don
[\[163b.7\]]pa'o/_/lta ci smos te zhes bya ba ni rna lam du snang ba yang re zhig mang bar rlom sems su byed do/_/de bzhin nyid du slob pa zhes bya ba ni zhi gnas kyis so/_/de bzhin nyid du sgrub pa zhes bya ba ni lhag mthong gis so/_/rnal 'byor du byed pa zhes bya ba ni gnyi ga dag gis so/_/
[\[164a\]]
[\[164a.1\]]ngan ngon tsam dang ldan par mi 'gyur ro zhes bya ba ni/_shes rab kyi pha rol tu phyin pa dri ba la sogs pa dang bral ba nyung ba ste rdzogs pa'i sangs rgyas kyi rten yin pa'i phyir dang rang dang rjes su mthun pa'i shes rab kyi pha rol tu phyin pa rna lam du snang ba tsam
[\[164a.2\]]gyi 'bras bu nyid kyi phyir shes rab kyi pha rol tu phyin pa'i dri ba khyad par du 'phags pa shes rab kyi pha rol tu phyin pa'i don sgrub pa'i 'bras bu can zhes gsungs pa ni/_sangs rgyas mang po la dge ba'i rtsa ba bskrun pa zhes bya ba ste/_sangs rgyas mang po la bsnyen bkur byas
[\[164a.3\]]pa zhes bya ba ni bsnyen bkur bya ba 'di la yod pas zhes bsdu ba'o/_/yongs su zhus shing zhes bya ba la/_shes rab kyi pha rol tu phyin pa ni mtshan nyid ji ltar zhes rang gi ngo bo tsam gyis yongs su dris par byas pa de'i 'thad pa gtong bas yongs su zhus par byas pa'o/_/
[\[164a.4\]]the tshom gyi gnas thams cad zhus pa lan gyi sgo nas yongs su dris par byas pa zhes bya ba ni gzhan dag go/_/rig par bya'o zhes bya ba ni 'dzin pa dang 'chang ba dang klog pa dang kun chub par byed pa dang tshul bzhin du yid la byed pas de dang mi skrag pa la sogs pas da ltar byung ba'i skye ba
[\[164a.5\]]la yang dag par byung ba'i 'bras bus skye ba gzhan du byas pa'i sangs rgyas rnams la bsnyen bkur bya ba la sogs pas rang gi rgyu'i phun sum tshogs pa ston pa'i phyir ro/_/'di bstan par bya ba'i phyir gsungs pa ni de nas zhes bya ba la sogs pa ste/_gang rnam pa ji ltar bshad pa'i rgyu
[\[164a.6\]]de dang phyin ci log pa'i rgyu yang dag par blangs pa de rnams spong bar 'gyur zhes gsungs pa ni/_bcom ldan 'das yang gang dag ces bya ba la sogs pa ste/_'dun pa ma mchis pa zhes bya ba la sogs pa gzhung dang don la nyan par 'dod pa ni 'dun pa ste/_de bzhin gshegs pas
[\[164a.7\]]gsungs pa'i phyir ro/_/dad pa ni yid ches pa'o/_/srid pa ni gtong ba'i phyir 'dod pa ma yin pa'o/_/dang ba ni sems la the tshom la sogs pa'i dri ma rnams kyi rnyog pa med pa'o/_/bzod pa ni bzung bar 'dod pa'o/_/brtson 'grus ni dge ba la spro ba skyed pa'o/_/bag mchis pa
[\[164b\]]
[\[164b.1\]]ni bar chad byed pa le lo la sogs pa rnams kyi gnyen po ni bag mchis pa'o/_/mos pa ni mngon sum dang rjes su dpag pa dang lung gi tshig rnams kyis nges par byas pa'i dngos po la de de bzhin zhes rjes su 'dzin pa'o/_/de la ngo mtshar ci zhig yod ces bya ba ni gang zhig 'di
[\[164b.2\]]la mos par 'gyur zhes bya ba dang 'brel to/_/de ltar 'di la zhes bya ba la sogs pa ste/_de ltar zhes bya ba ni shes rab kyi pha rol tu phyin pa dang thams cad mkhyen pa'i ye shes dag la phan tshun du rgyu nyid du rnam par nges pas 'di la phyag 'tshal te zhes bya ba'i don to/_/bcom ldan
[\[164b.3\]]'das kyis nye bar bstan pa'i rjes la brgya byin gyis sgrub pa nyan pa po rnams la spro ba bskyed pa'i phyir gsungs pa/_de nas zhes bya ba la sogs pa ste/_sangs rgyas kyi mthus zhes bya ba ni gzhan du na de lta bu'i zab pa'i chos nyid kyi nye bar bstan pa'i bsam pa la mi 'jug pa'i phyir
[\[164b.4\]]gzugs la mi gnas pa de ltar na gzugs so zhes mi gnas pa de ltar na gzugs la rnal 'byor du byed pa yin no/_/de'i don ni 'di yin te/_byang chub sems dpa'i lam gyi rnam pa shes pa nyid kyi ye shes ni shes rab kyi pha rol tu phyin pa ste/_de chos gang la yang mi gnas pa
[\[164b.5\]]de'i phyir mi gnas pa nyid de'i tshul thob pa zhes brjod do/_/de la gzugs zhes bya ba ni da ltar brten gyi ngo bor gyur pa la gzugs mi gnas pa de'i phyir da ltar med par gyur pa 'das pa dang ma 'ongs pa la gnas pa med do/_/gzugs so zhes mi sbyor zhes bya ba ni gang gi tshe
[\[164b.6\]]brjod pa dang bcas pa'i shes pas gzugs zhes bya ba rtogs pa ma yin pa de'i tshe shes rab kyi pha rol tu phyin pa la rnal 'byor du byed pa'o/_/sngar ni gnas sel ba dang 'dir ni sgrub pa sel ba zhes bya ba khyad par ro/_/gzugs so zhes mi gnas pa yin no zhes bya ba ni sngar gyi rjes
[\[164b.7\]]su brjod pa'o/_/de bzhin du tshor ba dang zhes bya ba ni gnyi ga ltar shes rab kyi pha rol tu phyin pa la mi gnas pa yin no/_shes rab kyi pha rol tu phyin pa la rnal 'byor du byed par 'gyur ro zhes bya ba ni gnas pa med pa nyid gnas pa dang rnal 'byor du byed pa nyid rnal 'byor du byed pa zhes bya ba'i don to/_/shes
[\[165a\]]
[\[165a.1\]]rab kyi pha rol tu phyin pa nyid ni zab pa'o zhes bya ba ni gzugs la sogs pa'i de bzhin nyid ni zab pa'i phyir zhes bya ba'i dgongs pa'o/_/gting dpag dka' ba'o zhes bya ba ni gzugs la sogs pa'i de bzhin nyid la gting dpag dka' ba nyid de de yang bsam pa dang shes
[\[165a.2\]]rab dman pa rnams kyis gzung bar bya bar mi nus pa'i phyir ro/_/gzung bar dka' ba la yang mtshan ma gang gis kyang de'i rang gi ngo bo nye bar mtshon par byed mi nus pa'i phyir ro/_/tshad ma mchis pa zhes bya ba ni phyogs dang dus la sogs pa'i dbye bas gzhal bar mi nus pa'i phyir ro/_/
[\[165a.3\]]zab pa 'di ni yod mod 'on kyang 'di yang mtshan mar bya ba ma yin no/_/gzhan du na zab pa nyid du mi 'gyur zhes bya ba bcom ldan 'das kyis gsungs pa ni mi gnas te zhes bya ba ste mngon par zhen par mi byed pa'o/_/de ltar yang dag par sbyor bar byed pa zhes bya ba yang mtshan mar bya ba la
[\[165a.4\]]mngon par zhen pa nyid yod par 'gyur zhes gsungs pa ni/_shA ri'i bu 'di ltar gzugs zab po snyam du mi gnas pa de ltar na gzugs la rnal 'byor du byed pa yin no zhes bya ba la sogs pa ste/_de ltar yod na yang bde blag tu zab pa nyid de de yang bsrung bar bya ba zhes ston par byed
[\[165a.5\]]pa ni de skad ces bka' stsal pa dang zhes bya ba la sogs pa ste/_'dir zab pa nyid gtso bo ste gting dpag dka' ba la sogs pa rnams la de'i yan lag nyid kyis nye bar dgod pa zhes bya ba'o/_/de rnams kyis slar brjod pa ni las dang po pa 'ga' zhig la bcom ldan 'das ma brjod pa lhag
[\[165a.6\]]par mos pa'i rgyu yin pa zhes ston par byed pa ni de nas zhes bya ba la sogs pa ste/_lung ma bstan pa'i mdun du zhes bya ba ni mngon sum du lung bstan pas lung bstan pa'i phyir mi ldog pa zhes dgongs pa'o/_/nyes pa cir 'gyur zhes bya ba ni 'ga' zhig la lhag par mos pa yang dag par 'byung ba'i
[\[165a.7\]]phyir ci zhig bshad ces bya ba dgongs pa'o/_/gzhan yang theg pa la gsar du zhugs pa'i lung ma bstan pa 'don pa yin te/_de la yang 'dod pa la sogs pa'i skyon 'byung bas 'di med pas 'di phyir mi ldog pa dang 'dra bas 'di zhes gsungs pa ni yun ring po nas theg pa la yang dag par
[\[165b\]]
[\[165b.1\]]zhugs pa zhes bya ba ste/_sngon gyi skye ba'i brgyud pa la ltos nas gsar du zhugs pa'i 'di lta bu'i yon tan 'byung bas zhes bya ba'i don to/_/'di ni de lta bu'i yon tan nye ba la dngos su lung bstan pas phyir mi ldog pa nyid ces gsungs pa ni 'di las ni da ring por mi thogs par zhes bya ba la
[\[165b.2\]]sogs pa dang /_'di nyid gsungs pa ni bsnyen pa zhes bya ba la sogs pa ste/_de bzhin gshegs pa gcig gam gnyis sam gsum las mi 'da' ste/_phyis lung bstan pa so sor thob par 'gyur zhes bya ba de ltar ni ma yin te 'on kyang de rnams nyid las zhes bya ba'i don to/_/gcig
[\[165b.3\]]gam gnyis sam gsum las zhes bya ba 'ga' zhig tu dgag tshig gis stong pa'i 'don pa'o/_/der gcig dang gnyis dang de bzhin gshegs pa gsum las mi 'da' ba nyid du nye ba'o/_/brnyes par byed par 'gyur te zhes bya ba ni thob par 'gyur ba'o/_/thugs 'byung bar byed par mi
[\[165b.4\]]'gyur zhes bya ba ni mnyes par 'gyur ba'o/_/de bzhin gshegs pa mthong ba na yang lung bstan pas 'bras bu yod par byed par 'gyur zhes bya ba ni mthong ba don yod pa nyid 'dir bsgrub par bya ba ste/_nges par lung bstan pa thob pa'i phyir ro/_/de bzhin gshegs pa mthong ba
[\[165b.5\]]de las kyang zhes bya ba ni 'di'i rjes la ji srid du yang dag par rdzogs pa'i byang chub tu lung bstan pa thob par 'gyur ba de srid du don yod par byed par 'gyur zhes bya ba'o/_/de bzhin gshegs pa mthong ba dang phyag 'tshal ba dang bsnyen bkur bya ba dang rim gro bya ba nas ji srid
[\[165b.6\]]yang dag par rdzogs pa'i byang chub tu mngon par rdzogs par sangs rgyas pa zhes bya ba'o/_/rgyang ring po nas mchis pa zhes bya ba ni de bzhin gshegs pa bsnyen pa la brten pa'i skye ba'i brgyud pa las so/_/'di nyid ni bcom ldan 'das kyis bstan par mdzad pa ni de de bzhin no
[\[165b.7\]]zhes bya ba ste/_'di lta bur gyur pa'i sbyor ba 'di la lung bstan pa'i 'bras bu nyid dpes bstan pa'i don du'o/_/'di lta bur gyur pa'i mtshan ma rnams de dang ldan pa rnams la yang dag par dga' ba bskyed pa'i don du byang chub mtshon par byed pa zhes bstan pa'i phyir gnas brtan shA ri'i
[\[166a\]]
[\[166a.1\]]bus gsungs pa ni dper gsol bar bdag spobs so zhes bya ba ste/_nye bar gnas na zhes bya ba ni yang dag par gnas pa'o/_/skye bar 'gyur zhes bya ba ni 'ga' zhig tu 'don pa ste/_phal cher ni phal che ba'o/_/mi mthun par 'gyur zhing zhes bya ba ni rgyab tu phyogs pa'o/_/
[\[166a.2\]]ldog par 'gyur ro zhes bya ba ni ldog par 'gyur ba'o/_/rab tu mi 'jug cing zhes bya ba ni phyir mi ldog pa'i sbyor bas sbyar ba'o/_/rab tu dad par mi 'gyur zhes bya ba ni bde ba dang le los so/_/dpag tshad brgya'i tshad 'di la yod pas dpag tshad brgya pa'o/_/dpag tshad
[\[166a.3\]]brgya'i don ni tha na'o/_/grong zhes bya ba ni zhing pas rab tu rgyas pa dang rab la sogs pa dang bral ba'o/_/grong khyer zhes bya ba ni phyug pa mang ba'i skye bo'i tshogs mang po'i rten no/_/grong rdal ni grong bas lhag pa'o/_/'dun khang ni phal cher tshong pa rnams kyi gnas so/_/gnas
[\[166a.4\]]'di la zhes bya ba ste/_yang dag par 'os pa'i dpe gzhan gyis kyang gdul bya rnams la bstan pa'i don du nye bar lung bstan pa'i 'bras bu brjod pa'o/_/sdong po ni shing ngo /_/shing dang ri dwags kyi mtshan ma ni de'i rtse mo la sogs pa'o/_/de lta na yang zhes bya ba ni gal te yang
[\[166a.5\]]zhes bya ba'i don to/_/mthar thug pa zhes bya ba ni nges pa'o/_/'gro'o zhes bya ba ni thob pa'o/_/slar zhes bya ba ni slar ro/_/bdag gis bsnyen te zhes bya ba ni ji skad gsungs pa'i nye ba'i mtshan ma mthong ba'i phyir ro/_/lhags pa ni brul ba'o/_/lo ma rnying pa rnams ni 'dab
[\[166a.6\]]ma rnying pa gang la yod pa de de ltar brjod pa'o/_/sbrum ma ni mngal lci bar gyur pa'o/_/dper na pa k+Shi Ni ni bya mo ste b+hi k+Shu Ni ni dge slong ma lta bu'o/_/bskyod na ni ral bar 'gyur ba'o/_/snyoms par 'gyur ba ni glal ba'o/_/lus nyon mongs pa ni lus la gnod pa'o/_/
[\[166a.7\]]smra ba nyid ni smra ba 'am smra bar gyur pa'o/_/stobs ni stobs so/_/sdug bsngal ni gzer ba'o/_/'grogs pa la dad che bar mi 'gyur ba zhes bya ba ni skyes pa dang yang dag par sbyor ba la rgyab kyis phyogs pa'i phyir ro/_/ci'i phyir 'grogs pa la dad che bar mi 'gyur zhe na/_
[\[166b\]]
[\[166b.1\]]gsungs pa ni sngon gyi tshul bzhin ma yin pa yid la bgyid pas 'dod chags kyi rgyu la kun tu rtog pa'o/_/bsten pa ni de bskyed pa'i phyir ro/_/nges par bsten pa ni 'dod chags bskyed pa'i phyir ro/_/bsgoms pa ni yang dag par sbyor bas so/_/mang du byas pa ni yang dang yang du
[\[166b.2\]]yang dag par sbyor ba'i phyir ro/_/'tshal bar bgyi zhes bya ba ni bu 'byung zhes bya ba'i don to/_/'ga' zhig tu ni bu 'byung bar 'gyur zhes bya ba tsam 'don pa yin no/_/de la dga' zhing zhes bya ba ni rab tu dga' ba'o/_/bcom ldan 'das kyis rjes su rlom sems su mdzad cing
[\[166b.3\]]gsungs pa ni legs so legs so zhes bya ba ste/_ngo mtshar to zhes bya ba ni ngo mtshar ba'o/_/ngo mtshar ba ni ci zhig ce na/_gsungs pa ni 'di dag ces bya ba la sogs pa ste/_nyan thos rnams kyang de bzhin gshegs pas legs par yongs su bzung ba dang legs par sbyangs pa dang legs par
[\[166b.4\]]yongs su gtad pa'o/_/byang chub sems dpa' rnams ni legs par yongs su bzung ba dang ji srid du legs par yongs su gtad pa de ni 'dir ngo mtshar ba'i gnas so/_/khyad par du 'gro ba'i don la 'jug pa'i bcom ldan 'das rnams kyis byang chub sems dpa' rnams la shin tu yang
[\[166b.5\]]khyad par ro/_/de la legs par yongs su bzung ba zhes bya ba ni rjes su gzung ba'i phyir yang dag par bdag tu byas pa'o/_/legs par sbyangs pa zhes bya ba ni bdag nyid la lung bstan pa'i mtshan ma mthong ba rnams la rab tu dga' ba yang dag par bskyed pa'i don du chos ston pas so/_/legs
[\[166b.6\]]par yongs su gtad pa zhes bya ba ni khyed cag gis byang chub sems dpa' rnams la rjes su gzud par bya'o zhes nyan thos la sogs pa rnams la dka' ba rab tu 'jig pa'i phyir ro/_/yongs su gtad pa ni thob pa dang ma thob pa'i yon tan mi nyams pa'i rgyu dge ba'i bshes gnyen la nye bar
[\[166b.7\]]dgong pa'i don du 'ga' zhig tu legs par yongs su gtad pa zhes tshig gcig nyid du 'don pa yin no/_/da ni bcom ldan 'das kyis byang chub sems dpa' rjes su bzung ba sems can thams cad la phan pa dang bde bas lhag par gnas pa'i phyir thams cad du sems mnyam pa nyid
[\[167a\]]
[\[167a.1\]]'dis nye bar bsags pa ston par byed pa ni rab 'byor 'di ltar zhes bya ba la sogs pa ste/_byang chub sems dpa' rnams kyi snying rje ni rnam pa gsum las nyes par spyod pa mang ba'i sems can la dmigs pa dang /_sdug bsngal dang ldan pa'i sems can
[\[167a.2\]]la dmigs pa dang /_rkyen ma tshang bas rnam par ma grol ba'i sems can la dmigs pa'o/_/skye bo mang po la phan pa dang zhes bya ba ni nyes par spyod pa dang rnam par dben pa la phyi ma'i bde ba nyid kyis phan pa'i phyir ro/_/sdug bsngal dang ldan pa'i sems can la ltos pas gsungs
[\[167a.3\]]pa ni skye bo mang po la bde ba dang zhes bya ba ste/_sdug bsngal bsal bas de rnams la bde ba nye bar sdud pa'i phyir ro/_/rnam par ma grol ba'i sems can la ltos nas gsungs pa ni 'jig rten la snying brtse ba dang zhes bya ba ste/_de la 'jig rten la snying brtse ba zhes bya ba ni mdor
[\[167a.4\]]bstan pa'o/_/skye bo phal po che'i don zhes bya ba ni rgyas par bshad pa'o/_/de la yang don dang zhes bya ba ni don ni dgos pa ste/_de'i phyir ro/_/don gyi khyad par du byas nas gsungs pa ni phan pa dang bde ba'i phyir zhes bya ba ni de la phan pa ni mya ngan las 'das pa nyid de dus thams cad du sman
[\[167a.5\]]yin pa'i phyir ro/_/bde ba ni gtan du ba'i sdug bsngal thams cad dang bral ba'i phyir ro/_/rnam par grol ba'i bde ba la lha dang mi rnams nyid snod yin zhes gsungs pa ni lha dang mi rnams zhes bya ba ste/_snying rje rnam pa gsum yang nye bar bsdus nas bstan par byed de/_snying brtse ba nas
[\[167a.6\]]ji srid mngon par rdzogs par 'tshang rgya bar 'dod pa zhes bya ba ste/_snying rje rnam pa gsum gyi 'bras bu sgrub pa'i rgyu gtan du gsungs pa ni chos ston par 'dod pa'o zhes bya ba'o/_/da ni byang chub sems dpa' rnams kyi 'dod pa'i don sgrub pa thams cad 'di gnas
[\[167a.7\]]brtan rab 'byor shes rab kyi pha rol tu phyin pa la nges par 'byung ba mthong zhing 'dri bar byed pa ni ji ltar shes rab kyi pha rol tu phyin pa bsgom pa yongs su rdzogs par zhes bya ba ste/_shes rab kyi pha rol tu phyin pa bsgom pa yongs su rdzogs pa ni 'phel ba ste/_gzugs la
[\[167b\]]
[\[167b.1\]]sogs pa rnams 'phel ba dang 'grib pa med pa mthong ba dang chos rnams ma mthong ba ni rtags so/_/gzugs kyi 'phel ba zhes bya ba ni chos nyid kyi bdag nyid yongs su grub pa'i gzugs kyi 'phel ba rab tu 'gro ba nyid do/_/gzugs kyi 'grib pa zhes bya ba ni kun du brtags pa dang
[\[167b.2\]]gzhan dbang gi gzugs kyi kun nas nyon mongs pa'i chos 'grib pa'i rim gyis srab pa nyid do/_/chos zhes bya ba ni kun brtags dang gzhan dbang gi ngo bo nyid mi mthong ba ste med pa'i phyir ro/_/chos ma yin pa zhes bya ba ni gnyis med pa'i ngo bo yongs su grub pa'i chos kyang yang dag par
[\[167b.3\]]rjes su mi mthong ste/_gzung ba dang 'dzin pa'i ngo bo mnyam pas mnyam pa dmigs par bya ba dang dmigs par byed pa'i ngo bo'i ye shes spangs nas gzhan gyis mi mthong ba'i phyir ro/_/slar bsam par bya ba ma yin pa'i sgrub pa dang bsam par bya ba ma yin pa'i rnam par rtog pa mi 'jug pa
[\[167b.4\]]bsgom pa yongs su rdzogs pa la rtags ni gzugs bsam gyis mi khyab pa zhes bya ba ste/_mtha' gcig tu yod ces bya ba dang /_med ces bya ba yang bsam par nus pa ma yin pas na bsam gyis mi khyab pa'o/_/de la kun brtags kyi gzugs ni shin tu med pa'i ngo bo yang yod pa nyid du
[\[167b.5\]]gzung ba ste/_des na yod pa zhes bya ba'am med pa zhes bya ba rnam par gzhag par nus pa ma yin no/_/gzhan dbang gi gzugs ni 'khrul pa'i ngo bor yod pa ste/_de yang ji ltar rig pa de ltar yod pa ma yin no/_/thams cad nas thams cad du med pa yang ma yin te/_'khrul pa tsam du yod pa'i
[\[167b.6\]]phyir ro/_/de ni yod pa zhes bya ba'am med pa zhes bya bar rnam par gzhag par mi nus so/_/yongs su grub pa'i gzugs kyang gnyis su med pa'i ngo bo nyid kyis yod pa kho na ste rang nyid kyis gnyis su med pa'i ngo bo'o/_/de bas na de yang yod pa zhes bya ba'am med pa zhes bya ba rnam par gzhag
[\[167b.7\]]par mi nus so/_/gzugs bsam gyis mi khyab pa la yang dmigs pas spyod cing shes rab kyi pha rol tu phyin pa la mi spyod do zhes gsungs pa ni gzugs bsam gyis mi khyab ces bya bar yang mi shes na zhes bya ba ste/_shes rab kyi pha rol tu phyin pa la spyod pa'i rtags gzhan yang chos thams cad
[\[168a\]]
[\[168a.1\]]la mi rtog pa zhes bya ba'o/_/de bshad pa'i don du bcom ldan 'das kyis gsungs pa ni shA ri'i bu byang chub sems dpa' sems dpa' chen po gang shes rab kyi pha rol tu phyin pa la spyad par gyur pa de zhes bya ba ste/_yun ring por gang zhig rnam par mi rtog
[\[168a.2\]]pa'i ngo bo shes rab kyi pha rol tu phyin pa la spyad pa ni spyod pa'o/_/de bsrung ba'i don du ngang tshul 'di la spyod pa na/_yun ring por spyad par gyur pa'o/_/rnam par mi rtog pa'i shes rab kyi pha rol tu phyin pa'i spyod pa la 'bras bu 'di nyid de/_gang zhig chos thams cad rnam par mi rtog pa
[\[168a.3\]]zhes bya ba'o/_/'di nyid gsungs pa ni stobs rnams la mi rtog pa zhes bya ba ste/_kun nas nyon mongs pa'i gzugs la sogs pa lta zhog gi gang zhig yang shin tu rnam par dag pa'i ngo bo stobs la sogs pa de rnams kyang mi rtog ste/_stong pa nyid kyi ting nge 'dzin gyis kun brtags
[\[168a.4\]]dang gzhan dbang gi ngo bo rnam par bsal bas de rnams rnam par rtog pa dang /_spros pa thams cad kyis stong pa'i stong pa nyid tsam du snang ba'i phyir ro/_/'di la rgyu ni bsam gyis mi khyab pa zhes bya ba ste/_de ltar spyod par gyur pa'i zhes brjod de gsar du spyod par byed pa la 'di lta bu'i
[\[168a.5\]]lhag par mos pa mi bzod pa'i phyir ro/_/bcom ldan 'das shes rab kyi pha rol tu phyin pa zab bo zhes bya ba ste/_gzugs la sogs pa rnams nyid la de bzhin nyid kyi ngo bo nyid kyis gzung bar dka' ba'i phyir bcom ldan 'das ma zab pa'o/_/rin po che'i phung po zhes bya ba ni sangs
[\[168a.6\]]rgyas kyi chos gzhal du med pa bskyed pa las yin pa'i phyir ro/_/dge ba'i phung po zhes bya ba ni yongs su grub pa'i ngo bos chos rnams thams cad la nam mkha' ltar rnam par dag pa mthong ba'i phyir ro/_/bar chad bgyid pa mang po 'byung ba 'di ni ngo mtshar to zhes bya ba ni legs pa bgegs
[\[168a.7\]]ni mang ba can zhes bya bas gang zhig bar chad mi 'byung ba de ni ngo mtshar to/_/'ga' zhig tu bcom ldan 'das bar chad mang ngo zhes bya ba'i dgag tshig gis stong pa'i 'don pa ste/_der bar chad kyi gnyen por gyur pa 'di sgrub pa la bar chad yang dag par 'byung ba ni ngo mtshar to/_/de de bzhin te
[\[168b\]]
[\[168b.1\]]zhes bya ba ni gang zhig bar du gcod pa'i rgyu yod kyang bar du gcod pa mi 'byung ba 'di ni ngo mtshar ba nyid do/_/gang gi phyir bar chad mang du 'byung ba zhes bya ba'i dgongs pa'o/_/gang gi tshe dgag tshig gis stong pa'i 'don pa de'i tshe de de bzhin te zhes bya ba ni dam pa'i chos kyis phongs pa'i
[\[168b.2\]]las bsags pa'i dbang gis bar du gcod pa yang dag par 'byung ba de'i phyir bag yod par bya zhes bya ba'o/_/gal te zla bas bris na yang bri bar bya ba yin zhes bya ba ni 'di ni zla bas bri bar nus zhes bya ba gal te srid par gyur na bri bar bya ba yin te/_bri ba'i phyir 'bad par bya'o/_/mi nus pa
[\[168b.3\]]srid pas lhod par bya ba ma yin no/_/bar chad yang dag par 'byung ba'i phyir yid ches par mi bya zhes bya ba'o/_/gal te bdud kyis byas pa'i bar chad de'i gnyen po zhes dgongs nas gnas brtan rab 'byor gyis gsungs pa ni bcom ldan 'das 'di zhes bya ba la sogs pa ste/_'dir yang
[\[168b.4\]]dag par 'byung ba'i phyir bar chad dam srid pa'i bar chad la shes rab kyi pha rol tu phyin pa'i sbyor ba nyid gnyen po zhes bcom ldan 'das kyis gsungs pa ni 'di ltar yang zhes bya ba ste/_gal te yang zhes bya ba'o/_/mi nus so zhes bya ba ni nus par 'gyur ba ma yin no/_/yi dam ma nyams pa zhes
[\[168b.5\]]bya ba ni yi dam nyams pa med pa'o/_/'dir sangs rgyas kyi gsung la sogs pa la the tshom gyis yang dag par rtsom pa'i 'dzin pa la sogs pa la lhod pa ni nyams pa'o/_/gal te de ltar yin na yi dam nyams pa med pa nyid du 'dzin pa la sogs pa la ji ltar bsgrub ce na/_gsungs pa ni/_bcom
[\[168b.6\]]ldan 'das gang gi tshe zhes bya ba la sogs pa ste/_sangs rgyas rnams kyi mthus zhes bya ba ni nus pa dman pa la yang de bzhin gshegs pa rnams kyi byin gyi rlabs kyis 'dzin pa la sogs pa 'grub par 'gyur zhes bya ba'i dgongs pa'o/_/chos nyid de zhes bya ba ni/_sangs rgyas rnams kyi
[\[168b.7\]]gzhan gyi don la rtse gcig pa nyid do/_/dgongs par 'gyur zhes bya ba ni dran par 'gyur ba'o/_/yongs su gzung bar 'gyur zhes bya ba ni rjes su mthun par gnas pa'i phyir ro/_/shA ri'i bu mi nus so zhes bya ba la sogs pas sangs rgyas kyi dgongs pa shes par byed pa'o/_/bar chod med pa nyid kyi
[\[169a\]]
[\[169a.1\]]phyir sangs rgyas kyi dgongs pa shes pa yin zhes bya ba'i don to/_/don 'di nyid bstan par bya ba'i don du gsungs pa ni gang dag ces bya ba la sogs pa ste/_mthu ni nus pa'o/_/byin gyis brlabs pa ni nus pa lhag par gzhag pa'o/_/yongs su bzung ba ni bdag tu
[\[169a.2\]]byas pa'o/_/de ltar sgrub par 'gyur ro zhes bya ba ni rab tu brtsams pa mthar phyin pas so/_/'dir ni bcom ldan 'das kyis rjes su gnang ba ni de de bzhin te zhes bya ba'o/_/de rnams la ci'i phyir sangs rgyas kyis byin gyis brlabs pa la sogs pa zhe na gsungs pa ni/_shA ri'i bu
[\[169a.3\]]de bzhin gshegs pas mkhyen te zhes bya ba ste/_mkhyen pa ni dgongs pa'o/_/byin gyis brlabs pa ni bdag tu byas pa'o/_/gzigs pa ni sha'i spyan gyis so/_/rnam par gzigs pa ni sangs rgyas kyi spyan gyis so/_/shA ri'i bu de dag gi zhes bya ba ni nus pa dman pa rnams kyi'o/_/
[\[169a.4\]]don chen po zhes bya ba ni phyi ma la byang chub sems dpa'i sa rnams kyis so/_/phan yon chen po zhes bya ba ni byang chub kyi phun sum tshogs pa rnams kyis so/_/'bras bu chen po zhes bya ba ni phyis bla na med pa'i byang chub kyis so/_/rnam par smin pa chen po zhes bya ba ni srid pa tha ma las
[\[169a.5\]]byung ba'i rigs brgyud dang rigs kyi mtshan ma la sogs pa'i phun sum tshogs pa rnams kyis so/_/'bad pa ni ngal ba'o/_/yongs su g.yo ba ni bya ba'o/_/de ltar na brtson 'grus dang nus pa dman pa rnams kyis yang 'bad pa byang chub kyi 'bras bu nyid yod mod ces bstan pa yin la
[\[169a.6\]]dgongs pa ni 'di yin te/_gal te yang dngos po rnams la dmigs pa las skyes pa'i bar chod rnams la chos rnams thams cad mi dmigs pa'i ngo bo nyid bcom ldan 'das ma gnyen por gyur pa nyid do/_/de ltar na yang ma dad pa dang the tshom la sogs pa'i skyon mang ba'i bdud kyis
[\[169a.7\]]byin gyis brlabs pas bar chad kyang yod pa yin no/_/der yang de bzhin gshegs pa rnams kyi byin gyi rlabs kyis kho bo'i 'di 'dzin pa dang 'chang ba la sogs pa 'grub par 'gyur zhes rigs kyi bus le lo mi bya zhes bya ba'o/_/da ni dus thams cad du yul thams cad na dar ba
[\[169b\]]
[\[169b.1\]]bcom ldan 'das ma ma yin te/_'on kyang 'ga' zhig tu dus gang la yang de'i phyir de don du gnyer bas de'i yul nyid la tshol bar bya zhes bstan pa'i don du gsungs pa ni/_shA ri'i bu yang zhes bya ba la sogs pa ste/_mdo sde zhes bya ba ni bcom ldan 'das ma la sogs pa
[\[169b.2\]]rnams so/_/'das nas zhes bya ba ni yongs su mya ngan las 'das pa bstan pa'i gdul bya'i skye bo rjes su bzung ba'i don du mya ngan las 'das pa bstan pas so/_/pa ra ta ni ra zhes bya ba ni shar phyogs dang yul dbus pa rnams kyi dad pa dang shes rab la sogs pa lhag
[\[169b.3\]]pa'i phyir bcom ldan 'das ma la lhag par mos pa yang dag par 'byung ba de'i phyir yul dbus nyid du bcom ldan 'das ma bstan pa'o/_/de bas na byang phyogs su yang 'di dar ba phal cher de nyid du yang dag par 'byung ba'o/_/dus nam gyi tshe na lho phyogs la sogs pa la
[\[169b.4\]]dar bar 'gyur zhes gsungs pa ni dam pa'i chos 'jig pa'i dus kyi tshe chos 'dul ba snying po sar pa thob pa na zhes bya ba ste/_bcom ldan 'das yongs su mya ngan las 'das pa na lnga brgya pa phrag bcur dam pa'i chos gnas pa'i dus so/_/de la phyi ma'i lnga brgya ni dam pa'i
[\[169b.5\]]chos nub pa'i dus so/_/rtog pa po rnams gnas kyang dam pa'i chos gnas pa'o/_/de bas na rtog pa po yang dag par gnas pa dang yang dag par gnas pa ma yin pa dag gi dam pa'i chos la gnas pa dang nub pa dag brjod par bya'o/_/dam pa'i chos ni rnam pa gnyis te/_
[\[169b.6\]]yang dag pa'i bka' las byung ba ni bka' dang don dam pa ste/_zag pa med pa'i dbang po dang /_stobs dang /_byang chub kyi yan lag la sogs pa rnams so/_/de la 'di 'don pa la rtse gcig pa'i rtog pa po rnams de rnams kyi rgyud la lung nub pa'o/_/bsam gtan gnyis pa la snyoms
[\[169b.7\]]par zhugs pa la rtse gcig pa'i rtog pa po rnams ni de rnams kyi rgyud la rtogs pa nub pa'o/_/chos 'dul ba zhes bya ba la chos ni mya ngan las 'das pa'o/_/de thob pa 'dul ba gang zhig nyon mongs pa 'dul ba nye bar bstan pa chos 'dul ba bcom ldan 'das kyis bstan pa'o/_/
[\[170a\]]
[\[170a.1\]]de ji lta bur gyur pa'o zhes gsungs pa ni snying po sar pa thob pa zhes bya ba ste/_snying po thob pas na snying po ste mdzes pa thob pa zhes byed pa po la k+ta'o/_/snying po sar pa 'thob pa ni nyams su myong bar gyur pa de'i phyir snying po sar pa thob pa'o/_/
[\[170a.2\]]gang gi phyir lnga brgya pa phrag bcu pa la bstan pa mdzes pa sar pa 'das pa yin no/_/de bas na lnga brgya pa phrag bcu pa la snying po sar pa 'thob pa chos 'dul ba la zhes brjod pa yin no/_/'di skad du slob dpon rnams kyis brjod pa yin te/_gang zhig 'dir lo stong phrag lnga
[\[170a.3\]]dam pa'i chos gnas pa'i dus de rnams lo stong phrag lnga ni lnga brgya'i dbang gis phyed du gyur pa lnga brgya phrag bcur 'gyur ba yin te/_de la dang por re zhig rtogs pa'i dus dang /_sgrub pa'i dus dang /_de nas lung gi dus zhes bya ba'i dus gsum mo/_/de la rtogs pa'i
[\[170a.4\]]dus ni rnam pa gsum du phye ste/_dgra bcom pa'i dus dang /_phyir mi 'ong ba'i dus dang /_rgyun du zhugs pa'i dus zhes bya ba'o/_/sgrub pa'i dus kyang rnam pa gsum ste/_lhag mthong gi dus dang /_zhi gnas kyi dus dang /_tshul khrims kyi dus zhes bya ba'o/_/lung gi dus
[\[170a.5\]]kyang rnam pa gsum du phye ste/_chos mngon pa'i sde snod dang /_mdo sde'i sde snod dang /_'dul ba'i sde snod do/_/dus 'di rnams rtags tsam gyi dus dang /_lhan cig bcur 'gyur ro/_/de la dus re re'i lnga brgya phrag lnga dang lnga brgya phrag lnga ni dus so/_/de bzhin du dus bcu la lnga
[\[170a.6\]]brgya phrag bcu ni lo stong phrag lngar 'gyur ro/_/de la thams cad kyi dang po lnga brgya'i phrag la dgra bcom pa'o/_/gnyis pa la phyir mi 'ong ba rnams so/_/gsum pa la rgyun du zhugs pa rnams so/_/bzhi pa la lhag mthong ngo /_/lnga pa la ting nge 'dzin rnams so/_/drug pa la tshul
[\[170a.7\]]khrims so/_/bdun pa la chos mngon pa'o/_/brgyad pa la mdo sde'o/_/dgu pa la 'dul ba'o/_/lnga brgya pa phrag bcu pa la rtags tsam mo/_/de la lnga brgya pa phrag phyi ma dam pa'i chos nub pa'i dus so/_/dus de la snying po dgu pa ni mdzes pa'i rab tu dbye ba dgra bcom pa nyid
[\[170b\]]
[\[170b.1\]]nas brtsams nas 'dul ba'i sde snod kyi mthar thug pa dgu bstan nas sngar thob par 'gyur ba yin zhes bya ba'o/_/phyi ma'i lnga brgya phrag la snying po dgu 'thob pa chos 'dul ba brjod pa yin no/_/de yang phyi ma'i lnga brgya'i phrag rim gyis 'das pa'i dgu la 'byung
[\[170b.2\]]bar 'gyur ro/_/da ltar ni lnga brgya phrag bzhi pa la 'jug pa zhes zer ro/_/phyi ma de yang rtags tsam gyi dus zhes gang zhig brjod pa de 'dzam bu'i gling la khyab par byed pa'i rigs pa'o/_/de bzhin gshegs pa'i dgongs pas yul 'ga' zhig tu dam pa'i chos dar bar
[\[170b.3\]]yang 'gyur zhes gsungs pa ni de bzhin gshegs pas dgongs so zhes bya ba ste/_brgya phrag tu dar ba de 'ga' zhig tu bskum par 'os pa dam pa'i chos nub pa'i dus yin pa'i phyir de sangs rgyas kyi byin gyi rlabs kyis rgyas par 'gyur lags sam zhes shA ri'i bus 'dri bar byed
[\[170b.4\]]pa'o/_/'di yang zhes bya ba ste/_rgyas par spyod pas na rgyas pa'o/_/byang gi phyogs zhes bya ba ni phyogs gzhan rnams rnam par gcod pa'o/_/byang gi phyogs kyi char zhes bya ba ni de las kyang cha gzhan rnams phyogs zhes bya ba'i tshig de lho phyogs la sogs pa rnam par gcad
[\[170b.5\]]pa'i don du'o/_/nyung ngu 'am 'on te mang ba ste zhes bya ba la mang ba nyid mthar thug pa'i don du'o/_/shA ri'i bu gzhan yang zhes bya ba la sogs pa la don ni 'di yin te/_gal te yang bstan pa nub pa'i dus 'dir 'jug par byed pa nyung ba de lta na yang de bzhin gshegs pa'i byin gyi rlabs
[\[170b.6\]]kyis dus de lta bu la yang de rnams la dmigs nas bcom ldan 'das ma dar bar 'gyur zhes bya ba'o/_/de lta bu'i dam pa'i chos nub pa'i dus la yang byang chub sems dpa' rnams 'byung bar 'gyur ba gang de rnams la dmigs nas bcom ldan 'das ma dar ba'o/_/khyod cag la dam
[\[170b.7\]]pa'i chos bsnyen pa'i dus la yang sgrub pa med ces ngo tsha ba'i gnas nye bar sdud par byed pa de dag ni rjes su 'brang zhing zhes bya ba ni rdzogs pa'i byang chub 'dod pas dus ring por rjes su 'gro ba'i phyir ro/_/yongs su dris pa ni 'dri ba'o/_/de byas pas yongs su zhus pa'o/_/yongs
[\[171a\]]
[\[171a.1\]]su shes par dri ba ni yongs su dri ba'o/_/de ltar byas pas yongs su zhus pa'o/_/dris pa yongs su gsal ba ni dri ba yongs su gsal bar byas pa'o/_/tshul khrims zhes bya ba ni tshul khrims 'chal pa la chos kyi gtam rnam par nges pa mi nus pa'i phyir
[\[171a.2\]]ro/_/yongs su rdzogs par byed par 'gyur ba zhes bya ba ni sdig pa phra mo la yang 'jigs par mthong ba'i phyir ro/_/de dag ni tshe rabs 'phos kyang zhes bya ba ni de dang de'i phyi ma'i skye ba las 'das pa rnams so/_/spyod pa ni sbyor ba rnams so/_/de nyid kyi gtam byed pa zhes bya ba ni shes
[\[171a.3\]]rab kyi pha rol tu phyin pa dang so sor yang dag par ldan pa'o/_/mngon par dga' bar 'gyur zhes bya ba ni 'dod par 'gyur ba'o/_/legs par gnas shing zhes bya ba ni thos pa dang bsam pa'i rang bzhin zhes bya ba ste/_bcom ldan 'das ma la lhag par mos pa bstan pa'i phyir ro/_/
[\[171a.4\]]mnyam par gzhag par 'gyur zhes bya ba ni sgom pa'i rang bzhin gyi shes pa ste/_lhag par mos pa nus pa'i phyir ro/_/'dun pa zhes bya ba ni sangs rgyas la sogs pa'i cha lugs kyis sgyu ma las so/_/sngags kyi sgo nas zhes bya ba ni/_'di ni sangs rgyas kyi bka' ma yin
[\[171a.5\]]zhes bya ba la sogs pa sba bar brjod pas so/_/dga' ba ni bcom ldan 'das ma thob pa'i rgyus dga' ba'o/_/rab tu dga' ba ni yon tan khyad par du bsam pas chog shes pa'o/_/rab tu dang ba ni ma dad pa'i gnyen por gyur pa'i yid ches pa'o/_/yang dag par gzhag par
[\[171a.6\]]bya ba ni 'jug pa tsam gyis so/_/yang dag par rab tu dbye bar bya'o zhes bya ba ni sgom pa mthar thug par yang dag par skye ba'i phyir ro/_/gnas par bya'o zhes bya ba ni brtan par bya ba'o/_/lhag ma rnams ni go bar sla'o/_/shA ri'i bu rjes su yi rang bar byas so zhes bya ba ni gzhan don
[\[171a.7\]]gyi smon lam la don chen po nyid kyis sangs rgyas rnams la mngon par 'dod pa'i phyir ro/_/mos pa rgya chen po dang ldan pa yin no zhes bya ba ni shin tu rgya chen po'i 'dod pa la rtse gcig pa'o/_/de'i phyir gsungs pa ni gzhan dang gzhan du zhes bya ba ste/_gang na zhes bya ba ni gang gi phyir la'o/_/'gro bar bya ba ni yang
[\[171b\]]
[\[171b.1\]]dag par 'gro bar bya ba'o/_/shes rab kyi pha rol tu phyin pa'i sgrub pa la chen po nyid de 'dir nyon mongs pa'i sgrib pa thams cad kyi gnyen po nyid kyis de bzhin gshegs pa'i ye shes mi zad pa ston par byed pa'i sgo nas gsungs pa ni/_de skad ces bka' stsal pa dang zhes bya ba la sogs pa ste/_shes rab kyi
[\[171b.2\]]pha rol tu phyin pa'i stobs nyid kyis de bzhin gshegs pa'i 'das pa la sogs pa mkhyen pa zhes bya ba ni ngo mtshar ba'o/_/ma gzigs pa'am zhes bya ba ni mig gi rnam par shes pas so/_/ma gsan pa ni rna ba'i rnam par shes pas so/_/mngon par mi mkhyen pa ni sna la sogs
[\[171b.3\]]pa dbang po gsum gyis skyes pa'i rnam par shes pa'o/_/rnam par mi mkhyen pa ni yid kyi rnam par shes pas so/_/gang dag yang 'di la tshol bar byed pa zhes bya ba dang 'brel to/_/pha rol tu phyin pa drug po 'di dag ces bya ba ni shes rab kyi pha rol tu phyin pa nyid kyi slad du
[\[171b.4\]]gcig pur ma zad kyi 'on kyang shes rab kyi pha rol tu phyin pa sgrub pa dang lhan cig tu song ba'i sbyin pa'i pha rol tu phyin pa la sogs pa rnams kyi slad du rang dang gzhan yongs su smin pa'i sgo nas zhes bya ba de'i don du de rnams la yongs su dag pa'i phyir ro/_/don du zhes bya ba ni phan
[\[171b.5\]]pa'i phyir ro/_/tshol ba ni shes rab kyi pha rol tu phyin pa nyon mongs pa rnams kyis ma gos pa la'o/_/yongs su tshol ba ni de dang der song nas so/_/tshol bar 'gyur ba ni 'dir rnyed par 'gyur zhes thos nas so/_/de de bzhin te zhes bya ba ni de ngo mtshar ba'i tshig go/_/de de bzhin te
[\[171b.6\]]zhes rjes su gnang nas dri ba sel zhing gsungs pa ni/_shA ri'i bu yang de'i tshe de'i dus na zhes bya ba la sogs pa ste/_'di ltar byang chub sems dpa' de dag gis zhes bya ba la sogs pas snga ma nyid dge ba la sbyor ba'i rgyu gsungs pa ni de las gzhan pa'i mdo sde zhes bya ba ste/_pha rol
[\[171b.7\]]tu phyin pa drug bstan kyang gtso bo shes rab kyi pha rol tu phyin pa mngon par brjod ces gsungs pa ni/_rang nyid nye bar 'ong bar 'gyur zhes nye bar gnas pa las so/_/nye bar gzhol ba ni 'bad pa yod na rnyed pa'i phyir ro/_/nye bar phyogs pa ni 'bad pa med pa nyid kyis rnyed pa'i phyir ro/_/skye ba
[\[172a\]]
[\[172a.1\]]'phos shing zhes bya ba ni skye ba gzhan la lha la sogs pa'i skye ba gzhan gyis yang dag par bsdus pa yang ngo /_/tshe rabs brjes kyang zhes bya ba las ni mi la sogs pa'i tshogs dang skal ba mnyam pa nyid las skyes pa'o/_/yang gi sgras ni skye ba 'di nyid la ma yin no/_/
[\[172a.2\]]'di dag nyid ces bya ba ni bcom ldan 'das ma bstan pa mthar thug pas gang zhig bstan pa rnams so/_/de las gzhan pa'i zhes bya ba ni gang zhig bcom ldan 'das ma bstan pa de ma thag tu yongs su mya ngan las 'das pa'i mthar thug par ston par 'gyur ba'o/_/mi dmigs pa dang
[\[172a.3\]]ldan pa zhes bya ba ni gnyis kyi mi dmigs pa ston pa po rnams so/_/stong pa nyid dang ldan pa zhes bya ba ni gnyis dang gnyis kyi rnam par bral bas yongs su grub pa'i gnyis med pa'i ngo bo stong pa nyid ston par byed pa'o/_/ji skad du gsungs pa ni/_dmigs pa yang dag brten nas ni/_/mi dmigs
[\[172a.4\]]pa ni rab tu skye/_/mi dmigs pa la brten nas kyang /_/dmigs pa med pa rab tu skye/_/zhes bya ba'o/_/rnam par rig pa tsam gyi dmigs pa la brten nas mi dmigs pa skye'o/_/don mi dmigs pa la brten nas rnam par rig pa tsam la yang mi dmigs pa skye zhes bya zhes pa'o/_/don 'di
[\[172a.5\]]nyid bstan par bya ba'i phyir brjod pa ni/_gnyis ka yang ni ma dmigs pas/_/gnyis kyi rnam pa rnam par 'gro/_/de bral bas ni yongs grub pa/_/gnyis med pa ni rtogs par 'gyur/_/zhes bya ba'o/_/gnyis med pa 'di ni ri bong gi rwa bzhin du gnyis med pa tsam ma yin te/_dngos po
[\[172a.6\]]med pa'i mthar ltung bar thal ba'i phyir ro/_/'on kyang tha snyad thams cad las 'das pa dang 'phags pa'i skye bo'i spyod yul dang so so rang gis rig par bya ba'i don dam pa stong pa nyid do/_/'di yang bstan pa gnyis rim gyis 'jug pa la dgongs pas mdo gcig la des na mi dmigs pa
[\[172a.7\]]dang ldan pa rnams las gzhan stong pa nyid dang ldan pa'i mdo sde ni ma yin no/_/'on kyang bstan pa'i rim pa ni 'di yin no/_/de ltar na yang 'phags pa lang kar gshegs pa las/_sems tsam la ni mi gnas kyang /_/phyi rol don ni 'da' bar bya/_/de nyid dmigs pa
[\[172b\]]
[\[172b.1\]]la gnas nas/_/sems tsam las kyang 'da' bar bya/_/zhes bya ba'o/_/shes rab kyi pha rol tu phyin pa sems la gzhag pa ni 'dzin pa'o/_/de'i yon tan rnams ni phan yon rnams so/_/de rnams yongs su brjod pa yang yin la le'u yang yin te le'u bcu pa'o//_//
[\[172b.2\]]de nas bdud kyi las yongs su spang ba'i phyir bdud kyi las rnams rgyas par bshad pa ni/_sngar gyi le'u las bdud sdig can shin tu rnam pa mang bas bar chad kyi las bya ba'i phyir nye bar gnas par 'gyur zhes gsungs so/_/de nas ci nas kyang bar chad yongs su bsal bar bya'o/_/bdud
[\[172b.3\]]kyi las yongs su shes pa med na de yongs su bsal bar bya bar sla ba ma yin no/_/de'i phyir de'i don du yon tan 'di dag ni zhes bya ba nye bar gzhag pa sngon du 'gro bas dri ba ni yon tan 'di dag ces bya ba ste/_yon tan rnams med na de sgrub pa la dgos pa med pa'i phyir bar chad yongs
[\[172b.4\]]su bsal ba med na ji ltar yon tan 'di dag 'byung zhes pa ched du brjod par rig pa'i ngo bo de'i phyir 'dri bar byed pa ni ci tsam dag ces bya ba ste/_'ga' zhig tu ni kha cig ces bya ba'i 'don pa la/_der ni ci dang ci zhes bya ba don gyi 'gro ba la dri ba'o/_/bar chad byed pa zhes bya
[\[172b.5\]]bas bdud kyi las rnams kyi spyi'i mtshan nyid gsungs so/_/tshul ji lta bu dag 'byung bar 'gyur zhes bya bas te khyad par gyi mtshan nyid 'dri bar byed de/_'dir ji srid du cung zad shes rab kyi pha rol tu phyin pa sgrub pa la bar du gcod par byed pa de thams cad bdud kyi las yin no/_/
[\[172b.6\]]de yang dpag tu med pa zhes mdor bsdus pa bstan pas ji tsam yang bstan pa'i don du/_bcom ldan 'das kyis gsungs pa ni de dag gi zhes bya ba la sogs pa ste/_'chad pa zhes bya ba ni 'dri ba dang mchod pa la sogs pa chos spyod rnam pa bcu nye bar mtshon pa'o/_/spobs
[\[172b.7\]]pa yun ring mo zhig na zhes bya ba ni yi ge dang don dang nges tshig la yun ring pos spobs pa bskyed pas rtog pa po rnams 'bad pa dang bcas par 'gyur ba yin zhes bya ba ni bdud kyi las so/_/skyes na yang zhes bya ba ni mi brtan pa'i phyir gang gi 'bras bu smra ba la sogs pa ma byas nas g.yengs
[\[173a\]]
[\[173a.1\]]par 'gyur ro/_/'on te bar du yang dag par rgyu ba ma yin na rnam par 'jig par 'gyur ro/_/glal ba zhes bya ba ni nga rgyal dang ldan pa'o/_/kho bo cag gis bri ba la sogs pa 'di la shin tu mkhas pa zhes bya ba'i nga rgyal gyis gus pas 'dri ba la sogs
[\[173a.2\]]pa yang dag par sgrub par 'gyur ba ma yin no/_/rgod pa dang steg cing zhes bya ba ni 'ga' zhig tu 'don pa'o/_/de la ston pa ni rgod pa'am phan tshun du nye bar rgod pa'o/_/steg cing zhes bya ba ni phan tshun du yongs su rgod pa 'phel bar gyur pa'o/_/sems rnam par g.yeng ba zhes
[\[173a.3\]]bya ba ni yul la sogs pa la rtogs pas yid gzhan nyid kyis so/_/kun chub par byed ces pa ni mtha' bstan pa'i phyir 'chang bar 'gyur zhes bya ba la sogs pa la yang rtogs par bya'o/_/rnam par shes pa gzhan dang yang dag par ldan pa zhes bya ba ni bstan bcos
[\[173a.4\]]gzhan la song ba'i lta ba can no/_/rnam par shes pa phan tshun dang ldan pa zhes bya ba'i 'don pa la phan tshun du sems bsrung ba'i don du bri bar byed kyi dad pas ni ma yin zhes bya ba'i don to/_/dran pa mi thob na zhes bya ba ni bri ba la sogs pa la dmigs pa'o/_/phan tshun bzhad gad byed cing
[\[173a.5\]]zhes bya ba la sogs pa ste/_sngar ni kun chub par byed ces bya ba bstan pas bri ba dang 'dzin pa la sogs pa thams cad gzung bar bya'o/_/'dir ni bri ba gcig pu zhes bya ba'i bye brag go/_/gang du yang sngar rgod pa dang co 'dri ba zhes mi 'don pa de shin tu 'brel pa nyid do/_/mi
[\[173a.6\]]g.yang zhing yi ger 'dri na zhes bya ba ni 'di dang der ro/_/tshogs pa dang mi mthun par gyur na zhes bya ba ni/_/ji tsam tshogs pa la po ti 'gugs par byed pa de tsam la ma tshogs pa nyid do/_/gting zhing zhes bya ba ni lhag par mos pa'o/_/myang ba pa ni don rtogs pa'o/_/lung
[\[173a.7\]]bstan pa zhes bya ba ni grong dang ming la sogs pa rnams kyis grong la sogs pa 'di zhes bya ba la skye ba rnyed nas byang chub thob par 'gyur zhes bya ba'o/_/'di nyid gsal bar byed pa ni 'dir ma smos zhes bya ba la sogs pa ste/_bskal pa de snyed du zhes bya ba ni sems bskyed pa la nye
[\[173b\]]
[\[173b.1\]]bar gyur pa de tsam gyi bskal pa rnams so/_/slar rnal 'byor nyid du bya bar 'gyur ba la zhes bya ba ni slar de tsam gyi bskal pa rnams kyis yongs su smin pa thob par 'gyur te shes rab nyam chung bas zhes bya ba'i don to/_/'jig rten pa dang 'jig rten las 'das pa'i zhes bya ba ni thams
[\[173b.2\]]cad mkhyen pa nyid dang rjes su mthun pa rnams la'o/_/nges par 'byung bar mi 'gyur zhes bya ba ni skye bar mi 'gyur ba'o/_/brjod 'dod pa'i sems kyis bor nas lus ngag dag gis nges 'byung gi mthar thug par 'gro ba'o/_/de ltar blo chung ba de dag zhes bya bas nye bar bsdu
[\[173b.3\]]ba'o/_/yal ga zhes bya ba ste/_phyogs gcig pa'i ye shes don du gnyer ba rnams kyi dbang du byas nas mdo la sogs pa rigs pa yin te/_'di nyid la dpe gsungs pa ni/_'di lta ste zhes bya ba la sogs pa ste/_zan gong ni bza' ba'o/_/zan kham ni kham zan no/_/btsal bar sems pa
[\[173b.4\]]zhes bya ba ni dman pa slong ba'i dbang gis so/_/de yang khyi ni rnyed par sla ba dang mngar ba bdag po'i zan chang rnam par spangs nas/_las byed pa'i zan kham 'dod par gyur pa rnyed pa ma yin no/_/chung ba'am mngar ba ma yin pa rnyed pa yin te/_de bzhin du 'dir yang sbyar bar bya'o/_/rtsa ba 'di
[\[173b.5\]]bor te zhes bya ba ni ji ltar shing gi rtsa ba la sbyar ba'i shing thams cad kyi 'bras bu la dbang ba nyid do/_/gang zhig rtsa ba bor nas yal ga 'dzin par byed pa de rnams kyi phyogs ni phyogs gcig pa'i 'bras bu'i skal ba can zhes de rnams kyis gtso bo'i 'bras bu ma thob pa'o/_/de bzhin du
[\[173b.6\]]'dir yang 'bras bu thams cad thob pa'i rtsa ba ni bcom ldan 'das ma ste/_de dor nas yal ga dang 'dra ba'i nyan thos kyi theg pa la dmigs pas sangs rgyas nyid la thob pa med ces bya ba'i don to/_/lo ma dang 'dab ma lta bu ni lo ma'i tshogs te/_'dab ma lta bu'i mdo
[\[173b.7\]]sde rnams la mngon par brtson pa rnams so/_/dul bar bya ba ni dbang po lnga 'dul ba'i phyir ro/_/zhi bar bya ba ni sems 'dul ba'i phyir ro/_/yongs su mya ngan las 'da' bar bya ba ni srid pa gzhan zad pa'i phyir ro/_/dge ba'i rtsa ba thams cad kyis mngon par 'du byed pa ni
[\[174a\]]
[\[174a.1\]]sgrub pa rnams so/_/de'i don du sbyor ba ni bya ba rnams so/_/de rlom sems su yang mi bya ba'o zhes bya ba ni/_de rnams dang bdag nyid ma dmigs pa'i phyir ro/_/kha dog dang dbyibs tshol te zhes bya ba ni dbyibs dang rnam pa'o/_/snang
[\[174a.2\]]ba ga la ba der zhes bya ba ni snang ba dang bcas pa'o/_/brtags so zhes bya ba ni mthong ba'o/_/glang po che'i rjes zhes bya ba ni glang po che'i rjes kyi mtshan ma'o/_/bdag gcig pu dul ba dang zhi bar gnas pa dang yongs su mya ngan las 'da' bar bya ba nyid do zhes bya ba ste/_
[\[174a.3\]]brjod pa ni 'jug pa'o/_/'di ltar zhes bya ba la sogs pa ste/_nang du yang dag gzhag pa zhes bya ba ni ting nge 'dzin no/_/tshe 'di nyid las zhes bya ba ni skye ba thob pa nyid la'o/_/len pa med pa zhes bya ba ni cung zad kyang yongs su mi 'dzin pas so/_/spro ba chung ba la sems
[\[174a.4\]]mi bskyed do zhes bya ba ni don chung ngu la sbyor ba'o/_/dus rtag tu zhes bya ba ni ji srid byang chub kyi bar du'o/_/rgyun ni rgyun yang yin la skye ba re rer 'byung ba'i phyir ro/_/mi 'chad pa yang yin te zhag rer 'byung ba'i phyir zhes bya ba'o/_/de ltar na shes rab kyi pha rol tu phyin pa nyid
[\[174a.5\]]ni mtha' yas pa'i yon tan gyi rnam pa thams cad mkhyen pa nyid kyi rgyu yin gyi nyan thos la sogs pa'i mdo sde ni ma yin zhes ston to/_/de nyid gsungs pa ni 'di lta ste zhes bya ba la sogs pa ste/_shing mkhan ni shing gi bzo bo'o/_/ri rab kyi rgyab tu brgya byin gyi blta na sdug pa
[\[174a.6\]]zhes bya ba'i gser las byas pa'i grong khyer ro/_/de'i dbus su rnam par rgyal ba zhes bya ba'i khang bzangs te/_logs re rer dpag tshad nyis brgya lnga bcu'o/_/gcig tu bsdus na dpag tshad stong ngo /_/ri rab kyi phyed nas nam mkha' la 'gro ba'i ye shes kyi gzhal yas khang
[\[174a.7\]]zlum po rim pa ji lta bar dpag tshad lnga bcu rtsa gcig dang lnga bcu dbus kyi thig gis de'i dbus su de dag gi khang bzangs ni sa chen po ste/_de bas na 'dir de dag gi khang bzangs brjod par bya'o/_/de yang rnam par rgyal ba las shin tu yang nyung ba'i tshad do/_/mngon par ston pa ni thob par
[\[174b\]]
[\[174b.1\]]byed pa'o/_/'jig rten du 'khor los sgyur bas na 'khor los sgyur ba'o/_/'khor lo de yang skyes bus ma byas pa rtsibs stong lte ba dang bcas pa'o/_/'khor los sgyur ba skye ba med pa la chos bzangs lha'i 'dun sa na 'chang ba yod do/_/gang gi tshe 'khor los sgyur ba 'dzam bu'i
[\[174b.2\]]gling du skyes na de'i tshe des legs par khrus byas pa dang bsnyen gnas bzung ba'i mdun du chos bzangs nas 'ongs te/_nam mkha' la gnas par 'gyur ro/_/'khor los sgyur ba ni lnga ste/_gcig dang gnyis dang gsum dang gling bzhi la dbang ba rnams dang mtho ris kyi 'jig
[\[174b.3\]]rten du 'gro ba'o/_/'di rnams kyi 'khor lo yang rim pa ji lta ba bzhin du lcags dang /_zangs dang /_dngul dang /_gser dang /_gser mdog la sogs pa skyes pa 'dzam bu'i chu bo dang 'dra ba'o/_/dbyibs ni skyes bu chen po'i mtshan sum cu rtsa gnyis dang ldan pa gzi brjid
[\[174b.4\]]ni mi thams cad zil gyis gnon pa mthu dang 'od kyi dkyil 'khor ni rdzu 'phrul dang phun sum tshogs pa'o/_/khyad par du ni rin po che bdun te/_'khor lo dang /glang po che dang /_rta dang /_bud med dang /_blon po dang /_khyim bdag dang /_nor bu rin po che rnams so/_/'ching bar
[\[174b.5\]]byed pa ni rmongs par byed pa'o/_/yongs su mi gsal ba'i phyir dang gzhan nyid kyi phyir 'ching bar byed pa'o/_/rgyu gang gi phyir byang chub sems dpa' yang dag par 'grub pa de'i phyir byang chub sems dpa' yang dag par 'grub pa'o/_/thob cing zhes bya ba ni rnyed pa tsam gyis so/_/
[\[174b.6\]]bsgrubs nas ni thob pa la sogs pa rnams kyis so/_/bor te zhes bya ba ni dor nas so/_/rnam par 'gyur nas zhes bya ba ni rgyab phyogs su byas nas so/_/ro ni drug ste/_rdzas kyi dbye ba dang phan tshun du 'dres par brgyar 'gyur ro/_/de bas na kha zas ro brgya pa'o/_/zhag drug cu
[\[174b.7\]]pa'i zhes bya ba ni nub drug cus smin par 'gyur ba'o/_/de rnams kyi 'bras chan ni drug cu pa'i 'bras chan te/_sha kan rgyu la sogs pa mthong ba'i phyir 'og tu 'gyur ba'o/_/zhu na phan pa zhu na bde ba zhes bya ba ni ji srid du de'i mthar thug par zhes snga ma dang 'brel to/_/bor te
[\[175a\]]
[\[175a.1\]]zhes bya ba ni sems kyis so/_/rnam par spangs nas zhes bya ba ni lus kyis so/_/zab mo ni don dam pa'i rtse mo'o/_/'od gsal ba ni mchog tu dri ma dang bral ba'i de bzhin nyid kyis snang ba'i rang bzhin yin pa'i phyir ro/_/mang bar 'gyur te zhes bya ba ni rnam pa
[\[175a.2\]]mang ba'i rnam par rtog pa rnams so/_/shes rab kyi pha rol tu phyin pa la rnam par mi rtog pa'i phyir sems rnam par g.yeng bar byed pa la da ltar yang dag par shes so/_/bcom ldan 'das ma bris pa la bar chad mang bas de bri ba la mngon par zhen pa bdud kyi las zhes gsungs pa ni/_
[\[175a.3\]]de skad ces bka' stsal pa dang zhes bya ba la sogs pa ste/_gang gi phyir shes rab kyi pha rol tu phyin pa ni lam gyi 'bras bu'i rang bzhin te gzugs kyi khyad par gyi tha snyad kyi mtshan nyid can ni ma yin te/_yi ge 'brur 'dri bar nus pa ma yin no/_/rab 'byor gang su dag shes rab
[\[175a.4\]]kyi pha rol tu phyin pa yi ge 'brur bris nas zhes bya ba ste/_yi ge med pa'o snyam nas yi ge med pa'o zhes bya ba rlom sems su 'gyur ba de thams cad bdud kyi las te/_gang gi phyir de 'dri ba med pa ste/_gzugs dang bral ba'i phyir ro/_/med pa yang ma yin te/_don dam
[\[175a.5\]]par yod pa'i phyir ro/_/yi ge yang ma yin te brjod du med pa'i phyir ro/_/yi ge med pa yang ma yin te kun rdzob tu yi ge rnams nyid de'i don gyis dmigs nas de rtogs pa'i phyir ro/_/gzhan yang zhes bya ba la sogs pa la yul ni ma la ba la sogs pa ste brgya'am stong ngam 'bum
[\[175a.6\]]gyis grangs byas pa'i khyim mo/_/grong ni phyug po ma yin pa rnams kyi gnas so/_/stong ngam 'bum gyis grangs byas pa'i khyim ni gnas so/_/skyed mos tshal ni phal cher grong khyer ro/_/grong rdal ni grong khyer nyid tshong pas mang bar byas pa'o/_/ljongs ni rdo 'jog la sogs pa'o/_/
[\[175a.7\]]de'i tshogs ni yul 'khor ro/_/rgyal po'i pho brang ni rgyal pos bsten par byas pa'o/_/kun tu ston pa ni tshig lhug pa'i snyan dngags so/_/ba shi khA ni lam mo/_/shi bi ka ni shi ba khur ba'i phyogs so/_/mdza' ba dang mi mdza' ba dang mi ldan pa yid la byed pa ni dga' ba rnams dang yang
[\[175b\]]
[\[175b.1\]]dag par sbyor bar 'dod pas so/_/mi dga' ba dang bral bar 'dod pas so/_/mi ldan pa ni nges par phangs pa'i gang zhig yid la byed pa rnams so/_/'tsho ba'i don du yo byad rnams ni 'tsho ba'i yo byad do/_/bzhad gad ni sngon gyi gtam mo/_/la gcan gyi cho lo ni cho lo ste lta ba ni tha snyad
[\[175b.2\]]du de lta ba'o/_/bar chad byed par 'gyur zhes bya ba ni rnam par grags par 'gyur ba'o/_/rnyed pa ni chos gos la sogs pa thob pa'o/_/bkur sti ni gus pa'o/_/tshigs su bcad pa ni grags pa'o/_/de rnams kyi ro myang ba ni khyad par du 'phags pa'o/_/chog shes med pa dang 'dod pa
[\[175b.3\]]che ba la sogs pa la sbyor bas bar du gcod pa'o/_/sems la gdung ba ni chos gos la sogs pas phongs pa rnams kyis so/_/zab mo zab pa dag ces bya ba ni 'dir chos thams cad kyi stong pa nyid zab pa ni ma yin no/_/'on kyang gang zag gi bdag med pa bstan pa nyid de mu stegs pa rnams
[\[175b.4\]]la de'i dbang gis 'os pa'i phyir zab pa'o/_/dge slong gi cha byad kyis zhes bya ba ni de'i ngag blang bar bya ba'i phyir ro/_/stong pa nyid la sogs pa nye bar bstan pa la yang ji ltar rnyed pa rnams la 'dod pa zhes gsungs pa ni gzhan yang zhes bya ba ste/_stong pa nyid la sogs pa rnams la yang gang
[\[175b.5\]]zag gi bdag med pa la sogs ltos pas 'du byed thams cad bdag dang bral ba nyid kyis yid la byed cing stong pa nyid kyi ting nge 'dzin las mya ngan las 'das pa zhi ba nyid du yid la byed cing de'i 'du byed mtshan ma med pa nyid kyi phyir mtshan ma med pa'i ting nge 'dzin no/_/'du byed thams cad sdug bsngal
[\[175b.6\]]ba nyid kyi smon pa'i yul zhes smon pa med pa'i ting nge 'dzin to/_/ting nge 'dzin 'di rnams kyang 'byung ba yin no/_/chos thams cad kyi stong pa nyid ni las dang po pa la skyon dang bcas pa ste rang gi dman pa'i byang chub la ltung ba yang dag par 'byung ba'i phyir ro/_/gang gi tshe byang chub sems dpa'i
[\[175b.7\]]shes rab kyi pha rol tu phyin pa nyid dang /_chos thams cad kyi stong pa nyid kyis so sor kun tu rtog pa kun rdzob kyi shes pa dang snying rjes sbyin pa la sogs pa'i pha rol tu phyin pa yongs su rdzogs pa de byang chub chen po thob pa'i phyir thabs la mkhas pa ste/_de rnams la med ces dman pa'i _
[\[176a\]]
[\[176a.1\]]byang chub la ltung ba'i dogs pas rnam pa thams cad du de rnams bsal ba'o/_/'di'i 'og tu bral ba rnams ni phal cher brjod par bya ba ste/_de rnams chos smra ba pos chos thos pa rnams dang lhan cig tu tshogs pa dang bral ba'i chos kyi smra ba po ni smra ba
[\[176a.2\]]po'i bla ma'o/_/chos nyan pa dag ni chos thos pa la dgos pa 'di la yod pas na chos thos pa ste slob ma'o/_/tshogs pa dang bral bas zhes bya ba la/_tshogs rnams kyi ngo bo ni tshogs pa ste/_de log pa las tshogs pa dang bral ba'o/_/'dun pa ni 'dod pa dang yang dag par ldan pa'o/_/
[\[176a.3\]]snyom las ni le lo'o/_/phal cher khyim pa rnams la bya ba mang ba nyid do/_/tha na zhes bya ba ni lhag pa med pa la bri bar 'dod pa'o/_/rtogs pa dang ldan pa zhes bya ba ni sgra shes pa'i phyir ro/_/dran pa dang ldan pa ni gnyi ga 'dzin pa'i phyir ro/_/'gro bar 'gyur ba zhes bya ba ni las
[\[176a.4\]]dang byed pa po la sbyor ba ste/_'gro bar 'gyur zhes bya ba'i don to/_/'dis ni nyan pa po'i 'dun pa'i yul las ston pa po'i 'dun pa tha dad pa'i yul nyid mngon par brjod pa'o/_/mgo smos pas go ba ni spyir brjod pa la khyad par shes pa'i phyir ro/_/spros te go ba ni cung
[\[176a.5\]]zad rnam par phye nas ma lus pa yongs su shes pa'i phyir ro/_/mngon par shes pa ni tshig la rtse gcig pa'o/_/de ni gang zhig brjod pa de nyid shes pa ste lhag ma ni ma yin no/_/zang zing lhur byed pa ni zang zing ni rdzas te de lhur byed pa ni mang bar rlom sems 'di la yod pas na zang zing
[\[176a.6\]]lhur byed pa'o/_/de bzhin du chos gos la sogs pa lhur byed pa'o/_/'dod pa chung ba ni ci tsam gyis rang nyid 'jug pa de tsam 'dod pas na 'dod pa chung ba'o/_/chog shes pa ni lhag pa mi 'dod pa'i phyir ro/_/rab tu dben pa ni mang ba dang lhan cig tu mi rtsom pa'i phyir ro/_/
[\[176a.7\]]dad par gyur cing 'di brtsam par 'dod pa ni sgra las so/_/don khong du chud par 'dod pa ni don las so/_/nor yongs su btang bar 'dod pa zhes bya ba ni yongs su btang bar 'dod pa ste/_ltos pa med par sbyin pa'i phyir ro/_/chos smra ba po ni 'chad par mi 'gyur te dad pa dang
[\[176b\]]
[\[176b.1\]]mi ldan pa'i phyir dang nor don du mi gnyer ba'i phyir dang chos la ser sna yod pa'i phyir ro/_/rab 'byor gzhan yang zhes bya ba la sogs pa ste/_mdo sde de rnams ni nyan par 'dod pa'o/_/chos kyi bar chad du gyur pa zhes bya ba la/_chos kyi bar chad ni tshogs pa dang mi ldan pas nyan pa
[\[176b.2\]]med pa'o/_/de 'di la yod pas na chos kyi bar chad du gyur pa ste/_de'i dngos pos so/_/med pa'am zhes bya ba ni yod par 'gyur ba ma yin no/_/mi 'jug na zhes bya ba ni gzhan nas 'ong bar mi 'gyur ro/_/ma rnyed pa'i chos zhes bya ba ni chos smra ba ma thob pa'o/_/mi mthun pa brjod
[\[176b.3\]]pa ni mi mthun pa brjod pa'o/_/sdug bsngal thos pas yid mi 'byung zhing bar chad gsungs pa ni/_rab 'byor gzhan yang zhes bya ba la sogs pa ste/_sems can dmyal ba'i mi bsngags pa brjod ces bya ba ni shin tu tsha ba la sogs pa'i sdug bsngal dang ldan pa dmyal ba'o/_/phan tshun du za ba
[\[176b.4\]]la sogs pa'i sdug bsngal dang ldan pa dud 'gro'i skye gnas so/_/bkres pa dang skom pa'i sdug bsngal dang ldan pa yi dgas rnams so/_/nga rgyal gyis mnan pa'i sdug bsngal dang ldan pa lha ma yin no/_/skye ba la sogs pa'i sdug bsngal dang ldan pa 'du byed rnams thams cad do/_/
[\[176b.5\]]rab 'byor 'di yang zhes bya ba ni yid 'byung ba las skyes pa'o/_/bdud kyi las zhes bya ba ni sdug bsngal yid 'byung bas so/_/nyan thos la sogs pa'i mya ngan las 'das pas yongs su mya ngan las 'da' ba'i phyir lha'i bdag nyid kyi longs spyod rnams la yang slar 'du byed
[\[176b.6\]]kyi sdug bsngal nyid nye bar bstan nas bde blag tu yid 'byung zhing bar chad gsungs pa ni gzhan yang zhes bya ba la sogs pa ste/_srid par 'grub pa zhes bya ba ni srid pa'i dbye ba khams dang 'gro ba dang skye gnas kyi mtshan nyid do/_/rab 'byor de ltar yang zhes bya ba la sogs pa
[\[176b.7\]]bdud kyi las rnams ni mang ba nyid dang /_sangs rgyas rnams kyis yongs su dor ba nyid dang /_bdud kyis de rnams la mngon par brtson pa'i rgyu gsungs pa ni/_rab 'byor gzhan yang zhes bya ba la sogs pa ste/_bdud dge sbyong gi cha byad du 'ongs nas the tshom za bas spong ba'i skyon
[\[177a\]]
[\[177a.1\]]no/_/rab 'byor gzhan yang zhes bya ba la sogs pa ste/_dge slong gi cha byad du sprul pa'i bdud kyis byas pa'i chos spyod pa rnams la dman pa'i byang chub tu lung bstan pa ni skyon no/_/rab 'byor de ltar zhes bya ba la sogs pa nas le'u rdzogs pa'i bar
[\[177a.2\]]gyis don bzhi gsungs te/_bdud kyi las rnams kyi mang ba nyid dang /_de'i rgyu dang /_de rnams la 'jigs par gyur pa na blo chung ba nyid la sogs pa dang /_ji ltar yang bdud kyis de rnams la mngon par brtson pa ni de ltar sangs rgyas thams cad kyis byang chub sems dpa'
[\[177a.3\]]yongs su bzung ba zhes bya ba'o/_/le'u 'di la yang tshig rnams ji snyed kho bo cag gis bshad pa de rnams thams cad ni sngon gyi po ti rnams la mthong ba yin no/_/skyon drug yang ni rtogs par bya/_/bcu pa bzhi dang lhan cig tu/_/zhes bya ba ni chen po rnams kyis bshad pa mthong ba'i
[\[177a.4\]]phyir 'dir bsnan pa de de lta bu zhes rnam pa mang ba'o/_/bdud kyi las rnams dang de nyid ni bar du gcod pa ste de gsal bar byed pa'i le'u ni de'i le'u ste le'u bcu gcig pa'o//_//shes rab kyi pha rol tu phyin pa ni sangs rgyas thams cad skyed par byed pa ste/_de bas
[\[177a.5\]]na 'dir de bzhin gshegs pa thams cad kyis dgongs pas kyang ci'i phyir bar du gcod pa zhes bsgrub pa'i phyir dang lhag par mos pa bstan par bya ba'i phyir dpe gsungs pa ni/_'di lta ste/_dper na zhes bya ba la sogs pa ste/_bu mang du yod de zhes bya bas gcig dang mang po rnams kyi ma'i
[\[177a.6\]]dgongs pa la mnyam pa'i ma'i sdug pa'i rgyu ston par byed pa ni ma de na bar gyur na zhes bya ba ste/_ma na bar gyur pa na'o/_/reg par gnas pa zhes bya ba ni reg pa rab tu spyod pa'o/_/yid du mi 'ong ba zhes bya ba ni yid du 'ong ba ma yin pa ste/_sdug bsngal gyi rgyu yin pa'i phyir ro/_/'dir
[\[177a.7\]]yang sdug pa nyid kyi rgyu nyid gsungs pa ni 'dis ni zhes bya ba ste/_legs par gzung bas 'dzin zhes bya ba ni shin tu rgyas pa rgyas par gyur na'o/_/ji ltar rgyas par gyur pa ni ji ltar rgyas par 'gyur ba'o/_/sbed pa ni srung bar byed pa'o/_/'chos pa ni sbyang ba de nad 'phrog par byed pa'o/_/
[\[177b\]]
[\[177b.1\]]'chos pa'i sgra ni gaN+DA la sogs pa'o/_/sdug bsngal gyis reg pa zhes bya ba ni yul dang dbang po dang rnam par shes pa'i tshogs pa las skyes pa'i sems las byung ba'i reg pa ste/_de yang sdug bsngal gyi rgyu yin pas na sdug bsngal lo/_/de la rab tu dbye ba gsungs pa ni/_
[\[177b.2\]]mig gam zhes bya ba la sogs pa ste/_sngon gyi po ti rnams la lnga pa ste/_mig gi 'am rna ba'i zhes bya ba 'don pa'o/_/de la rgyu'i dbye ba gsungs pa ni rlung ngam zhes bya ba la sogs pa ste/_kun du 'bab pa ni mi rnams kyi'o/_/nyam thag pa ni glo la sogs pas so/_/ye 'drog
[\[177b.3\]]ces bya ba ni mi 'dod pa dang yang dag par sbyor ba'o/_/bdag gir byed pa zhes bya ba ni bdag gir byas pas de la cher 'phangs pa dang gus par byed pa'i phyir ro/_/dpe don la sbyar bar byed pa ni/_rab 'byor de bzhin du zhes bya ba la sogs pa ste/_dgongs pa zhes bya ba ci'i
[\[177b.4\]]phyir shes par 'gyur zhe na gsungs pa ni/_gang dag de dag yi ge 'dri ba dang zhes bya ba ste/_de nyid la'o/_/sangs rgyas kyi dgongs pa med pas 'dri ba la sogs pa med pa'i phyir ro/_/de bzhin gshegs pa zhes bya ba bcom ldan 'das shAkya thub pa'i zhes bya ba'o/_/gang ji snyed
[\[177b.5\]]ces bya ba ni bcom ldan 'das shAkya thub pa gcig pur ma zad kyi bzhugs te zhes bya ba ni yongs su mya ngan las 'da' ba ma yin pa'i phyir ro/_/'tsho zhing zhes bya ba ni srog gi dbang po'i rgyun gyis gnas par gyur pa'o/_/gzhes pa zhes bya ba ni tshe ji srid gnas pa'i phyir dus gzhes
[\[177b.6\]]pas so/_/ci nas kyang zhes bya ba ni ji ltar zhes gsungs pa ni 'di nyid ci nas kyang ring du gnas par 'gyur ba zhes bya ba ste/_'chos shing zhes bya ba ni snod du gyur pa'i sems can rnams la gzugs brnyan la sogs pa dang bral bas rnam par dag pa'i don ring du gnas pa'i
[\[177b.7\]]dgongs pas so/_/bdag gir mdzad de zhes bya ba ni 'di ni kho bo cag gi ma zhes ming mi 'jig pa'i dgongs pas so/_/sbed do zhes bya ba ni bar chad yongs su bsal ba'i don du dgongs pa'i phyir ro/_/ma ji lta bu yin zhes gsungs pa ni skyed pa'o zhes bya ba ste/_thams cad mkhyen
[\[178a\]]
[\[178a.1\]]pa 'di ston pa'o zhes bya ba ni thob par byed pa'o/_/'di nyid la rgyu gsungs pa ni 'di las skyes pa ni zhes bya ba ste/_thams cad mkhyen pa'i ye shes zhes bya ba la/_'dis ni don dam pa'i de bzhin gshegs pa skyed par byed pa zhes ston par byed pa ni de ltar
[\[178a.2\]]zhes bya ba ste/_skyed par byed pa nyid kyi 'jig rten 'di kun du ston pa zhes bya ba'o/_/phyis bcom ldan 'das nyid rnam pa mang por ston par 'gyur ba yin no/_/don gsungs pa nyid dus gsum gyi de bzhin gshegs pa rgyu gcig pa nyid kyis gsungs pa ni/_rab 'byor 'das pa'i
[\[178a.3\]]dus na zhes bya ba la sogs pa ste/_'jig rten 'di kun du ston pa zhes gsungs pas so/_/de bas na dri ba gsungs pa ni/_de nas zhes bya ba la sogs pas so/_/de skad ces gsol pa dang zhes bya ba la sogs pas lan no/_/phung po lnga ji ltar bstan zhes bya ba ni phung po
[\[178a.4\]]rnams stong pa'i phyir mthong ba mi srid cing 'dri bar byed pa ni ci zhig bstan zhes bya ba ste/_phung po rnams spangs nas gzhan ci zhig ston/_gal te gzhan cung zad ston par 'gyur na de'i phyir phung po rnams kyi yang mthong ba srid pa yin no/_/gang gi tshe chos thams cad kyi stong pa nyid cung
[\[178a.5\]]zad kyang ston par byed pa mi nus pa de'i tshe ji ltar 'jig rten yang dag par ston par byed pa zhes dri ba'i don no/_/mi 'jig ces bya ba la sogs pa ni lan no/_/lu dzi zhes bya ba ni 'tshe ba la'o/_/du dzi zhes bya ba ni 'jig pa la ste khams gzhan no/_/ka be+e re la sogs pa
[\[178a.6\]]nyid kyi phyir/_dz+dzaH yig ces bshad par byed pa ni mi 'jig pa zhes bya ba ste/_skad cig ma nyid 'gag pas so/_/rab tu mi 'jig pas na zhes bya ba ni rgyun 'gag pas so/_/'di ci ltar bstan zhes bya ba ste/_de ci'i phyir zhe na zhes dogs nas gsungs pa ni stong pa nyid kyi
[\[178a.7\]]ngo bo nyid ces bya ba la don ni 'di yin te/_stong pa nyid kyi ngo bo nyid ni phung po rnams so/_/don dam par kun brtags kyi mtshan nyid dam gzhan dbang gi mtshan nyid kyis yod pa ma yin no/_/'on kyang don 'di la 'jig rten du shes pa po 'ga' zhig med de de bzhin gshegs pas shes
[\[178b\]]
[\[178b.1\]]rab kyi pha rol tu phyin pa la brten pas don 'di mngon par rdzogs par sangs rgyas pa de bas na de de bzhin gshegs pa rnams la 'jig rten ston par byed pa zhes brjod pa yin no/_/stong pa nyid kho na la de dang de'i phyin ci log gi gnyen po nyid kyis mtshan ma med pa dang /_de la rnam par rtog
[\[178b.2\]]pa thams cad mtshan ma med pas shin tu yang zhi ba mtshan ma med pa'o/_/yongs su btang ba rnam par rtog pa thams cad smon pa rnams pha rol du smon pa med pa'o/_/slar yang mtshams sbyor ba med pas shin tu yang smon pa med pa'o/_/bye brag gi rgyu thams cad med pas mngon par 'du mi byed
[\[178b.3\]]pa'o/_/rgyu dang rkyen thams cad spros pa bcad pa skye ba dang bral bas mi skye ba'o/_/dngos po'i spros pa thams cad log pas dngos po med pa'o/_/de bzhin nyid la dmigs par gyur pas rnam par byang ba'i chos thams cad kyi rgyu yin pa'i phyir chos kyi dbyings so/_/slar yang rnam pa
[\[178b.4\]]gzhan gyis 'jig rten yang dag par bstan pa gsungs pa ni/_gang dag gis yang zhes bya ba ste/_sems can dngos po med pas zhes bya ba ni gal te sems can gang gi sems de dag de'i sems ni de rnams kyi sems zhes shes par gyur na yang dag pa nyid ji lta ba bzhin du mi shes so/_/
[\[178b.5\]]sems rnams dang sems can rnams ni ji lta ba bzhin gyi chos ma yin te/_'o na ji lta ba bzhin gyi chos gang yin zhe na/_med par gyur pa'i sems can rnams la'o/_/de bzhin gshegs pa ni shin tu rnam par dag pa'i sems rnams dang sems can rnams kyang gzigs pa ma yin no/_/
[\[178b.6\]]sems kyi gnas skabs la shin tu med pa nyid kyi phyir dang /_kun du brtags pa'i sems can gyi gnas skabs la yang shin tu med pa nyid kyi phyir ro/_/de'i phyir sems rnams dang sems can rnams rab tu mkhyen zhes bya ba'o/_/ji lta ba bzhin ma yin pa zhes gang gi tshe shes na de'i tshe
[\[178b.7\]]ji lta ba bzhin gyi rnam pa rab tu mkhyen to/_/sems mkhyen pa zhes gang zhig brjod pa de smon lam la sogs pa'i sbyor bas so/_/gzhan gyi sems shes pa kun rdzob pa zhes bya ba'i dgongs pa'o/_/gzhal du med pa ni sems can mu ma mchis pa nyid kyis so/_/grangs med pa ni
[\[179a\]]
[\[179a.1\]]'dod chags la sogs pa'i dbye bas sems can re rer bgrang mi nus pa'i phyir ro/_/sems dang 'brel pa'i sems rnams dang gzhal du med pa nyid dang grangs med pa nyid la shes pa bstan pa de yang don dam par med par gyur pa nyid kyis de yang sems can med
[\[179a.2\]]par gyur pa'i shes pa med pas ni ma yin no/_/sems can dngos po med pa'i phyir zhes bya ba ste/_mdor bsdus pas bstan yang /_gzhan yang zhes bya ba la sogs pas rgyas par gsungs so/_/gzhan dag kyang gzhan yang zhes bya ba la sogs pas sems can gzhal du med pa
[\[179a.3\]]nyid bstan nas gang yang de rnams zhes bya ba'i 'gres phyis 'don pa yin no/_/gnas gzhan la yang le'u 'di la 'gres phyin ci log par byed do/_/de lta bu'i 'don pa ni sngon gyi 'grel pa mkhan po rnams kyis ma gus pas byas pa nyid do/_/sems can gzhal du med pa zhes bya ba ni
[\[179a.4\]]khams dang 'gro ba dang skye gnas kyi dbye bas sna tshogs pa'i kha dog dang dbyibs kyi bya ba rnams so/_/grangs med pa zhes bya ba ni skye ba gcig la yang de rnams bgrang bar mi nus pa'i phyir ro/_/'dir yang sems can dngos po med pa'i phyir zhes bya ba ni sngar gsungs pa
[\[179a.5\]]nyid kyi gtan tshigs gsungs pa ni gang gi phyir sems can rnams la ngo bo nyid med pas tshad med pa dang grangs med pa de'i phyir sems can rnams tshad med pa dang grangs med pa'o/_/'di yang stong pa nyid la dmigs pa don dam pa'i rnam par mi rtog pa'i ye shes kyi dbang du mdzad
[\[179a.6\]]nas gsungs so/_/de ltar mngon par rdzogs par sangs rgyas nas kyang slar sems can rnams la phan pa'i don du kun rdzob pa'i gzhal du med pa dang grangs med pa la sogs pa rnams bcom ldan 'das kyis bstan par mdzad pa zhes rtogs par bya'o/_/sems can gzhal du med
[\[179a.7\]]pa dag gi sems zhes bya ba ni sngar gzhal du med pa nyid sems can gzhal du med pas bstan to/_/da ltar ni slar sems gcig yin yang gzhal du med pa'i gzugs la sogs pa dmigs pa nyid kyis gzhal du med pa zhes khyad par ro/_/'dis ni ji ltar kha dog dang dbyibs kyi dbye bas
[\[179b\]]
[\[179b.1\]]gzhal du med pa'i sems can rnams rtogs par 'gyur ba de bzhin du sems can de rnams kyi sems dag kyang srid pa ji lta bar gzhal du med pa'o/_/'di yang gang gi tshe bcom ldan 'das mngon par shes pas khyad par dang ldan pa'i rnal 'byor pa rnams kyi sems yongs su gcod pa de'i tshe
[\[179b.2\]]blta bar bya'o/_/gzhal du med pa dang mi zad pa zhes bya ba ni 'ga' zhig tu 'don pa ste/_de la mi zad pa'i sems rnams ni byang chub sems dpa' rnams kyi snying rjes sems can rnams yongs su 'dzin pas sems can rnams yongs su ma dor ba'i phyir rtogs par bya'o/_/ji ltar gsungs
[\[179b.3\]]pa'i don yongs su shes pa la rgyu gsungs pa ni de bzhin gshegs pa de'i zhes bya ba ste/_byin gyis brlabs pa zhes bya ba ni skad cig ma'i mi rtag pa nyid kyis mdzad pa ma yin no/_/de bzhin gshegs pa'i chos nyid kyi sems la chos gang la yang rang gi ngo bo yang dag par 'byung ba ma yin te/_gang gis
[\[179b.4\]]zad par 'gyur ba'o/_/de'i sems zhes bya ba ni gang zhig de mnyam pa dang mnyam pa'i dmigs par bya ba dang dmigs par byed pa'i ngo bos chos thams cad mi dmigs pa'i ngo bo rnam par mi rtog pa'i shes rab kyi pha rol tu phyin pa la gnas pa'o/_/'gag pa med pa zhes bya ba ni rgyun rnams rnam
[\[179b.5\]]par chad pa ma yin pa'i phyir ro/_/de nyid kyi phyir chos thams cad kyi skye ba med pa'i mtshan nyid don dam pa la gnas pa skye ba med pa'o/_/dmigs pa'i sbyor bas gnas pa med pa'i phyir gnas med pa'o/_/chos thams cad kyi mtshan ma rnams dmigs pa med pa'i phyir rten med pa'o/_/de bas na
[\[179b.6\]]gzhal du med pa ste/_dmigs pa thams cad 'jug pa la tshad ma med pa'i phyir ro/_/sems de mi zad pa ni sems yang dag pa la ji ltar bshad pa'i shes rab kyi pha rol tu phyin pa'i rten don dam par ngo bo nyid med pa nyid kyis zad pa med pa'i phyir ro/_/gang gis zhes bya ba ni byin gyis brlabs pa
[\[179b.7\]]la sogs pa'i yon tan dang ldan pas so/_/de ltar ji lta ba bzhin zhes bya ba ni shes bya'i sems rnams kyis stong pa nyid kyi ngo bo nyid dang gzhal du med pa dang mi zad pa la sogs pa don dam par rab tu mkhyen pa zhes bya ba ni mnyam pas mnyam pa dmigs par bya ba dang /_dmigs
[\[180a\]]
[\[180a.1\]]par byed pa'i ngo bos gnas pa'i ye shes kyis so/_/'thad pa gsungs pa ni/_nam mkha' bzhin du gzhal du med cing mi zad pa zhes bya ba'i don ni 'di yin te/_gang zhig gzhal du med pa dang zad pa de cung zad shes pa yin te/_de bzhin gshegs pa'i
[\[180a.2\]]thugs ni shes rab kyi pha rol tu phyin pa'i stobs kyis mtshan ma med pa nyid kyis nam mkha' ltar gzhal du med pa dang zad pa med pa'o/_/de'i dngos po ci zhig yod/_/gang zhig yongs su shes par mi 'gyur zhes bya ba'o/_/gzhan yang bsdus pa rnams zhes bya ba ste dge ba'o/_/dmigs
[\[180a.3\]]pa bsdus pa zhes chos mngon pa rnams so/_/ji ltar bsdus pa'i sems she na gsungs pa ni de bsdus pa dang bcas pa zad pa nyid du dang /_zad pa yang ma zad pa nyid du zhes bya ba ste/_zad pa ni dmigs pa bsdu ba ste sems kun rdzob tu zad pa nyid du shes pa la de nyid ni zad pa'o/_/don dam par
[\[180a.4\]]mi zad pa ste sems kyi rang bzhin mi zad pa'i phyir ro/_/de ltar na bsdus pa'i sems kyi rang bzhin la ji lta ba bzhin gyis med pa nyid kyi ngo bo nyid kyi phyir don dam par de shes pa na bsdus pa'i sems zhes brjod pa yin no/_/de ni bsdus pa zad pa nyid du dang zad pa yang ma zad pa nyid du zhes bya ba
[\[180a.5\]]'ga' zhig tu 'don pa'o/_/der dmigs pa la bsdu ba ni sems kyi ma zad pa'o/_/de yang ma zad pa nyid de ma zad pa'i sems kyi rang bzhin la zad pa nyid kyi phyir ro/_/de bas na de bzhin gshegs pa de yang dag par bsdus pa zad pa dang zad pa yang mi zad pa nyid kyis zhes zhes bya ba brjod do/_/
[\[180a.6\]]'ga' zhig tu ni mi zad pa ni mi zad pas zhes bya ba 'don pa yin no/_/de ni kun rdzob pa'i zad pa ni don dam par mi zad pa ste/_de ni de ltar shes so/_/gzhan yang g.yengs pa rnams zhes bya ba ni rnam par g.yengs pa dang yang dag par ldan pa'i phyir ro/_/yang dag par bsdus pa rmugs pa dang
[\[180a.7\]]yang dag par bsdus pa'i sems ni yang dag par bsdu ba ste/_rnam par shes pa'i tshogs lnga'i yul la 'jug pa 'phen pa'i phyir ro/_/de ni rnam par g.yeng ba ste nyon mongs pa gzhan dang yang dag par mtshungs pa zhes phyi ma rnams so/_/de 'di kha che ba rnams gus pa ma yin te/_de
[\[180b\]]
[\[180b.1\]]ltar na gcig nyid la yang dag par bsdu ba nyid dang rnam par g.yeng ba nyid du thal ba'o/_/nyon mongs pa can rmugs pas yang dag par sbyar ba'i phyir ro/_/yang dag par bsdus pa ni de las gzhan pa'i nyon mongs pa dang yang dag par ldan pa'i phyir rnam par g.yeng bar 'gyur zhes bya ba'o/_/
[\[180b.2\]]chos nyid las zhes bya ba ni sems kyi rang bzhin gyi ngo bo'i stong pa nyid kyis so/_/de las chos thams cad kyi stong pa nyid dang ro gcig pa'i phyir rnam par g.yeng ba'am zad pa gang yin zhes gsungs pa ni g.yeng ba med pa dang mi zad pa zhes bya ba ste/_'ga' zhig tu rab 'byor chos nyid la
[\[180b.3\]]sems g.yengs pa'i sems de dag ni mtshan nyid med pas sems de dag ni mi zad pa rnam par mi zad pa ma g.yengs par sems de dag yang dag pa ji lta ba bzhin du rab tu mkhyen te zhes bya ba'i 'don pa'o/_/de la chos nyid las ni stong pa nyid las so/_/rnam par g.yeng ba ni kun rdzob tu'o/_/
[\[180b.4\]]don dam par ji lta bu yin zhes mi zad pa ste/_skad cig ma rnams dor nas yod pa'i phyir ro/_/rnam par mi zad pa ni rgyun nye bar zhi ba med pa'i phyir ro/_/ma g.yengs pa zhes bya ba ni phyi rol du 'gro ba yang dag par 'byung ba med pa'i phyir ro/_/ci'i phyir 'di lta bu'i rnam pa zhes gsungs pa
[\[180b.5\]]ni mtshan nyid med pa zhes bya ba ste/_gang gi phyir rang gi mtshan nyid kyis stong pa zhes bya ba'i don to/_/rnam pa gzhan gyis kyang sems kyi mi dmigs pa rgyas par byed pa ni/_rab 'byor gzhan yang kun nas nyon mongs pa zhes bya ba ni nyon mongs pa dang yang dag par sbyor ba dngos su yang
[\[180b.6\]]dag par 'byung ba'i phyir kun nas nyon mongs pa ni mi dge ba'o/_/kun nas nyon mongs pas kun nas nyon mongs par 'gyur ba ma yin zhes bya ba la/_de rnams ni med par gyur pa'i kun nas nyon mongs pa ste/_kun nas nyon mongs pa'i dngos po don dam par med pa'i phyir ro/_/kun nas nyon mongs pa ni log
[\[180b.7\]]pa'i sgro 'dogs pas 'jug pa'i phyir ro/_/brdar 'dogs pa med pa ni don dam par rnam par mi rtog pa'i phyir ro/_/sems kun nas nyon mongs par ma gyur pa rnams zhes bya ba ni nyon mongs pa rnams kyi gnyen por gyur pa'i dge ba rnams so/_/rang bzhin gyis 'od gsal ba ste zhes bya ba ni/_
[\[181a\]]
[\[181a.1\]]sems kyi chos nyid ni rang bzhin gyis 'od gsal ba dri ma dang bral ba rtag tu kun nas nyon mongs pa med pa stong pa nyid kyi phyir zhes bya ba'i don to/_/zhum pa zhes bya ba ni nyon mongs pa can te le lo dang yang dag par sbyor ba'i phyir ro/_/gzhi med pa'i zhum pa zhes bya ba
[\[181a.2\]]la gzhi med pa ni rten med pa ste/_gzhi med pa nyid kyis zhum pa'o/_/sems ni zhum pa ste sems kyi rang bzhin ni ma yin la de stong pa nyid kyi rang bzhin nyid kyis le lo med pa'i phyir ro/_/sems rab tu bzung ba rnams zhes bya ba ni dge ba rnams te/_brtson 'grus dang yang dag par
[\[181a.3\]]sbyor ba'i phyir ro/_/de rnams kyis don dam pa'i rang bzhin gsungs pa ni gzung ba ma yin zhing zhes bya ba ste/_de kho na nyid las stong pa nyid kyi ngo bo nyid kyi phyir ro/_/rab tu gzung bar bya ba ma yin pa ni brtson 'grus yang dag par sbyor ba ni ma yin no/_/zag pa dang bcas pa zhes bya ba
[\[181a.4\]]la zag pa ni nyon mongs pa rnams so/_/bag la nyal gyi gnas skabs de rnams dang sbyor bas zag pa dang bcas pa'o/_/ngo bo nyid med pa zhes bya ba ni rang gi bdag nyid la yod pa ni ngo bo nyid de/_de med pas ngo bo nyid med pa'o/_/ci'i phyir ngo bo nyid med ce na/_gsungs pa ni med pa dang 'dra
[\[181a.5\]]ba yin te zhes bya ba ste/_gzung ba la sogs pa med pa rnams la rtog pa'i phyir ro/_/stong pa nyid kyi ngo bos zag pa med pa'i sems rnams la gang zhig shes pa ste de rnams kyi don dam pa shes pa zhes bya ba'i don to/_/zag pa med pa rnams ni zag pa rnams kyi gnyen po yin pa'i phyir ro/_/
[\[181a.6\]]ngo bo nyid med par gzhol ba zhes bya ba ni ngo bo nyid thams cad dang bral ba'i phyir ro/_/ngo bo nyid med pa ni yongs su grub pa'i ngo bo nyid du gzhol ba 'di rnams la yod pas na de ltar brjod pa'o/_/dngos po med par gzhol ba zhes bya ba'i 'don pa la yang don ni 'di nyid do/_/lhun gyis grub pa
[\[181a.7\]]ste zhes bya ba ni rnam par mi rtog pa'i phyir ro/_/'dod chags dang bcas pa rnams zhes bya ba ni 'dod chags dang yang dag par ldan pa ste 'dod chags dang bcas pa'o/_/rab 'byor sems kyi 'dod chags dang bcas pa gang yin pa zhes bya ba la don 'di yin te/_'dir 'dod chags dang
[\[181b\]]
[\[181b.1\]]bcas pa'i sems rnams ni 'dod chags dang bcas pa'i sems zhes ji lta ba bzhin du rab tu mkhyen zhes bya ba 'di la gal te 'dod chags dang sems ni 'dod chags dang bcas pa nyid ces de ltar shes na ji lta ba bzhin du rab tu mkhyen pa ma yin no/_/sems kyi 'dod chags dang bcas pa nyid
[\[181b.2\]]ces bya ba ni ji lta ba bzhin gyi chos yin na sems kyi ngo bo nyid kyis dben pa nyid kyang ji lta ba bzhin gyi chos so/_/de bzhin gshegs pa'i shin tu dag pa'i shes rab bam sems ni 'dod chags la sogs pa sems las byung ba'i chos sam/_'dod chags dang bcas pa nyid mthong ba ma yin te/_/
[\[181b.3\]]de 'dod chags la sogs pa'i gnas skabs kun du brtags pa shin tu med par gyur pa nyid kyi phyir ro/_/de'i phyir ngag de la don ni 'dod chags dang bcas pa'i sems ni ji lta bar gyur pa ma yin pa mi bden pa zhes shes par bya'o/_/de spangs nas ji lta ba bzhin gyi rnam pas rab tu mkhyen to
[\[181b.4\]]zhes bya ba'i don to/_/sems 'dod chags dang bral ba rnams zhes bya ba ni 'dod chags dang yang dag par mi ldan pa'i phyir de ni 'dod chags kyi gnyen por gyur pa zhes bya ba'o/_/'o na mi slob pa'i sems ni ji ltar 'dod chags dang bral ba ste/_de'i rgyud la 'dod chags mi dmigs pa'i phyir
[\[181b.5\]]dang gnyen po ma yin pa'i phyir ro/_/rnam par spangs pa dang rnam par smon pa'i dbang du song ba la sogs pas gnyen po nyid de ltar ma yin no/_/gal te yang mi slob pa'i sems ni 'dod chags spang ba'i gnyen po ma yin pa'am rnam par smod pa yang gnyen po ni yin par 'gyur ro/_/sems
[\[181b.6\]]kyis bral ba zhes bya ba ni 'dod chags dang bral ba nyid kyis de 'dod chags dang bcas pa nyid do/_/'dod chags dang bral ba'i sems la kun rdzob tu 'dod chags dang bcas pa zhes brjod par mi nus pa'i phyir ro/_/'dod chags dang bral ba'i sems kyi yang dag pa ji lta ba
[\[181b.7\]]nyid gang yin pa de ni sems kyi 'dod chags dang bcas pa ma yin zhes bya ba la ji lta ba bzhin nyid ni stong pa nyid de de ni 'dod chags dang bcas pa ma yin zhes nye bar mtshon pa'o/_/'dod chags dang bral ba nyid ni yang 'byung bar 'gyur zhes shes par bya zhing don ni 'di yin te/_sems
[\[182a\]]
[\[182a.1\]]kyi 'dod chags dang bcas pa nyid dang 'dod chags dang bral ba nyid kyang don dam par med do/_/kun rdzob tu kun brtags kyi rnam pas 'dod chags dang bral ba dang 'dod chags dang bcas pa zhes smra bar mi nus so/_/tshul 'di nyid kyis sems zhe sdang dang bcas pa zhes
[\[182a.2\]]bya ba'i 'gres rnams kyang bshad par bya'o/_/zhe sdang dang bcas pa rnams zhes bya ba la zhe sdang ni sdang ba'o/_/'dod chags dang bcas pa la sogs pa las 'di'i tha dad par byed pa ni 'di la mtha' gcig tu 'dod pa spyod pa nyid kyi phyir ro/_/sems rgya chen po ma yin pa rnams zhes
[\[182a.3\]]bya ba ni rnam par byang ba'i chos kyis che ba dang snying rje la sogs pa'i byang chub sems dpa'i chos chen po'i sems can rnams kyis bsnyen pa nyid kyi phyir ro/_/rgya chen po ni dge ba'i sems zhes brjod pa yin no/_/de bzlog pa ni chen po ma yin par gyur pa'o/_/'ong ba med pa zhes bya ba la
[\[182a.4\]]sogs pa ste/_chen po ma yin pa nyid ni chen po nyid gzhan dag nyid kyis yod par 'gyur ro/_/'gro ba zhes bya ba ni 'gro ba dang 'ong ba'i dbang gis yod pa yin na de bzhin gshegs pa'i shes rab ni de ltar mthong ba ma yin te/_'on kyang dngos po med pa'i ngo bo nyid du mthong ba yin no/_/
[\[182a.5\]]de ltar na chen por gyur pa ma yin pa'i sems ni chen por gyur pa ma yin pa zhes yod pa ma yin no/_/de'i phyir de rnams kyi ji lta ba bzhin du rab tu mkhyen pa ni dngos po med pa 'di ltar brjod pa yin zhes bya ba'o/_/de la ring po nas nye bar 'ong ba ni 'ong ba med pa'o/_/nye ba nas ring por 'gro
[\[182a.6\]]ba ni 'gro ba'o/_/kun nas 'gro ba ni gtogs pa'o/_/mnyam pa nyid kyis zhes bya ba ni mnyam pa nyid kyi sems rnams kyi chos nyid ni stong pa nyid de des mnyam pa'o/_/de rnams kyi rang bzhin ni stong pa nyid de de bas na stong pa nyid kyis mnyam pa chen por gyur pa ma yin pa zhes bya ba'o/_/rgya che ba ma yin zhes bya ba'i
[\[182a.7\]]'gres 'di ni 'ga' zhig chen por gyur pa ma yin pa'i 'gres las snga rol du mngon rtogs dang sbyar ba'i ngor 'don pa yin no/_/rgya che ba ni dmigs pa la sogs pa rgya che ba'o/_/de med pa ni rgya che ba ma yin pa'o/_/kun nas slong ba dang mi ldan pa zhes bya ba la kun nas slong ba ni skye ba ste/_de
[\[182b\]]
[\[182b.1\]]med pas na slong ba dang mi ldan pa ni skye ba med pa dang stong pa nyid de de dang sbyor bas kun nas slong ba dang mi ldan pa'o/_/kun nas slong ba med par gtogs pa ni de'i ngo bo nyid kyis so/_/sems de dag ni mi 'bri zhes bya ba la sogs pa ste/_sems gzhan rnams kyi 'grib pa ni ma
[\[182b.2\]]yin pa dang rgya che ba'i sems rnams kyi 'phel ba ma yin pa dang gnyi ga dag la yang mi 'bral ba ni rnam par 'jig pa yin no/_/'on kyang shes rab kyi pha rol tu phyin pa la brten nas rgya chen po'i sems de'i bral ba med pa nyid de stong pa nyid kyi ngo bo'i phyir mthong zhing sems rgya che ba
[\[182b.3\]]shes so zhes brjod pa yin no/_/bral ba zhes bya ba'i 'don pa la rtogs pa thams cad dang bral ba'i phyir bral ba ni chos kyi dbyings nyid do/_/rab 'byor gzhan yang zhes bya ba la sogs pas tshad med pa'i sems bstan pa ste/_rten med pa'i tshad med pa ste/_'di nyid gsungs pa
[\[182b.4\]]ni tshad med pa nyid ni khyab par byas nas gnas pa'i phyir ram dbyibs kyi dbang gis yod par 'gyur ro/_/de bzhin gshegs pa ni 'di ltar tshad med pa'i sems gzigs pa ma yin te/_'on kyang sems rnams thams cad kyi rten med pa nyid ni rab tu mi gnas pa nyid du gzigs so/_/
[\[182b.5\]]de ltar gzigs shing tshad med pa'i sems ji lta ba bzhin du rab tu mkhyen to zhes brjod pa yin no/_/'gres 'di ni sngar gyi po ti rnams la med pa nyid de/_de bas na bsnan pa zhes smra'o/_/bstan du yod pa zhes bya ba ni bstan pa ni 'dir mi rtag pa la sogs pa'i mtshan nyid de gang gis thos pa la
[\[182b.6\]]sogs pa'i gnas skabs su sems mtshon pa yin pa de dang sbyor ba'i phyir bstan du yod pa'o/_/mnyam par bstan pa zhes bya ba ni gang gi tshe 'jig rten las 'das pa'i ye shes kyis de bzhin nyid kyi bdag nyid mnyam pa sems de rnams la rtogs par 'gyur ba de'i tshe mnyam par bstan
[\[182b.7\]]pa zhes brjod pa yin na/_de nyid kyi phyir sems kyi ngo bo nyid de sems kyi ngo bo nyid ni sems kyi chos nyid do/_/de nyid ni ngo bo nyid de 'di rnams la yod pa de bas na sems kyi ngo bo nyid de tshig bar ma mi snang ba'i bsdu ba'o/_/bstan du med pa zhes bya ba ni gang zhig mtshan nyid dang bcas pa zhes bya ba brjod pa de
[\[183a\]]
[\[183a.1\]]rnams mi rtag pa la sogs pa'i mtshan nyid des sgom pa rab kyi gnas skabs su rang gi ngang gis yang nas yang du dmigs par 'gyur ba de'i tshe bstan du med pa zhes brjod pa yin no/_/'di yang rang gi ngo bo dmigs pas sems rnams kyi kun rdzob
[\[183a.2\]]pa'i ngo bo de bzhin gshegs pas don dam par ji ltar mkhyen ces gsungs pa ni/_mtshan nyid med cing zhes bya ba la sogs pa ste/_sems kyi mtshan nyid ni 'dzin pa zhes bya ba rang gi mtshan nyid de de med pa'i phyir ro/_/don ni rdzas kyi rang bzhin te de rnam par dben pa'i phyir sems
[\[183a.3\]]de ni mi snang ba'o/_/mi snang ba nyid gsungs pa ni spyan rnams thams cad la snang bar ma gyur pa zhes bya ba la sems zhes bya ba kun brtags brjod pa yin te/_de yang de'i bdag nyid kyis yod pa ma yin te med pa nyid kyi phyir ro/_/mthong ba de yang mig rnams la snang bar mi 'gyur te/_de bas
[\[183a.4\]]na snang bar ma gyur pa zhes bya ba'i don to/_/gsum mam zhes bya ba ni sha dang lha dang shes rab kyi spyan rnams so/_/thams cad la zhes pa ni chos dang sangs rgyas kyi spyan dag la yang ngo /_/mdor bsdus pas spyan ni rnam pa bzhi ste gzugs 'dzin pa dang don dam pa'i bden pa 'dzin pa dang kun rdzob
[\[183a.5\]]kyi bden pa 'dzin pa dang rnam pa thams cad du shes bya thams cad 'dzin pa'o/_/gzugs 'dzin pa yang rnam pa gnyis te/_las kyi 'bras bu dang bsgoms pa'i 'bras bu'o/_/de la las kyi 'bras bu ni sha'i spyan no/_/bsgoms pa'i 'bras bu ni lha'i spyan no/_/don dam pa'i bden pa 'dzin par byed pa ni
[\[183a.6\]]shes rab kyi spyan no/_/don dam pa'i ye shes kyi dbang gis 'phags pa'i gang zag thob par bya ba'i don du'o/_/kun rdzob pa'i phyin ci log pa'i chos rnams sdug bsngal la sogs pa'i bden pa 'dzin par byed pa'i ye shes ni chos kyi spyan no/_/thams cad du 'bad pa med pa tsam gyis shes pa ni
[\[183a.7\]]sangs rgyas kyi spyan no/_/gal te yang kun rdzob kyi spyan la kun rdzob kyi gzugs snang bar gyur pa de lta na yang de bdag nyid des med pa nyid ces de bzhin gshegs pas mkhyen no/_/de'i bdag nyid kyis med pa nyid kyi phyir spyan rnams thams cad la snang bar ma gyur pa zhes brjod pa yin no/_/sngon
[\[183b\]]
[\[183b.1\]]gyi po ti rnams la gsum mam zhes 'don pa yin gyi thams cad du ni ma yin zhes bya ba'o/_/de la chos dang sangs rgyas kyi spyan dag la kun rdzob pa'i rnam par dag pa'i shes rab nyid kyis shes rab kyi spyan nyid la khongs su bsdu ba'o/_/gang zhig yang bshad pa shes rab dang chos dang sangs rgyas kyi spyan rnams
[\[183b.2\]]kyi yod pa'i don 'dzin pa yang dag par 'byung bas snang bar ma gyur pa'i sems sha dang lha'i spyan dag la phyin ci ma log pa nyid kyi phyir mi 'dzin pa zhes bya ba de ni rigs te/_sangs rgyas rnams kyi kun rdzob kyi ye shes ni phyin ci log ces bya ba ni ma yin te/_slob dpon rnams kyis 'di ltar sangs rgyas
[\[183b.3\]]rnams kyi don dam pa'i ye shes kyi dbang gis kun rdzob kyi ye shes kyang phyin ci ma log par 'gyur ba zhes brjod pa yin no/_/gal te kun rdzob kyi don snang ba nyid kyis phyin ci log pa nyid yin na de'i tshe chos dang sangs rgyas kyi spyan dag la yang de yod par 'gyur ro/_/de nyid kyi phyir/_
[\[183b.4\]]ji ltar sgyu ma mkhan 'ga' zhig_/rta la sogs pa'i yul sprul pa/_/sems ni yul dang bral ba zhes/_/des na 'khrul pa skyes ma yin/_/zhes bya ba rigs pa brjod pa yin no/_/de ltar na rnam par shes pa sgyu ma lta bur smra ba la yang de bzhin gshegs pa'i ye shes la 'khrul pa nyid
[\[183b.5\]]du grub pa ma yin no/_/chos thams cad kyi stong pa nyid ces bya ba de'i de lta bu'i ngo bo dang por mngon du byas pa ma yin no/_/gang gis phyis snang ba la yang ma 'khrul bar brjod pa yin no/_/de bas na/_sgyu ma dang ni smig rgyu chu yi zla ba mnyam pa'i ngo bo ste/_/dngos po rnams
[\[183b.6\]]ni mi bden pa yi snang ba tsam du rig 'gyur mod/_/sngar ni ye shes nam mkha' bzhin du gal te stong nyid la/_/yod 'gyur gzhan du na yang de bzhin nyid ni sgra tsam kho na'o/_/de'i phyir bcom ldan 'das kyis kun rdzob pa'i yul yang ye shes ni phyin ci log pa ma yin te/_thog mar 'jug
[\[183b.7\]]pa'i don dam pa'i bden pa stong pa nyid 'dzin pa'i ye shes kyi stobs kyis 'jug pa'i phyir ro/_/chen mo rnams kyi 'don pa yang ji ltar bshad par bya/_rab 'byor 'dir de bzhin gshegs pa'i spyan lnga'i gzhan gyi sems te snang bar 'gyur ba ma yin zhes bya ba ste/_de bas na snga ma
[\[184a\]]
[\[184a.1\]]nyid ni skyon dang bral ba'o/_/thogs pa dang bcas pa zhes bya ba ni rtsig pa la sogs pas thogs par byas pa so so'i skye bo rnams kyi gzugs la sogs pa'i shes pa rnams so/_/med pa la kun du brtags pa zhes bya ba la sogs pa ni gang zhig 'di kun rdzob
[\[184a.2\]]tu dmigs pa'i dbang du gyur pa so sor nges pa'i dmigs pa la gzhan dbang du gyur pa de rnams ni de kho na nyid kyis stong pa ste/_gang gi phyir med pa la kun du brtags pa'o/_/med pa ni gnyis te 'di rnams kyis kun du brtags pa ni zhes de ltar brjod pa'o/_/thogs pa med
[\[184a.3\]]pa rnams zhes bya ba ni gang zhig mngon par shes pa dang ldan pa'i rtsig pa la sogs pa rnams kyis sgrib pa ma yin pa'o/_/gnyis su med par gyur pa zhes bya ba ni de kho na nyid du stong pa nyid kyi ngo bo nyid do/_/gang gi phyir ma byung bar kun du 'byung ba ste yang dag pa'i bdag nyid kyis
[\[184a.4\]]yang dag par byung ba ma yin no/_/bla na yod pa rnams zhes bya ba ni byang chub kyi spyod pa la zhugs pa rnams kyi drod dang rtse mo la sogs pa'i khyad par gyi cha rnams so/_/sems bla na yod pa'i yang dag pa ji lta ba zhes bya ba la sogs pa ni bla na yod pa yang don dam pa bla na yod pa ma yin te/_
[\[184a.5\]]stong pa nyid kyi ngo bo nyid kyis rlom sems dang bral ba'i phyir ro/_/bla na med pa rnams zhes bya ba ni 'khor ba snying po med pa'i dus thams cad khyad par dang bral ba'i phyir de kho na nyid du spros pa med pa yin te gang gi phyir sems phra mo tsam yang dmigs pa ma yin pa de'i phyir sems phra mo tsam
[\[184a.6\]]yang mi dmigs pa'i phyir zhes bya ba 'ga' zhig tu 'don pa ste der ni med ces bya ba'i ngag gi lhag ma'o/_/mnyam par ma bzhag pa rnams zhes bya ba ni sems nyon mongs pa rnams te/_bshad par gyur pa dang yang dag par ldan pa'i phyir ro/_/mi mnyam pa zhes bya ba ni mi mnyam pa
[\[184a.7\]]ni chos kyi dbyings la des mnyam pa ste/_don dam par de nyid la 'jug pa'i phyir ro/_/mnyam par ma bzhag pa ni gang zhig kun rdzob tu mnyam par ma bzhag par ro/_/sna tshogs pa nyid kyi phyir ram de nyid kyi phyir mnyam par ma bzhag pa'o/_/mnyam par gzhag pa rnams zhes
[\[184b\]]
[\[184b.1\]]bya ba ni dge ba rnams te/_dge ba'i ting nge 'dzin dang yang dag par ldan pa'i phyir ro/_/mnyam pa dang mnyam pas zhes bya ba ni chos thams cad kyi mnyam pa nyid la rab tu gnas pa'o/_/de'i dmigs pa dang mthar thug pa nyid kyis mnyam par 'jug cing zhes bya ba'o/_/de bzhin du
[\[184b.2\]]de dag ni nam mkha' dang mtshungs pa'o/_/rnam par grol ba rnams zhes bya ba ni so so'i skye bo rnams ni nyon mongs pa rnams kyis bcings pa'o/_/rang bzhin gyis rnam par grol ba zhes bya ba ni rang bzhin gyis dri ma dang bral ba'i phyir ro/_/de nyid kyi phyir de kho na nyid du dngos po med pa'i rang bzhin
[\[184b.3\]]can no/_/ngo bo nyid med pa'i rang bzhin te zhes bya ba'i 'don pa la yang don de nyid do/_/rnam par grol ba rnams zhes bya ba ni 'phags pa rnams la rnam par grol ba dang ldan pa'i phyir don dam pa'i de bzhin gshegs pa'i ye shes kyis mi dmigs pa'i phyir med pa nyid de de'i phyir rnam par grol ba nyid
[\[184b.4\]]do/_/de ltar na kun rdzob tu zag pa dang bcas pa dang zag pa med pa la sogs pa'i ngo bo don dam par de bzhin gshegs pas de rnams thams cad stong pa nyid kyi ngo bo nyid kyis mkhyen pa zhes so sor nye bar bstan nas thams cad khyad par med par de kho na nyid gcig pa'i ngo bo stong pa nyid kyi ngo bo nyid mkhyen pa
[\[184b.5\]]zhes bstan par mdzad pa ni/_rab 'byor gzhan yang zhes bya ba la sogs pa ste/_sems pa ltar med pa rnams zhes bya ba la sogs pa ni sems nyid kyi phyir sems zhes bya ba ni kun brtags brjod pa yin te de yang de'i bdag nyid kyis yod pa ma yin no/_/de bas na med pa'i phyir zhes bya ba ni yod
[\[184b.6\]]par gyur pa ma yin pa'i phyir ro/_/ma byung ba'i phyir ni rgyu dang rkyen rnams kyis ma bskyed pa'i phyir ro/_/yongs su ma grub pa'i phyir ni sgyu ma'i glang po ltar mi bden pa'i phyir ro/_/de nyid kyi phyir de kho na nyid mthong ba rnams kyi mig la snang bar gyur pa ma yin no/_/thams cad la zhes bya ba ni
[\[184b.7\]]bshad zin pa gsum gyi'o/_/chos dang sangs rgyas kyi spyan dag la shes rab kyi spyan nyid la khongs su bsdu ba zhes gsungs so/_/de bzhin du sems can thams cad kyi sems kyi spyod pa thams cad stong pa nyid kyi ngo bo nyid kyis yang dag par ston pa'i phyir de bzhin gshegs pa rnams dang 'jig rten
[\[185a\]]
[\[185a.1\]]ston par byed cing nye bar sdud par byed pa ni de ltar zhes bya ba la sogs pa ste/_da ni phye ba la sogs pa bstan pa'i phyir 'jig rten ston par mdzad cing zhes bya ba ni bstan par mdzad pa ni gzhan yang zhes bya ba la sogs pa ste/_sems can gzhan ni spyir sems
[\[185a.2\]]can rnams so/_/gang zag gzhan ni 'jig rten la khyad par du 'dod pa rnams so/_/gyen du phye bar byed pa ni ston par byed pa ldang bar byed pa'o/_/lta ba phyin ci log pa'i mu stegs pa'i sems rnams la brten nas 'dzin pa'i dbang dang sgro 'dogs pa'i mtha'i dbang gis phye ba rnams so/_/chad pa
[\[185a.3\]]bzung ba'i dbang dang skur pa 'debs pa'i mtha'i dbang gis nges par 'dzin pa'i sems kyi rgyun ni btsums pa'o/_/gzugs la gnas shing ji srid du rnam par shes pa la gnas zhes bya ba la sogs pa ste/_de rnams thams cad phung po lnga nas brtsams nas skye bar 'gyur zhes phung
[\[185a.4\]]po lnga la brten pa de rnams shes shing ji lta ba bzhin du de rnams mkhyen zhes pa'i don to/_/ji ltar de rnams shes zhes bya ba'i dri ba sngon du 'gro ba mu stegs pa rnams kyis dpe bcu bzhis bstan par byed pa ni de bzhin song ba zhes bya ba la sogs pa ste/_ji ltar gzhan dag bdag nyid
[\[185a.5\]]kyi thar pa song ba de bzhin du 'di yang song ba ste/_de bzhin gshegs pa'o/_/mu stegs byed kha cig la bdag nyid grol ba zhes lta ba 'di bskyed pa bzhin de shi phan chad 'byung ba ni skye ba zhes bya ba'o/_/ji ltar 'di skye bar 'gyur/_kha cig ni 'jig rten pa'i lam la brten nas nyon
[\[185a.6\]]mongs pa rnams la mgo gnon par byed/_kha cig ni 'jig rten pa'i lam nyid kyis gzhan gyi sems shes pa la sogs pa'i mngon par shes pa skyed par byed/_gang zhig gzhan gyi sems shes pa de rnams la kha cig ni grol ba zhes de ltar byung ba yin no/_/de rnams la dus gzhan gyis
[\[185a.7\]]shi bar gyur pa la srid pa gzhan gyis nyon mongs pa dang las yang dag par 'byung bas lha'i mig gis skye ba mthong zhing lta ba 'di ltar 'gyur te/_de bzhin song ba shi phan chad 'byung ngo zhes bya ba'o/_/gzhan dag kyang 'jig rten pa'i lam gyis nyon mongs pa rnams la mgo gnon par
[\[185b\]]
[\[185b.1\]]byas te 'du shes med pa'i sems can nam gzugs med pa'i sems can rnams su skye bar 'gyur ba'o/_/gzhan dag lha'i mig gis de bzhin nyid kyi skye ba mthong ba phyi rol pa'i lha'i mig gis phung po lnga nyid sems can du mthong ba ste/_de rnams ni 'di ltar lta ba can du 'gyur ro/_/de
[\[185b.2\]]bzhin song ba shi phan chad mi 'byung ngo zhes bya ba'o/_/gzhan dag ni snga ma bzhin du nyon mongs pa rnams mgo gnon par byas pa kha cig ni 'du shes med pa rnams su skye ba yin no/_/kha cig ni gzhan du de rnams las gzhan dag snga ma bzhin du mngon par shes pa kha cig la skye ba
[\[185b.3\]]mthong ngo /_/kha cig la ma mthong ba de dag ni 'di ltar lta ba can du 'gyur ro/_/de bzhin song ba shi phan chad 'byung ba yang yin la mi 'byung ba yang yin no zhes bya ba'o/_/gzhan dag ni 'di gnyis mthong nas yi ge sna tshogs pa nyid la mngon par zhen nas don sna tshogs pa nyid
[\[185b.4\]]la ni ma yin no/_/de rnams ni de ltar lta ba can du 'gyur ro/_/de bzhin song ba shi phan chad 'byung ba yang ma yin mi 'byung ba yang ma yin zhes bya ba'o/_/lta ba 'di dag thams cad ni gzugs la sogs pa'i phung po lnga la brten pa nyid du skye ba yin no/_/des na gsungs pa ni
[\[185b.5\]]gzugs la brten pa zhes bya ba'o/_/de bzhin du tshor ba dang /_'du shes dang /_'du byed rnams dang /_rnam par shes pa la brten pa zhes bya ba'o/_/'di lta ste/_gzugs la sogs pa'i rnam pa mthong nas sems can 'di 'am kho bo gzugs bzang ba'am ngan pa zhes bya ba'i blo
[\[185b.6\]]skye ba yin no/_/de bzhin du bde ba dang sdug bsngal bas khyab pa'i 'du byed mthong nas 'di 'am kho bo bde ba dang ldan pa'am sdug bsngal dang ldan pa zhes bya ba'i blo skye ba yin no/_/de lta bu'i ming can 'du byed mthong nas 'di 'am kho bo rgyal rigs sam bram ze'i rigs tshig gis kyang sangs rgyas sbyin
[\[185b.7\]]pa'am yon tan bshes gnyen zhes bya ba'i blo skye bar 'gyur ro/_/dge ba dang mi dge ba'i bya ba dang 'brel ba'i 'du byed mthong nas 'di 'am kho bo byis pa'am mkhas pa zhes bya ba'i blo skye bar 'gyur ro/_/yul la shes pa'i rjes su 'jug pa mthong nas 'di'am kho bo 'di mthong nas zhes bya ba'i
[\[186a\]]
[\[186a.1\]]blo skye bar 'gyur ro/_/de bas na bdag gi blo phung po lnga'i yul nyid do/_/gzhan yang bdag ces bya ba'i blo 'di mngon sum pa'i don 'dzin par byed pa yin nam/_'on te rjes su dpag pa'i don 'dzin par byed pa yin/_phyogs dang po la gzugs la sogs pa'i
[\[186a.2\]]phung po rnams nyid mngon sum pa ste/_sems can gzhan ni ma yin no/_/rjes su dpag pa'i don 'dzin par 'gyur ba yang ma yin te/_byis pa dang khye'u rnams la yang mngon par ma sbyar yang glo bur du 'jug pa zhes bdag smra ba pos bdag gi gnod pa khas len pas rjes su dpag pas 'dzin
[\[186a.3\]]pa yang ma yin no/_/shes pa 'di rnams kun rdzob pa yin yang zab cing zab par snang ba sangs rgyas bcom ldan 'das kyis gcig tu rang nyid kyis mngon par mkhyen cing mngon du mdzad nas rab tu rig pa'o/_/bcom ldan 'das nyid phal cher lta ba'i gnas 'di rnams
[\[186a.4\]]kyi rgyu gang yin pa dang don dam pa gang yin pa dang 'bras bu gang yin pa dang dpe gang yin pa dang nges par 'byung ba gang yin pa gang rnams kyi skye bar 'gyur ba de thams cad rnam pa dang bcas pa dang bstan pa dang bcas pa mkhyen pa yin no/_/gzhan ni lta ba 'di rnams 'di ltar
[\[186a.5\]]lung bstan par nus pa ma yin no/_/de bzhin du 'chad bzhin pa'i rtag pa zhes bya ba la sogs pa la bdag ni sems can gyi 'jig rten no/_/'jig rten zhes bya ba ni snod kyi 'jig rten no/_/rtag pa zhes bya ba 'di nyid bden gyi gzhan ni gti mug go zhes bya ba dang /_mi rtag pa zhes bya ba
[\[186a.6\]]'di nyid bden gyi gzhan ni gti mug go/_/rtag pa zhes bya ba la sogs pa lta ba 'di ji ltar skye bar 'gyur zhe na/_'dir dge sbyong ngam bram ze kha cig phyi rol gyi lam gyis sngon gyi gnas rjes su dran pa bskyed nas bskal pa mang po'am bskal pa brgya phrag mang po'am skye ba brgya phrag
[\[186a.7\]]mang po dang skye ba stong phrag mang po dran par byed de/_de rnams kyang rten cing 'brel par 'byung ba la mkhas pa/_'das pa'i 'du byed rnams la dran pa tsam ji lta ba bzhin mi shes shing 'du shes dang tshor ba'i dbye ba mthong zhing rang gi mtshan nyid kyi dbye ba ni ma yin no/_/de 'di ltar lta
[\[186b\]]
[\[186b.1\]]ba can du 'gyur ro/_/bdag dang 'jig rten ni rtag pa ste/_lha'i mig la yang dag par brten pas sam 'du byed rnams kyi skad cig ma 'jig pa'i rjes su 'jug pa ji lta ba bzhin du rab tu mi shes shing da ltar byung ba nyid kyi don sngar 'dus byas pa rtog par byed cing rnam par shes pa'i
[\[186b.2\]]rgyud kyi rgyun 'jig rten 'di las 'jig rten pha rol du 'gro ba mi shes shing phra ba dang rtag pa rnams la phra ba rnams las rags pa'i rdzas rnam par 'byed par gyur pa phra ba'i gnas skabs nye bar gnas pa zhes mthong zhing ci rigs pas 'di bzhin du 'gyur ro/_/bdag dang 'jig rten ni rtag pa kha cig la
[\[186b.3\]]'di ltar lta bar 'gyur ro/_/bdag dang 'jig rten ni mi rtag pa ste lta ba 'di yang ji ltar skye zhe na/_'du shes med pa'i lha rnams zhes bya ba'i sems can yod de de rnams 'du shes skye ba nyid kyis 'chi 'pho bar 'gyur ro/_/de rnams las la la zhig 'chi 'pho ba mngon par shes pa thob nas
[\[186b.4\]]sngar 'du shes pas rjes su dran par 'gyur ro/_/de nas gzhan la rjes su dran par byed de de la 'di ltar 'gyur ro/_/'jig rten 'di ni mi rtag pa ste yang na rang nyid kyis spobs pa lhag pa so so'i skye bo'i sa la gnas pa rtog ge'i stobs kyis smra ba dag dang 'jig rten ni mi rtag pa ste kha
[\[186b.5\]]cig yang 'di ltar lta ba can du bdag dang 'jig rten ni rtag pa dang mi rtag pa ste/_ji ltar yang lta ba 'di skye bar 'gyur ro/_/'dir 'jig rten 'jig pa la sems can rnams la phal cher 'od gsal gyi lha rnams su skye bar 'gyur ro/_/de nas skye bar 'gyur ba'i 'jig rten la sems can
[\[186b.6\]]rnams cig shos de las shi 'phos nas tshangs pa'i gzhal yas khang du skye bar 'gyur ro/_/de nas gcig pur gyur pa de la yun ring por gnas shing 'di ltar 'gyur ro/_/sems can gzhan yang 'dir skye bar 'gyur zhes 'byung ba yin no/_/de'i rjes la de'i tshe zad pas de las shi 'phos
[\[186b.7\]]te tshangs pa'i 'jig rten gzhan du skye bar 'gyur ro/_/de rnams la yang 'di ltar kho bo cag ni tshangs pa dang byed pa po dang sprul pa po zhes 'gyur ro/_/de la yang 'di ltar kho bo ni 'di rnams kyi byed pa po zhes 'gyur ro/_/de rnams tshangs pa'i 'jig rten las kyang shi 'phos nas mngon par
[\[187a\]]
[\[187a.1\]]shes pa bskyed nas tshangs pa mthong zhing 'di ltar lta ba can du 'gyur ro/_/tshangs pa ni rtag pa ste kho bo cag ni mi rtag pa zhes bya ba'o/_/de bzhin du rol pa la dga' ba zhes bya ba'i lha rnams yod de de rnams la shin tu kha cig rol pa la dga' ba nyams su myong zhing dran
[\[187a.2\]]pa yang dag par nyams pas de las shi 'phos pas/_mngon par shes pa bskyed nas de rnams mthong zhing 'di skad ces smra bar gyur to/_/gang zhig dus ring por rol pa la dga' ba thob pa ma yin pa de rnams ni rtag pa ste/_kho bo cag ni mi rtag pa zhes bya ba'o/_/de bzhin du
[\[187a.3\]]yid kyi skyon byed pa rnams la shin tu yid kyi skyon bskyed nas 'chi 'pho ba snga ma bzhin du 'di ltar shes par 'gyur te/_de rnams rtag pa kho bo cag ni mi rtag pa zhes bya ba'o/_/gzhan yang gzhan dag rtog ge'i stobs kyis/_gzugs dang /_sgra dang /_dri dang /_ro dang /_reg bya
[\[187a.4\]]rnams ni mi rtag pa ste sems dang yid dang rnam par shes pa ni mi rtag pa zhes bya ba'o/_/de ltar rnam pa bzhis rtag pa dang mi rtag pa bdag dang 'jig rten zhes bya ba 'di ltar lta ba can du 'gyur ro/_/gzhan dag kyang yi ge sna tshogs pa la mngon par zhen te don gyi sna tshogs
[\[187a.5\]]pa nyid ni ma yin no/_/de rnams ni 'di ltar lta ba can du 'gyur ro/_/bdag dang 'jig rten ni rtag pa yang ma yin la mi rtag pa yang ma yin no zhes bya ba dang bdag dang 'jig rten mtha' dang bcas pa'o zhes bya ba la sogs pa ste/_ji ltar yang lta ba 'di rnams skye bar 'gyur ro/_/'di ni
[\[187a.6\]]'jig rten pa 'ga' zhig bsam gtan chung ba la brten pas lha'i mig bskyed de 'og dang steng dang chu zheng du sems can gyi 'jig rten dang snod kyi 'jig rten mtha' dang bcas pa mthong ngo /_/de la 'di ltar 'gyur te mtha' dang bcas pa zhes bya ba'o/_/gzhan ni bsam gtan chen
[\[187a.7\]]po la brten nas 'og dang ste dang chu zheng du mtha' mi mngon no/_/de la 'di ltar 'gyur te mtha' med pa zhes bya ba'o/_/gzhan ni bsam gtan 'bring la brten pas steng dang 'og dang mtha'i 'du shes can chu zheng du mtha' med pa'i 'du shes can de la 'di ltar 'gyur te mtha' dang bcas pa dang mtha' dang
[\[187b\]]
[\[187b.1\]]bral ba'o/_/gzhan ni yi ge sna tshogs pa nyid la mngon par zhen nas don sna tshogs pa nyid la ni ma yin no/_/de 'di ltar smra ste/_bdag dang 'jig rten mtha' dang bcas pa nyid kyang ma yin no zhes bya ba'o/_/rnam pa gzhan yang 'das pa'i skye ba nyid gcig pu
[\[187b.2\]]mthong zhes smra ba ni mtha' dang bcas pa zhes bya ba'o/_/gzhan dag 'das pa mang po 'jig pa dang skye ba mthong zhing smra ba ni mtha' dang bral ba zhes bya ba'o/_/gzhan ni ma 'ongs pa 'jig pa tsam 'das pa mang ba 'jig pa dang skye ba dag mthong zhing smra ba ni mtha' dang bcas pa yang yin la mtha'
[\[187b.3\]]med pa yang zhes bya ba'o/_/yi ge sna tshogs pa nyid kyi phyir snga ma bzhin du yang 'ga' zhig bdag ni gzugs can mthong ngo /_/gzhan ni gzugs med pa rnams la'o/_/gzhan ni lus kyi chas gzugs can no/_/gzhan gyi chas gzugs can ma yin pa gang zhig gzugs can des smra ba ni
[\[187b.4\]]mtha' dang bcas pa zhes bya ba'o/_/gang zhig gzugs can ma yin pa des smra ba ni mtha' dang bral ba zhes bya ba'o/_/gzhan ni lus kyi chas mtha' dang bcas pa dang gzugs can med pa'i chas mtha' dang bral ba'o/_/gzhan ni yi ge sna tshogs pa nyid kyi phyir snga ma bzhin du srog de ni lus
[\[187b.5\]]de'o zhes bya ba la sogs pa ste/_gang la la zhig bdag la gzugs can mthong ba de ni lus nyid bdag tu smra ba ni ji ltar chad par smra ba rnams so/_/'di dag kyang bzi ba'i nus pa bzhin du sems nyid kyang shes pa dang bde ba la sogs pa'i ngo bo lus kyi bde ba la sogs pa'i ngo bo nyid du 'dod
[\[187b.6\]]pa zhes gsungs pa ni 'di ni gzugs la brten pa'o zhes bya ba nas 'di ni rnam par shes pa la brten pa ste zhes bya ba'i bar du'o/_/gang zhig gzugs can ma yin pa'i bdag 'dod pa des smra ba ni srog kyang gzhan la lus kyang gzhan no zhes bya ba'o/_/de la yang bdag la bdag tu 'dzin pas
[\[187b.7\]]gzung bar bya ba nyid kyi phyir bdag dang bdag tu 'dzin pa'i gzugs la sogs pa'i yul nyid smras pa zhes gsungs pa ni/_de dag gzugs la brten pa nas ji srid rnam par shes pa la brten pa zhes bya ba'i bar du'o/_/'on te lta ba'i gnas 'di rnams ni lung du ma bstan pa zhes bya ba'i bar du
[\[188a\]]
[\[188a.1\]]brjod pa yin no/_/de ji ltar mtha' gcig tu smra ba'o/_/mdo sde las kyang lung ma bstan pa'i phyir ro/_/der bcom ldan 'das kyis kyang cha gcig gis mtha' gcig tu byas pa yin nam ci/_'jig rten ni rtag pa'am 'on te mi rtag pa nas ji srid
[\[188a.2\]]srog kyang gzhan la lus kyang gzhan no zhes bya ba'i mtha' gcig la dris pa la/_bcom ldan 'das kyis gsungs pa/_'di ni mtha' gcig tu smra ba dag gis khyed cag la mtha' gcig tu byas pa ma yin te/_'di ni khyed cag la don dang bcas pa ma yin la 'phags pa'i yid las
[\[188a.3\]]byung ba dang 'dod chags dang bral ba'i don du yang nus pa ma yin te/_ji srid du shi ba med pa mngon sum du byas pa'i phyir yang ma yin pas 'di bdag gis khyed cag la mtha' gcig tu byas pa 'di ni sdug bsngal 'di ni sdug bsngal kun 'byung 'di ni sdug bsngal 'gog pa 'di ni sdug bsngal 'gog par 'gro ba'i lam
[\[188a.4\]]zhes bya ba bdag gis mtha' gcig tu byas pa'o/_/'di ni khyed cag la don dang bcas pa ji srid du shi ba med pa mngon du bya ba'i phyir zhes bya ba'o/_/de ltar lta ba rnams nye bar bstan nas ji ltar bcom ldan 'das 'dis rnam pa kun rdzob pa'i ye shes kyis mkhyen pa de ltar ston par byed pa ni/_
[\[188a.5\]]rab 'byor de ltar zhes bya ba la sogs pa ste/_phye ba dang btsums pa nyid smra ba dang sgro 'dogs pa dang skur pa 'debs pa nyid 'di rnams kyi brjod pa zhes skye ba'i rgyu mdo sde rnams las gsungs pa kho bo cag gis bstan pa'o/_/de ltar kun rdzob ngo bo nyid nye bar bstan nas don dam par de
[\[188a.6\]]bzhin nyid la dmigs pa nyid ye shes 'di zhes ston cing gsungs pa ni/_rab 'byor gzhan yang de bzhin gshegs pas zhes bya ba la sogs pa ste/_ji ltar gzugs mkhyen ce na/_de bzhin nyid du ji lta ba de bzhin du'o/_/de bzhin nyid du 'dogs par mdzad ces bya ba ni de bzhin
[\[188a.7\]]nyid gcig pu rnam par gzhag par byed pa ni gang yin zhes bya ba ni gang zhig nyid ces bya ba'i don to/_/da ni 'jig rten dang 'jig rten las 'das pa'i chos rnams thams cad dang 'phags pa'i chos thams cad dang de bzhin gshegs pa dang de bzhin nyid la tha mi dad pa nyid kyi phyir de bzhin nyid kyi ngo bo _
[\[188b\]]
[\[188b.1\]]nyid kyis chos rnams thams cad gnyis su med par nye bar bsdu ba'i sgo nas ston par byed pa ni/_rab 'byor de lta bas na zhes bya ba la sogs pas so/_/de bzhin nyid 'di ni de bzhin nyid gcig pa zhes bya ba la sogs pa ste/_'di ni rgyas par gsungs pa de bzhin nyid ni gcig kho na ste/_
[\[188b.2\]]ji ltar chos thams cad kyi chos nyid 'di ni ji ltar gcig pa ste/_ji ltar chos rnams thams cad sna tshogs pa'i gzugs can de ltar de yang yod par 'gyur zhes gsungs pa ni dngos po dang dngos po med pa du ma dang bral ba zhes bya ba ste/_du ma nyid dang chos thams cad las tha dad pa'i gang
[\[188b.3\]]zhig yod pa dang med pa dag de dag dang bral ba chos thams cad las tha dad pa yang ma yin tha mi dad pa yang ma yin zhes bya ba'i don to/_/ji ltar 'di bzhin zhes gsungs pa ni/_gcig pa ma yin pa'i phyir dang tha dad pa ma yin pa'i phyir zhes bya ba ste/_gal te de bzhin nyid ni dngos po rnams dang lhan
[\[188b.4\]]cig tu gcig pa'i ngo bo nyid du yod par gyur na de'i tshe dngos po rnams mthong ba las de bzhin nyid kyang mthong ba de'i phyir dngos po mthong ba so so'i skye bo rnams kyang grol bar 'gyur ro/_/de bas na 'di la dngos po rnams dang lhan cig tu gcig pa nyid med ces bya ba'i dgongs pa'o/_/tha dad pa nyid la
[\[188b.5\]]ni chos rnams thams cad kyi brdzun pa nyid grub pa ma yin te gnyis dang bral ba nyid ni de rnams kyi brdzun pa nyid de yang de rnams las shin tu tha dad pa zhes bya ba'o/_/de ltar byis pa so so'i skye bo rnams kyi kun brtags kyi gzugs la sogs pa rnams dang de nyid dang gzhan nyid kyi mi brjod pa nyid dri ma
[\[188b.6\]]dang bcas pa'i de bzhin nyid la nye bar bstan nas yongs su dag pa yongs su grub pa'i ngo bo gsungs pa ni mi zad pa'i phyir zhes bya ba la sogs pa ste/_zad pa ni 'grib pa'o/_/de sgrib pa thams cad spangs pa de la de'i tshe yod pa ma yin no/_/'gyur ba med pa'i phyir zhes bya ba ni 'ga' zhig tu
[\[188b.7\]]'don pa ste de ni gnas skabs kyi dbye ba med pa'i phyir zhes bshad par bya'o/_/gnyis su med pa'i phyir zhes bya ba ni dngos pos dben pa'i mtshan nyid can de la dngos po'i chos tha dad pa med pa'i phyir/_tha dad par byed pa po yod pas gsungs pa ni gnyis su byar med pa'i phyir zhes bya
[\[189a\]]
[\[189a.1\]]ba'o/_/de ltar na zhes bya ba la sogs pas tha mal pa'i 'jig rten yang dag par ston pa'i nye bar sdud par byed de po ti 'ga' zhig la 'jig rten la yang dag par ston par byed pa zhes bya ba 'di'i rjes la rab 'byor de ltar na de bzhin gshegs pa 'jig rten du 'jig
[\[189a.2\]]rten yang dag par ston par mdzad pa zhes bya ba la sogs pa nas ji srid du skye bar byed pa'i yum dang skyed par byed pa zhes bya ba'i 'gres 'don pa yin no/_/'di yang mngon rtogs dang sbyar ba'i don du bsnan pa ste po ti snga ma rnams la ma mthong ba'i phyir ro/_/gzhung 'di yang de ltar 'jig rten
[\[189a.3\]]yang dag par ston par byed pa zhes don dang ma 'brel ba ste nye bar bsdu bar byas pa'i phyir gnas skabs gang yin/_de ltar de bzhin gshegs pas 'jig rten du 'jig rten ston par mdzad ces bya ba'i nye bar bsdu ba'o/_/gal te yang de bzhin gshegs pa 'jig rten du 'jig
[\[189a.4\]]rten ston par mdzad na de'i tshe de bzhin gshegs pa rnams kyi yum dang skyed par byed pa zhes bya ba'i nye bar bsdu ba la gnas skabs gang yin 'dir thams cad du gnas skabs 'di la 'jig rten yang dag par ston par mdzad pa zhes mdor bstan pa de skyed par byed pa'i yum zhes ji
[\[189a.5\]]ltar brjod/_/de ltar na 'jig rten gyi de bzhin nyid mkhyen pa ma yin pa zhes 'chad par 'gyur ba'i gzhung yang 'di dang rjes su mthun pa ste de bas na 'di bsnan pa kho na'o/_/gang gi phyir gcig pu gnyis su byar med pa la sogs pa'i ngo bo de bzhin nyid de'i phyir 'di ltar 'jig rten gyi
[\[189a.6\]]de bzhin nyid mkhyen pa yin no/_/ma log pa'i de bzhin nyid ces bya ba ni don dam par yod pa nyid kyi phyir ro/_/gzhan ma yin pa'i de bzhin nyid ces bya ba ni 'gyur ba med pa'i phyir ro/_/de lta bu'i de bzhin nyid yongs su shes pa'i phyir de bzhin nyid la mngon par rdzogs par sangs rgyas
[\[189a.7\]]nas de bzhin gshegs pa zhes mtshan du sgra rnam par grags pa 'jig rten du 'byung zhes ston par byed pa ni de ltar zhes bya ba la sogs pa ste/_zab ste zhes bya ba ni nyan thos dang rang sangs rgyas rnams kyis kyang gzung bar dka' ba nyid kyi phyir ro/_/rab tu 'byed cing zhes bya ba ni
[\[189b\]]
[\[189b.1\]]de bzhin nyid rtogs pas chos kyi sku thob pa'i phyir ro/_/rab tu ston to zhes bya ba ni de la brten pa'i longs spyod dang sprul pa so sor rnyed pas sku gsum gyi bdag nyid can gyi byang chub la sems can thams cad la rjes su mthun par 'khor ba ji srid brten pa'i ngo bo rjes su len pa yin no/_/de'i
[\[189b.2\]]phyir 'di ni shin tu phra ba'i ye shes dang ldan pa nyid kyi phyir spyod yul yin zhes gsungs pa ni/_su zhig 'di la zhes bya ba la sogs pa ste/_dgra bcom pa nyid kyi rgyu ni brnag pa yongs su rdzogs pa zhes bya ba ste dgra bcom pa'i nyon mongs pa spong ba'i smon lam ni brnag pa la de yang yongs
[\[189b.3\]]su rdzogs pa'o/_/gzhan dag ni dgra bcom pa brnag pa yongs su ma rdzogs pa zhes dgag tshig dang rab tu 'brel ba smra'o/_/'di ni brnag pa yongs su ma rdzogs pa nyid kyis byang chub la yongs su bsngo ba nyid gsungs pa ni byang chub tu yongs su bsngo ba'i de bzhin gshegs pa'i byin gyi rlabs
[\[189b.4\]]kyis byang chub la 'dod pa'i brnag pa yang dag par skyes pa de ltar yang rdzogs pa ma yin no/_/'dis ni zhi ba la gcig pa'i dgra bcom pa la yang mos pa'i yul ma yin zhes ston par byed pa ni/_lta ba phun sum tshogs pa rnams sam zhes bya ba ste/_mthong ba'i lam thob pa'i byang chub sems
[\[189b.5\]]dpa'o/_/gnas pa 'di dag ni de bzhin nyid kyi kho na ste/_ma log pa'i de bzhin nyid la sogs pa'i ngo bo la ltos pas mang po'i tshig go/_/'on te de bzhin nyid ni sngon gyi sangs rgyas rnams kyis mngon par rdzogs par sangs rgyas pa bcom ldan 'das kyis kyang gsungs pa/_de ji tsam gang zhig
[\[189b.6\]]tshol bar byed pa zhes gsungs pa ni/_'di ltar zhes bya ba la sogs pa ste/_mi 'gyur ba'i yongs su grub pas yongs su grub pa nam mkha' dang mtshungs pa 'di la zad pa med pa zhes bya ba'i dgongs pa'o/_/chos zab mo zhes bya ba ni de bzhin nyid kyi ngo bo nyid kho na ste gzhan ma yin pa'i de
[\[189b.7\]]bzhin nyid la sogs pa rnams so/_/bcom ldan 'das 'dir mtshan nyid rnams ji ltar gzhag ces bya ba ni zab pa zhes gnas skabs kyis so/_/de bzhin nyid la sogs pa rnams ni de bzhin nyid kyi rang bzhin gyi phyir mtshan nyid rnams dang zab pa'am ci/_yang na ngo bo gzhan zhes bya ba'i dri
[\[190a\]]
[\[190a.1\]]ba'i don to/_/lha'i bu dag stong pa'o zhes 'di la mtshan nyid gzhag go zhes bya ba la mtshan nyid ni de bzhin nyid dang ma log pa'i de bzhin nyid la sogs pa zab pa rnams stong pa zhes byas nas rnam par gzhag pa yin no/_/de la byis pa'i spyod yul kun brtags
[\[190a.2\]]kyi ngo bo dang bral ba'i phyir stong pa'o/_/rtog pa dang rnam par rtog pa dang spros pa dang mtshan ma thams cad med pa'i phyir shin tu zhi ba nyid ni mtshan ma med pa'o/_/rnam par rtog pa thams cad dang smon lam yongs su dor bar byas pa rnams la yang gzhan smon pa med pas smon pa med pa'o/_/rgyu dang 'bras
[\[190a.3\]]bu 'dod pa thams cad rnam par rtog pa dang spros pa chad pa ni mngon par 'du mi byed pa'o/_/skye ba la sogs pa dang bral ba 'dus ma byas pa'i gnas skabs can ni skye ba med pa dang 'gag pa med pa'o/_/shin tu rnam par dag pa'i phyir kun nas nyon mongs pa med pa dang rnam par byang ba med pa'o/_/gzung
[\[190a.4\]]ba dang 'dzin pa la sogs pa spros pa thams cad chad pa'i phyir dngos po med pa'o/_/nyon mongs pa dang sdug bsngal thams cad mya ngan las 'das pa'i phyir mya ngan las 'das pa'o/_/'phags pa'i chos rnams kyi rgyu yin pa'i phyir chos kyi dbyings so/_/ji ltar yang de bzhin nyid la sogs
[\[190a.5\]]pa'i mtshan nyid stong pa nyid kyi phyir zab pa zhes de ci'i phyir zhe na zhes dogs nas gsungs pa ni mi gnas pa zhes bya ba ste/_rtog pa dang rnam par rtog pa thams cad dang bral ba brjod du med pa don dam pa'i ngo bo nyid kyis rab tu mi gnas pa la sogs pa rnams so/_/rnam pa thams
[\[190a.6\]]cad du mtshan nyid thams cad dang bral ba'i phyir mtshan nyid med pa'i bdag nyid kyis nam mkha' bzhin du gnas pa'i phyir nam mkha' dang 'dra ba'o/_/'on te de bzhin gshegs pas mngon par rdzogs par sangs rgyas nas mtshan nyid 'di rnams gsungs pa sngar ni yod pa ma yin te/_de'i
[\[190a.7\]]phyir ji ltar nam mkha' dang mtshungs pa zhes gsungs pa ni/_'di dag ni zhes bya ba la sogs pa ste/_gzugs su bgrang ba ma yin no zhes bya ba ni de dag dben pa'i ngo bo nyid kyi phyir ro/_/gzugs la brten pa ma yin no zhes bya ba ni nam mkha' dang mnyam pa rnams la rten med pa'i phyir
[\[190b\]]
[\[190b.1\]]ro/_/nam mkha' bzhin du de bzhin gshegs pa rnams kyis brgya lam na 'byung ba nyid kyis thog mar rnam par gzhag par byed pa po yod par 'gyur zhes gsungs pa ni/_mtshan nyid 'di dag ni lha'am mi'am mi ma yin pa dag gis ma bzhag go zhes bya ba ste/_chos nyid la mi 'gyur ba'i yongs su
[\[190b.2\]]grub pa dang phyin ci ma log pa'i yongs su grub pa'i mtshan nyid gsungs pa ni bskyod mi nus so zhes bya ba ste/_bskyod pa'am gnod par byed pa mi nus zhes bya ba'i don to/_/mtshan nyid 'di dag kho nar zad do zhes bya ba ni gang zhig gang gis mtshan nyid de de'i zlog pa la gnod par byed pa ste/_de'i
[\[190b.3\]]mtshan nyid kyis ni ma yin no/_/gang gi phyir nam mkha' ni phung po la sogs pa'i dbye bas so sor byed par gyur pa yang nam mkha' gzhan la gnod par byed pa ma yin no/_/lag gis gzhag pa ma yin zhes bya ba ni nam mkha' bzhin du dus thams cad du gnas pa'i phyir ro/_/de'i phyir gsungs
[\[190b.4\]]pa lha'i bu dag gang zhig ces bya ba la sogs pa ste/_bcom ldan 'das nam mkha' ni sus kyang ma bzhag go/_/'di lta ste nam mkha' ni 'dus ma byas pa'i phyir gang gis kyang bzhag pa ma yin pa de bzhin du mtshan nyid rnams zhes bya ba'i dgongs pa'o/_/lha'i bu dag de bzhin du de bzhin
[\[190b.5\]]gshegs pa rnams 'byung yang rung zhes bya ba la sogs pas chos kyi gnas pa'o/_/gnas pa'i mtshan nyid gsungs pa ni mtshan nyid rnams la dus thams cad du gnas pa'i phyir ji ltar su zhig nam gyi tshe de bzhin gshegs pa zhes gsungs pa ni ji ltar 'di dag gnas pa zhes bya ba la
[\[190b.6\]]sogs pa ste/_de bzhin gshegs pa zhes brjod do zhes bya ba ni de ltar nyid rtogs pa'am de bzhin nyid rtogs pa de'i phyir de bzhin gshegs pa zhes nges pa'i tshig gi phyir ro/_/mtshan nyid zab mo 'di dag ces bya ba la sogs pa ste/_mtshan nyid rnams ni mngon par rdzogs par sangs rgyas
[\[190b.7\]]pa ste/_de rnams ni ngo bo nyid med pas na de'i phyir zab pa'o/_/ji skad gsungs pa/_rtogs pa po med rtogs bya ni/_/don dam pa 'dir yod ma yin/_/kye ma shin du rtogs dka' ba/_/chos nyid khyed kyis rtogs pa yin/_/zhes bya ba'o/_/'di lta ste/_shes rab kyi pha rol tu phyin pa ni de
[\[191a\]]
[\[191a.1\]]bzhin gshegs pa rnams kyi chags pa ma mchis pa'i ye shes so/_/thams cad du thogs pa med pa'i ye shes dang chags pa med pa'i ye shes so/_/de yang don dam par chos thams cad mi dmigs pa'i ngo bo nyid ces bya ba de'i phyir chos thams cad mi dmigs
[\[191a.2\]]pa'o/_/kun rdzob tu ni me long la sogs pa'i ye shes kyi ngo bo nyid shes rab kyi pha rol tu phyin pa la spyi'i ngo bo nyid kyis khyad par du tha dad pa brjod par 'dod pas gsungs pa ni/_chags pa ma mchis pa'i ye shes kyi slad du zhes bya ba ste/_de bas na shes rab kyi pha rol tu phyin pa'i spyod yul
[\[191a.3\]]lo/_/de ltar chos thams cad kyi mtshan nyid med pa dang mtshan nyid yang dag par mthong bas shes rab kyi pha rol tu phyin pa 'jig rten la ston par mdzad pa zhes nye bar bstan nas/_nye bar sdud par byed pa ni rab 'byor 'di ltar zhes bya ba la sogs pa'o/_/da ni byas pa shes pa dang byas pa
[\[191a.4\]]tshor ba nyid kyi dbang gis 'jig rten yang dag par ston par byed cing zhes ston par byed pa ni/_rab 'byor ji ltar zhes bya ba la sogs pa ste/_chos 'di zhes bya ba ni mdor bstan pa ste/_shes rab kyi pha rol tu phyin pa zhes bya ba ni rgyas par bshad pa'o/_/mi gnas pa zhes bya ba ni rdzas dang chos
[\[191a.5\]]kyi gnas ni rten no/_/de med pas nam mkha' bzhin du chos la bkur stir mdzad ces bya ba ni shes rab kyi pha rol tu phyin pa la'o/_/de bzhin du 'di la bkur stir mdzad pa la sogs pa'i rgyu gang yin zhe na/_de'i phyir gsungs pa ni shes rab kyi pha rol tu phyin pa 'di ni zhes bya ba la sogs pa ste/_
[\[191a.6\]]gal te yang chos rnams kyi de nyid chos nyid de de lta na yang ci'i phyir 'di la bkur stir mdzad pa de ci'i phyir zhes gsungs pa ni 'di las zhes bya ba ste/_rab tu 'byed pa ni yongs su grub pa'o/_/de lta na yang ci'i phyir bkur sti la sogs pa mdzad ces gsungs pa ni/_byas pa shes shing byas pa
[\[191a.7\]]tshor ba yin no zhes bya ba la sogs pa ste/_'di ni bdag gis byas 'di ni bdag gis rtogs zhes rang nyid kyis 'ong ba dang sgrub pa rtogs pa'i phyir ro/_/yang gang zhig ces bya ba la sogs pas de rnams nyid la byas pa nyid bsngags par mdzad/_de bzhin gshegs pa ni zhes bya ba ste/_
[\[191b\]]
[\[191b.1\]]gang gi phyir gyi sgra ni nges pa la'o/_/'di ni byas pa shes pa nyid dang /_byas pa tshor ba nyid bstan par byed pa ni/_rab 'byor gang gis zhes bya ba la sogs pas so/_/theg pa gang dang gang gis zhes bya ba ni theg pa chen pos so/_/sgrub pa gang dang gang gis zhes bya ba ni
[\[191b.2\]]mthong ba'i lam gyis so/_/rjes su 'dzin cing zhes bya ba ni rang nyid kyis de mi brjed pa las so/_/rjes su skyong zhes bya ba ni sems can rnams la skal ba ji lta ba de bzhin du ston pa'i phyir ro/_/ma byas pa ma byas pa zhes mngon par rdzogs par sangs rgyas so zhes bya ba ni gang
[\[191b.3\]]gis kyang ma byas pa'i chos rnams ma byas pa'i bdag nyid kyis mngon par rdzogs par sangs rgyas pa'o/_/'gyur ba med pa med pa ni 'gyur ba dang bral ba'o/_/'gyur ba med pa zhes mngon par rdzogs par sangs rgyas pa mi 'gyur ba'i bdag nyid kyis mkhyen par ro/_/mngon
[\[191b.4\]]par 'dus ma byas pa zhes bya ba'i 'don pa la yang don 'di nyid do/_de bzhin gshegs pa'i byas pa shes shing byas pa tshor bar rig par bya'o zhes bya ba ste/_ji ltar yang ma byas pa'o zhes mngon par rdzogs par sangs rgyas kyang ji ltar byas pa shes pa nyid ma byas pa nyid du shes pas ma byas pa
[\[191b.5\]]nyid 'dir 'gyur ro zhes gsungs pa ni shes rab kyi pha rol tu phyin pa la brten nas zhes bya ba la sogs pa ste/_chos thams cad ye shes 'jug ste zhes bya ba ni stong pa nyid kyi ngo bo nyid kyi phyir ma byas pa zhes gang zhig ye shes 'jug pa de yang 'di dag gis byas pa dang 'di dag gis rtogs pa
[\[191b.6\]]zhes rang nyid kyis don sgrub pa rtogs pa'i phyir byas pa shes pa dang byas pa tshor ba zhes bya ba'i dgongs pa'o/_/chen mo rnams la rab 'byor 'di ni de bzhin gshegs pa'i byas pa shes shing byas pa tshor ba zhes 'don pa yin no/_/nye bar sdud par byed pa ni 'dis kyang zhes bya ba la
[\[191b.7\]]sogs pa ste/_'dis zhes bya ba ni byas pa shes pa dang byas pa tshor ba'i dbang gis yang 'jig rten 'di yang dag par ston pa zhes bya ba'o/_/bcom ldan 'das gang gi tshe chos thams cad shes pa po dang mthong ba po med pa yin pa de'i tshe zhes bya ba la/_shes pa med pas na shes pa po med pa'o/_/de'i
[\[192a\]]
[\[192a.1\]]phyir shes rab kyi pha rol tu phyin pa ni skyed par byed pa zhes mi 'thad pa'o/_/mthong ba med pas na mthong ba po med pa'o/_/de bas na 'jig rten 'di yang dag par ston pa zhes mi 'thad pa zhes ston par byed do/_/yang na yid kyi rnam par shes pa dang mig
[\[192a.2\]]la sogs pa rnam par shes pa dag gis mi 'dzin pa'i phyir yang dag par ston par byed pa zhes rigs pa ma yin no/_/de de bzhin te zhes bya ba la sogs pas 'di ston par byed de chos thams cad kyis stong pa'i phyir dang rten med pa'i phyir shes pa po med pa dang mthong ba po med pa ni bden
[\[192a.3\]]mod kyi/_'on kyang don 'di la 'jig rten du shes pa po su zhig yod pa ma yin te/_de bzhin gshegs pas shes rab kyi pha rol tu phyin pa 'di la brten nas don 'di mngon par rdzogs par sangs rgyas pa de bas na de de bzhin gshegs pa rnams skyed par mdzad pa dang 'jig rten 'di yang
[\[192a.4\]]dag par ston par mdzad pa zhes stod par byed pa zhes bstod pa'i ngag 'di zhes bya ba'i don to/_/nye bar sdud par byed pa ni de ltar na zhes bya ba la sogs pa ste/_de ltar na yang zhes bya ba ni chos thams cad la shes pa po med pa dang mthong ba po med pa yang dag par ston pas so/_/yang chos
[\[192a.5\]]thams cad mthong ba rnams la ma mthong ba'i phyir 'jig rten yang dag par ston pa zhes ston par byed pa ni gzugs ma mthong ba dang zhes bya ba la sogs pas so/_/gang gi tshe gzugs ni de bzhin gshegs pas gzigs pa de'i tshe ston par mdzad pa'o/_/gal te gzugs mthong bar gyur
[\[192a.6\]]na rab rib can ltar bden pa'i don mthong bas de ston par byed par mi 'gyur ro/_/de ltar na sngar gyi dus su rab rib can gyis skra shad 'dzings pa la dmigs pa'i shes pa skye bar 'gyur ba ni phyis skye bar mi 'gyur ba de'i tshe mthong ba yongs su dag pa zhes bya bar 'gyur ro/_/de bzhin du
[\[192a.7\]]'dir yang gzugs la sogs pa dmigs pa'i rnam par shes pa rnams mi skyed pa'i phyir ston par byed pa zhes bya bar 'gyur ro/_/'di nyid gsungs pa ni gang gi tshe gzugs la dmigs pa'i rnam par shes pa mi skyed pa zhes bya ba'o/_/rab 'byor de ltar zhes bya ba la sogs pas
[\[192b\]]
[\[192b.1\]]nye bar sdud par byed pa ni 'jig rten stong pa nyid dang /_bsam gyis mi khyab pa nyid la sogs pa mthong ba'i dbang gis kyang ston par byed pa zhes gsungs pa ni/_rab 'byor yang ji ltar zhes bya ba la sogs pa ste/_'jig rten zhes bya ba ni phung po lnga rnams so/_/'jig rten zhes bya
[\[192b.2\]]ba ni phung po lnga'i mtshan nyid can gyi 'jig rten no/_/stong pa zhes bya ba ni ngo bo nyid med pa'o/_/rjod par byed pa dang shes par byed pa dang yang dag par mthong bar mdzad pa zhes bya ba ni chung ngu dang 'bring dang che ba'i rim gyis de'i dmigs pa la rnam par mi rtog pa'i ye shes bskyed pa'i phyir
[\[192b.3\]]tshig rnam pa gsum mo/_/bsam gyis mi khyab pa zhes bya ba ni de bzhin nyid la rtog ge'i yul las yang dag par 'das pa'i phyir ro/_/zhi ba zhes bya ba ni smon pa med pa'i ngo bo nyid kyis so/_/dben pa zhes bya ba ni mtshan ma dang bral ba nyid kyis so/_/rnam pa gang gis she na/_'jig
[\[192b.4\]]rten rnam par dag pas so/_/'jig rten rang bzhin gyis rnam par dag pa'i phyir zhes bya ba'i dgongs pa'o/_/de ltar 'jig rten mthong bar mdzad do zhes bya ba'i rnam pa 'dis shes rab kyi pha rol tu phyin pa 'jig rten yang dag par ston par byed ces bya ba gtso bo la ltos par bya'o/_/
[\[192b.5\]]po ti gzhan rnams la 'don pa'i tha dad pa yang tshul 'di nyid kyis bshad par bya zhes bya ba'o/_/shes rab kyi pha rol tu phyin pas de bzhin gshegs pa la 'jig rten yang dag par ston pa de gsal bar byed pa'i le'u de ltar brjod pa ste le'u bcu gnyis pa'o//_//
[\[192b.6\]]'jig rten du bu rnams kyi ma ni 'dzam bu'i gling sna tshogs pa ston par byed par 'gyur ro/_/bcom ldan 'das ma yang de bzhin gshegs pa rnams kyi yum ste de bas na mngon par rdzogs par sangs rgyas pa'i gnas skabs nyid la rnam pa mang pos 'jig rten ston par mdzad pa zhes bya ba
[\[192b.7\]]le'u snga ma la bstan zin to/_/da ni gnas brtan rab 'byor bcom ldan 'das ma sngon gyi spyod pa rnams la yang sangs rgyas rnams kyis phan par mdzad pa zhes ston par mdzad pa ni de nas zhes bya ba la sogs pas so/_/zab mo zhes bya ba la sogs pa ste/_ci'i phyir zab ce na gsungs pa
[\[193a\]]
[\[193a.1\]]ni bgyi ba chen pos zhes bya ba la sogs pa ste/_gang gi phyir bya ba chen pos nye bar gnas pa de'i phyir zab pa'o/_/kye ma'i sgra ni dga' ba la'o/_/ji tsam gyis she na/_de'i phyir gsungs pa/_bgyi ba bsam gyis mi khyab pa zhes bya ba la sogs pa ste/_
[\[193a.2\]]bsam pa las rnam par 'das pa'i phyir bsam gyis mi khyab pa'o/_/mnyam pa las 'das pa'i phyir mnyam pa ma mchis pa'o/_/gzhal ba las 'das pa'i phyir gzhal du med pa'o/_/grangs las 'das pa'i phyir grangs ma mchis pa'o/_/thun mong ma yin pa'i phyir mi mnyam
[\[193a.3\]]pa dang mnyam pa'o/_/sngon gyi po ti rnams la gzhal du ma mchis pa dang mi mnyam pa dang mnyam pa'i sgra dag 'gres pa thams cad la 'don pa ma yin no/_/de de bzhin te zhes bya ba la sogs pas khas blangs pa'o/_/don 'chad par 'dod cing rang nyid kyis dri bar byed pa ni ci ltar
[\[193a.4\]]zhes bya ba la sogs pa ste/_bsam gyis mi khyab pa'i don gyi bya bas bya bar 'ongs pa yang dag par bsgrubs pas nye bar gnas pa bsam gyis mi khyab pa de ni ci zhig yin gang zhig sgrub par byed ces bya ba'i don to/_/lan ni bsam gyis mi khyab pa nyid ces bya ba la sogs pa ste/_de la de bzhin
[\[193a.5\]]gshegs pa nyid ni chos rnams ji lta ba bzhin du de ltar gsungs pa nyid do/_/sangs rgyas nyid ni don dam pa'i chos kyi rang gi ngo bo mngon par rdzogs par 'tshang rgya ba'o/_/rang 'byung ba nyid ni slob dpon med par mngon par rdzogs par 'tshang rgya ba'o/_/thams cad mkhyen pa nyid ni rnam
[\[193a.6\]]pa thams cad du chos rnams thams cad la dag pa chags pa med pa thogs pa med pa'i ye shes so/_/de ltar na zhes bya ba ni de lta bus so/_/bya ba 'di ji ltar bsam gyis mi khyab ces gsungs pa ni sems kyis bsam par mi nus zhes bya ba la sogs pa ste/_gang zhig bsam pa'i
[\[193a.7\]]yul de cis kyang sems la sogs pa rnams kyi yul yin zhes bya ba'i dgongs pa'o/_/sems dang rnam par shes pa dang sems pa dang yid kyi las sems las byung ba shes rab la sogs pa rnams so/_/de la kun brtags pa'i de bzhin gshegs pa la sogs pa nyid ni ri bong
[\[193b\]]
[\[193b.1\]]gi rwa bzhin du med pa'i phyir bsam par bya ba mi nus so/_/rnam par rtog pa ni sgyu mas sprul pa'i glang po la sogs pa bzhin du brdzun pa'i phyir bsam gyis mi khyab pa'o/_/chos nyid kyi gzugs ni rnam par shes pa gang gis kyang bzung bar nus pa ma yin pa de'i phyir bsam gyis mi khyab pa
[\[193b.2\]]zhes brjod pa yin no/_/bsam par bya ba'i don dang gzhal bar bya ba'i don du zhes bya ba yang bsam pa'i sgra ni ci'i phyir te gang zhig bsam par bya bar mi nus pa de shin tu yang 'jal bar mi nus zhes grags pa'i don du'o/_/de bzhin du gzhal du med pa la sogs pa'i bya ba'i dri ba dang
[\[193b.3\]]lan rnams shes par bya'o/_/bcom ldan 'das ci lags zhes bya ba la sogs pa ste/_dgongs pa ni 'di yin te gal te bsam gyis mi khyab pa la sogs pa 'di de bzhin gshegs pa la sogs pa rnams nyid la yin na de'i tshe 'di ni chos thams cad la khyab par byed par mi
[\[193b.4\]]'gyur ro/_/de ltar rigs pa ma yin te gang zhig de bzhin gshegs pa'i chos nyid de chos rnams thams cad kyi yang zhes bya ba la sogs pas bcom ldan 'das rigs pa mnyam pa'i phyir rjes su rlom sems su mdzad cing gsungs pa ni de bzhin te zhes bya ba ste/_chos nyid gang yin pa
[\[193b.5\]]zhes bya ba ni gzugs su byed pa la sogs pa'i mtshan nyid dang dben pa nyid do/_/'dir sems pa med pa zhes bya ba ni ji ltar bshad pa'i chos nyid la mtshan ma med pa'i phyir chos thams cad la zhes bya ba ni so sor gzugs dang tshor ba la sogs pa rnams kyi zhes bya ba'i don to/_/
[\[193b.6\]]gzhan du na bsgrub bya dang sgrub byed dag la tha mi dad par 'gyur ro/_/nam mkha' dang mnyam pa'i phyir zhes bya ba'i gtan tshigs ni mi mnyam pa dang mnyam pa nyid kyi'o/_/gtan tshigs 'di nyid ni bsam gyis mi khyab pa la sogs pa rnams kyi zhes bstan pa'i don du gsungs
[\[193b.7\]]pa ni de ji snyam du sems zhes bya ba la sogs pa ste/_bsam gyis mi khyab pa nyid la sogs pa dang ldan pa de bzhin gshegs pa la sogs pa nyid shes rab kyi pha rol tu phyin pa nyid kyis sangs rgyas rnams la sgrub pa de'i phyir sangs rgyas rnams la phan par mdzad pa'o/_/
[\[194a\]]
[\[194a.1\]]gal te chos rnams thams cad yang bsam gyis mi khyab pa la sogs pa dang ldan pa de'i tshe sems can thams cad nyid la bsam gyis mi khyab pa'i chos 'dis nye bar bstan par mdzad pa de'i phyir ji ltar de bzhin gshegs pa rnams nyid kyi phan par
[\[194a.2\]]mdzad pa zhes gsungs pa ni/_rab 'byor de bzhin gshegs pa'i chos 'di dag ni zhes bya ba la sogs pa ste/_/don ni 'di yin te gal te yang chos thams cad ni bsam gyis mi khyab pa la sogs pa'i yon tan dang ldan pa de lta na yang de bzhin gshegs pa las gzhan med
[\[194a.3\]]de gang zhig chos rnams thams cad 'di lta bur gyur pa rnam par shes pa yin pa de bas na chos rnams thams cad bsam gyis mi khyab pa la sogs pa'i chos kyi de bzhin gshegs pa'i chos su 'byung ba yin no/_/de bas na de bzhin gshegs pa rnams nyid kyi de'i ngo bos
[\[194a.4\]]gzugs la sogs pa rnams ston par mdzad cing phan par mdzad pa sems can gzhan rnams la ni ma yin zhes bya ba'o/_/rnam grangs 'dis zhes bya ba ni bsam gyis mi khyab pa la sogs pa ldan pa'i chos rnams thams cad nyid kyi de bzhin gshegs pa'i chos kyis so/_/de bzhin gshegs
[\[194a.5\]]pa'i chos rnams kyis bsam gyis mi khyab pa la sogs pa ji ltar bsgrub ces gsungs pa ni 'di dag ni zhes bya ba la sogs pa ste/_sems dang bral ba dang snyoms pa las yang dag par 'das pa ji ltar grub ces gsungs pa ni bsam gyis mi khyab pa dang mnyam pa zhes bya ba 'di ni rnam
[\[194a.6\]]par shes par gyur pa'i chos kyi tshig bla dgas so zhes bya ba'i don ni 'di yin te/_chos rnams thams cad ni kun brtags dang chos nyid kyi ngo bo zhes bya ba'i ngo bo gsum dang ldan pa'o/_/ngo bo gsum yang 'di rnams kyi 'di rnam par shes pa'i ngo bo nyid yod pa la 'gyur ba yin te/_
[\[194a.7\]]gang gi tshe rnam par rig pa tsam gyi ngo bo nyid kyi chos rnams thams cad de'i tshe 'di rnams kyi don gyi ngo bo nyid log par rtogs pa zhes 'grub pa yin no/_/don med pa la rnam par rig pa'i ngo bo nyid brdzun du snang ba tsam de'i phyir rnam par brtags pa grub pa'o/_/gang gi tshe rnam par rig pa la yang brdzun
[\[194b\]]
[\[194b.1\]]pa nyid de'i tshe thams cad kyi thams cad du chos rnams thams cad la kun brtags dang gzhan dbang gi ngo bo bral ba la gnyis med pa'i ngo bo yongs su grub pa'i ngo bo nyid sgrub bo/_/de ltar yang kun brtags ni ri bong gi rwa bzhin du med pa'i phyir bsam gyis mi khyab pa dang mnyam pa med pa rnam par brtags
[\[194b.2\]]pa de brdzun pa'i phyir ro/_/chos nyid kyi gzugs ni rnam par shes pa gang gis kyang gzung bar mi nus pa'i phyir de bzhin te zhes bya ba ni bsam gyis mi khyab pa dang mnyam pa med pa bzhin du'o/_/gzhal du med pa la sogs pa ma grub pa la yang nam mkha' dang mnyam pa nyid gtso cher gtan
[\[194b.3\]]tshigs ltos par bya zhes gsungs pa ni nam mkha' dang mnyam pa dang zhes bya ba la sogs pa ste/_don ni 'di yin te shin tu rnam par dag pa'i chos kyi dbyings kyi ngo bo nyid kyi phyir nam mkha' dang 'dra ba de bzhin gshegs pa'i chos rnams thams cad do/_/de'i phyir nam mkha' bzhin du gzhal
[\[194b.4\]]du med pa dang grangs med pa'i mnyam pa nyid kyis grangs med pa dang gzhal du med pa dang mi mnyam pa dang mnyam pa'i chos rnams 'di dag go/_/de bzhin du nam mkha' dang 'dra ba nyid kyis mi mnyam pa'o/_/'on te nam mkha' dang mnyam pa nyid kyis chos rnams thams cad la gzhal du
[\[194b.5\]]med pa la sogs pa nyid yod mod/_mi 'dra ba nyid ni ji ltar yin/_gal te nam mkha' dang mnyam pa yin na de'i tshe nam mkha' dang 'dra ba nyid du 'gyur ba yin te/_mi 'dra ba ni ma yin zhes gsungs pa ni/_kye ma chos 'di dag ni mnyam par mi 'jug pa yin te/_gang gi phyir stong pa nyid kyi ngo
[\[194b.6\]]bo nyid kyi chos rnams 'byung ba na dngos po'i ngo bo gang gis kyang mnyam par 'jug pa ma yin no/_/ngo bo 'di yang stong pa nyid spangs nas gang la yang yod pa ma yin pa de'i phyir mi 'dra bar brjod pa yin no/_/dngos po'i ngo bo med pa tsam nam mkha' dang mnyam pa zhes yang brjod pa yin no/_/dngos po med pa
[\[194b.7\]]las rdzas med pa la btags pa tsam ni nam mkha' ste/_stong pa nyid ni don dam par yod pa zhes khyad par chen po'o/_/nye bar sdud par byed cing gsungs pa ni nam mkha' zag pa ni nyon mongs pa rnams te/_de rnams las sems rnam par grol ba'o/_/len pa med par ni nyon mongs pa rnams kyi
[\[195a\]]
[\[195a.1\]]sa bon bzhag par ma byas pa'o/_/chos rnams la zhes bya ba ni bzhi po thams cad la'o/_/chos kyang 'di yin la lam nyid kyi phyir mig kyang yin te mthong ba nyid kyi phyir de bas na chos kyi mig ste mthong ba'i lam mo/_/bsam gyis mi khyab pa'i phyir zhes bya ba
[\[195a.2\]]la sogs pa ste/_bstan pa 'di la don gang zhig chos nyan pa po rnams la sgrub pa gzhan dag la gus pas nyan pa la sogs pa'i don du de ston par byed pa ni/_bcom ldan 'das kyis bsam gyis mi khyab pa 'di dag bshad pa na yang zhes bya ba la sogs pa ste/_de bzod pa'i skad cig ma
[\[195a.3\]]rnams kyis bral ba las skyes pa'i dam pa'i ye shes kyi skad cig ma rnams kyis dri ma dang bral ba yod bzhin du rnam par dag pa'o/_/mi skye ba'i chos rnams la zhes bya ba ni chos rnams thams cad la'o/_/bzod pa ni zag pa med pa'i shes rab ste de thob par gyur pa ni gang zhig sa
[\[195a.4\]]brgyad pa la'o/_/zab ste zhes bya ba la sogs pa ni ci'i phyir yang gnas brtan rab 'byor bgyi ba chen pos nye bar gnas pa zhes bya ba la sogs pa sngar bshad pa nyid kyi gnas skabs ston par byed ce na/_'khor yang dag par rab tu bsdu ba'i don du'o/_/'di nyid bzung nas
[\[195a.5\]]rgyas par bshad par 'dod pa nyid kyis yang ston par byed de sngar ni sangs rgyas rnams la sngon gyi spyod pa rnams la nye bar phan par mdzad pa zhes bstan to/_/da ni sangs rgyas kyi mdzad pa byed ces ston pa yin no/_/yang dag par ldan pa zhes bya ba ni 'bras bu nyid kyis so sor 'brel
[\[195a.6\]]ba'o/_/'di nyid blon po'i dpes gsal bar byed pa ni 'di lta ste zhes bya ba ste/_rang gi yul mi rnams la rgyal srid nyams pa'i dogs pa dang bral ba'i phyir stobs thob pa'o/_/rgyal po'i bya ba yang dag par bsgrub pa la nus pa yang dag par 'byung bas brtson 'grus yang dag par thob pa'o/_/
[\[195a.7\]]brtson pa chung zhes bya ba ni rang nyid kyis bya ba rnams la 'jug pa'i phyir ro/_/khur bor ba ni rang nyid kyis 'tsho bar bya ba med pa'i phyir ro/_/de bzhin du zhes bya ba ni don no/_/'di zhes bya ba la sogs pas nye bar bsdu ba'o/_/bya ba med par ji ltar bgyi ba chen pos nye
[\[195b\]]
[\[195b.1\]]bar gnas pa zhes gsungs pa ni gzugs la zhes bya ba la sogs pa ste/_gzugs la yongs su mi 'dzin pa'i phyir nye bar gnas pa zhes bya ba gzhan dang 'brel to/_/gang gi phyir shes rab kyi pha rol tu phyin pa mthong bas gzugs la sogs pa'i chos rnams la sred
[\[195b.2\]]pas yongs su 'dzin pa lta ba rnam par rtog pa'i mtshan nyid can gyis mngon par zhen pa skye ba ma yin no/_/de bas na de yongs su 'dzin pa med pa'i phyir dang mngon par zhen pa med pa'i phyir nye bar gnas pa zhes 'gyur ba yin no/_/de'i phyir bgyi ba chen po nyid ston par byed pa ni ji
[\[195b.3\]]ltar na zhes bya ba la sogs pas dri ba'o/_/de ji snyam du sems zhes bya ba la sogs pas lan no/_/rab 'byor ngas kyang zhes bya bas bdag nyid dbang po mdzad cing smra ba'o/_/theg pa la gsar du zhugs pa zhes bya ba la sogs pas zab pa nyid gsal bar byed pa ni de kho na nyid rtog pa
[\[195b.4\]]ma goms pa la 'di skrag pa yang dag par 'byung ba'i phyir ro/_/'dis ni bstan pa 'di la de rnams skal ba dang mi ldan par gsungs pa yin no/_/skal ba dang ldan pa gsungs pa ni/_bcom ldan 'das 'on kyang zhes bya ba la sogs pa ste/_rgyu phun sum tshogs pa zhes bya ba ni
[\[195b.5\]]rigs phun sum tshogs pa'o/_/sngon gyi rgyal ba la bgyi ba bgyis pa zhes bya ba ni dgos pa'i bsod nams byas pa'o/_/yun ring po ni ring por bskrun pa ni nye bar bsags pa dge ba'i rtsa ba bcom ldan 'das ma thos pa la sogs pa gang rnams kyis de rnams de ltar brjod pa'o/_/
[\[195b.6\]]'di nyid lha'i bu rnams kyis smras pa/_zab cing zhes bya ba la sogs pa ste/_ci'i phyir zab pa zhes de'i phyir smras pa ni/_gang gi phyir blta dka' ba ste 'di la dka' ba spyod pas yang dag pa'i lta ba rtogs par dka' ba ste/_mi mkhas pa rnams kyis rtogs par dka' ba'i phyir
[\[195b.7\]]ro/_/gal te zhes bya ba la sogs pa ste/_dad pa'i rjes su 'brang ba ni nges par 'byed pa'i cha rnams la'o/_/de bzhin du chos kyi rjes su 'brang ba la sogs pa rnams te chen mo rnams las de ltar nyid du 'don pa'i phyir ro/_/gang gi tshe skal ba las cung zad ma gyur pa de ni skal ba
[\[196a\]]
[\[196a.1\]]las lhag pa'o/_/bzod cing zhes bya ba ni ma skyes pa'i chos la bzod pa'o/_/'dis ni byang chub sems dpa'i shes rab kyis chen po nyid bstan par byed pa ni sred de zhes bya ba ni 'don pa'o/_/tshol ba ni ji ltar zhes bya bas so/_/sems pa zhes bya ba ni rigs pa bzhis
[\[196a.2\]]so/_/'jal ba ni yongs su dpyod pa ste/_de ltar 'di zhes bya ba'o/_/nye bar rtog pa ni so sor kun du rtog pa'o/_/nye bar sems par bgyid pa ni mang du byas pa'o/_/de dag pas mchog tu 'gyur ro zhes bya ba ni dad pas rjes su 'brang ba'i nyan thos rnam pas so/_/nyi ma gcig bsgoms
[\[196a.3\]]pa'i mi skye ba'i chos kyi bzod pa'i dbang gis thams cad mkhyen pa nyid la so sor nye bar gnas pa'i phyir ro/_/'di nyid gsungs pa ni de skad ces gsol pa dang zhes bya ba la sogs pa ste/_nyan na zhes bya ba ni nyi ma gcig bsgoms pa'i lhag par mos pa lta zhog gi_/thos
[\[196a.4\]]pa tsam yang 'di zhes bya ba ni tha ma la'o/_/mya ngan las 'da' ba ni rang gi byang chub bo/_/ches myur bar re bar bya ste blta bar bya'o/_/de lta na yang chen mo rnams la shes rab kyi pha rol tu phyin pa la bslabs nas dad pas rjes su 'brang ba dang chos kyis rjes su 'brang ba rnams nges
[\[196a.5\]]par 'byung bar 'gyur zhes bya ba 'don pa yin no/_/de nas zhes bya ba la sogs pa ste/_/'di ni pha rol tu phyin pa chen po'o zhes bya ba ni sngar bshad par bgyi ba chen pos nye bar gnas pa'i phyir ro/_/de dag ha cang mi ring ba zhig tu phyin nas mi snang bar gyur te zhes bya ba ni de rnams la bstan pa
[\[196a.6\]]'dis bya ba sgrub ces bstan par byed pa'o/_/bsam gyis mi khyab pa la sogs pa'i le'u ni bsam gyis mi khyab pa'i le'u ste le'u bcu gsum pa'o//_//da ni gnas brtan rab 'byor bstan pa 'di la lhag par mos pa la sogs pa phun sum tshogs pa'i gang zag rnams la
[\[196a.7\]]gus pa yang dag par bskyed pa'i don du skye ba la yongs su dri bar byed pa ni/_bcom ldan 'das byang chub sems dpa' sems dpa' chen po gang zhes bya ba la sogs pas so/_/mos shing zhes bya ba ni lhag par mos pa dang ldan par 'gyur ba'o/_/mi 'gong zhes bya ba ni spro ba dman pas
[\[196b\]]
[\[196b.1\]]ma yin no/_/kun du mi zhum pa zhes bya ba ni spro ba med pas ma yin no/_/rnam par mi gnas zhes bya ba ni log pa ma yin pa'o/_/rmongs pa ni ma rtogs pa'o/_/the tshom ni som nyi'o/_/som nyi ni phyin ci log pa'o/_/de rnams med pa'i phyir mi rmongs pa the tshom mi za som nyi mi za ba'o/_/
[\[196b.2\]]mngon par dga' ba zhes bya ba ni mngon par 'dod pa'o/_/thos pa dang lhan cig kho nar zhes bya ba ni shin tu yongs su smin pa'i rgyu nyid kyi phyir thos pa tsam nyid kyis lhag par mos pa skyes pa'i phyir ro/_/mi spong zhing zhes bya ba ni mi 'dor ba'o/_/phyir phyogs pa ni mngon du phyogs pa ma yin
[\[196b.3\]]pa ste rjes su 'brel bar byed par 'gyur ba'o/_/ji ltar 'dun pa rjes su 'grub pa'i rgyun no/_/rjes su 'brang zhing zhes bya ba ni mdor bstan pa'o/_/mi gtong bar 'gyur te zhes bya ba ni rgyas par bshad pa'o/_/ba be+e'u gzhon nu zhes bya ba ni be'u chung ba'o/_/lus las thogs pa zhes bya
[\[196b.4\]]ba ni snying la gnas pa'o/_/'dir yang dkar po la phyogs pa'i byang chub sems dpa' rnams ni rnam pa gsum ste/_mi rnams nyid las shi 'phos pa mi rnams kyi nang du skyes pa ni legs pa gcig go/_/sangs rgyas kyi zhing gzhan rnams nas shi 'phos pa mi rnams kyi
[\[196b.5\]]nang du skyes pa ni legs pa gnyis pa'o/_/dga' ldan rnams nas shi 'phos pa 'dir skyes pa ni legs pa gsum pa'o/_/'di rnams ni rim gyis bstan par bya'o/_/dang po gsungs pa ni de ni rab 'byor zhes bya ba la sogs pas so/_/'di la sngar yang shes rab kyi pha rol tu
[\[196b.6\]]phyin pa la lhag par mos pa dang dran pa dang bag yod pa la sogs pa yod par 'gyur zhes rtogs par bya'o/_/mi rnams las shi 'pho ba tsam ni ma yin no/_/gnyis pa gsungs pa ni sangs rgyas bcom ldan 'das gzhan dag la zhes bya ba la sogs pa ste/_yongs su zhus zhes
[\[196b.7\]]bya ba ni shes rab kyi pha rol tu phyin pa la rang gi ngo bo tsam mo/_/yongs su dri ba byas te zhes bya ba ni rnam pa sna tshogs pa'i 'thad pa rnams kyis bstan par byas te/_'di'i sangs rgyas yang dag par yongs su 'dzin pa dang ldan pa'o/_/gsum pa gsungs pa ni gzhan yang zhes
[\[197a\]]
[\[197a.1\]]bya ba la sogs pa ste/_brtsams te zhes bya ba ni dbang du byas pa'o/_/snga ma ni sangs rgyas kyis yang dag par yongs su 'dzin pa'o/_/'di ni 'phags pa mgon po byams pas yang dag par yongs su 'dzin pa zhes bya ba khyad par ro/_/nag po'i phyogs
[\[197a.2\]]la yang rnam pa gsum ste/_gang gis sngon gyi mthar bcom ldan 'das ma thos pa yongs su dri bar byas pa ni ma yin no/_/de 'dir skyes pa bstan pa la lhag par mos pa ma yin pa zhes bya ba ni gcig go/_/sngon gyi mtha' la thos pa dang yongs su dri ba la sogs pa yang dag par 'byung ba
[\[197a.3\]]la yang shin tu ring po nas rjes su zhugs pa de 'dir dad pa tsam gyis thos nas kyang yang dag par phrogs pa g.yo ba dang mi g.yo bar 'gyur ba zhes bya ba gnyis pa'o/_/sngar g.yo ba dang mi g.yo bar gyur nas phyis rnam pa thams cad du lhag par mos pa yongs su dor ba nyan thos dang rang sangs rgyas kyi theg pa dag las ltung
[\[197a.4\]]ba zhes bya ba ni gsum pa'o/_/'di rnams kyang rim gyis bstan par bya ba'o/_/de la dang po gsungs pa ni/_rab 'byor yang byang chub sems dpa' gang gis zhes bya ba la sogs pas so/_/gnyis pa gsungs pa ni gzhan yang zhes bya ba la sogs pa ste/_de ni dus re zhig ces bya bas te zhag
[\[197a.5\]]kha cig la rjes su 'jug pa'o/_/'phrog par 'gyur ba ni 'gal ba can dang nye bas gsal bar byed pa'o/_/slar yang mi stor bar 'gyur zhes bya ba ni dus de tsam du yongs su dris pas bstan par byed pa'i phyir ro/_/'di ni lhag par mos pa dang lhag par mos pa ma yin pa dag la ma nges
[\[197a.6\]]par gsungs so/_/'phrog par zhes bya ba'i 'don pa la gal te gsal bar ma gyur na/_de lta na yang gsal ba'i phyir yang dag par yongs su dri ba la sogs pa rnams la gus pa yin no/_/yang dag pa'i sgra ni yang dag pa'i don la'o/_/gang gis sngar yongs su dris par
[\[197a.7\]]mi 'gyur ro/_/rjes su ma 'brangs par 'gyur ba zhes bya ba 'ga' zhig tu 'don pa ste/_gang du yongs su dri ba dus ring por rjes su 'brel pa ma yin zhes bya ba'i don to/_/g.yeng ba ni dad pa las nyams pa'i phyir ro/_/zhum par 'gyur ba ni lhag par mos pa la 'phel ba med
[\[197b\]]
[\[197b.1\]]pa'i phyir ro/_/de'i blo rgod par 'gyur ba ni nges pa'i don la ma dmigs pa'i phyir ro/_/sdong bu bya ba'i phyir 'dus byas pa'i ras bal ni ras bal du byas nas de dang mtshungs pa'o/_/shin tu 'jal ba'i shes rab nyid med pas ngal ba ste gzhan du byas pa'i phyir ro/_/gsum pa
[\[197b.2\]]gsungs pa ni byang chub sems dpa' 'di ni zhes bya ba la sogs pa ste/_de ni zhes bya ba ni snga ma kho na ste gang gi blo rgod par gyur nas rnam pa thams cad du bcom ldan 'das ma la lhag par mos pa dor ba de'i tshe gsum par 'gyur ro/_/theg pa la gsar du zhugs pa zhes bya ba ni gang gi
[\[197b.3\]]phyir 'di rnams kyis 'gro bar byas pas na theg pa ste/_dad pa dang brtson 'grus la sogs pa rnams so/_/de rnams ni de'i gsar pa ste yun ring por yang dag par gnas pa ma yin no/_/rjes su 'dzin par mi 'gyur zhes bya ba ni dang por bdag tu byas nas yang phyis rnam pa thams cad du
[\[197b.4\]]yongs su dor ba'i phyir ro/_/rjes su 'jug par mi 'gyur zhes bya ba ni phyis rnam pa thams cad du rjes su 'grub pa med pa'i phyir ro/_/rjes su bstan par mi 'gyur ba ni byang chub kyi phyogs la sogs pa'i chos sum cu rtsa bdun gyis so/_/phyis rnam pa thams cad du yongs su dkris
[\[197b.5\]]pa yongs su dor ba'i phyir ro/_/gsungs pa ni nyid kyi don dpes gsal bar byed pa ni rab 'byor 'di lta ste zhes bya ba la sogs pa ste/_dper na sgra ni gsal ba'i don la'o/_/bde bar zhes bya ba'i sgra ni mi zad pa ste bde bas zhes bya ba'i don to/_/bar chad med pa ni bgegs kyi
[\[197b.6\]]dngos po med pa'o/_/ma smas pa ni mnyams pa'o/_/ma snad pa ni nye bar 'tshe ba gzhan med pa'i phyir ro/_/de bzhin du zhes bya ba ni 'dir dpes rnam pa thams cad du mtshungs par sbyar ba ma yin no/_/shes rab kyi pha rol tu phyin pa la ma bstan pa ni yid la mi byed pa'i phyir ro/_/bar
[\[197b.7\]]ma dor zhes bya ba ni dbus su'o/_/dka' ba'i lam ni lam dka' ba'o/_/nye bar sbyor ba lam las zhes bya bas a tsar gyi 'gyur ro/_/bsdu ba'i mthar bsgrub pa la mi rtag pa nyid kyi phyir ro/_/rnam par 'jig pa ni lam dka' ba la bsdu ba'o/_/dad pa yod pa dang zhes bya ba ni yang dag
[\[198a\]]
[\[198a.1\]]par rdzogs pa'i byang chub dang de'i lam la yang yid ches pa'o/_/bzod pa ni sbyor ba theg pa nyid do/_/srid pa ni de 'dod pa nyid do/_/'dun pa ni gong nas gang gi gnas skabs la'o/_/brtson 'grus ni spro ba'o/_/bag med pa ni dge ba la brten
[\[198a.2\]]pa'o/_/mos pa ni thabs dang thabs las byung ba la 'di ltar zhes bstan pa 'dzin pa'o/_/lhag pa'i bsam pa ni rdzogs pa'i byang chub thob pa la lhag pa'i bsam pa'o/_/gtong ba ni lam la bar chad byed pa'i chos rnams la'o/_/gus par byed pa ni rdzogs pa'i sangs rgyas
[\[198a.3\]]rnams la mi 'dor ba nyid kyi sgrub pa'o/_/dga' ba ni 'di rnams nyid la mchod pa la sogs pa la mngon par dga' ba'o/_/dang ba ni ji ltar bshad pa'i yon tan sgrub pa la yang dag par srid pa'o/_/rab tu dga' ba ni rdzogs pa'i sangs rgyas la sogs pa rnams dang chos thams
[\[198a.4\]]cad kyi stong pa nyid la kun las phyogs su byed cing rab tu dga' ba'o/_/brtson pa mi gtong ba ni sems can thams cad kyi don du rdzogs pa'i byang chub thob pa la smon lam mi 'dor ba'o/_/de dag shes rab kyi pha rol tu phyin pa la brten par byed na de ltar yod pa la de rnams kyi dad pa de ji srid du
[\[198a.5\]]brtson pa mi gtong ba ni mngon par rdzogs par 'tshang rgya ba'i phyir de rnams kyang bcom ldan 'das ma thob nas thams cad mkhyen pa nyid la gnas par 'gyur zhes bya ba'o/_/po ti 'ga' zhig la bla na med pa yang dag par rdzogs pa'i byang chub la mngon par rdzogs par 'tshang rgya ba'i phyir zhes bya ba
[\[198a.6\]]'don pa ma yin no/_/de la dad pa ni dad pa gzhan ma yin zhes 'chad par byed de don gsungs pa ni nyid la dpe gzhan pa'i don du gang la cung zad grags par 'gyur zhes gsungs pa ni 'di lta ste/_dper na zhes bya ba la sogs pa ste/_thabs mkhas pas zhes bya ba ni pha rol tu phyin pa lnga rnams
[\[198a.7\]]kyis so/_/de bzhin du pha rol tu phyin pa drug gis yongs su bzung ba'i phyir shin tu yongs su smin pa dang 'dra ba'i sems kyi dad pa la sogs pa chu dang 'dra ba khur zhing de bar ma dor 'bigs par mi 'gyur thams cad mkhyen pa nyid la gnas par 'gyur ro/_/ma smas zhes bya ba ni byang chub kyi sems
[\[198b\]]
[\[198b.1\]]la smas pa med pa'i phyir ro/_/ma snad pa zhes bya ba ni rdzogs pa'i byang chub kyi yul dad pa dang brtson 'grus la sogs pa ma snad pa'i phyir ro/_/yang shin tu brtan pa'i don du rnam pa gzhan gyis gru'i dpe gsungs pa ni 'di lta ste zhes bya ba la sogs pa ste/_shin tu gsal ba yang gru chag
[\[198b.2\]]par dogs pa'i rgyu rnams ma rtogs pa'i phyir 'chal ba'i shes rab can zhes bya ba'o/_/chag par dogs pa'i rgyu rnams de nyid gsungs pa ni mig tshags ma byas shing zhes bya ba la sogs pa ste/_de la 'dir dogs pa rnam pa gnyis te/_rtsa ba nyams pa'i dogs pa dang
[\[198b.3\]]'bras bu nyams pa'i dogs pa'o/_/de la rtsa ba nyams pa'i dogs pa gsungs pa ni de'i rdzas kyang gzhan du 'gyur la zhes bya ba ste/_'bras bu nyams par dogs pa gsungs pa ni chen po la sogs pa ste/_don chen po las zhes bya ba ni yang dag pa'i byang chub la dmigs pa'i dad pa la
[\[198b.4\]]sogs pa rnams las so/_/gzhan gyi don chen po'i rin po che'i phung po las zhes bya ba ni stobs la sogs pa sangs rgyas kyi chos kyi phung po las so/_/mig tshags bya ba legs par byas nas zhes bya ba ste/_mig tshags byas pa yang zhes bya ba'i don to/_/ji ltar yang mig
[\[198b.5\]]tshags byas par 'gyur ba'o/_/legs par bshams shing zhes bya ba ni tshang ba nyid kyis bya ba thams cad kyi sbyar bar byas te mthun pa ni rjes su mthun pa'o/_/de'i phyir de bzhon pa zhes rig par bya'o/_/bzhon pa zhes bya ba ni bzhon pa'i snod do/_/yang bstan par bya ba'i phyir dpe
[\[198b.6\]]gzhan gsungs pa ni 'di lta ste dper na zhes bya ba la sogs pa ste/_rgan po zhes bya ba ni 'khogs pa'i lus yin pa'i phyir ro/_/rgas pa ni na so mang ba'i phyir ro/_/'khogs par gyur pa ni na so mang ba nyid kyis dran pa la sogs pa yongs su nyams pa'o/_/lo brgya nyi shu lon pa
[\[198b.7\]]ni de lo brgya nyi shu'i tshad 'di la yod pas na lo brgya nyi shu pa ste/_brgya las tha na'o/_/skyes nas zhes bya ba ni skye bas zhes bya ba'i don to/_/'di la skye ba la lo 'di tsam song ba zhes bya ba'i bsdus pa'i don no/_/ma brten par khri las ldang nus sam zhes bya ba ni gzhan gyis yongs su ma bzung
[\[199a\]]
[\[199a.1\]]ba'o/_/khri ni nyal khri'o/_/'gro ba ni 'gro ba'i don du'o/_/bcom pa ni zad pa'o/_/gang du zhes bya ba ni phyogs gang la'o/_/ji srid ces bya ba ni ring po ji srid do/_/gnas der zhes bya ba ni grong khyer der zhes bya ba la'o/_/dpe nyid ni dpe ste rgya mtsho'i gru la
[\[199a.2\]]sogs pa'o/_/de'i mtha' can gyi le'u ste dpe'i le'u las le'u bcu bzhi pa'o//_//de ltar shes rab kyi pha rol tu phyin pa la mkhas pa dag gis rnam par bral ba theg pa gnyis las ltung ngo /_/ma bral ba ni bla na med pa yang dag par rdzogs pa'i byang chub la mngon par
[\[199a.3\]]'tshang rgya bar 'gyur ro zhes de ltar rab tu bstan pa la gnas brtan rab 'byor 'o na de ltar theg pa la gsar du yang dag par zhugs pa'i las dang po pa la gtam gang yin zhes 'dri bar byed pa ni las dang po pas zhes bya ba la sogs pa ste/_gnas par bgyi zhes bya ba ni bsgrub pa las
[\[199a.4\]]so/_/bslab par bgyi zhes bya ba ni yongs su shes pa las so/_/de nas bcom ldan 'das las dang po la ci nas kyang dge ba'i bshes gnyen gyis dgongs pa de'i phyir dge ba'i bshes gnyen rnams bsnyen par bya'o zhes bstan par mdzad pa ni/_rab 'byor 'di la zhes bya ba la sogs
[\[199a.5\]]pa ste/_bsnyen par bya ba ni yongs su mi 'dor ba las so/_/bsten par bya zhes bya ba ni chos ston pa'i dus su yongs su mi 'dor ba las so/_/bsnyen bkur bya zhes bya ba ni bsten par bya ba las so/_/de rnams kyis ci zhig bya zhe na/_gsungs pa ni gang dag 'di la zhes
[\[199a.6\]]bya ba ste/_'doms shing zhes bya ba ni sgrub pa la 'jug pa'i don du'o/_/rjes su ston par 'gyur ba ni sgrub pa rnam par sbyar ba'i don du'o/_/gdams ngag gi rang gi ngo bo gsungs pa ni gang dag ces bya ba la sogs pa ste/_slar 'di dge ba'i bshes gnyen rnams gang yin zhes de'i
[\[199a.7\]]phyir gsungs pa ni de dag ni zhes bya ba la sogs pa ste/_de dag ni 'di'i phyir ji ltar don nye bar ston par byed ces gsungs pa ni de la 'di skad du zhes bya ba la sogs pa ste/_de skad du rnam pa 'dis so/_/khyod tshur shog ces bya ba la sogs pa nas 'dod par ma byed cig ces bya ba'i bar _
[\[199b\]]
[\[199b.1\]]gyis so/_/shes rab kyi pha rol tu phyin pa'i sgrub pa 'di ni rnam pa bzhi ste pha rol tu phyin pa drug bsgrub pa dang rdzogs pa'i byang chub la yongs su smin pa dang /_mtshan ma mchog tu mi 'dzin pa dang /_sa gzhan la 'dod pa mi bskyed pa las so/_/dang po gsungs pa ni sbyin pa'i pha rol tu
[\[199b.2\]]phyin pa la zhes bya ba la sogs pa ste/_rnal 'byor zhes bya ba ni sbyor ba'am/_mngon par brtson pa'o/_/gnyis pa gsungs pa ni de dag thams cad ces bya ba'o/_/gsum pa gsungs pa ni/_gzugs su ma snyems shig ces bya ba ste/_gzugs kyi ngo bos rnam par rtog pa'i lta bas
[\[199b.3\]]gzung bar ma byed cig_/mi snyems pa'o zhes bya ba ni chos thams cad kyis rnam par mi rtog pa'o/_/yongs su sbyong ba ni goms pa'o/_/bzhi pa gsungs pa ni rigs kyi bu khyod gzugs su ma snyems shig_/rab 'byor de ltar na zhes bya ba la sogs pa nye bar bsdu ba'o/_/da ni gnas
[\[199b.4\]]brtan rab 'byor rang gi mtshan nyid kyis stong pa'i chos rnams thams cad la rang la rag las pa'i mya ngan las 'das pa mi 'dod cing bla na med pa yang dag par rdzogs pa'i byang chub tu don du gnyer bar gyur pa'i byang chub sems dpa' rnams dka' ba spyod pa bgyid ces gsungs pa ni/_
[\[199b.5\]]bcom ldan 'das dka' ba bgyid pa la gso zhes bya ba la sogs pa ste/_de lta bu'i ngo bo'i sbyin pa zhes bya ba'o/_/shes rab kyi pha rol tu phyin pa yongs su bsgoms pa'o/_/rang dbang du gyur pa lags kyang zhes bya ba ni lam la shin tu goms pa'i phyir ro/_/'dir ni snying rje
[\[199b.6\]]nyid mya ngan las 'das pa la ltung ba la 'gegs pa'i rgyu zhes gsungs pa ni shin tu sdug bsngal ba zhes bya ba ste/_da ni bcom ldan 'das gnas skabs de nyid kyis 'jig rten la phan pa'i phyir dang bde ba'i phyir dang snying brtse ba'i phyir dang skyob pa dang skyabs dang gnas dang dpung gnyen dang
[\[199b.7\]]gling dang snang ba dang yongs su 'dren pa dang rten du gyur par bya'o zhes nye bar bkod nas bstan pa la rgyas par byed pa ni de de bzhin te zhes bya ba la sogs pas so/_/'gro ba lnga rnams las yongs su 'gro bar bya ba mi 'jigs pa'i gnas la rab tu gnas pa'i bsam pas phan pa'i phyir dang
[\[200a\]]
[\[200a.1\]]sdug bsngal rnams las sems can grol te bde ba la rab tu gnas pa'i bsam pas bde ba'i phyir dang gnyi ga dag gis 'jig rten la brtse ba'i phyir dang 'jig rten la brtse ba de nyid gsungs pa ni sdug bsngal rnams las yongs su grol ba'i don du chos ston pa'i
[\[200a.2\]]bsam pas skyob pa'o/_/sdug bsngal gyis gdungs pa'i sdug bsngal rnams las yongs su grol nas phung po lhag ma med pa'i mya ngan las 'das pa la rab tu gnas pa'i bsam pas skyabs so/_/sbyor ba med par bya ba'i phyir chos ston pa'i bsam pas gnas so/_/gzugs
[\[200a.3\]]la sogs pa'i chos rnams kyi pha rol du chos ston pa'i bsam pas dpung gnyen no/_/gling bzhin du yongs su gcod pa'i rnam pa'i chos ston pa'i bsam pas gling rnams so/_/'jig rten la mi shes pa'i mun pa thams cad rnam par g.yo bas snang ba'o/_/sems can rnams la
[\[200a.4\]]snying rje chen pos mya ngan las 'das pa la nye bar 'dren par byed pa'i chos ston pa'i bsam pas yongs su 'dren pa'o/_/nam mkha' la 'gro ba nyid la sogs pa chos thams cad kyi rtogs pa'i don du chos ston pa las rten du 'gyur zhes bya ba mdor bsdus pa'i don no/_/'jig rten
[\[200a.5\]]pa'i skyabs su 'gyur bar bya ba la sogs pa rnams kyis mdor bstan pa'o/_/de lta bu'i ngo bo brtson 'grus rtsom zhes bya ba dang 'grel to/_/mdor bstan pa ji ltar na zhes bya ba la sogs pa dag brgyad kyis rgyas par bshad pa'o/_/de dag las zhes bya ba ni sdug bsngal de rnams
[\[200a.6\]]las so/_/'di zhes bya ba ni 'jig rten no/_/'bad par byed la zhes bya ba ni go cha bgo ba'o/_/brtson 'grus zhes bya ba ni sbyor ba'o/_/skye ba la sogs pa nyid chos te de dang ldan pas skye ba la sogs pa'i chos can rnams so/_/sngon gyi bcom ldan 'das ma rnams la rten gyi
[\[200a.7\]]'gres kyi rjes la skyob pa'i 'gres 'don pa yin no/_/gang zhig 'brel ba med pa de ni sbyor ba med pa zhes bya ba ste/_'khor ba'i gnas skabs su kun brtags dang gzhan dbang dang yongs su grub pa gang gi tshe gcig tu gyur pa so so ma yin par gyur pa 'jug pa de'i tshe de rnams kyis
[\[200b\]]
[\[200b.1\]]so so ma yin par 'jug par sbyor ba zhes brjod do/_/gang gi tshe shin tu rnam par dag pa'i chos kyi dbyings rgyu mthun pa'i thos pa dang bsams pa dang bsgoms pa la sogs pa'i stobs kyis rim gyis gnas yongs su bsgyur ba gyur pa la yongs su grub pa kun brtags dang gzhan dbang
[\[200b.2\]]dag gis so sor gyur pa shin tu dri ma dang bral ba rang bzhin gyis gnas par 'gyur ba de'i tshe sbyor ba med pa zhes brjod pa yin no/_/'bral ba med pa dang skye ba med pa dang 'gag pa med pa rnams ni 'di nyid kyi rnam grangs so/_/mjug sdud par byed pa ni/_de ltar na zhes bya ba la
[\[200b.3\]]sogs pa ste/_lam zhes bya ba ni sbyar ba las te/_de bas na 'dis gnas yin pas na gnas te/_de ston pa'i phyir gnas su 'gyur ro/_/rab 'byor gzugs kyi pha rol gang yin pa de ni gzugs ma yin zhes bya ba ste/_de bzhin nyid ni gzugs su byed pa'i mtshan nyid spangs
[\[200b.4\]]pa'i phyir gzugs kyi pha rol du gyur pa yin no/_/de bas na gang zhig gzugs kyi pha rol du gyur pa'i de bzhin nyid ni kun brtags kyi gzugs kyi rang bzhin du mi 'gyur zhes brjod pa yin no/_/rab 'byor pha rol ji lta bar zhes bya ba ni de bzhin nyid do/_/gzugs kyang
[\[200b.5\]]de bzhin de zhes bya ba ni chos nyid kyi gzugs so/_/gzugs kyi pha rol ji lta bar chos thams cad kyang de bzhin no zhes bya ba ni pha rol zhes bya ba stong pa nyid kyi rang bzhin no/_/de bzhin du chos thams cad ces bya ba ni de rnams la yang de bzhin nyid kyi ngo bo nyid kyi phyir zhes bya ba'i dgongs
[\[200b.6\]]pa'o/_/'on te mngon par rdzogs par 'tshang rgya ba nyid ni chos rnams thams cad 'gyur zhes bya ba la dgongs pa gang yin/_gal te gzugs ji lta bar de ltar chos rnams thams cad yin na/_'o na de ltar gzugs mngon par rdzogs par sangs rgyas pa nyid kyis chos thams cad kyang
[\[200b.7\]]mngon par rdzogs par 'tshang rgya bar 'gyur ro/_/de ltar shes par byed pa'i byang chub sems dpa' rnams yang dag par rdzogs pa'i sangs rgyas nyid du 'gyur ro/_/bcom ldan 'das 'di la rnam par rtog pa gang yang ma mchis pa'i slad du zhes bya ba ste/_'di la zhes bya ba ni
[\[201a\]]
[\[201a.1\]]gzugs kyi pha rol na rnam par rtog pa gang yang ma mchis pa'i slad du zhes bya ba'o/_/gal te gzugs kyi pha rol du gyur pa'i de bzhin nyid la gzugs zhes bya bar rnam par rtog par 'gyur na de'i tshe gzugs kyi rang gi ngo bo rtogs pa'i phyir chos
[\[201a.2\]]thams cad kyis rtogs par mi 'gyur gyi gzugs rtogs pa tsam du 'gyur ro/_/gang gi phyir gzugs kyi pha rol na gzugs kyi rnam par rtog pa med pa ste/_de bzhin nyid kyi bdag nyid kyi phyir de bas na de tsam du rtogs pa'i phyir chos thams cad kyi rtogs pa grub pa yin zhes bya ba'o/_/
[\[201a.3\]]bcom ldan 'das ni de de bzhin te zhes bya ba rjes su gnang nas/_rab 'byor 'di yang zhes bya ba la sogs pas spong bar mdzad de/_gal te yang byang chub sems dpa' rnams ni pha rol rtogs par 'gyur ba rnam pa thams cad du mngon du byed pa ni ma yin no/_/ji ltar de bzhin
[\[201a.4\]]gshegs pa rnams so/_/de rnams kyi rang gi ngo bo nges par sems pa la yang mngon du bya ba ma yin pa zhes bya ba dka' ba byed pa ste/_sems can gyi khams la ltos pa dang bcas pa'i phyir ro/_/'o na ji ltar de rnams shes pa yin zhe na/_de ltar bdag cag gis mngon par rdzogs
[\[201a.5\]]par 'tshang rgya ba zhes bya ba ni yang mngon par rdzogs par 'tshang rgya ba zhes bya ba'i dgongs pa'o/_/'di ltar zhes bya ba la sogs pas nye bar bsdu ba'o/_/pha rol gyi sgra la ni thung ba nyid dam pha rol pa'i rnam grangs ni gzhan gyi sgra'o/_/de'i shes pa ni shes pa ste de nyid la chos nyid ston pa'i phyir
[\[201a.6\]]dpung gnyen du 'gyur zhes bya ba'o/_/gling gi rnam pa'i chos ston pa'i phyir gling rnams so/_/chus yongs su bskor ba zhes bya ba ni chus yongs su ste thams cad nas bskor ba ni btang ba rnams so/_/chu'i dbus na gnas pa thang gi tshe zhes bya ba'i don to/_/sngon gyi mtha' dang phyi ma'i mtha'
[\[201a.7\]]yongs su chad pa'o zhes bya ba la gzugs ni kun brtags dang gzhan dbang gi ngo bo nyid sngon gyi mtha' nam yang don dam par mi 'byung ba'o/_/phyi ma'i mtha' la yang don dam par nam gyi tshe na yang 'byung bar mi 'gyur te/_dus thams cad du med pa'i phyir ro/_/chos thams cad kyi
[\[201b\]]
[\[201b.1\]]chad pa gang yin pa zhes bya ba ni sngon gyi mtha' dang phyi ma'i mtha' dag gis yongs su chad pa ste/_dus gsum gyis stong pa'i phyir chos thams cad kyi mi dmigs pa zhes bya ba don dam pa'i ngo bo nyid do/_/'di ni zhi ba ste sdug bsngal nye bar zhi ba'i phyir ro/_/'di ni gya nom pa ste mi
[\[201b.2\]]gtsang ba dang nyon mongs pa nye bar zhi ba'i phyir ro/_/'di ni mya ngan las 'das pa ste srid pa gzhan zad pa'i phyir ro/_/'di ni ji lta ba bzhin te don dam pa yin pa'i phyir ro/_/'di ni phyin ci ma log pa ste phyin ci log mi dmigs pa'i phyir ro/_/de nyid ni gling dang chos mthun pas
[\[201b.3\]]gling ngo /_/gling ni chos kyi dbyings so/_/de ston pas gling rnams su 'gyur ro/_/sgo nga'i phyi rol gyi cha ni sbubs te sgo nga las skyes pa 'di la sbubs byed pas na sbubs te/_de nyid ni ling tog ste g.yogs par byed pa'o/_/ma rig pa nyid ni sgo nga'i sbubs kyi ling tog ste des yongs
[\[201b.4\]]su khebs pa ni 'dzin pa'o/_/ji ltar sgo nga'i sbubs kyi ling tog gis yongs su khebs pa'i skye bo lhan cig skyes pa'i mun pa la zhugs pa bden pa'i don mthong bar mi nus pa de bzhin du ma rig pas sems can 'di rnams so/_/mun pa ni gti mug ste des zil gyis
[\[201b.5\]]non pa ni long bar byas pa'o/_/snang bar byed pa ni snang bar byed pa rnams so/_/khyad par du byas pa'i mun pa ni mun pa mun nag go/_/sel bar byed pa ni sel bar byed pa'o/_/skye ba med pa dang 'gag pa med pa zhes bya ba ni bsdu ba la gnyis pa'i bsdu ba'o/_/chos thams cad kyi rang bzhin ni chos
[\[201b.6\]]nyid de des skye ba med pa dang 'gag pa med pa'i phyir chos ston par mdzad pa ni so so'i skye bo'i chos rnams ni ma rig pa dang 'du byed la sogs pa rnams so/_/nyan thos kyi chos rnams ni gang zag gi bdag med pa rab tu bsgoms pa'i dran pa nye bar gzhag pa la sogs pa rnams so/_/
[\[201b.7\]]rang sangs rgyas kyi chos rnams ni de rnams nyid de gzhan gyis nye bar bstan pa la ltos pa med pa rnams so/_/byang chub sems dpa'i chos rnams ni byang chub kyi sems dang sbyin pa'i pha rol tu phyin pa la sogs pa rnams so/_/sangs rgyas kyi chos rnams ni stobs bcu la sogs pa rnams
[\[202a\]]
[\[202a.1\]]so/_/de bzhin du chos thams cad la yang skye ba med pa dang 'gag pa med pa'i phyir chos bstan pas yongs su 'dren pa'o/_/yongs su las khrid par byed pa ste/_don dam pa rtogs par byed pa'o/_/gzugs ni nam mkha'i rten can no zhes bya ba ni
[\[202a.2\]]nam mkha' bzhin du gos pa med par 'gyur ba med pa don dam pa'i gzugs zhes bya ba'i don to/_/de bzhin du nam mkha' dang mtshungs pa yod bzhin du chos thams cad 'gro ba med pa 'ong ba med pa'o/_/yongs su grub pa'i chos rnams ni rnam par mi rtog pa'i dus na gang nas
[\[202a.3\]]kyang 'ong ba med pa rnam par rtog pa'i dus na gang du yang 'gro ba med pa'o/_/nam mkha' dang mtshungs pa ci'i phyir zhes gsungs pa ni/_ji ltar nam mkha' ma byas pa ste mi bskyod pa'i phyir ro/_/rnam par mi 'gyur ba ni gnas skabs gzhan ni ma bskyed pa'i phyir ro/_/mngon
[\[202a.4\]]par 'dus ma byas pa ni rgyu dang rkyen rnams kyis so/_/khyad par ma byas pa nyid kyis gnas pa bskyed nas 'jug pa'i phyir ro/_/yang dag par gnas pa zhes bya ba ni yang dag par de la gnas pa'i phyir ro/_/rnam par gnas pa ni 'ga' zhig nyid du gnas pa'i phyir ro/_/'di rnams bzlog
[\[202a.5\]]pas mi gnas pa yang dag par mi gnas pa rnam par mi gnas pa'o/_/rab 'byor de bzhin du chos thams cad ni 'gro ba med pa la sogs pa ste/_'ga' zhig tu 'ong ba med pa zhes bya ba la sogs pa'i 'gres 'don pa ma yin no/_/rab 'byor chos thams cad ni stong pa nyid kyi
[\[202a.6\]]rten can zhes bya ba ni stong pa nyid kyi ngo bo nyid do/_/de dag rten de las mi 'da'o zhes bya ba ni chos de rnams ngo bo nyid de 'dor ba ma yin no/_/khyad par gyi gnas skabs thob par byed pa ni mngon par 'du byed pa ste/_de med pas mngon par 'du mi byed pa'i rten can no/_/skye ba med
[\[202a.7\]]pa'i phyir mi skye ba'i rten can no/_/rgyu dang rkyen gyi stobs kyis mi skyed pa'i phyir 'byung ba med pa'i rten can no/_/dngos po med pa'i tha snyad kyi rgyu rang bzhin med pa'i phyir dngos po med pa'i rten can no/_/rmi lam gyi rten can ni tshad ma med pa'i phyir ro/_/gzugs med pa'i phyir mu med pa'i
[\[202b\]]
[\[202b.1\]]rten can no/_/zhi ba'i rten can ni dngos po las nyon mongs pa med pa'i phyir ro/_/mya ngan las 'das pa'i rten can ni rang bzhin nyid kyis rnam par rtog pa thams cad dang spros pa rnams mya ngan las 'das pa'i phyir ro/_/'byung ba med pa'i rten can ni de kho na nyid du med par sgro
[\[202b.2\]]'dogs pa med pa'i phyir ro/_/'ong ba med pa ni gang nas kyang 'ong ba med pa'o/_/'gro ba med pa ni gang du yang 'gro ba med pa'o/_/'ong ba dang 'gro ba dag med pa'i phyir rten te/_rnam pa thams cad du rab tu zhi ba de'i phyir rab tu zhi ba'i rten can no/_/gang gi phyir nam mkha'
[\[202b.3\]]dang brten pa nyid kyis zab pa'i chos rnams gsal bar byed pa de bas na thams cad kyi lhag par mos pa mi srid cing 'dri bar byed pa ni bcom ldan 'das 'di su dag gis zhes bya ba ste/_shes rab kyi pha rol tu phyin pa zab mo zhes bya bas so/_/lhag par mos pa la rgyu rnam pa
[\[202b.4\]]gnyis te/_sngon gyi spyod pa dang rten gyi khyad par ro/_/de la sngon gyi spyod pa gsungs pa ni/_spyad par gyur pa ni spyad par 'gyur bas na spyad par gyur pa'o/_/'don pa la yang spyod pa ste/_pha rol tu phyin pa drug srung bar byed pa zhes bya ba'i don to/_/rgyu gnyis pa ni rten
[\[202b.5\]]gyi khyad par te/_sngon gyi sangs rgyas rnams te/_de gsungs pa ni sngon gyi zhes bya ba la sogs pa ste/_rgyu gnyis kyis yang dge ba'i rtsa ba yongs su smin pa'o/_/bcom ldan 'das ma ni stong pa nyid kyi ngo bo nyid yin te/_de la rang bzhin gzhan rnams kyi yang lhag par
[\[202b.6\]]mos pa mi srid cing 'dri bar byed pa ni ngo bo nyid ji lta bu lags zhes bya ba ste/_'dul ba las byung ba dben pa'i rang bzhin can no/_/'dul ba ni gsal ba ste/_'os pa'i phyir 'dul ba las byung ba ste/_'dod chags pa'i nyon mongs pa rnams so/_/de rnams kyi rang
[\[202b.7\]]bzhin nyid kyis med pa'i phyir de rnams kyis dben pa'i rang bzhin 'di rnams la yod pa de bas na stong pa nyid kyi ngo bo nyid ces bya ba'i don to/_/rten de dag nyid mngon par rdzogs par sangs rgyas nas zhes bya ba ni gang zhig 'di nam mkha' la 'gro ba skye ba la sogs pa rnal 'byor gyi rab tu dbye ba
[\[203a\]]
[\[203a.1\]]gsungs pa'o/_/bcom ldan 'das kyis gsungs pa'i don la khyad par gsungs pa ni dka' ba bgyid pa lags so zhes bya ba la sogs pas so/_/bcom ldan 'das de de bzhin te zhes rjes su gnang nas khyad par gsungs pa ni/_rab 'byor
[\[203a.2\]]yang zhes bya ba la sogs pas so/_/gzhal du med pa'i sems can yongs su mya ngan las 'da' bar bya ba'i don nyid kyis snying rje yongs su bsgoms pa'i go char 'gyur ro/_/shes rab yongs su bsgoms pa med par de tsam nyid kyis dga' ba spyod pa spyad pa nyid ma yin zhes bya
[\[203a.3\]]ba'i dgongs pa'o/_/gzugs dang 'brel pa yang ma yin gzugs kyi don du 'brel pa yang ma yin zhes bya ba ste/_gzugs la sogs pa'i chos rnams shin tu med pa'i phyir gzugs la sogs pa'i ngo bo nyid ni ma yin no/_/chos de rnams thams cad mtshan mar byas nas go cha
[\[203a.4\]]'di yang ma yin no/_/'on kyang mtshan ma med par byas pa ni go cha zhes bya ba ston par byed de/_gnas gsum po ni so sor 'dod par bya ba ma yin te/_'on kyang gcig nyid ces bya ba'i dgongs pa'o/_/don gyi dbang 'di 'dod pa'i don no/_/de yang bcom ldan 'das
[\[203a.5\]]rang nyid kyis gsungs pa ni gnas med cing zhes bya ba la sogs pas so/_/sngon gyi po ti rnams la gnas pa ma yin zhes bya ba la sogs pas so/_/go cha bgos pa zhes bya ba tha ma'i 'gres 'don pa ma yin no/_/'don pa 'di nyid kyang rigs pa'i ngo bo ste/_sngon
[\[203a.6\]]gyi nyan thos dang rang sangs rgyas kyis rnams kyis mi 'brel ba'i go cha zhes bcom ldan 'das kyis gsungs pa la gang zhig_/rab 'byor gyis gsol pa/_gnas gsum po ni so sor 'dod par bya ba ma yin te sa gsum po de dang ma 'brel pa'i phyir go cha'i dgongs
[\[203a.7\]]pa'o/_/de gsal bar bya ba'i phyir bcom ldan 'das 'dri bar mdzad pa ni/_don gyi dbang zhes bya ba ste/_de nas 'phags pa rab 'byor la rang gi dgongs pa gsal bar byed pa zab pa zhes bya ba la sogs pa'i sa gsum mo/_/dmigs pa'i sbyor bas so sor 'dod
[\[203b\]]
[\[203b.1\]]par bya ba ma yin no/_/don gsum la yang sgom pa po mi dmigs pa la sogs pa'i 'thad pa rnams so/_/cung zad kyang ma mchis zhes bya ba ni sgom pa po'i shes rab kyi pha rol tu phyin pa'i dngos po mi dmigs pa'i phyir ro/_/gang du yang ma mchis zhes bya ba ni gang du yang chos med pa
[\[203b.2\]]la yang skal ba ma mthong ba'i phyir ro/_/don gsungs pa la de ci'i phyir zhes bya ba'i 'dri ba'o/_/yongs su grub pa ma mchis pa'i slad du zhes bya bas lan no/_/yongs su grub pa ni dngos por gyur pa'o/_/de bas na 'di ni nam mkha' sgom pa ste/_chos thams cad kyi dngos po
[\[203b.3\]]med pa'i sgom pa ste/_stong pa nyid tsam mthong ba'i phyir ro/_/chos thams cad sgom pa zhes bya ba'i 'don pa la yang don 'di nyid de nyid kyi phyir 'di ni ma chags pa'i sgom pa ste/_shin tu sgom pa yang ngo /_/chos rnams thams cad la mi dmigs pa'i phyir dang thogs pa
[\[203b.4\]]med pa'i phyir ro/_/chos rnams mtha' yas pa nyid kyi phyir med pa'i sgom pa ni med pa'i sgom pa ste/_bzung ba mi dmigs pa'i phyir ro/_/yongs su bzung ba ma mchis pa'i sgom pa ni 'dzin pa mi dmigs pa'i phyir ro/_/'dis ni mtshan ma med pa la gnas pa'i
[\[203b.5\]]sa gsum yang dmigs pa'i sbyor bas so sor 'dod par bya ba ma yin zhes bya ba'i don to/_/phyogs snga ma la ni rang nyid kyis bcom ldan 'das kyis don gyi dbang ci zhig ces 'dri ba'o/_/rang nyid kyis gnas pa med pa ni 'dir lan no/_/rab 'byor gyis yang zab pa zhes
[\[203b.6\]]bya ba la sogs pa'i tshig ni gnas skabs med par 'gyur ro/_/rab 'byor de lta bas na zhes bya ba la sogs pa ste/_'di las tshad ma med pa'i gnas pa nyid las rgyu gzhan med pas kyang brtag par bya ba ni sbyang bar bya ba'o/_/'ga' zhig tu 'di ni phyir mi ldog pa 'on te ma
[\[203b.7\]]yin zhes bya ba'i 'og tu spyod pa'i mtshan ma ston par byed de/_gang du yang zhes bya ba la sogs pa ni shes rab kyi pha rol tu phyin pa brjod par gyur pa la dmigs pa'i sbyor bas mngon par zhen pa mi skyed pa'o/_/'ga' zhig tu yongs su brjod pa zhes bya ba ni gzhan dag mu
[\[204a\]]
[\[204a.1\]]stegs pa rnams kyis gsal ba yang dag par sbas nas smra ba la smra ba'i bstan pa'i tshig rnams la snying po'i 'du shes 'di la skyed pa ma yin no/_/'ga' zhig tu zab pa'i chos thos pa la 'di zhum pa dang skrag pa la sogs pa 'byung ba ma yin no/_/kha cig
[\[204a.2\]]mngon par dga' bar byas nas nyan pa por 'gyur ro/_/yon tan 'di rnams kyis yang dag par ldan pa phyir mi ldog par 'dzin par bya'o/_/'di yang sngon gyi mngon par brtson pa med par gsungs pa ni rig par bya'o zhes gsungs so/_/gal te yang shin tu ring po nas shin tu bya
[\[204a.3\]]dka' ba rgyal srid dang dpung gnyen dang bu dang yan lag dang nying lag dang /_lus gtong ba la sogs pa'i mtshan nyid can gyi spyod pas bskal ba grangs med pa gsum gyis yang dag pa'i byang chub thob par byed pa mngon par zhen pa yongs su zhen pa spong ba shes rab kyi pha rol tu phyin
[\[204a.4\]]pa la mngon par dga' ba tsam gyis ni ma yin no/_/de lta na yang chos thams cad la yang mi dmigs pa'i mtshan nyid can gyi shes rab kyi pha rol tu phyin pa la gnas par byed cing de nyid dus ring po can dka' ba spyod pa shin tu bde blag tu bya ba ste/_de bas chos thams cad mi
[\[204a.5\]]dmigs pa'i spyod pa nyid rdzogs pa'i byang chub kyi rgyu gtso bor brjod pa yin no/_/de bas na de la spyod cing phyir mi ldog pa'i 'dzin par bya'o/_/bcom ldan 'das rnam pa gang gis des shes rab kyi pha rol tu phyin pa bye brag tu brtags pa lags zhes bya ba ni mngon par rtogs pa'i
[\[204a.6\]]dus la lhag mthong gi bye brag tu brtags pas so/_/thams cad mkhyen pa la gzhol ba'i rgyud kyis bya ba ni thams cad mkhyen pa nyid mngon du rtogs par byas te/_bye brag du brtag par bya zhes bya ba'i don to/_/rgyud kyis zhes bya ba ni sems kyi rgyun gyis so/_/thams cad
[\[204a.7\]]mkhyen pa nyid la gzhol ba nyid ji ltar gsungs pa ni nam mkha' la gzhol ba nyid kyis zhes bya ba ste/_stong pa nyid kyi ngo bo nyid kyis thams cad mkhyen pa nyid la nam mkha' dang mtshungs pa nyid kyi phyir ro/_/'di lta ste mngon par rtogs pa'i dus la chos rnams kha cig ni snang bar 'gro ba ma yin
[\[204b\]]
[\[204b.1\]]te med pa'i phyir ro/_/de rnams kyi de bzhin nyid ni mngon par rtogs par 'gyur ba yin la de bzhin nyid de yang nam mkha' dang 'dra ba'o/_/gzhol ba dang 'bab pa dang phyogs pa zhes bya ba chung ngu dang 'bring dang chen po'i dbang gis tshig rnam pa gsum mo/_/de ni bye brag tu brtags pa zhes
[\[204b.2\]]bya ba ni shes rab kyi pha rol tu phyin pa zhes bya ba'i lhag ma'o/_/de ci'i phyir zhe na zhes bya ba ni de'i nam mkha' dang mtshungs pa nyid do/_/gzhal du med pa zhes bya ba la sogs pas lan no/_/yul dang dus la gzhal bar bya mi nus pa'i phyir gzhal du med pa'o/_/de bzhin nyid ni
[\[204b.3\]]tshad ma dang bral ba'i phyir tshad ma med pa'o/_/de ni gzugs ma yin zhes bya ba nas ji srid gang du yang mi gnas zhes bya ba'o/_/'di rnams thams cad yul dang dus la mi khyab pa nyid kyis tshad ma dang ldan pa'i phyir gzhal du med pa la de'i ngo bo dang sbyor ba'i phyir ro/_/de la thob pa ni rtogs
[\[204b.4\]]pa'i skad cig ma dang po la rung ba nyid so sor rtogs pa'i ngo bo rtogs par bya ba'i chos thams cad kyi mngon par rtogs pa ni rang gi mtshan nyid rnams la'o/_/khong du chud pa ni chos gang yang rung ba mngon du bya ba'o/_/lam ni mthong ba'i lam la sogs pa'o/_/lam gyi 'bras
[\[204b.5\]]bu ni des bsgrub par bya ba nyon mongs pa spong ba la sogs pa'o/_/ye shes ni spyi'i ngo bo yongs su gcod pa'o/_/rnam par shes pa ni khyad par gyi ngo bo yongs su gcod pa'o/_/skye ba dang 'jig pa dag ni ji ltar 'jig rten las nges pa skad cig ma yin pa'i phyogs la ni skye ba dang 'jig
[\[204b.6\]]pa dang rgyu gzhan gyis byas pa'o/_/skad cig ma'i phyogs la ni rang gi rgyud tsam las skyes pa'i 'gag pa ni nyon mongs pa thams cad spangs pa'o/_/sgom pa ni yang dang yang du sems la nges par zhugs pa'o/_/sgom pa dang bral ba ni mngon par 'dus ma byas pas 'bad pa'i khyad par can
[\[204b.7\]]gyi sgom pa'o/_/phyogs ni yul gyi khyad par ro/_/gzhan du na zhes bya ba ni de zhes 'jug pa yin no/_/sus kyang zhes bya ba ni gzugs la sogs pa'i ngo bo nyid kyis te de rnams kyi tshad ma nyid dang ldan pa'i phyir ro/_/don ni 'di yin te/_gal te thams cad mkhyen pa nyid bya ba rnam
[\[205a\]]
[\[205a.1\]]par 'gyur ba bong ba dang gnas pa dang ldan pa phyogs gcig pa gzhal bar bya ba ni brtags pa'i rnam par 'gyur na de ltar yod pa na gzugs la sogs pa'i chos rnams kyis mngon par rdzogs par 'tshang rgya bar 'gyur ro/_/gang gi phyir de'i rnam pa dang
[\[205a.2\]]bral ba nam mkha'i chos can de bas na de gzugs la sogs pa rnams kyis mngon par rtogs pa ma yin te/_de rnams med pa'i phyir ro/_/de bzhin nyid ni de rnams kyi tha mi dad pa'i ngo bo mngon par rtogs pa yin zhes bya ba'o/_/de ci'i phyir zhe na zhes bya ba ni dri ba'o/_/lan
[\[205a.3\]]ni gzugs nyid ces bya ba ste/_gzugs zhes bya ba ni yongs su grub pa'i gzugs so/_/de bzhin du tshor ba la sogs pa'o/_/kun brtags dang gzhan dbang gis gzugs la sogs pa rnams la med pa nyid kyis de'i tshe nub pa'i phyir yongs su grub pa'i gzugs la
[\[205a.4\]]sogs pa nam mkha' dang mnyam pa rnams la thams cad mkhyen pa nyid kyi ngo bo nyid ces bya ba'i dgongs pa'o/_/de ltar zab pa'i chos thos pas lha rnams/_bcom ldan 'das zab po zhes bya ba la sogs pas mngon par bsngags nas de bzhin gshegs pa la 'dod pa chung ba nyid kyis
[\[205a.5\]]slar yang zab pa nyid ston par byed cing zhes gsungs pa ni/_de nas zhes bya ba la sogs pa ste zab pa ni gnyis kyis kun tu spyod pa med pa'i phyir ro/_/gting dpag dka' ba ni kun brtags dang gzhan dbang dag gis bsgribs pa'i phyir ro/_/blta bar dka' ba ni 'jig rten pa'i bsgom pa'i lam
[\[205a.6\]]gyi spyod yul ma yin pa'i phyir ro/_/rtogs par dka' ba ni nyan thos dang rang sangs rgyas dag la yang 'jig rten las 'das pa'i shes rab kyis mi rtog pa'i phyir ro/_/byed 'dod pa mi byed pa ni brtson pa chung ba'o/_/gzhol bar mdzad pa ni mgu bar byed pa'o/_/gang du sus kyang
[\[205a.7\]]zhes bya ba la sogs pas 'di nyid la lhag pa'i bya ba dgag pa'o/_/nam mkha' zab pa'i phyir zhes bya ba la sogs pas las dgag pa'o/_/bdag zab pa'i phyir zhes bya ba la sogs pas byed pa po dgag pa'o/_/chos thams cad sgrib pa med pa nyid kyis zab pa zhes
[\[205b\]]
[\[205b.1\]]bya ba ni 'ga' zhig tu 'don pa'o/_/chos thams cad kyi thob par bya ba de rnams 'ong ba med pa nyid kyis zab pa'o/_/ngo mtshar to zhes bya ba la ni sngar ma mthong ba nyid kyi phyir ro/_/rmad du byung ba zhes bya ba ni rgyu dang 'bras bu la khyad par dang ldan pa'i phyir ro/_/mi
[\[205b.2\]]mthun pa ni bzlog pa'o/_/ci'i phyir zhe na/_mi bzung ba'i slad du ste 'di ni gzugs so zhes mtshan mar byed pa ni 'dzin pa ste/_de las gzhan ni mi 'dzin pa'o/_/brgya byin la sogs pa'i lha rnams kyis nye bar mtshon par byed pa'i le'u ni lha'i le'u ste le'u bcwa
[\[205b.3\]]lnga pa'o//_//da ni gnas brtan rab 'byor ji ltar mi 'dzin pa'i phyir chos ston par byed pa de ltar gsal bar mdzad pa ni chos thams cad dmigs su ma mchis pa ste zhes bya ba la sogs pa ste/_gzung bar nus pa'i kun brtags dang gzhan dbang gi ngo bo'i mi
[\[205b.4\]]dmigs pa ni stong pa nyid de/_de'i mtshan nyid can gyi chos 'di yin la de bas na chos thams cad la de bzhin nyid kyi bdag nyid can gyi phyir mi dmigs pa'i ngo bo nyid bstan par byed pa ni/_gang la yang thogs pa ma mchis zhes bya ba ste/_gal te nye bar dmigs pa'i ngo
[\[205b.5\]]bor 'gyur na de'i tshe chos rnams la phan tshun du mtshan nyid mi 'dra ba'i phyir chos gcig gzhan du thogs par 'gyur ro/_/dper na sngon po ser po la'o/_/stong pa nyid kyi mtshan nyid la thams cad du yang dag par 'byung ba'i phyir gang du yang thogs pa med pa'o/_/'dis
[\[205b.6\]]ni chos rnams thams cad la sgro 'dogs pa dang skur pa 'debs pa'i mtha' med par gsungs pas so/_/kun brtags dang gzhan dbang gi ngo bo med pa'i phyir sgro 'dogs pa'i mtha' med pa'o/_/chos nyid kyi ngo bo la skur pa mi 'debs pa'i phyir skur pa 'debs pa'i mtha' med
[\[205b.7\]]pa'o/_/de bas na thogs pa med pa'i mtshan nyid do/_/thams cad du gnyis su med pa'i ngo bo nyid kyis khas blangs pa'i ngo bo nyid do/_/'thad pa gsungs pa ni/_nam mkha' dang mtshungs pa nyid kyis zhes bya ba ste/_ji ltar nam mkha' thams cad la rjes su 'gro ba gang du yang
[\[206a\]]
[\[206a.1\]]thogs pa med pa'o/_/ci'i phyir mnyam pa nyid ces gsungs pa ni/_lam thams cad mi dmigs pa'i slad du zhes bya ba ste/_lam ni sgro 'dogs pa dang skur pa 'des pa dag la rab tu gnas par gyur pa dngos po dang dngos po med pa'i ngo bo can
[\[206a.2\]]gzugs la sogs pa dang ri bong gi rwa la sogs pa rnams te/_de rnams kyi mi dmigs pa las so/_/gal te dngos po'i ngo bor 'gyur ba yin na gcig gzhan du thogs par 'gyur ro/_/dngos po med pa'i ngo bo la yang ci'i phyir gzhan du rjes su 'gro ba'i nus pa'o/_/gnyi
[\[206a.3\]]ga'i ngo bo dang bral ba'i phyir stong pa nyid ni gang du yang thogs pa med pa'o/_/thogs pa ma mchis pa'i mtshan nyid ni mtshungs pa med pa'i ngo bo nyid do/_/gnyis su ma mchis pa'i slad du ni 'dra ba med pa'i phyir ro/_/gnod par byed pa'i mtshan nyid 'di la yod pas na do zla'i mtshan
[\[206a.4\]]nyid do/_/de med pas na do zla ma mchis pa'i mtshan nyid do/_/mngon par grub pa ma mchis pa'i slad du zhes bya ba ni/_'gal ba can dang bral ba'i phyir ro/_/gnas ni rab tu gnas pa ste/_bde 'gro dang ngan 'gro dang mya ngan las 'das pa rnams so/_/de med pas na gnas
[\[206a.5\]]med pa'o/_/mngon par grub pa ma mchis pa'i slad du zhes bya ba ni mngon par grub pa ma mchis pa la gang du yang rab tu gnas pa med pa'o/_/ci'i phyir mngon par ma grub pa zhe na gang gi phyir skye ba med pa ni skye ba dang bral ba'o/_/ci'i phyir skye ba med pa zhe na/_skye ba thams cad la mi 'thad
[\[206a.6\]]pa nyid kyi phyir ro/_/'di lta ste/_gal te skye ba zhes bya ba ni chos yin par gyur na de rang las yin par 'gyur ram 'on te gzhan las yin par gyur ram/_gnyi ga las yin par 'gyur ram/_rgyu med pa las yin par 'gyur zhes bya ba'i brtag pa bzhi'o/_/de la rang las
[\[206a.7\]]skye ba ni mi rigs te de'i tshe chos mi skyed pa'i phyir ro/_/med pa'i bdag nyid la skye ba'i rgyu mi rigs pa'i phyir ro/_/gal te yang skye ba'i snga rol nyid du chos yod par gyur na/_de ni mi rigs te yod pa la slar skye ba mi rigs pa'i phyir ro/_/yod pa la skye ba ltos par gyur pa la
[\[206b\]]
[\[206b.1\]]dus thams cad du skye bar 'gyur ro/_/nam yang skye ba med pa ni ma yin no/_/de bas na rang las skye ba rig pa ma yin no/_/gzhan las kyang skye ba mi rigs te gal te gzhan las gzhan dag skye bar 'gyur na thams cad las thams cad skye bar 'gyur ro/_/'di ni yod par 'gyur ba
[\[206b.2\]]yin te gzhan yang de byed de/_gang du rgyu de nus pa yang 'bras bu mthong ba'i phyir rtogs pa yin te/_des na rnam par gzhag pa med pa ni ma yin no/_/'dir ni brjod par bya ste/_nus pa de nus pa'i rgyu la brten pa thams cad du yod par 'gyur ram/_'on te nus par bya ba
[\[206b.3\]]la yod par 'gyur/_gal te thams cad du yin na rnam par gzhag pa de'i gnas skabs kho na'o/_/gal te nus par bya ba la yin na nus par bya ba med pa la de la ji ltar nus pa tha dad pa brjod par bya'o/_/nus pa tha dad pa nyid ni de de lta bu gang gi phyir 'bras bu cung zad nyid de thams cad
[\[206b.4\]]ni ma yin zhes sems la yang nus pa'i khyad par 'bras bu dang 'brel pa'am ma 'brel ba ste 'brel pa nyid la ni med pa la 'brel pa su zhig yin/_ma 'brel pa nyid la ni rnam par gzhag pa med pa nyid do/_/gnyi ga las skye ba la yang skyon gnyis po 'di las grol ba med do/_/rgyu med
[\[206b.5\]]pa las skye ba'ang mi rigs te/_dus rtag tu rnam pa thams cad kyis skye bar thal pa'i phyir ro/_/de ltar rnam par dpyad pa las don dam par skye ba mi 'thad pa'o/_/ji skad du gsungs pa/_rang las ma yin gzhan las min/_/gnyi ga las min rgyu med min/_/dngos po
[\[206b.6\]]gang dang gang de ni/_/nam yang skye ba ma yin no/_/zhes bya ba'o/_/ngan 'gro'i lam dang bde 'gro'i lam dang mya ngan las 'das pa'i lam zhes bya ba ni lam rnams so/_/de med pas lam ma mchis pa'o/_/de nyid kyi phyir gsungs pa lam thams cad mi dmigs pa'i slad du'o/_/
[\[206b.7\]]de nas zhes bya ba la sogs pa ste/_rjes su mthun par skyes pa zhes bya ba ni rjes su'i sgra ni 'dra ba la'o/_/rjes su mthun par skyes pa ni rjes su mthun par skyes pa'o/_/byed pa po la ni ta'i rkyen no/_/las kyi drug pa ste 'brel pa brjod par 'dod pas/_bcom ldan 'das kyi rjes su mthun
[\[207a\]]
[\[207a.1\]]par skyes pa rab 'byor zhes bya ba'o/_/de ci'i slad du zhe na zhes bya ba la sogs pa ste/_de de'i rjes su mthun par skyes pa nyid ci'i phyir zhe na/_lan de ni 'di ltar zhes bya ba la sogs pas so/_/bcom ldan 'das kyi 'di sras te 'dra ba yang yin la
[\[207a.2\]]stong pa nyid smra ba'i phyir zhes bya ba dgongs pa'o/_/de nas zhes bya ba la sogs pa ste/_ma skyes pa'i phyir zhes bya ba ni rjes su mthun par skyes pa nyid la gtan tshigs gsungs so/_/ma skyes pa nyid kyi pha dang bu dag la 'dra ba nyid kyi phyir zhes bya ba'i dgongs pa'o/_/gal te ma skyes
[\[207a.3\]]pa yin na ji ltar pha dang bu dag grub pa zhes bya ba'i dgongs pa'o/_/rjes su mthun par skyes pa zhes bya ba la sogs pas gtan tshigs gzhan gsungs pa ni/_rjes su mthun par skyes te/_de bzhin gshegs pa'i de bzhin nyid kyi rjes su 'gro ba de bas kyang de bzhin gshegs pa'i
[\[207a.4\]]rjes su mthun par skyes pa'o/_/rjes su 'gro zhing skyes pa ni rjes su mthun par skyes pa zhes bya ba'i dgongs pa'o/_/ji ltar de bzhin gshegs pa'i de bzhin nyid ni 'ong ba med pa dang 'gro ba med pa de bzhin du gnas brtan rab 'byor gyi de bzhin nyid 'ong ba med pa dang 'gro ba med pa
[\[207a.5\]]zhes bya ba 'dis de bzhin gshegs pa'i de bzhin nyid dang /_rab 'byor gyi de bzhin nyid la mnyam pa nyid ston par byed de/_rjes su mthun par skyes pa nyid rab tu bsgrub pa'i don du 'ong ba yang med song ba yang med ces bya ba ste/_gang las kyang 'ongs pa med pa gang du
[\[207a.6\]]yang 'gro ba med pa'o/_/de ltar na zhes bya ba la sogs pas nye bar bsdu ba'o/_/chos thams cad kyi de bzhin dang ro gcig pa'i rtogs pa 'di ni 'jig rten las 'das pa'i ye shes kyi ngo bo nyid thams cad du 'gro ba'i chos kyi dbyings so sor rtogs pas bskal pa grangs
[\[207a.7\]]med pa dang po 'das par gyur pa la/_mdor bsdus pas rab tu dga' ba la mthong ba'i lam gyi rang bzhin sa dang po la byang chub sems dpa' rnams la yang dag par skye ba yin no/_/byang chub sems dpa'i sa gzhan dang gzhan rnams de bzhin nyid la gzhan dang gzhan gyi ngo bo
[\[207b\]]
[\[207b.1\]]rtogs pa la rnam par dag pa'o/_/de bzhin gshegs pa'i sa la de'i rnam par dag pa ni gtan du ba yin no/_/de ltar na de bzhin gshegs pa thams cad kyi ye shes kyi gsang bar gyur pa byang chub sems dpa' rnams kyi 'jig rten dang 'jig rten las 'das pa thams cad kyi phun
[\[207b.2\]]sum tshogs pa'i rgyu kha cig bdag cag gis mi mthong zhes dmus long ltar nyi ma'i 'od zer gyis mun pa rtsa ba nas 'byin pa'i nyi ma'i dpal la sun 'byin par byed pa bag med pa chen po kun la spyod pa yin no/_/ji skad du gsungs pa/_gang zhig 'di gzung ba la sogs pas dben pa'i
[\[207b.3\]]snang ba tsam de snga ma dang phyi ma la rjes su mtshams sbyor ba ma yin pa rang gi cha tsam la yang tha ma yin pa'i phyir gzugs la sogs pa'i de bzhin nyid la yang phan tshun du mtshan nyid mi 'dra ba'i gzugs la sogs pa'i snang ba tsam las tha dad par gzhan dag gis yongs su brtags pa'i
[\[207b.4\]]ba glang la sogs pa bzhin du mi dmigs pa'i phyir ro/_/rkyen thams cad la rang gi cha tsam tha ma nyid la ci'i phyir 'di rnams kyi mtshan nyid mi 'dra ba rtogs pa yin zhe na/_de kho na nyid rtogs pa nyid kyis so/_/gang gi phyir phan tshun du mtshan nyid mi 'dra ba'i gzugs la sogs
[\[207b.5\]]pa snang ba rnams la gang zag la sogs pas dben pa tsam gyi blos rnam par bstan nas de bzhin nyid ces bya ba rnam par gzhag pa yin no/_/de yang de'i kun tu rtog pa tsam las tha dad par nye bar dmigs pa ma yin no/_/de bas na de nyid las de'i ngo bo grub pa yin no/_/rnam par
[\[207b.6\]]rtog par byas pa'i de bzhin nyid grub pa ma yin no zhe na/_rnam par rtog pa med pa las kyang de'i 'grub pa gang yin/_gcig nyid la ni sna tshogs pa nyid kyi rnam par gzhag pa la thams cad du rnam par rtog pa gcig gi mtshan nyid yin pa'i phyir ro/_/de bas na de bzhin nyid kyi
[\[207b.7\]]tha snyad kyang gang zag la sogs pa'i tha snyad kyi rnam par rtog pa 'gag pa'i don du kun brtags tsam gyi mtshan nyid ces bya ba'o/_/'dir ni brjod par bya ste/_de bzhin nyid tha dad par mi mthong zhes bya ba gang zhig brjod pa de ma rig pas long ba la ltos pas legs par smras pa nyid do/_/
[\[208a\]]
[\[208a.1\]]ji skad du gsungs pa/_ma rig pa ni skyes gyur pa/_/mig ser gdungs pa 'jug pa ltar/_/mi bden don ni mthong bar byed/_/bden pa bsgribs nas gnas pa yin/_/zhes bya ba'o/_/de bas na 'di la so so skye bo'i shes pa la mi snang ba ni
[\[208a.2\]]rgyan kho na ste skyon ni ma yin te/_'phags pa rnams kyi spyod yul yin pa'i phyir ro/_/de nyid kyi phyir 'di ni don dam pa zhes brjod do/_/rnam par rtog pa tsam gyis nye bar brtags par byas pa'i lus can ni ma yin te/_'phags pa rnams kyi so so rang gis rig par bya ba'i phyir ro/_/
[\[208a.3\]]de nyid kyi phyir phyin ci ma log pa'i don gyis yang dag pa'i mtha' zhes brjod do/_/de lta na yang gsungs pa/_de bzhin nyid dang yang dag mtha'/_/mtshan ma med dang don dam nyid/_/chos kyi dbyings dang rnam grangs ni/_/stong pa nyid kyi mdor bsdus pa/_/phyin ci ma log gzhan du med/_/
[\[208a.4\]]de 'gog pa dang 'phags pa'i yul/_/'phags pa'i chos kyi rgyu nyid phyir/_/rim pa ji bzhin rnam grangs don/_/'di la 'grel pa ni gzhan du med pa'i don gyis de bzhin nyid dang phyin ci ma log pa'i don gyis yang dag pa'i mtha' dang mtshan ma dgag pa'i don gyis mtshan ma med pa dang /_
[\[208a.5\]]'phags pa rnams kyi ye shes kyi spyod yul nyid kyi phyir don dam pa dang /_don dam pa'i ye shes kyi spyod yul nyid kyi phyir chos kyi dbyings zhes bya ba la sogs pa'o/_/rang bzhin gsum la yang gsungs pa/_/de nyid don la so sor rtog_/cig car mtshan nyid gsum la ni/_/yongs su shes dang spang ba dang /_/rim pa ji bzhin thob
[\[208a.6\]]par 'dod/_/gnyis ni yang dag mi dmigs pas/_/gnyis kyi rnam pa rnam par 'gro/_/de dang bral bas yongs grub ni/_/gnyis med pa ni rtog par byed/_/glang po che ni mi dmigs pa/_/de yi rnam par bral ba dang /_/shing la nye bar dmigs pa ni/_/ji ltar cig car sgyu ma la/_/sems tsam nye bar
[\[208a.7\]]dmigs pas ni/_/don la mi dmigs pa nyid ces/_/shes bya'i don ni mi dmigs pas/_/sems la yang ni mi dmigs pa/_/gnyi ga mi dmigs pa nyid kyis/_/chos kyi dbyings la dmigs pa nyid/_/chos kyi dbyings la nyer dmigs pas/_/sems la mi dmigs pa nyid
[\[208b\]]
[\[208b.1\]]'gyur/_/nye bar dmigs pa khyab bdag nyid/_/rang bzhin don ni rab bsgrub pas/_/bla na med pa'i byang chub thob/_/blo ldan sku gsum bdag nyid can/_/zhes bya ba'o/_/rnam bshad rigs pa las kyang /_dam pa'i ye shes 'jig rten las 'das pa ste/_de'i don ni don dam
[\[208b.2\]]pa'o/_/de'i yul ni rang gi mtshan nyid ma yin te/_de'i brjod par bya ba ma yin pa spyi'i mtshan nyid yul yin pa'i phyir ro/_/slar 'di la tshad ma ci zhig yin 'jig rten pa'i ye shes yin nam 'on te 'jig rten las 'das pa yin/_mtha' gcig tu 'jig rten las 'das pa ste/_'jig
[\[208b.3\]]rten las 'das pa'i rjes la thob pa 'jig rten pa ni/_de tshad ma ste gzhan ni tshad ma ma yin zhes bya ba'o/_/de nyid kyi phyir brjod pa/_thog ma med pa'i dus can khams/_chos rnams kun la yang dag brten/_/de yod pa las 'gro ba kun/_/mya ngan 'das pa rtogs pa yang /_/
[\[208b.4\]]dad pa nyid kyis 'dir 'gro bya/_/rang byung rnams kyi don dam la/_/mig med 'od zer gyis 'bar ba/_/nyi ma'i dkyil 'khor mthong ba min/_/zhes bya ba'o/_/de ltar na tshigs su bcad pa 'di yang rjes su mthun par 'gyur ba yin no/_/mig ni tshad ma ma yin te/_/rna ba ma yin
[\[208b.5\]]sna ma yin/_/lce ni tshad ma ma yin la/_/lus dang sems kyang ma yin no/_/gal te dbang po 'di dag tshad mar gyur pa ni/_/'phags pa'i lam gyis bya bar 'gyur ba ma yin no/_/zhes bya ba'o/_/'phags pa klu sgrub kyi zhal snga nas kyis kyang /_rten med de bzhin mi gsal ba/_/
[\[208b.6\]]bsam gyis mi khyab bstan du med/_/gang zhig 'byung min 'jig pa min/_/rtag pa ma yin chad pa min/_/de ni nam mkha' dang mnyam pa/_/yig min shes pa'i spyod yul min/_/de ni de nyid don dam yang /_/de bzhin nyid ni rdzas su 'dod/_/de ni bden pa mi slu ba/_/de rtogs pa na
[\[208b.7\]]sangs rgyas brjod/_/de bzhin du skye ba nyid ni chos kyi dbyings kyi bstod pa las/_chos kyi dbyings ni skye ba min/_/'gag pa med pa nam du yang /_/dus kun du ni nyon mongs med/_/thog ma dbus mtha' dri ma bral/_/ji ltar rin chen bai DUr+ya/_/dus kun du ni 'od gsal ba/_/rdo ba'i
[\[209a\]]
[\[209a.1\]]dbus su kun nas dkris/_/de yi don ni snang ba min/_/de bzhin nyon mongs kun dkris pa/_/shin tu dri bral chos kyi dbyings/_/'di ni 'khor bar snang min te/_/mya ngan 'das de 'od gsal ba/_/khams yod na ni bya ba ste/_/skyes pa gzugs ni mthong
[\[209a.2\]]ba'i phyir/_/khams med pa la bya ba ni/_/ngal ba 'ba' zhig 'dod pa yin/_/zhes bya ba'o/_/ji tsam yang spyi'i mtshan nyid la don dam par yod pa la 'phags pa dang slob dpon gyi tshig ni bri bar nus pa yin te/_rtog ge'i rigs pa nye bar dgod pa yang 'dir don med pa nyid de bden pa'i
[\[209a.3\]]rten ma mthong ba ni rtog ge ste/_ji skad du gsungs pa/_phyogs gcig ma nges ma khyab pa/_/kun rdzob pa dang ngal ldan yang /_/gang phyir byis pa'i rten rtog ge/_/de phyir de yi de yul min/_/de bas na rang gi mtshan nyid rnams la gnyis dang dben pa'i mtshan nyid ldog pa'i tha snyad kyis
[\[209a.4\]]dus thams cad du rnam par rtog pa'i shes pas gzung bar bya ba nyid de bzhin nyid dang chos nyid ces brjod pa yin zhes pa gang zhig smra ba de rnams la phyin ci log chen po nyid de yongs su grub pa nyid kyi rang bzhin de ltar tha snyad du yod pa kun rdzob tu yod par 'gyur ro/_/gzhan dbang ni don dam
[\[209a.5\]]par yod pa zhes bya ba'o/_/de ltar de bzhin ni ma yin no/_/de bzhin nyid la dri ba rnam par nges pa la 'phags pa thogs med kyi zhal snga nas kyis tha snyad du yod pa'i ngo bo nyid ni kun brtags te/_rdzas su yod pa ni gzhan dbang ngo /_/kun rdzob tu yod pa ni gang yin zhe na/_gang zhig tha
[\[209a.6\]]snyad du yod pa'o/_/gang zhig rdzas su yod pa de ni kun rdzob tu yod par rig par bya'o/_/don dam par yod pa ni gang yin zhe na/_yongs su grub pa'i ngo bo nyid de mchog gi ye shes kyi don ni don dam pa'o/_/'di lta ste/_de bzhin nyid do/_/de yang don dam pa'i mtshan nyid rdzas dang tha snyad
[\[209a.7\]]dang kun rdzob kyi mtshan nyid rnams kyis bsam gyis mi khyab pa ste/_tha snyad du bya ba ma yin pa nyid kyi slad du zhes bya ba'o/_/de nyid kyi phyir rtog ge'i bstan bcos la rnam 'grel las/_don gyi bya ba nus pa gang /_/de ni 'dir ni don dam yod/_/gzhan ni kun rdzob yod bshad pa/_/de
[\[209b\]]
[\[209b.1\]]dag rang dang spyi'i mtshan nyid/_/ces bya ba'o/_/'dir zhes bya ba ni rtog ge'i bstan bcos la'o/_/tha snyad pa'i tshad ma'i mtshan nyid 'dir brjod ces bya ba'i rigs pa'o/_/lung las ni zlog pa ste/_rang gi mtshan nyid ni kun rdzob tu yod pa ste/_spyi'i mtshan nyid ni don dam par
[\[209b.2\]]yod pa zhes bya ba'i dgongs pas so/_/de nyid kyi phyir 'grel pa mkhan pos rtog ge'i bstan bcos 'di la de ltar bshad pa yin no/_/slob dpon phyogs kyi glang po'i zhal snga nas kyang gsungs pa/_thub dbang bstan pa las ni shin tu ring 'dod de/_/gang zhig rtog ge'i lam gyis chos
[\[209b.3\]]nyid khrid par 'dod/_/ces bya ba'o/_/de bzhin nyid de 'di shes rab kyi pha rol tu phyin pa las ci zhig tha dad pa yin nam 'on te ma yin/_'di lta ste chos thams cad kyi rang bzhin rnam par ma dag pa'i sems can gyi gnas skabs la yang yod de/_de bzhin nyid de nyid ni byang chub sems
[\[209b.4\]]dpa'i sa rab tu dga' ba la gang gi tshe rtogs par 'gyur ba de nas bzung nas shes rab kyi pha rol tu phyin pa zhes brjod pa yin no/_/shin tu dag pa'i gnas skabs la de nyid ni sangs rgyas rnams kyi chos kyi sku'o/_/dgra bcom pa nyid thob pa la ci zhig rjes su song ba yin nam/_'on
[\[209b.5\]]te ci zhig snga ma nyid du zhes bya ba dogs nas gnas brtan rab 'byor rang nyid kyis gsungs pa ni dang po nyid nas zhes bya ba la sogs pa ste/_de zhes bya ba ni de bzhin nyid la rjes su song ba'o/_/ci'i phyir zhes dogs nas/_gang yin pa de ni zhes bya ba la sogs
[\[209b.6\]]pas de bzhin gshegs pa'i de bzhin nyid dang /_chos thams cad kyi de bzhin nyid dang /_rab 'byor gyi de bzhin nyid la gcig pa nyid du rjes su song ba nyid rab tu bsgrub pa'i don du bstan par byed pa ni 'on te/_gal te de bzhin nyid ces bya ba gang yang stong
[\[209b.7\]]pa nyid kyi ngo bo nyid yod na/_de ltar na de bzhin nyid ma yin pas kyang stong pa nyid ma yin pa'i ngo bo nyid kyis yod par 'gyur ba ste/_mi mthun pa'i phyogs med par gnyen por 'thad par 'gyur ba ma yin te/_des kyang chos thams cad mi stong par yang 'gyur ro zhes gsungs
[\[210a\]]
[\[210a.1\]]pa ni de bzhin nyid de yang de bzhin nyid ma yin te zhes bya ba la/_dgongs pa ni 'di yin te/_de bzhin nyid ni don dam pa ste don dam pa yang yod pa dang med pa la sogs pa'i spros pa thams cad kyis stong pa zhes de'i phyir de bzhin nyid ces bya ba'i cung zad
[\[210a.2\]]dngos po gzhan yod pa ma yin te/_de bas na de bzhin nyid ni de bzhin nyid ma yin zhes bya ba'o/_/ji skad du gsungs pa/_stong nyid lta ba thams cad kyi/_/nges par 'byung ba rgyal bas gsungs/_/gang gi stong nyid lta ba ste/_/de rnams bsgrub bya ma yin smra/_/zhes bya
[\[210a.3\]]ba'o/_/de bzhin nyid kyi gnas pa gang yin pa'i gnas pa des bya ba la sogs pa ste/_gnas pa nyid ni gnas pa nyid do/_/chos kyi gnas pa'i mtshan nyid 'dis kyang tha mi dad pa gcig pa nyid ces ston par byed do/_/rnam pa gzhan gyis kyang gcig pa nyid ces gsungs
[\[210a.4\]]pa ni/_'gyur ba med pa zhes bya ba la sogs pa ste/_snga ma'i rang bzhin la rjes su 'jug pa'i phyir 'gyur ba med pa'o/_/rang bzhin gzhan mi skyed pa'i phyir rnam par 'gyur ba med pa'o/_/'dis ni mi 'gyur ba'i yongs su grub pa nyid bstan par byed de/_rnam par rtog pa'i
[\[210a.5\]]rang bzhin med pa'i phyir rtog pa med pa'o/_/rnam par rtog pa'i yul ma yin pa'i phyir rnam par rtog pa med pa'o/_/'dis ni phyin ci ma log pa'i yongs su grub pas yongs su grub pa zhes ston par byed de/_gcig nyid la gtan tshigs gzhan gsungs pa ni ji ltar zhes bya ba la
[\[210a.6\]]sogs pa ste/_de gang la yang thogs pa med pa ni thams cad du song ba'i phyir ro/_/'di ni gcig ste zhes bya ba ni rigs mtshungs pa nyid kyi phyir yang 'gyur zhes gsungs pa ni gnyis su med cing zhes bya ba ste/_rang bzhin las gcig pa'o/_/gnyis su byar med ces
[\[210a.7\]]bya ba ni tha dad par bya ba'am gnyis su byar mi nus pa'o/_/de bas na gnyis su med pa'i de bzhin nyid de/_gnyis su med pa'i tha dad pa'i rnam pa thams cad med pa'i phyir de bzhin nyid kyang yin no/_/ji ltar yang de ltar zhes gsungs pa ni/_gang gi yang de bzhin nyid ma yin
[\[210b\]]
[\[210b.1\]]zhes bya ba ni bsgrub par bya ba'o/_/gang gi phyir yang zhes bya ba ni so sor nges pa'i 'brel pa can gyi'o/_/de bzhin nyid de zhes bya ba ni de ltar 'gyur ba ma yin te/_'on kyang thams cad nyid kyi zhes bya ba'i don to/_/de ltar ji ltar yin zhe na/_gang gi yang de bzhin nyid
[\[210b.2\]]ma yin zhes bya ba ni chos rnams thams cad nyid la de de bzhin nyid de gcig la 'ga' zhig tu ni ma yin no/_/'di yang ci'i phyir zhes gsungs pa ni/_gang las kyang de bzhin nyid la yin zhes bya ba ste/_de ni gang las kyang so sor nges pa'i yul nas sam dus las so/_/
[\[210b.3\]]de bzhin nyid kyi ngo bo nyid rtogs par 'gyur zhes bya ba 'gyur ba ma yin te/_'on kyang yul dang dus thams cad las de de bzhin nyid du de bas na 'ga' zhig tu so sor nges pa'i 'brel ba can gyi de bzhin nyid de ma yin no/_/'on kyang thams cad kyi'o/_/gang gi phyir de de bzhin nyid de gang
[\[210b.4\]]gi yang ma yin pa de bas na de gnyis su med pa zhes bya ba ste/_snga ma nyid nye bar ston par byed pa de rjes su song ba nyid gtso bo nye bar sdud par byed pa ni de ltar na zhes bya ba la sogs pas so/_/ma byas pa'i de nyid ces bya ba ste/_ma byas pa yang yin la rtag pa'i phyir de bzhin nyid
[\[210b.5\]]kyang yin te des de bzhin gshegs pa'i rjes su song ba'o/_/de ltar de bzhin gshegs pa'i de bzhin nyid kyis rjes su song ba nyid gnas brtan la nye bar bstan nas de bzhin gshegs pa nyid la rjes su song ba zhes bstan pa'i phyir gsungs pa ni/_ma byas pa'i de bzhin
[\[210b.6\]]nyid gang yin pa de ni zhes bya ba la sogs pa ste/_gang gi phyir de bzhin nyid ni gnyis su med pa de bas na gnas brtan de bzhin gshegs pa nyid las su gyur pa la rjes su song ba de bzhin gshegs pa dang yang lhan cig tu bdag nyid gcig pa rjes su song ba'o/_/'on
[\[210b.7\]]te de bzhin gshegs pa dang /_gnas brtan rab 'byor dag la de bzhin nyid gcig pa'i phyir de bzhin nyid kyis de bzhin gshegs pa la rjes su song ba gnas brtan yod mod de bzhin gshegs pa nyid la ni ji ltar rjes su song ba de bzhin gshegs pa dang /_gnas
[\[211a\]]
[\[211a.1\]]brtan dag la tha dad pa yin pa'i phyir zhes dogs nas de bzhin nyid ltar gnyi ga de bzhin gshegs pa dang gnas brtan dag la yang de bzhin nyid kyi ngo bo nyid kyi phyir tha dad pa med ces ston par byed pa ni ji ltar de bzhin gshegs pa'i de bzhin nyid ces bya ba la
[\[211a.2\]]sogs pa ste/_rnam pa thams cad du yul dang dus la sogs pa la mi rtog rnam par mi rtog pa zhes bya ba ni snga ma bzhin no/_/de bzhin du zhes bya ba ni mi rtog rnam par mi rtog pa'i ngo bo nyid kyi phyir stong pa nyid las de bzhin gshegs pa de nyid kyis rab 'byor yang sprul pa'o/_/stong nyid ngo
[\[211a.3\]]bo yin pa ste/_/bag chags kyis ni bsgos gyur pa/_/rlung gis bskor bas brtan gyur te/_/chos nyid ji ltar rdo ba can/_/zhes bya ba'i dgongs pa'o/_/'di gnyi ga yang bskal pa ma yin zhing tha mi dad pa ste zhes bya ba ni gnod byed kyis dor bar byed pa'o/_/tha dad par byed pa
[\[211a.4\]]mi dmigs pa'i phyir zhes bya ba ni gnyi ga dang de bzhin nyid kyis sprul pa la gang zhig tha dad par byed pa'i rgyu de mi dmigs pas so/_/nye bar sdud par byed pa ni de ltar na zhes bya ba la sogs pa ste/_da ni de bzhin gshegs pa'i de bzhin nyid dang chos thams cad kyi de bzhin nyid la gcig pa
[\[211a.5\]]nyid kyi phyir gnas brtan de bzhin gshegs pa'i rjes su song ba zhes ston par byed de/_ji ltar de bzhin gshegs pa'i de bzhin nyid ni zhes bya ba la sogs pas so/_/gzhan ma yin pa zhes bya ba ni gzhan ma yin pa'o/_/gnyis pa med pa'i phyir gzhan ma yin pa yang 'di yin la de bzhin
[\[211a.6\]]nyid kyang yin pa de bas na gzhan ma yin pa'i de bzhin nyid do/_/de'i rjes su song ba ste/_des de bzhin gshegs pa la rjes su song ba'o/_/gsungs pa'i rim pas rjes su song ba zhes bya ba'i chos la don dam pa nyid dogs pa dgag par byed de/_'dir 'ga' zhig tu 'ga' zhig ces bya
[\[211a.7\]]ba la sogs pa ste/_'di la zhes bya ba ni rjes su song ba nye bar bstan pas 'ga' zhig ni rab 'byor ram gzhan no/_/'ga' zhig tu zhes bya ba ni de bzhin gshegs pa'am gzhan la rjes su song ba nye bar 'gro ba ma yin te/_rjes su song ba zhes pa'i chos la don dam par med pa'i phyir
[\[211b\]]
[\[211b.1\]]zhes bya ba'i dgongs pa'o/_/de ltar na zhes bya ba la sogs pas nye bar bsdu ba'o/_/ji ltar de de bzhin gshegs pa'i de bzhin nyid ces bya ba la sogs pas 'di ston par byed de/_ji ltar de bzhin gshegs pa rnams la kun brtags kyi bdag nyid kyis dus gsum la ltung
[\[211b.2\]]ba rnams la yang de bzhin nyid ni dus gsum gyis yang dag par bsdus par 'gyur ba ma yin pa de bzhin du chos thams cad kun du brtags pa rnams la yang de rnams kyi de bzhin nyid ni dus gsum gyis yang dag par bsdus pa ma yin no/_/de bzhin du gnas brtan rab 'byor gyi yang de
[\[211b.3\]]bzhin nyid dus gsum gyis yang dag par bsdus par mi 'gyur ro/_/de bas na de bzhin gshegs pa la rjes su song ba zhes brjod pa zhes bya ba'o/_/de bzhin gshegs pa'i de bzhin nyid kyis zhes bya ba la sogs pas 'di bstan par byed pa ni gang zhig de bzhin gshegs pa'i de bzhin
[\[211b.4\]]nyid des 'das pa la sogs pa chos rnams kyi de bzhin nyid de de bas na de bzhin nyid thams cad kyi bdag nyid can gyi phyir gang zhig de bzhin gshegs pa'i de bzhin nyid de/_rab 'byor gyi de bzhin nyid ces bya ba'o/_/de bzhin nyid 'di la che ba'i bdag nyid gsungs pa ni de ni de bzhin nyid 'di yin
[\[211b.5\]]no zhes bya ba la sogs pas so/_/de bzhin gshegs pa'i ming thob par 'gyur zhes bya ba ni/_rab 'byor de bzhin gshegs pa zhes bya ba 'di bden pa'i de bzhin nyid kyi tshig bla dwags so zhes gsungs pa'i phyir ro/_/de bzhin nyid du gshegs pa ni thob pa'o/_/de
[\[211b.6\]]la bdag nyid gcig par rnam par gnas pas de bzhin gshegs pa'o/_/bstan pa 'di la gang zhig 'byung ba de gsungs pa ni 'di bstan pa de'i tshe na yang zhes bya ba la sogs pas so/_/rnam par 'gyur ba drug dang ltas chen po bco brgyad du ji ltar 'gyur ba de ltar 'gul ba
[\[211b.7\]]nas ji srid rab tu 'ur 'ur gyi bar du'o/_/de la 'gul ba dang g.yos pa dang ldeg pa dang 'khrugs pa dang chem chem dang 'ur 'ur ba zhes bya ba ni rnam par 'gyur ba drug go/_/de la rgyu gnyis kyis 'gul ba la sogs pa 'di rnams rab tu skye bar 'gyur ba yin te/_mthu che ba'i lha
[\[212a\]]
[\[212a.1\]]rnams kyis dam pa'i chos thos pa las skyes pa'i dga' ba dang rab tu dga' ba nyi ma'i sgra de las yongs su bskor ba dang 'khrug pa las so/_/brtan pa'i 'jig rten la yang 'das pa'i de bzhin gshegs pas bstan pa'i chos kyi dbang po nyid du 'byung
[\[212a.2\]]bar bya ba'i phyir che ba'i bdag nyid shes pa'i don du chos nyid kyi mthu las so/_/de la phyogs gcig gis bar bar du g.yo bar byed pa ni 'gul ba'o/_/shing rnams bzhin du thams cad kyi bdag nyid kyis 'gul ba ni g.yos pa'o/_/mgal me'i 'khor lo ltar bskor ba ni ldeg
[\[212a.3\]]pa'o/_/shin tu 'jigs par byed pa ma yin pa nges par 'phrog pa'i sgra ni 'khrugs pa'o/_/'khrugs pa nyid chem pa zab pa'i sgra ni 'ur 'ur ba'o/_/yang na sa'i 'gul ba dang shing thams cad g.yos pa dang /_sa 'dzin pa thams cad ldeg pa dang lha'i rnga rnams
[\[212a.4\]]la 'khrugs pa dang rgya mtsho la sogs pa rnams la chem chem pa dang sprin rnams kyi 'ur 'ur ba'o/_/de rnams kyi sngar gyi gnas skabs dang po la dal zhing dal ba mthong ba yin pa gang zhig brjod pa yin no/_/'gul ba dang g.yos zhes bya ba la sogs pas so/_/phyis
[\[212a.5\]]lhag par 'gyur ba yin te/_gang zhig rab tu 'gul bar rab tu g.yos zhes bya ba la sogs pas brjod pa yin no/_/phyis nas chen por gyur pa yin te/_gang zhig kun du rab tu 'gul kun du rab tu g.yos zhes bya ba la sogs pas gsungs pa gang zhig 'gul ba la
[\[212a.6\]]sogs pa rnams chung ngu dang 'bring dang chen po spyir gcig pa nyid kyis brjod 'dod pas rnam par 'gyur ba drug ces brjod pa yin no/_/chung ngu dang 'bring dang chen po rnams nyid kyi dbye ba brjod par 'dod pas ltas chen po bco brgyad du 'gyur ba yin no/_/ci bzhin zhes
[\[212a.7\]]gsungs pa ni de bzhin gshegs pa zhes bya ba la sogs pa ste/_de ltar ltas chen po bstan pa'i rjes la gnas brtan rab 'byor gtso bo nyid kyis bstan pa la rjes su 'brel bar 'gyur zhes bstan par byed pa ni/_gzhan yang gnas brtan rab 'byor gyis lha'i bu de rnams
[\[212b\]]
[\[212b.1\]]la smras pa zhes bya ba ste/_'don pa 'di yang 'ga' zhig tu yod pa ma yin te/_de la 'brel pa ni ma yin no/_/ltas chen po rnams brjod pa ni tshig 'di sdud pa po'i yin te/_de bas na sdud pa pos gtso bo bstan pa'i go skabs byas te/_gzhan rnams gzhan nyid du'o/_/de
[\[212b.2\]]ltar na zhes bya ba la sogs pa gang gi tshig tu 'gyur zhes bya ba'o/_/de ltar na lha'i bu dag ces bya ba la sogs pas sngar rab tu sgrub pa rjes su song ba'i nye bar bsdu ba'o/_/rnam pa gzhan yang gsungs pa ni gzhan yang zhes bya ba la sogs pas so/_/gzugs kyi rjes su ma
[\[212b.3\]]skyes pa ste/_gzugs med pa'i phyir ro/_/gnas brtan yang med pa'i phyir gzugs la rjes su ma skyes pa'o/_/gnas brtan yod pa ma yin zhes bya ba ni bsgrub bya ste/_nye bar mi dmigs pa zhes bya ba ni gtan tshigs so/_/gang gi zhes bya ba ni skye ba la sogs pa byed par gyur pa'i chos
[\[212b.4\]]rnams kyis so/_/gnas brtan ni byed pa po'o/_/rjes su skye ba zhes bya ba ni byed pa po la li nga'o/_/gang zhes bya ba ni gzugs la sogs pa rnams so/_/rjes su skye ba ni las la li nga'o/_/de ltar na zhes bya ba ni nye bar bsdu ba'o/_/'on te gsungs pa'i rim pas rjes su skyes pa nyid la
[\[212b.5\]]med pa nye bar bstan nas ji ltar slar de nyid nye bar bsdu bar byas pa'o/_/dgongs pa ni 'di yin te kun brtag dang gzhan dbang dag la med pa'i phyir gnas brtan yang kun brtags dang gzhan dbang gi ngo bo med pas yongs su grub pa'i ngo bo lhag mar gyur pa yin no/_/yongs su
[\[212b.6\]]grub pa'i gnas brtan ni rjes su skyes pa ste gnyi ga la yang de bzhin nyid kyi ngo bo nyid kyi phyir ro/_/de ltar khyad par med pa'i phyir yongs su grub pa'i de bzhin gshegs pa la yongs su grub pa'i gnas brtan rjes su skyes pa zhes bya ba'o/_/rjes su skyes pa nyid ni rjes su skyes pa
[\[212b.7\]]nyid do/_/'di ni spyod pa zab mo zhes bya ba ni de bzhin nyid ni ji ltar spyod pa ste/_de tsam la gnas pa la yang kun rdzob la yang brten nas sgyu ma lta bu'i sbyin pa la sogs pa la 'jug pa'i phyir ji ltar zab pa'o/_/kun brtags dang rnam par brtags pa'i chos rnams thams
[\[213a\]]
[\[213a.1\]]cad yongs su bsgyur ba rnams la gang zhig 'di de'i mtshan nyid dang bral ba brjod par bya ba ma yin pa'i chos rtogs par 'gyur ba de dus thams cad la gnas kyang 'jig rten pa dang rtog ge ba rnams kyis rtogs par 'gyur ba ma yin pa de'i phyir zab pa'o/_/
[\[213a.2\]]'og tu chos mngon par rtogs pa ni go sla'o/_/len pa med par zag pa las sems rnam par grol lo zhes bya ba ni ci'i phyir de rnams ni yongs su nyams pa'i chos can no/_/gang gi phyir de rnams ni shes rab kyi pha rol tu phyin pa'i thabs la mkhas pa dang /_rnam par bral ba ste/_
[\[213a.3\]]ci zhig de rnams la stong pa nyid dang mtshan ma med pa dang smon pa med pa'i sgom pa nyid yod par 'gyur ba ma yin nam/_gang gis 'di ltar brjod ces gsungs pa ni/_shA ri'i bus 'di ltar yang zhes bya ba ste/_'di ltar yang zhes bya ba la sogs pas gal te yang ngo /_/
[\[213a.4\]]snying rjes sbyin pa la sogs pa la 'jug pa dang shes rab kyi rnam par dag pa dang gnas skabs kun la thams cad mkhyen pa nyid kyi sems mi 'dor ba ni mdor bsdus pa'i thabs la mkhas pa'o/_/'di rnams ni phal cher dmigs pa'i lta ba can nyid pha rol tu phyin pa drug
[\[213a.5\]]la spyod pa dang ldan pa'o/_/gang zhig yang 'dod rgyal ba nam zhig na 'byung ba 'di rnams kyi stong pa nyid la sogs pa'i bsgom pa de yang 'di ni stong pa nyid dang /_'di ni mtshan ma med pa dang /_'di ni smon pa med pa zhes mtshan ma'i sbyor ba nyid kyis so/_/de ltar
[\[213a.6\]]thams cad mkhyen pa nyid kyi sems kyang 'di rnams mtshan ma'i sbyor ba nyid kyis sgom par gyur pa de bas na nyan thos kyi byang chub la lhung ba'o/_/ji ltar yang stong pa nyid dang mtshan ma med pa dang smon pa med pa'i sgom pa 'di nyid thabs la mkhas pa dang bral ba rnams
[\[213a.7\]]kyi nyan thos nyid byed pa dang ma bral ba rnams kyi yang dag par rdzogs pa'i byang chub la gtad par byed ces bya ba'i dogs pa la bya ba'i dpe'o/_/'dab chags zhes bya ba ni rigs so/_/'di ni rigs kyi sgra ste bstan pa'i sgra ni ma yin zhes gsal bar byed de/_bya zhig
[\[213b\]]
[\[213b.1\]]gi zhes bya ba ste/_sum cu rtsa gsum pa'i zhes bya ba ni len pa la ni ta se'i rkyen no/_/nam mkha'i bar snang la gnas pa'i bar der zhes bya ba ni dbus su zhugs te ji srid du 'dzam bu'i gling ma yin pa de srid du sems kyis te yid la 'di ltar 'gyur zhes snga ma sems la bshad par gyur pa'i
[\[213b.2\]]gzhan pa nyid do/_/shA ri'i bu de de bzhin no/_/de de bzhin te zhes bya ba ni bcom ldan 'das shA ri'i bu'i tshig ni rjes su mkhyen nas/_thabs la mkhas pa dang bral ba'i gtam don la ni gang zhes bya ba la sogs pas gsungs so/_/gtam 'di yang bral bar 'gyur zhes tha
[\[213b.3\]]mar go sla ba nyid do/_/de bas na gnas brtan shA ri'i bus ji ltar bdag ces bya ba la sogs pas gnyi ga dang bral ba rnams la med pa yang dag pa'i byang chub dang rigs kyi khyad par dang ma bral ba rnams la yod ces bstan par byed pa ni shes rab kyi pha rol tu phyin pa bsgom par
[\[213b.4\]]bgyi zhing zhes bya ba ni/_chos thams cad kyi don dam pa'i ngo bo stong pa nyid kyi ye shes nye bar spyod par gyur pa'i sbyin pa'i pha rol tu phyin pa la mtshan ma med par byed pa'i don du'o/_/thabs mkhas pa zhes bya ba ni de la thabs ni thams cad mkhyen pa nyid kyi sems la rtag
[\[213b.5\]]tu yongs su dor ba la sogs pa med pa'o/_/bcom ldan 'das bstan pa'i don du rjes su rlom sems su byed pa ni de de bzhin te zhes bya ba la sogs pas so/_/da ni yongs su ma smin pa'i blo can rnams kyi mngon par yang dag par bsdus te/_rnam pa gnyis kyis sa gzhan la
[\[213b.6\]]lhung ba'i mtshan nyid can gyi yongs su nyams pa la rgyu shes rab kyi pha rol tu phyin pa'i lam la yongs su thob pa'i zab pa nyid dang yang dag pa'i byang chub la mngon par yang dag par 'byung bar dka' ba nyid lha rnams kyis brjod par gyur pa zhes gsungs pa ni/_de nas lha rnams kyi dbang
[\[213b.7\]]po brgya byin zhes bya ba la sogs pa ste/_'byung bar dka'o zhes bya ba ni chos thams cad la mi dmigs pa'i spyod pas bsgrub par bya ba nyid kyi phyir ro/_/shin tu 'byung bar dka' ba zhes bya ba ni de'i spyod pa skyed par byed pa la yang bstan par byed pa'i dngos po shin tu bya dka' ba nyid
[\[214a\]]
[\[214a.1\]]kyi phyir ro/_/'di ni lha rnams kyis khyad par med par smras pa/_bcom ldan 'das kyis gang zag gi khyad par gyis gsungs pa ni shes rab 'chal pa zhes bya ba la sogs pas so/_/shes rab 'chal pa nyid ni 'di nyid la chos kyi lta ba nyid kyis so/_/brtson
[\[214a.2\]]'grus dman pa nyid ni 'jug pa dman pa nyid kyis so/_/mos pa dman pa ni rdzogs pa'i byang chub la dang ba dang 'dod pa mi brtan pa nyid kyis so/_/thabs la mi mkhas pa nyid ni mtshan ma med pa'i sbyor bas rdzogs pa'i byang chub la bsod nams rnams yongs su ma bsngos pa'i phyir ro/_/
[\[214a.3\]]sdig pa'i grogs po la brten pa ni mtshan ma med pa'i spyod pa'i nye bar mi ston pa rnams la yang dag par bsnyen pa'i phyir ro/_/bcom ldan 'das ji ltar 'byung bar dka' zhing zhes bya ba la sogs pa ste/_dgongs pa ni 'di yin te/_chos rnams thams cad la dngos po med pa
[\[214a.4\]]nyid kyi phyir dngos po med pa'i ngo bo nyid rtogs pa ni dka' ba byed pa ma yin te/_yod par gyur pa'i chos rnams la ji lta ba bzhin gyi mtshan nyid so sor rtogs par dka' ba byed pa'o/_/med pa rnams la ni ma yin te dngos po med pa tsam shes pa sgrub pa la chos rnams yod pa rnams
[\[214a.5\]]la dkar po'i chos mngon par 'phel ba'i don dang nag po'i chos spang ba'i phyir pha rol du phyin pa la sogs pa'i spyod pa bsgrub par 'gyur/_gang gi phyir yang chos 'di rnams yod pa ma yin pa de bas na bsgrub pa yang dka' ba ma yin te/_de bas na 'byung bar sla ba nyid rdzogs
[\[214a.6\]]pa'i byang chub ces bya ba'o/_/bcom ldan 'das kyis lan ni 'byung ba med pa zhes bya ba la sogs pa ste/_chos rnams thams cad kyi ngo bo nyid rnams ni gsum ste/_kun brtags dang gzhan dbang dang yongs su grub pa'o/_/'di rnams la ni dang po shes par bya'o/_/gnyis
[\[214a.7\]]pa spang bar bya ba'o/_/gsum pa mngon du byas pa'o/_/de la dang po'i dbang du mdzad nas gsungs pa ni/_'byung ba med pa'i phyir 'byung bar dka' ba'o zhes bya ba ste/_kun brtags kyi ngo bo nyid ni shin tu med pa'i phyir de ltar shes par bya'o/_/byis pa rnams kyis ni de ltar
[\[214b\]]
[\[214b.1\]]de shes pa ma yin pa ste/_de bas na de ltar mngon par rdzogs par 'tshang rgya bar sla'o/_/gang phyir yod pas gzung ba ste/_/shin tu dngos po med pa nyid/_/de phyir kun brtags kyi 'dod pa/_/rtogs dka' nyid ni zab pa nyid/_/ces bya ba'o/_/gnyis pa'i dbang du mdzad nas gsungs
[\[214b.2\]]pa ni 'byung ba med pa'i phyir 'byung bar dka' ba zhes bya ba ni med pa nyid 'di gzhan dbang gi ngo bo nyid ma rig pa'i dbang gis mi bden pa skyes pa mi bden pa'i snang ba tsam gyi rang bzhin dang yang de ltar shes pa ma rig pa'i rang bzhin gyi phyir spang bar bya ba ste/_byis pa rnams
[\[214b.3\]]kyis de ltar shes pa ma yin te/_de bas na ji ltar mngon par rdzogs par 'tshang rgya bar sla'o/_/'khrul pa'i ngo bos yod pa dang /_/shes pa ji ltar yod ma yin/_/de ngo'i phyir ni gzhan dbang la/_/go dka' ba nyid zab pa nyid/_/ces bya ba'o/_/gsum pa'i dbang du
[\[214b.4\]]mdzad nas gsungs pa ni/_rnam par mi rtog pa'i phyir dang rnam par ma bsgrubs pa'i phyir 'byung bar dka' ba zhes bya ba ni/_yongs su grub pa'i ngo bo nyid rnam par rtog pa'i ngo bo nyid ma yin te/_rnam par rtog pa rnams kyis sgrub pa ma yin pa'o/_/byis pa rnams ni gzung ba
[\[214b.5\]]dang 'dzin pa'i rnam par rtog pa nyid la spyod par byed pa de bas na/_de ltar mngon par rdzogs par 'tshang rgya bar sla'o/_/gzung dang 'dzin pa'i ngo bos ni/_/rnam par rtog pa dor byas pa/_/yongs grub des ni de la yang /_/rtogs dka' nyid ni zab pa nyid/_/ces bya ba'o/_/
[\[214b.6\]]bcom ldan 'das kyi dgongs pa 'di nyid gnas brtan shA ri'i bus ni gsal bar byed pa ni stong pa zhes bya ba'i rnam grangs 'dis kyang 'byung bar dka' ba zhes bya ba ste/_kun brtags dang gzhan dbang dag la med pa'i phyir chos rnams thams cad ni stong pa nyid kyi ngo bo nyid kho na ste/_'on kyang
[\[214b.7\]]byis pa rnams kyis de ltar ma rtogs pa de bas na de'i ngo bo rtogs pa las shin tu 'bad pa chen pos bsgrub par bya ba'i phyir 'byung bar dka' ba'o/_/gal te chos rnams thams cad dngos po med pa'i ngo bo nyid ces bya ba 'di tsam du byang chub sems dpa' nam mkha' ltar bya ba dang bral
[\[215a\]]
[\[215a.1\]]ba yod par gyur na sla bar 'gyur ro/_/de nyid gsungs pa ni/_nam mkha' 'di snyam du bdag gis zhes bya ba la sogs pa ste/_nam mkha' ni stong pa'i ngo bo las gang gis kyang dor bar byas pa ma yin pa gang gis de song ba'i phyir/_nam mkha' bzung ba/_
[\[215a.2\]]byang chub sems dpa' ni de ltar ma yin zhes gsungs pa ni/_de bzhin du zhes bya ba la sogs pa ste/_de bzhin du zhes bya ba ni nam mkha' bzhin du'o/_/stong pa nyid kyi ngo bo nyid chos rnams thams cad kyang byang chub sems dpas mngon par rdzogs par 'tshang rgya bar bya'o/_/kun
[\[215a.3\]]brtags dang gzhan dbang dag gis de'i ngo bo la dor bar byas pa'i phyir nam mkha' ni rang bzhin gyis de'i ngo bo la rnam par gnas pa mngon par rdzogs par 'tshang rgya ba la ltos pa med pa de'i phyir chos thams cad la mngon par rdzogs par 'tshang rgya ba med pa dngos po la shes par byas nas kyang
[\[215a.4\]]'og tu pha rol tu phyin pa spyod pa rnams la sbyor ba yin no/_/chos rnams thams cad la yang mngon par rdzogs par 'tshang rgya bar 'gyur ro/_/de ltar 'byung dka' ba byang chub ces bya ba'i dgongs pa'o/_/gal te zhes bya ba la sogs pa 'di ltar brjod de/_gal te chos rnams thams
[\[215a.5\]]cad la shin tu med pa nyid kyi phyir nam mkha' dang mtshungs par byas pa la yang byang chub thob pa med pa de lta na ni bya sla bar 'gyur te/_bya dka' ba ni ma yin no/_/gal te de ltar gyur na byang chub sems dpa' rnams ni 'jig rten du pha rol tu phyin pa drug la spyod par 'gyur ba ma yin te/_
[\[215a.6\]]dmigs pa'i 'du shes ma spangs pas rdzogs pa'i byang chub la 'jug par 'gyur ba ma yin no/_/gang gi phyir de ltar dmigs pa la spyod pa rnams la byang chub yod pa ma yin pa de bas na chos de rnams nyid la shin tu med pa mthong ba'i phyir chos de rnams nyid la mngon par rdzogs par 'tshang
[\[215a.7\]]rgya ba zhes mchog tu dka' ba spyad pa 'di zhes bya ba'o/_/slar gnas brtan rab 'byor 'byung bar sla ba nyid rdzogs pa'i byang chub tu lung bstan pa'i don du byang chub sems dpa' rdzogs pa'i byang chub las phyir ldog pa zhes 'di spyod cing gsungs pa ni yang ci zhes bya ba la sogs pa ste/_
[\[215b\]]
[\[215b.1\]]'dir ni rnam pa bzhi ston par byed pa ni/_gzugs la sogs pa'i chos rnams ni phyir ldog gam/_gzugs la sogs pa rnams las gzhan chos 'ga' zhig ldog par 'gyur ram/_gzugs la sogs pa'i chos rnams kyi dri ma dang bcas pa'i de bzhin nyid ldog par 'gyur ram/_
[\[215b.2\]]gzugs la sogs pa'i de bzhin nyid las chos gzhan nas ldog par 'gyur ram/_de ltar rnam pa bzhis rjes su 'gro ba'i sgo nas phyir ldog pa mi srid pa bstan par byas nas/_de nyid rdzogs pa'i sangs rgyas par byed pa dang sangs rgyas par bya ba med pas ldog pa'i sgo nas
[\[215b.3\]]bstan par byed pa ni/_yang ci gzugs mngon par rdzogs par 'tshang rgya'am zhes bya ba la sogs pas so/_/de'i tshe 'ga' zhig ldog par 'gyur/_gal te 'ga' zhig mngon par rdzogs par 'tshang rgya bar 'gyur zhes bya ba'i dgongs pa'o/_/rdzogs pa'i byang chub kyang snga ma
[\[215b.4\]]bzhin du rnam pa bzhis rdzogs pa'i sangs rgya bar byed pa med pas bkag nas rdzogs par sangs rgyas su bya ba yang rnam pa bzhis med pas dgag pa byed de/_yang ci gzugs gang yin pa bla na med pa yang dag par rdzogs pa'i byang chub tu rig par bya ba'am zhes bya ba la sogs pas so/_/
[\[215b.5\]]de ltar rnam pa bzhis 'jug pa mi srid pa rjes su 'gro ba'i sgo dang ldog pa'i sgo nas bstan nas yang 'jug pa nyid la mi srid pa rnam pa gnyis kyis ston par byed de/_de ji snyam du sems zhes bya ba la sogs pas so/_/de bzhin nyid ces bya ba ni dri ma dang bcas pa gsungs pa'o/_/
[\[215b.6\]]da ni shin tu rnam par dag pa dri ma med pa'i de bzhin nyid de ldog par 'gyur ram/_de las gzhan chos 'ga' zhig log par 'gyur ba gang yang chos rnams thams cad gang zhig log par 'gyur ba zhes brjod nas log par 'gyur ba ma yin pa nyid sgrub pa'i phyir gsungs pa ni
[\[215b.7\]]gang zhig chos nyid de nyid la zhes bya ba la sogs pa ste/_chos thams cad la mi gnas pa'i tshul gyis zhes bya ba ni chos rnams thams cad la mi gnas pa nyid ni sbyor ba ste tshul lo/_/des chos nyid la gnas pa'i chos med de/_de bzhin nyid gcig tu ni don dam par yod pa yin
[\[216a\]]
[\[216a.1\]]zhes bya ba'i dgongs pa'o/_/'o na de nyid don dam par yod pa ldog par 'gyur zhes gsungs pa ni/_gang zhig de bzhin nyid du gyur pa'i chos de yang gang yin zhes bya ba ste/_'di ltar rlom sems su byed do/_/gnyis su med pa'i ngo bo nyid ni de
[\[216a.2\]]bzhin nyid de/_gnyis dang bral ba'i ngo bo nyid kyang ri bong gi rwa bzhin du med pa ma yin te/_'on kyang gnyis med pa yod pa'o/_/de nyid kyi ngo bos 'phags pa rnams kyi so sor rang gis rig par bya ba don dam par yod pa 'di ni dngos po'i ngo bo ma yin no/_/gang zhig bstan bcos
[\[216a.3\]]las/_gnyis med pa ni med pa yi/_/yod pa stong pa'i mtshan nyid do/_/zhes bya ba'o/_/snang ba'i phreng ba las kyang /_gnas skabs de gang shes bya min/_/bdag cag gis ni stong nyid brjod/_/'jig rten grags pa nyid du yang /_/med pa'i don la rjes lhung min/_/zhes bya ba'o/_/
[\[216a.4\]]'o na de'i ngo bo nyid de'i ngo bos yod par gyur pa ldog par 'gyur zhes gsungs pa ni ci de bzhin phyir ldog par 'gyur ba yang yod dam zhes bya ba ste/_de ltar don dam par yod par yod mod ces dngos po dang dngos po med pa las rnam par grol ba'i ldog par rung ba'i ngo bo cung zad yod pa ma
[\[216a.5\]]yin zhes gsungs pa de ni ma yin zhes bya ba ste/_tshe dang ldan pa shA ri'i bu de ltar zhes bya ba la sogs pas 'di ston par byed de/_de ltar rnam pa 'di rnams yang dag par srid pa rnams las ldog par gyur pa yang chos 'ga' zhig don dam par yod pa ma yin zhes bya ba'o/_/bden pa nyid
[\[216a.6\]]ces bya ba ni don dam pa'i bden pa gnyis las so/_/gnas pa nyid du zhes bya ba ni don dam pa'i bden pa rnam par gzhag par byed pa'i tha snyad las so/_/chos kyi tshul gyi rnam pa gang zhig ces bya ba la sogs pas gnas brtan shA ri'i bus 'di gsungs so/_/gal te byang chub sems dpa' la phyir
[\[216a.7\]]ldog pa med na de lta na yang byang chub sems dpa' thams cad sangs rgyas rnams su 'gyur ro/_/phyir ldog nas nyan thos sam sangs rgyas rnams su mi 'gyur ro/_/de ltar yod pa la byang chub sems dpa' gsum zhes byang chub sems dpa' rnams kyi gsum nyid med par 'gyur zhes bya
[\[216b\]]
[\[216b.1\]]ba'o/_/chos kyi tshul gyi rnam pas zhes bya ba ni chos rnams la rnam par gzhag par byed pa'i rnam pas so/_/gnas brtan gang po'i gang ci zhes bya ba la sogs pa brjod cing dgongs pa yin te/_gal te rab 'byor yang dag par rdzogs pa'i byang chub kyi theg pa can byang chub sems dpa'
[\[216b.2\]]gcig par 'dod na/_de'i tshe gsum yang yang dag par 'byung ngo /_/gang zhig rdzogs pa'i byang chub las phyir ldog par mi 'gyur ba de rdzogs pa'i byang chub kyi theg pa can no/_/shugs kyis gang zhig log nas nyan thos kyi byang chub bam rang sangs rgyas kyi byang chub la ltung ba de ni cig shos
[\[216b.3\]]byang chub sems dpa' gnyis pa'o/_/gang gi tshe yang gcig kyang mi 'dod pa de'i tshe gcig tu na phyir ldog pa la mi srid pa zhes bya ba'o/_/shA ri'i bus gang po'i tshig las yang rab 'byor la dri bar byed pa ni/_ci khyod kyis zhes bya ba la sogs pa ste/_de nas gnas brtan rab 'byor byang chub
[\[216b.4\]]sems dpa' ni rnam pa gsum ste zhes bya ba'i tshig 'di mi bzod cing gsungs pa ni/_shA ri'i bu ci khyod kyis zhes bya ba la sogs pa ste/_thams cad kyang byis pa so so'i skye bo dang thams cad kyang 'phags pa'i gang zag dang rang sangs rgyas dang byang chub sems dpa' rnams dang
[\[216b.5\]]sangs rgyas kyi de bzhin nyid kyi dbang gis gcig nyid de de rnams la sna tshogs pa nyid ni yod pa ma yin no zhes 'og tu gsungs pa nyid de/_thams cad la gcig pa nyid de khyod kyang byang chub sems dpa' gsum 'dod pa rnam pa thams cad du tha mi dad pa'i de bzhin nyid la gcig dang gnyis dang gsum
[\[216b.6\]]zhes bya ba'i tha dad pa ji ltar rigs zhes bya ba'i dgongs pa'o/_/de bzhin nyid gang yin pa zhes bya ba ni dri ma dang bcas pa las dri ma med pa'i de bzhin nyid gang yin pa'o/_/de bzhin nyid de la zhes bya ba'i 'don pa ni don gsal ba nyid do/_/rnam pa gsum du dmigs su med na zhes bya ba ni
[\[216b.7\]]de bzhin nyid tha mi dad pa dang chad pa med pa la gcig pa'i ngo bo yin pa'i phyir ro/_/yang ci de bzhin nyid rnam pa gcig tu yang dmigs su yod dam zhes bya ba ni gzung ba dang 'dzin pa'i ngo bos te dngos po'i ngo bo nyid kyis so/_/khyad par med pa dang zhes bya ba ni rang gi ngo bo las kyang khyad par
[\[217a\]]
[\[217a.1\]]med pa'i phyir ro/_/bye brag med pa zhes bya ba ni khyad par las so/_/tha dad du byar med pa zhes bya ba ni rnam pa gsum gyi byang chub sems dpa'i tha dad pa'i rgyu mi dmigs pa las so/_/bla na med pa'i byang chub las byang chub sems dpa' sems dpa'
[\[217a.2\]]chen po 'di nges par 'byung bar 'gyur zhes bya ba'i tshig thos pa las gnas pas 'ongs pa'i nges par 'byung bar sgrub pa'i mtshan nyid shes par 'dod pa'i 'khor rnams kyis don dri bar byed pa ni bla na med pa zhes bya ba la sogs pa ste/_gnas par bgyi zhes bya ba ni 'dod pa
[\[217a.3\]]bskyed pa las so/_/bslab par bgyi ba ni goms pa las so/_/'og tu ni bsam pa phun sum tshogs pa dang sbyor ba phun sum tshogs pas gnas pa bstan pa yin no/_/sems can thams cad la sems mnyam pa bskyed par bya ste zhes bya ba nas brtsams te/_ji srid sems
[\[217a.4\]]can thams cad kyi mgon du gyur par bya'o zhes bya bas bsam pa phun sum tshogs pa'o/_/bdag nyid sdig pa thams cad las ldog pa la gnas par bya zhes bya ba nas brtsams te/_ji srid de la rjes su mthun pas dga' bar bya'o zhes bya bas sbyor ba phun sum tshogs pa'o/_/'og tu
[\[217a.5\]]sbyor ba'i 'bras bu ni sgrib pa med pa'i tshul nas ji srid dam pa'i chos gnas pa dang sgrib pa med pa'i rang bzhin gyi bar du 'gyur ro zhes bya ba'o/_/de la sems can thams cad la mnyam par gnas par bya zhes bya ba 'di nyid gsal bar byed pa ni/_sems can thams cad la sems
[\[217a.6\]]mnyam pa bskyed par bya zhes bya ba ste/_chos thams cad la de bzhin nyid kyi dbang gis so/_/bsam pa phun sum tshogs pa 'di la sems rnam pa bcu brjod pa yin te/_mnyam pa'i sems dang byams pa'i sems dang /_phan pa'i sems dang /_g.yo med pa'i sems dang /_nga rgyal
[\[217a.7\]]bcag pa'i sems dang /_thogs pa med pa'i sems dang /_snying rje'i sems dang /_mtho [(]matsams [,]mtshams [)]pa med pa'i sems dang /_pha la sogs pa'i sems dang /_bu dang bu mo la sogs pa'i sems so/_/mgon du gyur pa zhes bya ba ni mgon dang bcas par byed pa la'o/_/bdag
[\[217b\]]
[\[217b.1\]]nyid kyang zhes bya ba la sogs pa ste/_sdig pa thams cad ni mi dge ba bcu rnams so/_/de rnams las log pa ni bral ba la'o/_/yongs su rgyal ba ni goms pa'o/_/ma rig pa'i rkyen can ni 'du byed rnams so/_/'du byed kyi rkyen can ni rnam par shes pa zhes bya ba ni lugs dang
[\[217b.2\]]mthun pa'i rten cing 'brel par 'byung ba'o/_/ma rig pa 'gags pas 'du byed 'gag pa zhes bya ba la sogs pa ni lugs las bzlog pa'o/_/gzhan dag kyang zhes bya ba ni pha rol po rnams kyi'o/_/yang dag par bskul ba ni yang dag par 'dzin par byed pa'o/_/de'i bsngags pa brjod
[\[217b.3\]]pa ni yon tan brjod pa'o/_/de la rjes su mthun pa ni rjes su mthun pa'o/_/de bzhin du bden pa nas zhes bya ba ni sdug bsngal la sogs pa bden pa'i yul rnams la rim pa ji lta bar yongs su shes pa dang spang ba dang bsgom pa dang mngon du bya ba rnams la yongs su rgyal ba'i shes pas gnas
[\[217b.4\]]par bya'o/_/sgrib pa med pa'i rang bzhin zhes bya ba ni sgrib pa'i phyir rtogs pa ma yin no/_/gang gi phyir chos rnams thams cad la yongs su mi 'dzin pa'i phyir byang chub sems dpa' slob par byed de/_dam pa'i chos gnas pa zhes bya ba ni dam pa'i byang chub sems dpa' rnams kyi dam
[\[217b.5\]]pa'i chos so/_/sbyin pa'i pha rol tu phyin pa la sogs pa nas ji srid thams cad mkhyen pa nyid ni de'i gnas pa'o/_/sgrib pa med pa'i rang bzhin zhes bya ba ni de la yang dmigs pa'i lta bas yongs su 'dzin pa'i sbyor bas byang chub sems dpa' mi slob ces bya ba'i don to/_/rang nyid kyis kyang
[\[217b.6\]]sdig pa thams cad ldog pa la gnas par bya'o/_/ji srid dam pa'i chos gnas pa sgrib pa med par 'gyur zhes bya ba'i 'gres 'di ni snga ma'i bcom ldan 'das ma'i po ti rnams la mthong ba ma yin te/_'di ltar yang rjod par byed de/_bcom ldan 'das ma 'di la mdor bsdus pa'i phyir
[\[217b.7\]]bstan pa'i bsam pa phun sum tshogs pa nyid brjod pa ste/_sbyor ba'i phun sum tshogs pa ni ma yin no zhes bya ba mngon rtogs dang sbyar ba 'grub pa ma yin zhes bya ba'o/_/chen mo rnams kyi 'gres nyid 'di rang gi skad kyis mdor bsdus te/_de dang sbyor ba la chags pa rnams kyis bsnan
[\[218a\]]
[\[218a.1\]]pa zhes bya ba'o/_/de bzhin nyid kyis gtso bor byas pa'i le'u ni de bzhin nyid kyi le'u ste le'u bcu drug pa'o//_//da ni gnas brtan rab 'byor sngar don dam par phyir ldog pa med de byang chub sems dpa' gsum yod pa ma yin zhes bya ba'i tshig gis so/_/
[\[218a.2\]]kun rdzob tu phyir ldog pa dang phyir mi ldog pa yang yod ces bya ba'i dgongs pas phyir mi ldog pa'i rtags rnams la dri bar byed de/_phyir mi ldog pa'i zhes bya ba la sogs pa ste/_sangs rgyas kyi sa las phyir mi ldog pa nyid kyis phyir mi ldog pa'o/_/rnam par byed pa 'di rnams kyis rnam par
[\[218a.3\]]gsal bar byed pas na rnam pa'o/_/'gro bar byed pa 'di rnams kyis go bar byed pas na rtags rnams so/_/nges par 'jal bar byed pa 'di rnams kyis nges par dpyad pas na mtshan ma rnams so/_/don gcig pa nyid la yang gsum nye bar bzung ba ni don gzhan dogs pas de rnam par bcad
[\[218a.4\]]pa'i don du 'am yang na rnam grangs su bstan pa'i don du'o/_/ji ltar bdag gis 'tshal bar bgyi zhes bya ba dris pa'i 'bras bu rang gis rtogs pa gsungs pa ni/_gzhan gyis nye bar bstan pa la de'i rtsa ba nyid kyi phyir de bas na/_bcom ldan 'das rnam pa mang pos phyir mi ldog pa'i rtags
[\[218a.5\]]rnams ni nye bar bstan par byed de/_de la de bzhin nyid la gnyis su med pa mthong ba zhes bya ba rtags dang po gsungs pa ni/_rab 'byor so so'i skye bo'i zhes bya ba la sogs pa las ni rnam pa bzhi ste so so'i skye bo la sogs pa'i dbye bas so/_/'di ni rnam pa bzhi yang de bzhin nyid kyi zhes brjod do/_/ci'i phyir
[\[218a.6\]]zhe na gsungs pa ni/_'di dag thams cad ces bya ba la sogs pa ste/_dang gi sgra ni rgyu la'o/_/gang gi phyir 'di dag thams cad de bzhin nyid la gnyis su med pa ste/_so so'i skye bo'i sa la sogs pa rnams la mtshan nyid ji lta bar med pa'i phyir ro/_/'di dag ni de bzhin nyid kho na ste/_de ltar na yang
[\[218a.7\]]gcig kho na las gnyis ma yin mang ba ma yin no/_/de bas na de bzhin nyid la gnyis su med pa ste tha dad med pa'o/_/gnyis su byar med pa ni rnam pa gnyis te/_dngos po'i rgyu dang bral ba dang rnam par rtog pa'i rang bzhin dang bral ba'i phyir mi rtog pa'o/_/rnam par rtog pa'i
[\[218b\]]
[\[218b.1\]]yul ma yin pa'i phyir rnam par mi rtog pa'o zhes bya ba ni de lta bu'i mtshan nyid can de bzhin nyid gang yin pa de bzhin nyid chos nyid la 'jug par byed pa'o/_/ji ltar 'jug par byed ce na gsungs pa ni de bzhin nyid la zhes bya ba la sogs pa ste/_gnas shing de
[\[218b.2\]]tsam la mthong ba'i phyir ro/_/mi rtog rnam par mi rtog ces bya ba ni snga ma bzhin no/_/de ltar 'jug cing zhes bya ba ni de ltar yod pa la 'jug pa'o/_/'jug pa gnyis kyi bstan pa nyid kyi don du gsungs pa ni/_de ltar zhes bya ba la sogs pa ste/_thos nas zhes bya ba ni thos pa'i la yang ngo /_/_
[\[218b.3\]]de las kyang song nas zhes bya ba ni de las phyi ma'i dus la yang ngo /_/nem nur mi byed ces bya ba ni gnod pa mi byed pa'o/_/'di ltar ma yin no zhes bya ba dang 'brel te/_sna tshogs pa'i blo gros ni yid gnyis te de mi byed pa'o/_/de ltar yin nam ma yin zhes bya ba'o/_/
[\[218b.4\]]de nyid kyi phyir gsungs pa ni/_the tshom mi byed ces bya ba'o/_/rmongs par mi byed pa ni sgrub pa ma yin pa dgag pa'o/_/'o na ci zhig byed ce na gsungs pa ni 'on kyang zhes bya ba la sogs pa ste/_de bzhin nyid kho na ni thams cad de de bzhin nyid las lhag pa'i chos gzhan med
[\[218b.5\]]ces mos par byed cing dad pas so/_/khong du chud par byed pa ni shes rab kyis so/_/'di ni de bzhin nyid la gnyis su med par mthong ba de 'di la yod pa zhes pha rol po rnams kyis ji ltar rtogs par bya zhe na/_gsungs pa ni ci thod thod smra bar mi 'gyur zhes bya ba la sogs pa
[\[218b.6\]]ste/_dngos po la mngon par zhen pa las yang dag par langs pa'i smra ba med pa'i phyir ro/_/don dang ldan pa'i tshig tu smra ste zhes bya ba ni gang zag dang chos kyi yod pa nyid dor nas thams cad du rang dgar skrag pa med pa la de bzhin nyid kho na la smra ba'i phyir ro/_/pha rol gyis byas pa
[\[218b.7\]]dang ma byas pa la mi lta ste zhes bya ba ni de bzhin nyid dang ro gcig pa'i sgrub pa la nub pa'i de mi srid pa'i phyir ro/_/rnam pa de dag dang rtags de dag gi zhes bya ba ni mchog gi ye shes kyi mtshan ma la ltos pas mang po'i tshig go/_/ston pa gzhan la yang dag par gus pa la sogs pa dman
[\[219a\]]
[\[219a.1\]]pa'i chos med pa'i rtags gnyis pa gsungs pa ni/_gzhan yang zhes bya ba la sogs pa ste/_gzhan dag gi zhes bya ba ni bstan pa 'di las phyi rol du gyur pa rnams kyi'o/_/dge sbyong zhes bya ba ni rab tu byung ba rnams so/_/dor mi lta zhing zhes bya ba ni rab
[\[219a.2\]]tu 'dud cing mthong ngo /_/ci'i phyir zhe na gsungs pa ni 'di dag ni zhes bya ba la sogs pa ste/_shes so zhes bya ba ni 'jig rten pa'i shes pas so/_/mthong ngo zhes bya ba ni 'jig rten las 'das pas so/_/mthong zhing mthong ba zhes bya ba ni 'ga' zhig tu 'don pa'o/_/de la mthong ba
[\[219a.3\]]ni khams gzhan gsungs pa'o/_/sbyin par zhes bya ba ni gus pas sbyin par bya ba'o/_/mi rten de zhes bya ba ni sten par byed pa'am skyabs su 'gro ba'o/_/ngan song du skye ba med pa zhes bya ba'i rtags gsum gsungs pa ni/_rab 'byor gzhan yang zhes bya ba la sogs pa ste ngan song rnams
[\[219a.4\]]ni dmyal ba dang yi dgas dang dud 'gro rnams so/_/bud med kyi dngos po ni bud med nyid do/_/de la gzhan rnams kyi phyir chos thos pa dang bstan pa la sogs pa rjes su mthun pa med pa'i phyir yongs su spong ba'o/_/dge ba bcu la bdag nyid kyis gnas nas pha rol po rnams de la yang dag
[\[219a.5\]]par 'god pa'i rtags bzhi pa gsungs pa ni/_rab 'byor gzhan yang zhes bya ba la sogs pa ste/_yang dag par blangs nas zhes bya ba ni mi dge ba las log pa'i sems gzung bar byas te/_de yang de'i log pa gzhan gyi don la yang bsgrub pa yin no/_/rang nyid kyis ma bsrungs par
[\[219a.6\]]gzhan gyi slad du ngag mi len pa'i phyir zhes ston par byed pa ni de dag nyid kyang zhes bya ba la sogs pa ste/_'bru'i chang dang bcos pa'i chang bag med pa'i gnas las slar ldog par 'gyur ro zhes bya ba ni/_/shing shun las 'byung 'ga' zhig dang /_/sbrang rtsis gzhan ni bya ba ste/_/'bras phye dang ni chus
[\[219a.7\]]gzhan te/_/chang ni rnam pa gsum du 'dod/_/bcos chang yon tan 'dzin pa'i chus/_d+ha ta kis ni 'dus byas smra/_/zos shing 'thungs pas myos par byed/_/gang zhig de ni chang zhes dran/_/de 'di rnam pa gsum po kun/_/dkar po'i chos dang mi mthun pas/_/bag med gnas zhes
[\[219b\]]
[\[219b.1\]]gsungs pa ni/_/zhar las 'ongs pa gzhan yin no/_/'on te mi dge ba bcu ni rang bzhin gyis kha na ma tho ba ste/_chang gi btung ba ni slar bcu gcig par 'gyur te bcas pa'i kha na ma tho ba'o/_/ji skad du gsungs pa/_spangs pa kha na ma tho ba/_/chang nyid las ni gzhan pa'i phyir/_/zhes bya ba'o zhe na bden mod kyi
[\[219b.2\]]'on kyang mi dge ba bcu gsungs pa'i don kho nar chang gi btung ba las log pa'o/_/de las bzlog pa las don thams cad bsgrub pa'i phyir ro/_/chen mo rnams dang bcom ldan 'das ma rnying pa rnams las chang gi btung ba las log par 'don pa nyid ma yin no/_/sems can thams
[\[219b.3\]]cad kyi don du yan lag bcu gnyis pa chos yongs su tshol ba rtags la sogs pa gsungs pa ni rab 'byor gzhan yang zhes bya ba la sogs pa ste/_chos gang dang gang zhes bya ba ni mdo'i sde dang dbyangs kyis bsnyad pa'i sde la sogs pa'i yan lag bcu gnyis pa'i bka'o/_/kun chub par byed pa
[\[219b.4\]]zhes bya ba ni kun las ni thams cad las 'dzin pa dang 'chang ba la sogs pa'i rnam pas so/_/chub par byed pa ni bdag tu byed pa'o/_/sbyin par byed pa ni gzhan gyi phyir ro/_/phan pa dang bde ba'i phyir 'di gyur cig ces bya ba ni de rnams nyid la phan pa dang bde ba'i phyir zhes bya ba'i rnam pa
[\[219b.5\]]'dis thun mong bar byed pa'o/_/chen mo rnams la ni so sor phyir mi ldog pa'i rtags mang ba 'don pa yin te/_'di ni de rnams thams cad gcig tu byas te 'don pa yin no/_/gcig nyid sems rnam par dag pa zhes bya ba ni rtags drug pa gsungs pa ni/_rab 'byor gzhan
[\[219b.6\]]yang chos zab mo rnams la zhes bya bas so/_/bla na med pa yang dag par rdzogs pa'i byang chub las phyir mi ldog par gzung bar bya'o zhes bya ba'i gzhung gis so/_/de la kha cig ni sems yongs su dag pa la rgyur gyur pa dang kha cig ni 'bras bur gyur pa dang kha cig ni lhan cig pa
[\[219b.7\]]rnams zhes bya ba'o/_/'khor dang bcas pa'i sems yongs su dag pa ni 'dir sems yongs su dag pa'o/_/bshad pa la zhes bya ba ni rang ngam gzhan gyis so/_/phan pa'i tshig ces bya ba ni 'dod chags dang zhe sdang rnams kyis zil gyis non pa rnams la mi sdug pa dang byams pa
[\[220a\]]
[\[220a.1\]]la sogs pa'i gtam byas pa'i phyir ro/_/tshig ran pa zhes bya ba ni rgyas pa'i tshig yang dag par 'byung ba nyid kyis 'gal ba med pa la sogs pa'i dus la ran par smra ba'i phyir ro/_/tshig 'jam pa zhes bya ba ni gzhan gyis smod pa la sogs pa dang bral ba'i phyir ro/_/rmugs
[\[220a.2\]]pa dang gnyid chung bar 'gyur zhes bya ba ni dge sbyor gyi phyir le lo med pa nyid kyis so/_/de 'ong ngam zhes bya ba la sogs pas gzhan gyi dang ba dang rjes su mthun pa'i spyod lam gsungs pa ni 'ong ba ni 'gro ba'o/_/'gro ba ni 'ong ba'o/_/'khrul pa ni rnam par g.yeng ba'o/_/bul bar
[\[220a.3\]]mi byed pa zhes bya ba ni bul ba la rnam par g.yeng ba'i phyir ro/_/gya tshom du zhes bya ba ni sa la yang dag par ma bltas nas so/_/de nyid gsal bar byed pa ni de mthong bzhin du zhes bya ba ste/_rang dang gzhan gyi nye bar 'tshe ba yongs su zhi ba'i don du bsod nams kyis thob pa rnal 'byor dang
[\[220a.4\]]rjes su mthun pa'i lus 'di la yon tan ni sems rnam par dag pa'i phyir ro/_/yid ches pa'i rgyu gsungs pa ni/_de'i lus la zhes bya ba la sogs pa ste/_shig dang ldan pas na shig dang ldan pa'o/_/gzhug ma la sogs pa'i nang du bgrangs pa'i phyir e la tsa'o/_/gzob pa ni
[\[220a.5\]]gtsang ba'o/_/gnod pa ni gdung ba'o/_/skyon ni gzhan la rnam par 'tshe ba'o/_/srin bu'i rigs ni srin bu'i tshogs so/_/gang dag yod pa ni skye bar 'gyur ba ste/_lus la za ba'i phyir ro/_/de ci'i phyir zhe na zhes bya ba ste/_rgyu'i khyad par med par thun mong ma yin pa'i rnam par smin
[\[220a.6\]]pa'i ngo bo mi 'thad pa'i phyir gtan tshigs gsungs pa ni/_'di ltar zhes bya ba ste/_mngon par 'phags pa zhes bya ba ni so so'i khyad par can no/_/lus yongs su dag pa ni lus kyi nyes par spyod pa yongs su spong ba'o/_/ngag yongs su dag pa ni brdzun du smra ba la sogs pa spong
[\[220a.7\]]ba'o/_/sems yongs su dag pa ni gnod sems la sogs pa dang bral ba'i sems bskyed pa'o/_/lus dang ngag dag la de sngon du 'gro ba'i phyir de'i dbang ba mdzad nas gsungs pa ni gang lags par rigs par bgyi zhes bya ba la sogs pa ste/_sems chung bas byas pa'i phyir
[\[220b\]]
[\[220b.1\]]dang 'dod pa chung ba'i phyir dang g.yeng ba med pa'i phyir ro/_/rang gi skyon sgrib par byed pa'i thabs ni g.yo'o/_/gzhan bslu ba'i don du med pa'i rang gi yon tan yang dag par ston pa ni sgyu'o/_/gya gyu ni g.yo nyid do/_/gzhan bslu ba'i don can gyi bya ba ni yon po'o/_/'das par 'gyur ba
[\[220b.2\]]zhes bya ba ni nyan thos la sogs pa'i sa mi 'dod pa'i phyir ro/_/sems rnam par dag pa nyid la 'bras bu 'ga' zhig so sor byas nas mos pa la sogs pa lhur byed pa rtags bdun pa gsungs pa ni/_gzhan yang zhes bya ba la sogs pa nas gzung bar bya'o zhes bya ba'i mthar thug
[\[220b.3\]]pas so/_/tshogs pa dang bral ba'i sems nyid dang snying rjes phrag dog la sogs pa mang po can ma yin no/_/de nyid kyi phyir chos gos la sogs pa la lhur mi byed pa'o/_/phun sum tshogs pa ma yin pa'i sems dang snying rje dang mi ldan pa la chos gos la sogs pa lhur byed pa srid pa'i
[\[220b.4\]]phyir ro/_/yang dag par mi zhum pa ni yang dag pa'i shes rab phun sum tshogs pa nyid kyis chos zab mo la lhag par mos pa'i phyir ro/_/blo brtan pa zhes bya ba ni pha rol po rnams kyis kyang blo mi g.yo ba'i phyir ro/_/blo zab pa ni stong pa nyid la ci lta ba bzhin du 'dzin pa'i phyir ro/_/sbyor ba byed
[\[220b.5\]]pa ni yang dag par sbyor ba'o/_/bzo'i gnas dang zhes bya ba ni ri mo'i gnas la sogs pa rnams so/_/las kyi gnas ni bsnyen pa la sogs pa rnams so/_/chos nyid dang sbyor bar byed de zhes bya ba ni chos nyid dang ldan pa thams cad rtogs par byed pa'o/_/brgyad pa bdud la sogs pa
[\[220b.6\]]rnams kyis mi 'phrogs pa nyid kyi rtags gsungs pa ni/_/gzhan yang zhes bya ba la sogs pa ste/_lung bstan pas zhes bya ba ni sna tshogs pa'i dmyal ba'i 'gro ba'i gtso bo 'di yin pas khyod la phyir mi ldog pa nyid lung bstan pa zhes bya ba nye bar bsdu ba'o/_/bshags par gyis shig ces bya ba
[\[220b.7\]]ni sdig pa la sdig pa nyid du so sor bshags par gyis shig_/so sor spongs shig ces bya ba ni so sor nges pa dang gtan du ba nyid kyis yongs su dor bar gyis shig pa'o/_/de ltar khyod ces bya ba ni byang chub kyi sems dor ba yod pa la'o/_/de lta na yang zhes bya ba ni 'di lta bu bdud kyis
[\[221a\]]
[\[221a.1\]]smras pa'o/_/mi 'khrug ces bya ba ni the tshom med pa'i phyir ro/_/mi g.yo zhing zhes bya ba ni nges pa'i phyir ro/_/sems can thams cad la yongs su bskyab pa'i bsam pa chen pos 'di lta bur gyur pa'i rnam par smin pa med pa'i phyir ro/_/pha rol
[\[221a.2\]]pos rab tu khyer ba nyid kyis nyan thos la sogs pa'i sa la ltung ba med pa rtags dgu pa gsungs pa ni/_gzhan yang zhes bya ba la sogs pa ste/_gang thos pa zhes bya ba ni shes rab kyi pha rol tu phyin pa la sogs pa'o/_/de so sor bshags par gyis shig ces so sor
[\[221a.3\]]brtags nas gang zhig yongs su 'dzin pa byang chub kyi sems dang pha rol tu phyin pa'i spyod pa la sogs pa de yongs su dor bar gyis shig_/snyan dngags byed pa ni mi bden pa sna tshogs smra ba'o/_/de'i las ni snyan dngags so/_/yang ba 'chad pa 'di ni zhes bya ba ni gzugs la
[\[221a.4\]]sogs pa rnams la don dam par yod pa nyid do/_/phyir mi ldog pa'i khams ni rang bzhin no/_/rten te zhes bya ba ni ji ltar gnas pa'i chos nyid las skye ba thams cad rjes su 'brangs nas rjes su 'gro ba'i phyir ro/_/mi brdzi ba ni chos nyid kyi rigs pa rnams kyis pham par mi nus pa'i
[\[221a.5\]]phyir ro/_/phyir mi ldog pa'i chos can zhes bya ba ni nyan thos pa la sogs pa'i theg pa can gyis rang gi sa'i slad du ngal ba med pa dang rnyed pa la sogs pas bskul ba la yang de'i sa la mi ltung ba'i phyir ro/_/bdud kyis nye bar bstan pa la bdud kyi smra ba nyid rtogs pa rtags bcu pa gsungs pa
[\[221a.6\]]ni/_gzhan yang zhes bya ba la sogs pa ste/_'khor ba'i spyod pa yin te zhes bya ba ni grangs med pa gsum 'khor ba nyid la gnas pa'i phyir ro/_/khyod 'di nyid du zhes bya ba la sogs pas nyan thos la sogs pa'i lam la 'dzin par byed pa'o/_/mngon par grub par mi 'gyur ba ni skye ba
[\[221a.7\]]gzhan la mngon par grub par mi 'gyur ba'i chos nyid thob pa'o/_/yongs su gzung bar sems pa zhes bya ba ni/_'dir 'dod chags ma zad pa la ci nas kyang srid pa gzhan len pa'i phyir ro/_/'am gyi sgra ni rnam par rtog pa la'o/_/'di nyid ces bya ba la sogs pa'am smra bar 'gyur ro/_/
[\[221b\]]
[\[221b.1\]]kye ma ma la re zhig ces bya ba la sogs pa'am spyod pa 'di rdzogs pa'i byang chub kyi 'bras bu can du mi 'gyur ro/_/yun ring por spyod pa yang nyan thos kyi sa la mthar phyin pa nyid ces bstan par byed de/_bdud sdig can zhes bya ba la sogs pas so/_/dgra bcom pa nyid thob cing zhes bya ba ni
[\[221b.2\]]rung ba nyid ces bya ba'i thob pa dang 'brel pas so/_/dgra bcom pa nyid la gnas pa ni so sor rnyed pa'i thob pas so/_/khyod kyis ga la 'gyur zhes bya ba ni yun ring por spyad pa'i spyod pa la sogs pa la rgyu gzhan med pa'i phyir ro/_/de skad bshad ces bya ba ni sangs rgyas nyid gang gis
[\[221b.3\]]kyang thob pa ma yin zhes bya ba'o/_/spyir bstan par gyur pa la yun ring por spyad pa'i spyod pa 'di rnams la yang dgra bcom pa nyid ces khyad par du bstan pa'o/_/'bral bar byed pa ni theg pa chen po gtong ba'o/_/de'i don can gyi tshig rnams ni 'bral bar byed pa'i tshig rnams so/_/de rnams
[\[221b.4\]]gzhan las ni bdud la sogs pa rnams las thos nas sems yongs su nyams par mi 'gyur zhes bya ba dang 'brel to/_/byang chub kyi sems yongs su gtong ba 'dir yongs su nyams pa'o/_/ci'i phyir yongs su dor bar mi byed ce na chos nyid kyi stobs kyis zhes bya ba'i don to/_/phyir ldog par mi
[\[221b.5\]]'gyur zhes bya ba ni rdzogs pa'i byang chub las rgyab phyogs su 'gyur ba ma yin no/_/gzhan du mi 'gyur ba ni log pa ma yin pa ste theg pa dman pa la 'dod pa ma yin zhes bya ba'i don to/_/de dag ces bya ba ni 'brel par byed pa'i tshig rnams so/_/dang gi sgra ni gtan tshigs la ste gang gi phyir bdud
[\[221b.6\]]kyi las shes na gnas ma yin zhing zhes bya ba gzhan dang 'brel par bya'o/_/de ltar zhes bya ba ni ci ltar shes nas rjes su brjod pa'o/_/gal te de zhes bya ba la sogs pas sngar bshad pa nyid la nye bar sdud par byed pa'o/_/mi skye ba'i chos la bzod pa thob pa zhes bya ba rtags bcu gcig
[\[221b.7\]]pa gsungs pa ni/_gzhan yang zhes bya ba la sogs pa ste/_mngon par 'du byed pa na skyed par byed pa zhes bya ba'i don to/_/chos de yang zhes bya ba ni gzugs la sogs pa'o/_/mi dmigs shing zhes bya ba la sogs pa ste 'dir ni dmigs pa nyid mngon par 'du byed
[\[222a\]]
[\[222a.1\]]pa ste/_de nyid ni skye bar byed pa'o/_/mi skye ba'i ye shes la bzod pa 'di la yod pas zhes bya ba 'bru mang po can no/_/'gres 'di yang chen mo rnams la yod de/_bcom ldan 'das ma 'di la ni ma yin pa de bas
[\[222a.2\]]na sngon gyi po ti rnams 'don pa ma yin no/_/phyir mi ldog pa nyid ces bya ba rtags bcu gnyis pa gsungs pa ni/_gzhan yang zhes bya ba la sogs pa ste/_'dun pa zlog par byed pa ni 'dun pa zlog par byed par 'gyur ba'o/_/nam mkha' dang mtshungs pa zhes bya ba ni rang gi ngo bo med pa
[\[222a.3\]]nyid kyis so/_/de nyid gsal bar byed pa'i chos 'di ni med pa'o zhes bya ba la sogs pa ste/_shes par 'gyur zhes bya ba ni 'jig rten las 'das pa'i ye shes kyis so/_/nyon mongs so zhes bya ba ni nyon mongs par byed pa ste thabs med par 'bras bu thob pa med pa'i phyir ro/_/
[\[222a.4\]]'bral bar byed pa ni byang chub kyi sems dor bar byed pa'o/_/de la zhes bya ba ni rdzogs pa'i byang chub la'o/_/sems brtan par zhes bya ba ni bdud la sogs pas bzlog par mi nus pa'i phyir ro/_/sems mi g.yo ba zhes bya ba ni 'di ltar yin nam ma yin zhes the tshom med pa'i phyir ro/_/
[\[222a.5\]]mi 'phrogs pa'i sems zhes bya ba ni nyan thos la sogs pa'i mya ngan las 'das pa la 'dod pa med pa'i phyir ro/_/bsam gtan gyi 'bras bu mi 'dod pa rtags bcu gsum pa gsungs pa ni/_rab 'byor gzhan yang phyir mi ldog pa'i byang chub sems dpa' sems dpa' chen po de 'dod na bsam gtan dang
[\[222a.6\]]po zhes bya ba la sogs pa ste/_kha cig ni theg pa dman pa las bzlog pa zhes sbyar ba'i don du sems dpa' chen po zhes bya ba 'di'i rjes la nyan thos dang rang sangs rgyas kyi sa dag las ldog cing thams cad mkhyen pa nyid la 'jug par 'gyur ba yin no zhes bya ba 'don pa yin te/_de yang tshig gi
[\[222a.7\]]nges pa nyid kyis bsnan pa zhes shes pa yin no/_/'dod pa na spyod pa'i chos rnams la gnas par byed de zhes bya ba ni sems can gyi don mthong bas 'dod pa'i khams su skye ba zhes bya ba lhur byed pa'i rtags bcu bzhi pa gsungs pa ni gzhan yang zhes bya ba la sogs pa ste/_ming ched cher byed pa
[\[222b\]]
[\[222b.1\]]ma yin zhes bya ba ni don dang don dam pa'i 'brel pa ni ming ched cher byed pa'o/_/de yang ming thams cad don dang 'brel pas stong pa mthong zhes ming ched cher byed pa ma yin no/_/de nyid kyi phyir grags pa la sogs pa rnams kyis don du gnyer ba ma yin no/_/de sems mi 'khrug cing
[\[222b.2\]]zhes bya ba ni ming rnams la don dang 'brel pas stong pa nyid kyi brjod pa la sogs pa la sems mi 'khrug pa'o/_/de gal te khyim na gnas na yang zhes bya ba ni phal cher rab tu 'byung ba'i phyir ro/_/de gal te zhes bya ba mi zad pa ni gal te'i don to/_/'dod par byed pas na 'dod pa rnams te
[\[222b.3\]]gzugs la sogs pa'i yul rnams so/_/'dod pa la mngon par chags pa ni de dang sbyor ba las so/_/bsam pa lhag pa ni yid kyis de la mngon par dga' ba'o/_/cher mi 'byung zhes bya ba dang 'brel to/_/de skyo bar 'du shes pas zhes bya ba ni 'dod chags dang bral ba la 'du shes can
[\[222b.4\]]de 'dod pa rnams la ro myang ba chung ba dang nyes dmigs mang ba zhes 'du shes pa'i phyir ro/_/skrag par 'du shes pas zhes bya ba ni 'khor ba'i sdug bsngal gyi rgyu yin pa'i phyir ro/_/don du mi gnyer ba zhes bya ba ni ma 'ongs pa'i dus rnams la 'dod pa med pa'i phyir ro/_/mi brkam pa nyid ni da ltar
[\[222b.5\]]byung ba rnams la mngon par chags pa med pa'i phyir ro/_/ma chags pa nyid ni gnyi ga med pa'i phyir ro/_/dga' ba'i rang bzhin can ni shin tu yang yid bde ba bskyed pa'i phyir ro/_/bde ba'i rang bzhin can ni shin tu yang bde ba bskyed pa'i phyir ro/_/rang bzhin gyi sgra ni bsngags pa la'o/_/de
[\[222b.6\]]dag la don du mi gnyer ba zhes bya ba ni rtag tu don du mi gnyer ba rnams so/_/'dod pa'i yon tan lnga po zhes bya ba ni 'dod pa ni mngon par 'dod pa ste de'i phyir 'dod pa ste ma 'ongs pa'o/_/bgrang bar byed yang yang du sten par byed pas na yon tan rnams te da ltar byung ba'o/_/'dod pa yang yin
[\[222b.7\]]la yon tan yang yin pas 'dod pa'i yon tan de rnams kyis so/_/mnyam pa dang mi mnyam pas 'tsho bar mi byed pa zhes bya ba ni ldan pa dang mi ldan pas so/_/ci ltar zhe na/_gsungs pa ni/_chos 'ba' zhig gis zhes bya ba ste/_gnod pa ni sdug bsngal lo/_/'di ltar skyes bu dam pa zhes
[\[223a\]]
[\[223a.1\]]bya ba la sogs pas 'gro ba thams cad la phan par byed pa'i rtse gcig pa nyid khyad par du byed de/_de la skyes bu dam pa zhes bya ba ni phra ba tsam yang gzhan gnod par byed pa'i las la mi 'jug pa'i phyir ro/_/skyes bu chen po zhes bya ba ni sems
[\[223a.2\]]can thams cad la phan pa dang bde bar byed pa la 'jug pa'i phyir ro/_/skyes bu mchog ces bya ba ni de nyid la brtson 'grus chen po byas pa'i phyir ro/_/skyes bu mchog rab ces bya ba ni de nyid la mi mthun pa'i phyogs rnam par sdang ba la sogs pa la rnam par rgyal ba la
[\[223a.3\]]mngon par brtson pa'i phyir ro/_/skyes bu khyu mchog ces bya ba ni dpag bsam gyi shing bzhin du 'gro ba rnams la nye bar 'tsho bar byed pa'i phyir ro/_/yang na skyes bu khyu mchog ces bya ba ni byams pa la sogs pa bsgoms pas brlan pa'i sems dang ldan pa'i phyir ro/_/skyes
[\[223a.4\]]bu rgya che ba zhes bya ba ni mtha' yas pa'i bsod nams kyi tshogs la sogs pa sgrub pa la brtson pa rnams kyis so/_/skyes bu mdzes pa zhes bya ba ni dus ring por gzhan gyi don la go cha bgos pa'i phyir ro/_/skyes bu gtso bo zhes bya ba ni 'gro ba la phan pa dang bde ba'i spyod pa la
[\[223a.5\]]'jug pa sngon du 'gro ba'i phyir ro/_/skyes bu skyes mchog ces bya ba ni 'khor ba'i sdug bsngal sna tshogs pa rnams kyis yang gzhan gyi don la 'khor ba yongs su mi gtong ba'i phyir ro/_/skyes bu pad+mo zhes bya ba ni 'khor ba la gnas kyang nyon mongs pa rnams kyis ma gos pa'i
[\[223a.6\]]phyir ro/_/skyes bu pad+ma dkar po zhes bya ba ni shin tu dkar ba la spyod pa'i phyir ro/_/skyes bu cang shes zhes bya ba ni rang nyid kyis gdul ba'i phyir dang gzhan 'dul bar byed pa la mkhas pa'i phyir ro/_/skyes bu glang po che zhes bya ba ni nyon mongs pa dang lhan cig g.yul ngo la de
[\[223a.7\]]rnams kyis zil gyis mi gnon pa'i phyir ro/_/skyes bu seng ge zhes bya ba ni tshigs su bcad pa ma yin pa dang 'tshe ba dang 'chi ba la sogs pa'i 'jigs pa dang bral ba'i phyir ro/_/skyes bu gdul bya'i kha lo sgyur ba zhes bya ba ni skal ba can rnams la mya ngan las 'das
[\[223b\]]
[\[223b.1\]]pa'i grong khyer thob par byed pa'i phyir ro/_/yang na bsngags pa'i tshig 'di rnams thams cad bsres pas shin tu che ba'i bsngags pa go bar byed pa yin no/_/ci ltar khyed ni bdag gi mgon po dang khyed ni bdag gi rje bo dang khyed ni bdag gi mnga' bdag ces bya ba'i tshig rnams
[\[223b.2\]]ni mnga' bdag nyid ni khyad par du byed de/_'dir yang skad cig ma bcu drug la ltos pas tshig rnams bcu drug ces bshad pa kha bskang ba'i don du tshig gsum po bsnan pa zhes smra'o/_/po ti snga ma rnams la tshig bcu gsum kho na 'don pa yin no/_/mjug bsdu bar byed pa ni de ltar
[\[223b.3\]]zhes bya ba ste/_de ltar zhes bya ba ni gzhan la gnod pa mi byed cing mchog gi bde ba la sems can thams cad nges par sbyar bar byed cing khyim na gnas pa yin no/_/'on te/_le lo khyim na 'ongs pa min/_/mi smra bzhin yang brdzun pa min/_/chad par nges par bskul ba yi/_/gzhan la mi byed pa
[\[223b.4\]]yang min/_/de bas na gzhan la gnod pa med par ji ltar khyim la gnas pa zhes gsungs pa ni/_'di ltar yang zhes bya ba la sogs pa ste/_shes rab kyi pha rol tu phyin pa'i stobs kyis sgyu ma lta bu'i 'gro ba mthong zhing 'di la ci'i phyir khyim la gnas pa'i skyon zhes bya ba'i don to/_/phyag na rdo rje
[\[223b.5\]]gnod sbyin gyi dbang po rtag tu phyi bzhin 'brang ba yang dag par shes par byed pa'i rgyu rtags bcwa lnga pa gsungs pa ni gzhan yang zhes bya ba la sogs pa ste/_gnod sbyin chen po ni gnod sbyin gyi bdag po'o/_/de mthong bya ma yin pa'i phyir ji ltar rtag tu phyi bzhin 'brang ba shes par bya zhe na
[\[223b.6\]]gsungs pa ni/_de thub par dka' zhing zhes bya ba la sogs pa ste/_de thub par dka' zhing zhes bya ba ni lus la gnod pa mi nus pa'o/_/'da' bar bya mi nus pa zhes bya ba ni 'jig pa la sogs pa skye ba med pa'i phyir ro/_/bsnyen par dka' ba zhes bya ba ni gdug pa'i sems can rnams
[\[223b.7\]]kyis de la blta bar yang mi nus pa'i phyir ro/_/skyes bu khyu mchog gi dbang po dang ldan par 'gyur zhes bya ba la skyes bu khyu mchog rnams ni byang chub sems dpa' rnams te/_de rnams kyi dbang po rnams ni dad pa dang brtson 'grus dang dran pa dang ting nge 'dzin dang shes rab rnams so/_/
[\[224a\]]
[\[224a.1\]]skyes bu dam pa ma yin par mi 'gyur zhes bya ba ni shin tu dka' ba'i gnas skabs rnams la yang 'gro ba 'don par byed pa'i smon lam yongs su mi 'dor ba'i phyir ro/_/sngags kyi rigs ni sngags kyi khyad par lha gang dag gi'o/_/rtsi ni 'bras bu smin pa'i
[\[224a.2\]]mtha' can rtogs so/_/lha mo'i sngags ni rigs pa'o/_/sman ni rtsi'o/_/sogs pa'i sgras ni 'khrul 'khor la sogs pa yongs su gzung ba'o/_/rtsod pa ni khros pas thob pa'o/_/rgol ba ni ngag gis so/_/lung mi ston pa zhes bya ba ni rnyed pa la sogs pa la rtse gcig pa nyid kyis so/_/
[\[224a.3\]]yongs su shes pa la sems can rnams bstan pa la sogs pa la 'jug pa'i don du lung bstan pa byed pa la skyon med do/_/ci ltar bcom ldan 'das nyid kyis skar rtsis shes pa phas dris pa la khyod la bu 'byung bar 'gyur zhes bya ba lung bstan pa de yang mir gyur pa nyid lha'i phun sum
[\[224a.4\]]tshogs pa myong bar 'gyur zhes gsungs pa lta bu'o/_/dam pa'i gtam sbyor ba las log pa'i smon lam ci lta bar skye ba la sogs pa sgrub par byed pa'i rnam par dag pa'i bsam pa nyid rtags bcu drug pa gsungs pa ni gzhan yang zhes bya ba la sogs pa nas/_rdzogs pa'i byang chub
[\[224a.5\]]las phyir mi ldog par gzung bar bya'o zhes bya ba'i mthar thug pas so/_/de dag ni 'du 'dzi la dga' bar mi 'gyur zhes bya ba dang /_dam pa ma yin pa'i gtam la dga' ba ni mngon par chags pa 'di rnams la med ces bya ba'i don to/_/'ga' zhig tu 'di lta ste de dag phung po dang skye
[\[224a.6\]]mched dang khams dang rten cing 'brel par 'byung ba'i sbyor ba dang rjes su sbyor ba la brtson par mi gnas pa zhes 'don pa yin no/_/de la phung po la sogs pa rnams la dang por mngon par zhen pa ni sbyor ba'o/_/phyi nas shin tu mngon par zhen pa ni rjes su sbyor ba'o/_/de la rjes su sbyor ba
[\[224a.7\]]ni de dang lhan cig tu sbyor ba'o/_/rjes su'i sgra ni lhan cig pa'i don la ste las rab tu brjod par bya ba'o/_/'don pa 'di yang sngon gyi po ti rnams la mthong ba ma yin te 'don pa 'di nyid ni rigs pa ste/_gtam ngan pa sbyor ba log pa la brjod par 'gyur ba yin pa'i phyir ro/_/'di ni
[\[224b\]]
[\[224b.1\]]ngan pa'i gtam ma yin te chen mo rnams la ni sngar 'di la stong pa nyid dang sbyor ba gtso bo zhes 'don pa rigs pa yin no/_/de bas na mngon rtogs dang sbyar ba'i don du 'di bsnan pa'o/_/'du 'dzi la zhes bya ba la sogs pa ste/_'du 'dzi nyid ston par byed pa ni rgyal po'i
[\[224b.2\]]gtam zhes bya ba la sogs pas so/_/'o na ji ltar gnas par bya zhe na/_gsungs pa ni gzhan du na shes rab kyi pha rol tu phyin pa zhes bya ba la sogs pa ste/_'thab mo zhes bya ba ni de la lus ngag gi bya ba ni 'thab mo'o/_/gzugs ngan pa la sogs pa brjod pa ni mtshang 'bru ba'o/_/
[\[224b.3\]]rtsod pa dang rgol ba dag ni bshad zin to/_/mi 'byed pa smra ba zhes bya ba ni phan tshun du byams pa'i yon tan smra ba rnams so/_/'dod pa na spyod pa'i lha dag las zhes bya ba la sogs pa ste/_'dod pa'i khams la bag med pa'i rgyu ni rdzas kyi bde ba la ro myang ba'o/_/gzugs kyi
[\[224b.4\]]khams la yang gtan du ba'i sems can gyi don ma yin no/_/nam zhig sems can gyi don la ltos pa rnam pa sna tshogs pa'i 'gro ba 'dul bar byed pa'i thabs la mkhas pa rnams la skye ba yod pa dang dus de tsam du gnas pa'o/_/gzugs med pa'i khams la slar
[\[224b.5\]]bdag nyid la sangs rgyas kyi chos yongs su smin pa med pa'i phyir dang /_sems can yongs su smin pa med pa'i phyir lha tshe ring po'i nang du skye ba ma blangs kyang smon lam gyi dbang gis skye bar mi 'gyur ba'o/_/'dren ma'i las kyi nus pas gal te skye ba yin na de'i tshe skyes pa de tsam nyid ni 'chi
[\[224b.6\]]'pho bar 'gyur ro/_/de nyid kyi phyir theg pa chen po'i chos mngon pa las gsungs pa/_nyan thos kyi zhes bya ba ni khams gsum pa'i sems can no/_/rang sangs rgyas zhes bya ba ni khams gcig pa'i sems can te 'dod pa'i khams las skyes pa nyid la rang sangs rgyas kyi byang chub thob pa'i
[\[224b.7\]]phyir ro/_/byang chub sems dpa' zhes bya ba ni khams gnyis pa'i sems can no/_/'dod pa'i khams dang gzugs kyi khams dag la sems can gyi don la ltos pas skye ba yod pa'i phyir ro/_/gzugs med pa'i khams la ni byang chub sems dpa' rnams la gnas pa yod pa ma yin zhes
[\[225a\]]
[\[225a.1\]]bya ba'o/_/yul gyi dbus zhes bya ba ni 'di thob par byed pa sems can 'dul ba la ltos pas dud 'gro rnams su skye ba yod pa'i phyir ro/_/ji skad du gsungs pa/_khams gsum pa la phan pa'i thabs la mkhas pa khyod la dud 'gro rnams las byung ba smon lam dang ni skye ba
[\[225a.2\]]brgya'i bar zhes bya ba'o/_/rang gi sa la the tshom med pa zhes bya ba rtags bcu bdun pa gsungs pa ni gzhan yang zhes bya ba la sogs pa ste/_the tshom nyid rnams ni che ba dang 'bring dang chung ba the tshom dang som nyi dang kun du zhum pa rnams so/_/rang gi sa la zhes bya ba ni sa dang po thob pa nyid
[\[225a.3\]]kyis phyir mi ldog par 'gyur ro/_/sa brgyad pa la ni phyir mi ldog pa gnyis par smra ste 'bad pa med pa dang mtshan ma med pa rgyu ba'i mi skye ba'i chos la bzod pa thob pa'i phyir ro/_/mtshams med pa'i sems de dang zhes bya ba ni mtshams med pa'i phyi nas gdungs pas so/_/sems de bsal
[\[225a.4\]]ba ni rnam pa thams cad du gtong ba'o/_/gnas pa ni dman par byed pa'o/_/phyir mi ldog pa'i sems ni bdag nyid la phyir mi ldog pa nyid du nges pa'o/_/mi 'phrogs pa'i sems zhes bya ba ni slar ldog par bya ba ma yin pas so/_/sems dang zhes bya ba ni byang chub kyi sems kyis so/_/ye
[\[225a.5\]]shes kyis zhes bya ba ni rtogs pa'i ngo bos so/_/de bas na 'dir rdzogs pa'i sangs rgyas kyi gzugs kyis kyang bdud bar chad bya bar nus pa ma yin te/_phyir mi ldog pa'i byang chub sems dpa'i chos nyid la lhag par mos pa'i stobs kyis rnam pa thams cad du bdud kyi las rtogs pa'i phyir
[\[225a.6\]]zhes gsungs pa ni gal te yang de zhes bya ba la sogs pa ste/_'di nyid du zhes bya ba ni skye ba 'di nyid la'o/_/'di ni de bzhin gshegs pa ma yin no zhes bya ba ni 'di las snga ma zhes bya ba'i sgras phyi ma blta bar bya'o/_/de ni de bzhin te gzhan du ma yin no zhes bya ba gsungs pa la bdag
[\[225a.7\]]bla na med pa yang dag par rdzogs pa'i byang chub 'byung bar 'gyur zhes bya ba don gyis go ba yin no/_/sangs rgyas su byin gyis brlabs te zhes bya ba ni sangs rgyas kyi sprul pa'o/_/phyir ldog na zhes bya ba ni bar chad mi nus pa sems dpa' chen po zhes bya bar shes nas bdud rang gi
[\[225b\]]
[\[225b.1\]]las las ldog par 'gyur ro/_/sbyar na zhes bya ba ni de nyid las zhes bya ba'i don to/_/kye ma sangs rgyas 'di zhes bya ba 'ga' zhig tu 'don pa ste de lung bstan pa zhes bya ba dang 'brel to/_/chos yongs su bzung ba'i don du srog kyang yongs su gtong ba zhes bya ba rtags bco brgyad pa
[\[225b.2\]]gsungs pa ni gzhan yang zhes bya ba la sogs pa ste/_bdag nyid yongs su gtong ba ni 'tshong ba la sogs pa'o/_/srog kyang yongs su gtong ba ni 'chi ba'o/_/ci ltar bcom ldan 'das shAkya thub pa nyid byang chub sems dpar gyur pa na dam pa'i chos tshig bzhi tshigs su bcad
[\[225b.3\]]pa'i don du brgya byin srin po'i gzugs can gyi phyir bdag nyid me'i 'obs su mchongs pa zhes bya ba la sogs pa'i skyes rabs rnams so/_/de ni sangs rgyas rnams la gus pa'i tshad ci tsam pa de tsam du chos la yang byed de/_de bzhin gshegs pa rnams chos kyi sku can zhes bya ba
[\[225b.4\]]shes pa'i phyir dang bdag nyid la yang ma 'ongs pa'i sangs rgyas nyid thob pa'i phyir ro/_/yongs su gzung ba'i chos rnams la the tshom med pa rtags bcu dgu pa gsungs pa ni gzhan yang zhes bya ba la sogs pa ste/_'di dag kyang zhes bya ba ni de bzhin nyid la gnyis su med pa mthong
[\[225b.5\]]ba rdzogs pa'i sangs rgyas la sogs pa'i chos ston pa the tshom med pa'i mthar thug pa rnams so/_/kyang gi sgra ni ma gsungs pa yang mang ba yod do zhes mtshon par byed de 'ga' zhig tu 'di dag ces bya ba kyang gi sgras stong pa nyid 'don pa yin no/_/phyir mi ldog pa'i gang zhig rnam pa
[\[225b.6\]]dang mtshan ma rnams te/_de gsal bar byed pa'i le'u ni le'u bcu bdun pa'o//_//de ltar phyir mi ldog pa'i yon tan rnams thos nas phyir mi ldog pa nyid mngon par 'dod pa'i byang chub sems dpa' rnams la don byed pa'i phyir gnas brtan rab 'byor zab cing zab pa'i
[\[225b.7\]]gnas rnams la dri bar 'dod cing de dri ba'i gnas skabs rtsom par byed de ngo mtshar to zhes bya ba ste/_bcom ldan 'das ngo mtshar to zhes bya ba'i ngag gcig go/_/ci zhig ngo mtshar zhe na gsungs pa ni yon tan chen po zhes bya ba ste/_yon tan gyi tshogs chen po ste mtha'
[\[226a\]]
[\[226a.1\]]yas pa'i rang dang gzhan gyi dbang du mdzad nas/_yon tan bgrang bar byed mi nus pa'i phyir de dang yang dag par ldan pa'o/_/rab 'byor gyis gsol pa/_bcom ldan 'das ni spyod de zhes bya ba la sogs pa sngar gyi 'don pa'o/_/'ga' zhig
[\[226a.2\]]tu yang lhag par tshad med pa zhes bya ba la sogs pa 'don pa yin no/_/de la bgrang bar mi nus pa'i phyir dpag tu med pa'o/_/grangs las 'das pa'i rjes la mchog tu rgya che ba'i phyir mu ma mchis pa dang mi 'phrogs pa dang yang dag pa ma yin pa gzung bar bya ba'o/_/nyan thos dang
[\[226a.3\]]rang sangs rgyas rnams kyis kyang yang dag par shes par mi nus zhes bya ba'o/_/'don pa 'di yang bsgom pa'i lam zab po zhes sbyar ba'i don du bsnan pa zhes smra'o/_/'di'i las gzhan du gnas brtan rab 'byor 'khor de la phyir mi ldog pa nyid 'dod pa'i byang
[\[226a.4\]]chub sems dpa' rnams kyi don mdzad pa'i phyir dang ma 'ongs pa'i skye bo'i tshogs rjes su gzung ba'i don du dri ba brgya phrag mang pos zab cing zab pa'i gnas rnams la dri bar byed cing bcom ldan 'das kyis kyang lung bstan par mdzad pa ni de'i slad du zhes bya ba la sogs pa dri ba dang
[\[226a.5\]]po'o/_/de'i slad du zhes bya ba ni rnam pa dang rtags dang mtshan ma thams cad kyis bstan par byed mi nus pa gang gi phyir de bas na zab cing zab pa'i re zhig gnas rnams kyis bstan par gyis shig_/zab mo'i gnas la the tshom med pa nyid kyi gtso bo phyir mi ldog pa'i rtags gzhan de nyid
[\[226a.6\]]kyi phyir 'dod pa ma yin zhes bya ba'i dgongs pa'o/_/thams cad zab pa zhes bya ba ni lan gnyis kyi don to/_/gnas zhes bya ba ni rtogs pa 'di rnams la byang chub sems dpa' rnams kyi phyir mi ldog pa nyid gnas pa'i phyir gnas so/_/shes rab kyi pha rol tu phyin pa zhes bya ba la sogs
[\[226a.7\]]pa'i rnam par rtog pa rnams la pha rol tu song ba nyid kyi shes rab ni shes rab kyi pha rol tu phyin pa'am lam gyi ngo bo de'i don yin pa'i phyir ro/_/de la so sor ldan pa ni so sor 'brel pa ste de'i rten can zhes bya ba'i don to/_/bstan du gsol zhes bya ba ni mtshon par gsol ba'o/_/mtshon par bya ba
[\[226b\]]
[\[226b.1\]]zhes bya ba'i 'don pa la yang mtshon par mdzod cig ces bya ba'i don to/_/shes par bya bar 'dod pa zhes bya ba ni lhag ma med par ston par 'dod pa'o/_/da ni bcom ldan 'das zab mo'i gnas nye bar ston par mdzad pa ni zab mo zhes bya ba la sogs pas so/_/chos thams cad la kun
[\[226b.2\]]brtags dang gzhan dbang gi ngo bo dag gis med pa dang yongs su grub pa'i ngo bos yod pa ni stong pa nyid do/_/de nyid ni mtshan ma med pa ste de rigs pa la mtshan ma 'gag pa'i phyir ro/_/de nyid smon pa med pa ste de rigs pa rnams la khams gsum pa la smon pa med pa'i phyir ro/_/de nyid ni
[\[226b.3\]]mngon par 'du mi byed pa ste de rnams la slar srid pa gzhan gyi phyir las mi byed pas so/_/de nyid ni ma skyes pa ste de rnams la rang bzhin gyis ma skyes pa nyid shes pa'i phyir ro/_/de nyid ni dngos po med pa ste rdzas su med pa'i phyir ro/_/de nyid ni 'dod chags dang bral ba ste de rnams la
[\[226b.4\]]nyon mongs pa dang bag la nyal rtsa ba nas 'don pa'i phyir ro/_/de nyid ni 'gog pa ste de rnams la srid pa gzhan 'gag pa'i phyir ro/_/de nyid ni mya ngan las 'das pa ste de rnams la bag chags rtsa ba nas 'don pa'i phyir ro/_/de nyid ni bral bar gyur pa ste de rnams la zag pa dang
[\[226b.5\]]bcas pa'i phung po zad pa'i phyir zhes bya ba'o/_/de dag ces bya ba la sogs pas dri ba gnyis pa'o/_/rab 'byor gzugs ni zab po zhes bya ba ni gzugs kyi de bzhin nyid 'dir ni gzugs su brjod pa yin te de la yongs su grub pa'i gzugs kyi ngo bo nyid kyi phyir ro/_/de nyid kyi phyir
[\[226b.6\]]kun brtags kyi gzugs la yang gzugs nyid kyi phyir de la yang byis pa rnams kyi spyod yul nyid kyis ci ltar zab pa nyid ces dogs pa la/_/de bzhin nyid ci lta ba de bzhin du gzugs zab po zhes bya ba gsungs so/_/gang gi de bzhin nyid ce na gsungs pa/_rab 'byor de la zhes bya
[\[226b.7\]]ba la sogs pa gsungs te/_'on te de bzhin nyid ces bya ba ni rnam pa med pa gzugs la sogs pa'i mtshan nyid dam gzugs la sogs pa la rag las pa ma yin te/_gzugs kyi de bzhin nyid dang tshor ba'i de bzhin nyid ces bya ba gzugs la sogs pa'i sgra rnams kyis ci ltar
[\[227a\]]
[\[227a.1\]]mngon par brjod ces bya bar dogs pa la gsungs pa ni rab 'byor gang la gzugs med pa 'di ni zhes bya ba la sogs pa ste/_gang la gzugs med pa zhes bya ba ni kun brtags sam gzhan dbang ngo /_/'di ni gzugs kyi yongs su grub pa'i de bzhin nyid kyi ngo
[\[227a.2\]]bo nyid zab pa nyid do/_/dgongs pa ni 'di yin te gang zhig kun brtags dang gzhan dbang gi gzugs spangs nas de dag la so sor gyur pa yongs su grub pa'i de bzhin nyid do/_/de rnam pa thams cad las rnam par grol ba gzugs la sogs pa'i sgra rnams kyis brjod par mi nus pa'o/_/gang
[\[227a.3\]]yang byis pa so so'i skye bo rnams kyi kun brtags kyi gzugs la sogs pa rnams kyis de nyid dang gzhan nyid kyis brjod par bya ba ma yin pa dri ma dang bcas pa'i de bzhin nyid de gnas skabs de la nye bar mtshon pa'i don du gzugs la sogs pa'i sgra rnams kyis sgro btags shing tha
[\[227a.4\]]snyad byed pa zhes bya ba'o/_/yang dag pa'i bstan pas dga' bar byas pa'i rab 'byor gyis gsol pa/_bcom ldan 'das ngo mtshar to zhes bya ba la sogs pa ste/_/zhib mos zhes bya ba ni mkhas pa rnams kyis rig par bya bas so/_/gzugs las kyang bzlog la mya ngan las
[\[227a.5\]]'das pa yang bstan pa dang zhes bya ba ni gzugs ni zab bo zhes bya ba 'dis kun brtags dang gzhan dbang gi gzugs las bzlog la chos nyid kyi gzugs mya ngan las 'das pa yang bstan zhes bya ba'o/_/'di dag ces bya ba ni ji skad du gsungs pa'i stong pa nyid la sogs
[\[227a.6\]]pa rnams so/_/'di dag gang zhig sems par 'gyur 'jal bar 'gyur nges par rtogs par 'gyur zhes bya ba dang 'brel to/_/sems par 'gyur zhes bya ba ni dmigs pa la bkur stir byas te rtag tu dpyod pa ni bsam pas so/_/sems la mnyam par byed pa ni 'jal ba'o/_/
[\[227a.7\]]yongs su dpyod pa ni nges par rtog pa'o/_/ci ltar zhe na de'i phyir gsungs pa ni bdag gis de bzhin du gnas par bya zhes bya ba ste/_gnas par bya zhes bya ba ni byed pa la mtha' gcig tu nges pa'i phyir ro/_/bslab par bya'o zhes bya ba ni de lta de ltar rjes su bsgrub pa'i phyir ro/_/bsgrub par
[\[227b\]]
[\[227b.1\]]bya'o zhes bya ba ni bslab pa la mthar phyin pa'i phyir ro/_/de bzhin du zhes bya ba ni ci ltar bshad pa'i rim pas so/_/sgrub par byed pa ni zhi gnas kyis so/_/nges par rtog pa ni lhag mthong gis so/_/yongs su rtog pa ni gnyi ga dag gis so/_/rab tu sbyor bar byed pa ni zhi gnas kyi brtson 'grus kyis so/_/
[\[227b.2\]]rtsol ba ni lhag mthong gi brtson 'grus kyis so/_/'bad par byed pa ni gnyi ga dag gis so/_/bcom ldan 'das rang nyid kyis dri bar byed pa ni las ci tsam byed par 'gyur zhe na zhes bya ba ste/_lan rang nyid kyis gsungs pa ni/_'di lta ste dper na zhes bya ba la sogs pas so/_/
[\[227b.3\]]'dir bud med dang so sor yang dag par ldan pa'i rnam par rtog pa 'jug pa'i rgyu rnams ni 'dod chags la spyod pa nyid dang bud med gzugs bzang ba nyid dang lhan cig tu dus btab pa'o/_/de med pas shin tu yang dag par sbyor ba dang phrad par 'dod pa dang myur du 'gro bar 'dod pa dang
[\[227b.4\]]myur du der 'ong ba la de la dmigs pa'i 'dod pa'i rgyun med pa'i phyir ro/_/mdzes pa zhes bya ba ni mdzes pa'i phyir 'byung bas na mdzes pa'i yon tan rnams so/_/ldan pa'i don la a tsa'o/_/dbang med na zhes bya ba ni nus pa med pa'o/_/'di ltar spyad par bya'o zhes bya ba ni mdor
[\[227b.5\]]bstan pa'o/_/rtse bar bya zhes bya ba la sogs pas rgyas par bshad pa'o/_/de la bskul ba dang khros pas rkang pa la 'dud pa dang yongs su tshim par byed pa ni rtse ba'o/_/'khyud pa dang 'o byed pa la sogs pa ni dga' ba'o/_/me thu na'i phyir bsten pa ni rab tu rnam par spyad par bya
[\[227b.6\]]ba'o/_/'khor ba la rgyab kyis phyogs par byed pa zhes bya ba ni ma 'ongs pa'i skye ba'i rgyun las so/_/phyir phyogs par byed pa ni 'dor bar byed pa'o/_/rgyab kyis zhes bya ba ni ma 'ongs pa las 'ongs pa med pa'i phyir ro/_/'ga' zhig tu phyis byed par 'gyur zhes bya ba ni 'don pa
[\[227b.7\]]ste de la yang don ni 'di nyid do/_/mthar 'byin par byed pa zhes bya ba ni phyi ma'i mtha' las sngon gyi mtha' la khrid par byed pa'o/_/gzhag pa dang zhes bya ba ni gzhung thos par byed pa las so/_/bshad pa ni don shes par byed pa'i phyir ro/_/nye bar bstan pa ni ji ltar bsgom par bya ba de ltar
[\[228a\]]
[\[228a.1\]]nye bar bstan pa'i phyir ro/_/ji ltar bstan pa dang ci ltar bshad pa zhes bya ba ni mdor bstan pa dang rgyas par bshad pa dag gis bshad pa'i phyir ro/_/gnas pa zhes bya ba la sogs pa ni bshad zin to/_/rab 'byor de ltar zhes bya ba ni
[\[228a.2\]]gsungs pa'i rim pas so/_/rnal 'byor la rtsom par byed pa ni ting nge 'dzin sgrub par byed pa'o/_/nyes pa de dag ces bya ba ni theg pa dman pa la sems bskyed pa la sogs pa rnams so/_/nyes pa gang dag gis ldog par 'gyur ba zhes bya ba ste/_'dis ni phyir ldog
[\[228a.3\]]pa'i rgyu skyon yongs su spangs pas zab pa'i gnas nges par dpyod pa la phyir mi ldog pa nyid kyi 'bras bu gsungs pa ni las de snyed byed do zhes bya ba ste/_bskal pa shin tu mang ba mthar byed pa dang rdzogs pa'i byang chub las phyir ldog par byed pa'i skyon rnam par
[\[228a.4\]]spong ba'o/_/de bas zhes bya ba ni shes rab kyi pha rol tu phyin pa dang bral ba'i sbyin pa la dmigs pa can gyi sbyin pa po las 'di nyid khyad par du 'phags te/_bsod nams ches mang ba nyid kyis khyad par du 'phags par 'gyur ro/_/gang yin zhe na/_gsungs pa gang zhes bya ba la sogs pa ste
[\[228a.5\]]dus ring por so sor len pa'i khyad par grub pa yang sbyin pa nyi ma gcig yongs su bsgom pa'i ci skad gsungs pa'i shes rab kyi pha rol tu phyin pa yid la byed pa dang 'dra ba ma yin zhes gsungs pa ni gzhan yang zhes bya ba la sogs pa ste/_sbyin par byed pa ni gtong ba las so/_/rab tu 'jog
[\[228a.6\]]pa ni phyi nas 'gyod pa med pa las de rtag tu rjes su 'brel pa'i phyir ro/_/tshul khrims kyis lhag pa'i yang sbyin pa las shes rab kyi pha rol tu phyin pa'i chos sbyin pa nyid legs par zhes gsungs pa ni gzhan yang zhes bya ba la sogs pa ste/_rdzogs par byed par 'gyur ba
[\[228a.7\]]zhes bya ba ni rang bzhin dang bcas pa'i kha na ma tho ba rnams las ldog pa'i phyir ro/_/de bzhin du bzod pa la sogs pa rnams kyis lhag pa'i yang sbyin pa las zhes bya ba la sogs pa'i 'gres rnams lhag cing lhag pa'i bsod nams kyi rgyu rjod par byed pa 'don pa yin no/_/'ga'
[\[228b\]]
[\[228b.1\]]zhig tu 'gres 'di rnams mi 'don te de bas na bsgom pa'i lam rnam pa dgu bstan pa'i phyir bsnan pa zhes kha cig go/_/dri ba gsum pa ni gang gi tshe bcom ldan 'das kyis zhes bya ba la sogs pa ni/_/'dir bsod nams ches mang du bskyed ces bya ba gsungs so/_/de bas
[\[228b.2\]]na rab 'byor gyi dri ba ni shes rab kyi pha rol tu phyin pa dang mi 'bral ba'i byang chub sems dpa'i gang mngon par 'du byed pa bsod nams kyi bdag nyid can de kun du rtog pa zhes bya ba de'i phyir des bsod nams ches mang du skyed par mi 'gyur ro zhes rigs pa yin zhes bya ba'i
[\[228b.3\]]dgongs pa'o/_/gang po ti rnying pa rnams la 'gres 'di med de 'bri mkhan rnams ni bag med pa nyid kyis 'phel ba nye bar song ba'o/_/gzhan du na bcom ldan 'das kyis bka' stsal pa zhes bya ba la sogs pa thams cad la 'brel par 'gyur ro/_/rab 'byor de yang zhes bya ba
[\[228b.4\]]la sogs pas bcom ldan 'das kyi lan no/_/bdag cag ni mngon par 'du byed pa rnam par sbyangs pas shes rab kyi pha rol tu phyin pa nyid kyis yongs su gti mug gi ngo bo nyid kyis cher mang ba'i bsod nams skye bar mi smra'o/_/'o na gang zhig byang chub sems dpa' la
[\[228b.5\]]skyes pa'i bsod nams mngon par 'du byed pa dus rtag tu rnam pa thams cad du stong pa zhes bya ba dang /_gsog ces bya ba dang /_gsob ces bya ba ji ltar so sor rtog par byed/_de ltar so sor rtogs par gyur pa shes rab kyi pha rol tu phyin pa dang mi 'bral ba'i phyir gzhal du med
[\[228b.6\]]pa dang grangs med pa'i bsod nams skye ba zhes smra'o/_/de la kun brtags dang gzhan dbang gi ngo bo dag gis med pa'i phyir stong pa'o/_/byis pa rnams kyis mi shes pa'i phyir mi shes pa'i don la ka'i rkyen no/_/kho nar snang ba ni brjod pa'o/_/rje bo med pa'i phyir gsog go/_/gzung
[\[228b.7\]]bar bya ba ma yin pa'i phyir gsob po/_/'dzin par byed pa med pa'i phyir snying po med pa'o/_/'di ltar zhes bya ba ni stong pa nyid la sogs pa rnams kyis so/_/ci zhig tha dad du bgyi ba ci mchis bye brag ci mchis zhes gnas skabs kyis 'ongs pa'i phyir dri ba bzhi pa gsungs pa ni
[\[229a\]]
[\[229a.1\]]bye brag ste mchog yang ngo /_/tha dad du bya ba ni gcod pa yang ngo /_/de dag rnam par bcad pas phan tshun du nges par bya ba'i phyir tha dad pa nyid ji ltar rtogs pa de bas na gnyi ga blangs pa'o/_/tshad ma zhes bya ba ni rgya che ba yongs su gcod pa rnams so/_/
[\[229a.2\]]de rnams med pa'i phyir gzhal bar mi nus pas na gzhal du med pa'o/_/bgrang bas zhes bya ba ni gcig la sogs pa'i ngag tu bgrang ba nyid kyis so/_/zad par zhes bya ba ni mthar thug par khrid pa nyid du'o/_/bcom ldan 'das rnam grangs mchis sam zhes bya ba la sogs
[\[229a.3\]]pas dri ba lnga pa gsungs pa ste/_gzugs kyang gzhan du ma mchis zhes bya ba ste/_stong pa nyid kyi rang bzhin yongs su grub pa la dgongs nas gsungs so/_/gang gi tshig ces bya ba la sogs pas dri ba drug pa gsungs so/_/lhag pa'i tshig ni tshig bla dgas te/_gtso bo rjod
[\[229a.4\]]byed ces bya ba'i don to/_/bsod nams gzhal du med pa gsungs te/_de bas na ci ltar gzugs la sogs pa rnams la gzhal du med pa nyid ces bya ba'i dgongs pa'o/_/stong pa nyid kyi zhes bya ba la sogs pa ste/_stong pa nyid kyi zhes bya ba'i 'brel pa can gyi mtshan ma med pa
[\[229a.5\]]nyid kyis bsod nams gzhal du med pa zhes gsungs so/_/gzugs la sogs pa rnams ni stong pa nyid kyi bdag nyid de de'i ngo bo nyid kyang bsod nams zhes dgongs pa'o/_/'di nyid ni ci stong pa nyid 'ba' zhig gi zhes bya ba ste/_dri ba bdun pa yod pa la bcom ldan 'das kyis gsal
[\[229a.6\]]bar mdzad de/_'di ji snyam du sems zhes bya ba la sogs pas so/_/chos thams cad la stong pa nyid kyi ngo bo nyid kyis kyang dus gzhan la 'jig par 'gyur zhes gsungs pa ni mi zad pa yang yin la zhes bya ba ni dus thams cad du stong pa nyid kyi rang bzhin yongs su mi 'dor ba'i phyir
[\[229a.7\]]nam mkha' bzhin du zhes bya ba'i dgongs pa'o/_/gzhal du med pa yang yin no zhes bya ba ni nam mkha' ltar stong pa nyid kyi ngo bo nyid kyi phyir ro/_/chos 'di dag ces bya ba ni mi zad pa dang gzhal du med pa dang stong pa nyid dang mtshan ma med pa la sogs pa rnams la'o/_/'on te sgra rnams
[\[229b\]]
[\[229b.1\]]kyang rnam pa sna tshogs pa ste ji ltar don gcig la rnam par gcad pa tha dad pa'i cha las zhes bya ba'i dgongs pa'o/_/de nyid kyi phyir gsungs pa/_'di ni bstan pa mngon par bsgrub pa bshad pa zhes bya ba ni gang zhig 'di snying rje chen po la rab tu sbyor ba mos pa sna tshogs pa'i sems can rnams
[\[229b.2\]]la bcom ldan 'das kyi sgo sna tshogs pa'i bstan pa mngon par sgrub pa'o/_/de'i bshad pa 'dis zhes bya ba ni kun rdzob kyi bstan pa rgyu mthun pa zhes bya ba'i don to/_/ngo mtshar to zhes bya ba ni chos nyid ni de kho na nyid las brjod par bya ba ma yin pa nyid do/_/brjod par bya ba ma yin pa nyid la yang sna tshogs
[\[229b.3\]]pa'i brjod pa 'jug pa yang dag par bstan pa'i phyir ro/_/de lta na yang brjod par bya ba med pa nyid la mi gnod pa'i phyir brgyud nas kyang don dam pa dang 'brel pa'i brda'i dbang gis brjod par bya ba med pa de nyid rtogs pa'i phyir ro/_/gal te brjod pa med par gyur na brjod par bya ba chos rnams
[\[229b.4\]]kyi brjod par bya ba med pa de nyid rtogs par mi 'gyur zhes bya ba ngo mtshar ba'i don to/_/bdag gis ji ltar bcom ldan 'das kyis gsungs pa'i don 'tshal ba ltar na zhes bya ba la sogs pa ste/_sngar gyi chos nyid kho na la brjod du ma mchis pa gsungs so/_/da ni chos nyid de dang tha mi dad
[\[229b.5\]]pa'i chos rnams thams cad nyid kyi brjod du ma mchis pa bstan par byed pa ni rjes su rlom sems su mdzad cing bcom ldan 'das kyis gsungs pa ni/_de de bzhin te zhes bya ba la sogs pa ste/_dri ba brgyad pa gsungs pa ni/_yang ci zhes bya ba la sogs pa ste/_bcom ldan 'das
[\[229b.6\]]yang ci zhes bya ba ni brjod par bya ba med pa nyid kyis stong pa nyid brjod pa'i phyir dang stong pa nyid la yang 'gyur ba med pa'i phyir dang dkar po'i chos kyi dbang gis 'phel ba med pa dang nag po'i dbang gis yongs su 'grib pa med pa'o/_/pha rol tu phyin pa rnams la yang don dam par stong
[\[229b.7\]]pa nyid kyi phyir 'phel ba dang yongs su 'grib pa dag med do/_/de ltar yod pa na rgyu gang gis byang chub sems dpa' pha rol tu phyin pa rnams la 'phel ba'i dbang gis de'i stobs kyis bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ba'am
[\[230a\]]
[\[230a.1\]]ji ltar nye bar 'gyur ba zhes bya ba'o/_/dri ba dgu pa gsungs pa ni/_de ltar zhus pa'i bcom ldan 'das de de bzhin no zhes bya ba la sogs pas rab 'byor gyi tshig la rjes su gnang nas 'on kyang zhes bya ba la sogs pa thabs la mkhas pa dang yongs su bsngo ba'i
[\[230a.2\]]stobs kyis zhes bya ba ston par byed de/_pha rol tu phyin pa'i don la zhes bya ba ni pha rol tu phyin pa'i mtshan nyid kyi don la stong pa nyid kyi ngo bo nyid kyi phyir 'phel ba dang 'grib pa dag med do/_/'di ltar rlom sems su byed de rnam pa gnyis kyis byang chub mi thob par 'gyur te gal te sbyin
[\[230a.3\]]pa la sogs pa'i pha rol tu phyin pa rnams la dmigs pa'i lta ba can du 'gyur ba'am yang na don dam par stong pa nyid kyi ngo bo nyid kyi 'di rnams la rlom sems su byed cing pha rol tu phyin pa'i spyod pa rnams la mi 'jug pa 'am yang na rdzogs pa'i byang chub la yongs su sngo bar mi
[\[230a.4\]]byed pa ste 'di gnyi ga yang med do/_/de la phyogs dang po la med pa gsungs pa ni 'di ni ming tsam mo zhes bya ba ste/_gnyis pa med pa gsungs pa ni/_de sbyin pa sbyin par byed cing zhes bya ba la sogs pas so/_/yid la byed pa de dag dang sems bskyed pa de dag ces bya ba ni gang
[\[230a.5\]]rnams kyis sbyin pa sbyin pa'o/_/dge ba'i rtsa ba de dag ces bya ba ni sems bskyed pa de rnams dang yang dag par ldan pa'o/_/byang chub ci lta ba de bzhin du yongs su bsngo'o zhes bya ba ni gzhan du na yongs su bsngo ba de ni byang chub kyi phyir mi 'gyur ro/_/de bzhin du 'og
[\[230a.6\]]ma rnams la yang blta bar bya'o/_/dri ba bcu pa gsungs pa ni/_'di yang gang lags zhes bya ba ste/_rdzogs pa'i byang chub la yang don dam pa gzugs la sogs pa dang tha mi dad pa'i de bzhin nyid kyi ngo bo nyid snying por bya ba'i phyir dri bar byed pa ni rgyun mi 'chad par ni yang dang yang
[\[230a.7\]]du'o/_/mang du zhes bya ba ni rgyun gyis so/_/rab 'byor de ltar zhes bya ba la sogs pas nye bar bsdu ba'o/_/stong pa nyid gtso bor byas pa'i le'u ni stong pa nyid kyi le'u ste le'u bco brgyad pa'o//_//zab mo'i gnas kyi gnas skabs nyid las dri ba bcu gcig pa
[\[230b\]]
[\[230b.1\]]gsungs pa ni yang ci zhes bya ba la sogs pa ste/_dge ba'i rtsa ba nye bar bsags pas bla na med pa yang dag par rdzogs pa'i byang chub mngon par rdzogs par 'tshang rgya ba yin no/_/de la ji ltar nye bar bsags par brjod/_re zhig byang chub sems dpa' 'di bskal pa grangs med
[\[230b.2\]]pa gsum las snga rol du gang zhig sems bskyed pa dang po de'i stobs kyis ci zhig mngon par rdzogs par sangs rgyas par 'gyur ram 'on te gnyis pa'am gsum pas so/_/'on te gang zhig 'di byang chub kyi snying po la bzhugs pa'i thams cad kyi tha ma'i sems bskyed pa de'i stobs
[\[230b.3\]]kyis ci zhig mngon par rdzogs par sangs rgyas par 'gyur ro/_/de la sems rtse gcig gis rdzogs pa'i byang chub thob pa ma yin te de la de lta bu'i nus pa med pa'i phyir dang yongs su lhag pa'i bsod nams kyi tshogs don med par thal ba'i phyir ro/_/thams cad kyis kyang ma yin te
[\[230b.4\]]skad cig mas tha dad par gyur pa de rnams la nye bar bsags pa med pa'i phyir zhes bya bar ston par byed pa ni de la bcom ldan 'das mar me'i snying pos bka' stsal par gyur to/_/'bru mar gyi mar me ni mar me'o/_/dang po phog pas zhes bya ba ni de nyid kyis lhag ma'i snying po tshig pa
[\[230b.5\]]ni ma yin te rang gi tshig par bya ba tsam nyid la tshig pa'i phyir ro/_/de bzhin du me lce phyi ma phog pa la yang sbyar bar bya'o/_/'di nyid ni rab 'byor gyis gsal bar byed pa ni de ma lags so zhes bya ba la sogs pas so/_/lhag ma med pa'i snying po tshig pa la rang gi cha'i rim
[\[230b.6\]]pas me lce thams cad phog pas bsgrub par bya ba nyid kyi phyir ro/_/bcom ldan 'das gtso bo sbyor bar byed pa ni rab 'byor de bzhin du zhes bya ba la sogs pas so/_/ji ltar mar me'i snying po tshig par gyur pa skad cig ma tha dad pa nyid kyis mar me'i skad cig ma thams cad kyi stobs
[\[230b.7\]]kyis tshig pa zhes brjod do/_/de bzhin du sems can thams cad kyi stobs kyis mngon par rdzogs pa'i byang chub kyang zhes ston par byed de skad cig ma nyid yod pa la yang 'du byed kyi bag chags gtad pa'i rigs pas 'gyur zhes bya ba'i don to/_/sems bskyed pa de dag gis kyang
[\[231a\]]
[\[231a.1\]]ma yin zhes bya ba ni so sor nus pa med pa'i phyir ro/_/de rnams la nus pa med pa nyid ma yin zhes gsungs pa ni/_sems bskyed pa de dag las gzhan pas kyang mngon par rdzogs par 'tshang mi rgya ba ste zhes bya ba ste/_yang zab pa'i gnas gzhan ston
[\[231a.2\]]par byed pa ni sems gang 'gag pa de'i phyir 'byung bar 'gyur ram zhes bya ba ste/_'gag pa zhes bya ba ni rang bzhin gyis 'gag pa 'dus ma byas pa ri bong gi rwa dang mtshungs pa brjod pa yin no/_/de ni ma lags so zhes bya ba ni ri bong gi rwa la skye ba'i don ni gang lags/_ci sems gang
[\[231a.3\]]'byung ba de 'gag pa'i chos can yin nam zhes bya ba ste/_'dus byas kyi sems brjod pa ni gang zhig 'gag pa'i chos can de 'gag par 'gyur zhes bya ba 'gag pa gnyis pa med pa'i phyir sems gang byung ba de 'gag pa'i chos can yin nam zhes bya ba brjod pa yin no/_/gang
[\[231a.4\]]zhig yang dag par byung ba'i sems de gang gi tshe ma 'ongs pa nyid kyi phyir ma skyes pa de'i tshe ci zhig 'gag pa'i chos can zhes dri bar byed pa de ni ma lags so zhes bya ba ste/_ma skyes pa la chos gang gis kyang 'brel pa med pa'i phyir gsungs pa/_gang gi tshe de la 'gag pa'i
[\[231a.5\]]chos nyid de'i tshe 'gag pa yang med ces gsungs pa ni/_de ni ma lags so zhes bya ba ste/_ci sems gang mi 'byung ma 'gags pa'i chos can zhes bya ba ni thog ma dang tha ma med pa'i chos nyid kyi sems gsungs te de yang 'gag par 'gyur ba ma yin te/_sems la rtag
[\[231a.6\]]chad dang bral ba'i phyir ro/_/ci chos gang rang bzhin gyis ngo bo nyid 'gag pa nyid ces bya ba ni gang zhig sngar 'dus ma byas pa'i ri bong gi rwa dang mnyam pa'o/_/sems gang zhig 'gag pa zhes bya ba sngar gsungs pa de la sngar skye ba bzhin du da ltar 'gag pa'i slad du brjod pa ni/_de ni
[\[231a.7\]]ma lags so zhes bya ba ste/_chos rnams kyi chos nyid ces bya ba ni stong pa nyid do/_/stong pa nyid g.yo ba med pa ni dngos po rnams kyi rang bzhin te/_de ni ji ltar 'gag par 'gyur/_'o na 'gag pa med pa la gnas pa dus thams cad du 'gyur ro zhe na/_gsungs pa ni/_'di
[\[231b\]]
[\[231b.1\]]ci snyam du sems zhes bya ba la sogs pa ste/_rab 'byor gyis gsol pa/_de bzhin nyid ci lta ba de kho na de bzhin du gnas par 'gyur zhes bya ba ste/_chos nyid dang stong pa nyid dang de bzhin nyid ces bya ba 'di dag rnam grangs so zhes bya ba'i don to/_/ther zug ma yin par mi
[\[231b.2\]]'gyur zhes bya ba ni 'o na skye ba dang 'gag pa med pa la dus thams cad du yod par 'gyur ba'i chos nyid ther zug pa ni rtag par 'gyur ro/_/gsol pa/_de ni ma lags so zhes bya ba ste/_gal te yang chos thams cad kyi rang bzhin de bzhin nyid dus thams cad du yang dag par
[\[231b.3\]]byung ba de shes bzhin du chad pa'i mthar 'gyur ro/_/ji skad du gsungs pa/_gnyis med dngos po med pa'o/_/yod pa stong pa'i mtshan nyid do/_/zhes bya ba'o/_/de ltar na yang rdzas kyi ngo bo ma yin pa de'i phyir ther zug tu gnas pa rtag pa brjod pa ma yin no/_/'on te don
[\[231b.4\]]dam par yod pa yang yin la rdzas kyang ma yin pa zhes ji ltar brjod ce na/_brjod pa rdzas yod cing gang zhig 'di phung po lnga dang skye mched bcu gnyis dang khams bco brgyad de rnams las gzhan du 'gyur ram 'di yang de rnams las gzhan zhes ci ltar rdzas su 'gyur/_
[\[231b.5\]]de bas na rdzas ma yin pa'i rang bzhin gyi phyir ther zug pa zhes brjod pa ma yin no/_/de nyid kyi phyir rtag chad dang bral ba don dam par brjod pa yin no/_/'o na ji ltar 'phags pa'i tshig ste/_de ni de nyid don dam yang /_/de bzhin nyid ni rdzas su 'dod/_/bden pa de ni
[\[231b.6\]]mi slu ba/_/de rtogs pa la sangs rgyas brjod/_/ces bya ba'o/_/rnam pa thams cad du de bzhin nyid shes bzhin du 'byung bar smra ba rnams la don dam par yod pa bstan pa'i don du de gsungs so/_/yul gang gi sgra de ni sgra'i don zhes bya ba'i rigs pas so/_/'di
[\[231b.7\]]tsam gyis phung po la sogs pa las gzhan nyid 'di la bdag tu byas pa ma yin pa de bas na ci ltar rdzas su yod par 'gyur/_de nyid kyi phyir kun brtags kyi ngo bo nyid ni tha snyad du yod pa dang gzhan dbang ni rdzas su yod pa'o/_/gnyi ga kun rdzob tu yod pa'o/_/yongs su grub pa ni don
[\[232a\]]
[\[232a.1\]]dam par yod pa ste rdzas su yod pa ni ma yin no zhes bya ba dri ba rnam par nges pa'i bstan bcos las 'phags pa thogs med kyi zhal snga nas kyis so/_/de bzhin nyid zab pa ma yin nam zhes bya ba ni dri ma dang bcas pa'i gnas skabs la gzugs la sogs
[\[232a.2\]]pa rnams las gzhan nam gzhan ma yin pa zhes bya ba brjod par mi nus pa de bas na zab pa'o/_/de bzhin nyid la sems yod dam zhes bya ba ni gang zhig 'dus byas pa'i sems de la ni de bzhin nyid dang lhan cig tu rten dang brten pa'i ngo bo ci zhig yod ces dri bar byed pa ni/_de ni ma
[\[232a.3\]]lags so zhes bya ba ste/_kun brtags dang yongs su grub pa dag la rten dang brten pa'i ngo bo yod pa ma yin zhes brjod pa yin no/_/sems de bzhin nyid yin nam zhes bya ba ni 'dus byas kyi sems ni ci zhig de bzhin nyid kyi rang bzhin zhes dri bar byed pa ni/_de ni ma lags so
[\[232a.4\]]zhes bya ba ste/_dri ma dang bcas pa'i phyir de bzhin nyid kyi ngo bo nyid kho na ma yin zhes so sor lan btab pa'o/_/de bzhin nyid las gzhan na zhes bya ba ni 'dus byas kyi sems de de bzhin nyid las gzhan yin nam zhes dri bar byed de de ni ma lags zhes bya ba ni kun brtags ni yongs su grub
[\[232a.5\]]pa las de nyid dang gzhan nyid du brjod par bya ba ma yin pa'i phyir so sor lan btab pa yin no/_/khyod kyis de bzhin nyid yang dag par rjes su mthong ngam zhes bya ba ni sems des chos rnams thams cad la yang dag par rjes su mthong zhes bya ba rlom sems su byed cing dri bar byed pa ni de ma
[\[232a.6\]]lags so zhes bya ba ste/_de bzhin nyid kyi gnas skabs de la dmigs par bya ba dang dmigs par byed pa'i ngo bo med pa'i phyir so sor lan btab pa'o/_/zab mo la spyod dam zhes bya ba ni de lta bur gyur pa'i de bzhin nyid kyi spyod pa zab pa nyid rigs pas thob pa zhes bya ba'i don to/_/de ci
[\[232a.7\]]la yang mi spyod do zhes bya ba ni de la spyod pa med ces bya ba bstan par byed de/_kun du spyod pa ni dmigs pa'i yul du mtshan ma rnams so/_/mi 'jug pa ni mi 'gyur ba'o/_/kun du spyod pa med pa zhes bya ba ni snang ba ma yin pa'o/_/'on te rdzogs pa'i byang chub don du gnyer bas ci _
[\[232b\]]
[\[232b.1\]]nas kyang 'ga' zhig tu spyod par bya ba ste gzhan du na tshogs gnyis yongs su ma rdzogs pas rdzogs pa'i byang chub mi thob ces gsungs pa ni rab 'byor byang chub sems dpa' sems dpa' chen po gang zhes bya ba la sogs pa ste/_don dam pa la spyod do zhes bya ba la sogs pas
[\[232b.2\]]so/_/'on te de gang du yang mi spyod ces bya ba rab 'byor gyis de ma thag par gsungs pa de bas ji ltar don dam pa la spyod ces bya ba gsungs so/_/dgongs pa ni 'di yin te don dam pa la spyod cing yod pa zhes bya ba'am med pa zhes bya ba gnyis la yang dag par spyod pa med pa de ltar
[\[232b.3\]]spyod cing gnyis la yang dag par spyod pa med pa'i phyir gang du yang mi spyod ces brjod pa yin no/_/gnyis la yang dag par spyod pa med pa la 'bad pa du mas bsgrub par bya ba'i phyir don dam pa la spyod ces bya ba yang brjod pa de bas na skyon med do/_/gnyis su med pa'i ngo bo 'di nyid
[\[232b.4\]]don dam pa'i spyod pa la gsal ba'i phyir gsungs pa ni/_don dam pa la spyod pa de mtshan ma la spyod dam zhes bya ba ste/_gnyis kyi mtshan ma'am gnyis med pa'i mtshan ma la'o/_/de ni ma lags zhes bya ba ni gnyis kyi mtshan ma la ni ma yin gnyis med pa'i mtshan ma la yang ma yin no/_/
[\[232b.5\]]mtshan ma de zhes bya ba ni gnyis dang gnyis med pa'i mtshan ma'o/_/rnam par bshig gam zhes bya ba ni rnam par 'jig par byas pas ci zhig 'gyur ram zhes dri bar byed pa ni gang du yang ma bshig pa zhes bya ba'i 'don pa de la yang rnam par ma bshig gam ci zhig gis rnam par ma bshig pa
[\[232b.6\]]zhes bya ba don 'di nyid do/_/'ga' zhig tu de'i mtshan ma shin tu bshig pa zhes bya ba 'don pa ste/_de la yang mtshan ma la 'di nyid ni shin tu bshig pa nyid gang zhig dngos po med par byed pa zhes bya ba de'i don la goms pa ni ma yin no/_/de ni ma lags so zhes bya ba ni mtshan ma rnam par
[\[232b.7\]]bshig par 'gyur zhes bya ba ste/_de lta bu'i rnam par rtog pa la kun du spyod pa med pa'i phyir so sor lan btab pa'o/_/de ltar mtshan ma rnam par bshig pa zhes de lta bu'i rnam par rtog pa dang kun du spyod pa med pas yang mtshan ma med pa'i ting nge 'dzin gyi stobs kyis rang nyid kyi mtshan ma _
[\[233a\]]
[\[233a.1\]]la kun du mi spyod ces bya ba gang zhig gnas brtan rab 'byor gyis de ni ma lags zhes bya bas dgag par byed cing snying la gnas pa de gsal bar bya ba'i phyir bcom ldan 'das kyis gsungs pa/_'di ji snyam du sems zhes bya ba la sogs pa ste/_mtshan ma
[\[233a.2\]]rnam par bshig pa ni rnam par 'jig par byed par ci ltar 'gyur/_mtshan ma rnam par bsgom zhes bya ba gal te 'di'i rnam par rtog pa kun tu spyod pa zhes bya ba'i dgongs pa'o/_/byang chub sems dpa' 'di ltar mi sbyor te zhes bya ba la sogs pa la dgongs pa ni 'di yin te/_mtshan ma
[\[233a.3\]]rnam par bsgom par bya zhes bya ba la rnam par rtog pa la kun du spyod pas yang mtshan ma med pa'i ting nge 'dzin gyi stobs nyid kyis mtshan ma la mi spyod de grangs med pa gsum gyis nges par 'byung ba'i tshogs gnyis yongs su rdzogs pa'i byang chub sems dpa' la gal te yang byang chub sems dpa'
[\[233a.4\]]rnams la rnam par mi rtog pa'i ye shes kyis yang dag par bsdus pa'i rab tu dga' ba la sogs pa'i sa rnams la yang mtshan ma kun tu spyod pa med de 'on kyang 'di rnam pa thams cad du mtshan ma spang ba ma yin te rjes la skyes pa'i ye shes la kun du spyod pa'i phyir ro/_/gal te slar yang tshogs rdzogs
[\[233a.5\]]pa'i byang chub sems dpa' grangs med pa dang po la nges par 'byung bar yang mi 'gyur te/_de yang skye ba 'di nyid la rnam pa thams cad du mtshan ma spangs pa'i phyir 'bad par byed par 'gyur ba nyan thos kyi byang chub la ltung ba ni yin gyi 'di la yang dag par rdzogs pa'i byang chub tu ga la
[\[233a.6\]]'gyur zhes bya ba ste/_'di yang sa ma thob pa'i so so'i skye bo'i byang chub sems dpa' la dgongs nas gsungs so/_/'phags pa ni sa dang po nyid la nyan thos kyi byang chub dang rang sangs rgyas kyi byang chub la sogs pa'i phun sum tshogs pa dang mi ldan pa rnams las yang dag par
[\[233a.7\]]'da' bar 'gyur zhes bya ba sa bcu pa la sogs pa 'don pa yin no/_/'di ni zhes bya ba la sogs pas nye bar bsdu pa'o/_/sems gang yin pa de zhes bya ba ni sems kyi dmigs pa'i yul lo/_/mtshan ma gang lags pa zhes bya ba ni 'ga' zhig tu 'don pa'o/_/de la yang don
[\[233b\]]
[\[233b.1\]]ni 'di nyid do/_/mtshan nyid gang lags pa zhes bya ba ni rang gi ngo bo gang lags pa'o/_/mtshan ma gang lags pa ni de'i rgyu can no/_/de thams cad ces mtshan ma med pa la yongs su 'dris pa ni goms pa tsam byed ces bya ba'o/_/rmi lam na bsgom zhes bya ba la sogs pas
[\[233b.2\]]zab mo'i gnas la gnas skabs su byed par gyur pa'i gnas skabs gnyis po gtso bor byas pa'i ting nge 'dzin nyid la ston par byed pa'o/_/gal te yang sngar mtshan ma med pa'i ting nge 'dzin gtso bor byas pa de ltar na yang med na mi 'byung ba nyid kyis stong pa nyid dang smon pa med
[\[233b.3\]]pa'i ting nge 'dzin dag rnyed pa'o/_/gal te chos rnams thams cad med na de lta na yang sgom pas shes rab kyi pha rol tu phyin pa 'phel bar 'gyur ba de'i tshe byang chub sems dpa' gang zhig rmi lam du ting nge 'dzin gsum la snyoms par zhugs pa de la yang shes rab kyi pha rol tu
[\[233b.4\]]phyin pa rnam par 'phel bar 'gyur ro/_/gal te yang rmi lam du shes rab kyi pha rol tu phyin pa rnam par 'phel bar mi 'gyur na 'on kyang sad pa nyid la de yod par 'gyur/_de ltar yod pa la rmi lam dang sad pa dag la chos rnams kyi yod pa nyid dang med pa nyid la khyad par 'ga' zhig
[\[233b.5\]]yod par 'gyur ba zhes bya ba rlom sems shing 'dri bar byed de/_de bas na gnas brtan rab 'byor gal te zhes bya ba la sogs pas rmi lam dang sad pa dag la mnyam pa nyid ston par byed pa ni 'dir byang chub sems dpa'i sad pa dang rmi lam du yang chos rnams kyi mi dmigs pa 'dra ba'o/_/
[\[233b.6\]]de bas na rmi lam zhes bya ba dang nyin gcig ces bya ba tha snyad tsam 'di yin no/_/de ltar na nyin par dang rmi lam dag la mtshungs pa nyid du yod pa la gal te gnyid sad pa'i ting nge 'dzin la shes rab rnam par 'phel bar 'gyur na rmi lam du yang ting nge 'dzin la shes rab rnam par 'phel ba
[\[233b.7\]]yod par 'gyur ba'o/_/de ci'i phyir zhe na/_rnam par mi rtog pa zhes bya ba ste/_rnam par rtog pa ni khyad par ro/_/rnam par mi rtog pa ni khyad par med pa'o/_/shA ri'i bus smras pa/_tshe dang ldan pa rab 'byor gang yang zhes bya ba la sogs pa ste/_'di ni gnas brtan shA ri'i bu'i dgongs
[\[234a\]]
[\[234a.1\]]pa'o/_/gal te nyin par dang rmi lam du yang chos rnams mtshungs pa yin na de'i tshe gang zhig rmi lam du yang dge ba sbyin pa la sogs pa dang srog gcod pa la sogs pa mi dge ba byed pa yang dge ba'i las de la sogs pa ni 'phel ba mtho ris la sogs pa thob par byed
[\[234a.2\]]pa'i nus par ci zhig 'gyur ram/_nye bar sogs pa'am mi dge ba'i las kyis dmyal ba la sogs pa sbyin par nus pa 'dir nye bar bsags par ci zhig 'gyur ram/_skyes bu des nye bar bsags pa'i phyir ro/_/nyin par dang rmi lam dag la chos rnams mtshungs pa nyid kyis dge ba
[\[234a.3\]]byed pa po'i nye bar bsags pa mtho ris la sogs pa'i mtshan nyid can yod par 'gyur ro/_/mi dge ba'i zad pa ni dmyal ba la sogs pa'i mtshan nyid can no/_/des na gnyis su gsungs pa'o/_/po ti 'ga' zhig la sogs pa dang zad pa zhes bya ba dum bu'i rnam pa'am a yig dum bur
[\[234a.4\]]song ba 'dri mkhan rnams kyi bag med pas o yig tu nye bar song ba 'don pa yin no/_/rab 'byor gyis smras pa/_ci ltar bcom ldan 'das kyis chos thams cad rmi lam lta bu zhes bya ba la sogs pa la/_don ni 'di yin te/_bsags pa dang zad pa zhes bya ba ni dngos po yod pa la yod
[\[234a.5\]]par 'gyur ro/_/ci ltar chos thams cad rmi lam lta bu'o/_/de bzhin nyid du nyin par dang sad pa la yang las de dang byed pa po de yang rnam pa thams cad du yod pa ma yin na ci'i phyir de la bsags pa'am zad pa khyod smra zhes bya ba'o/_/gal te su zhig rmi lam du yang chu klung chus gang ba mthong ba'am
[\[234a.6\]]rgya mtsho skams pa mthong ste 'on kyang de la yang sogs pa dang nye bar zad pa dag tu 'gyur ro/_/de ltar re zhig yongs su grub pa'i byang chub sems dpa' la nyin par dang rmi lam dag 'dra bar mthong ba la khyad par med ces bstan zin to/_/de yang zhes bya ba la sogs pas nyin par dang rmi
[\[234a.7\]]lam dag la tha dad la bstan pa'i phyir gsar pa'i slad du gsungs pa/_skyes bu de zhes bya ba ni gang zhig nyin par srog gcod pa byas pa de'o/_/sad nas zhes bya ba ni rmi lam du srog gcod pa byas nas sad pa yod bzhin du rtag tu gnyi ga la rjes su yi rang bar byed pa ni ngas bsad do
[\[234b\]]
[\[234b.1\]]zhes bya ba'o/_/de'i tshe nyin par byas pa'i rjes su yi rang ba la ci zhig bsags pa dang rmi lam du byas pa la ci zhig zad par 'gyur ram/_gal te yod par 'gyur na rmi lam dang sad pa dag la khyad par gyis yod par bya ba zhes bya ba'i dgongs pa'o/_/bsad pa'i 'du shes nyid rgyas
[\[234b.2\]]par bstan par byed pa ni/_ci ltar zhes bya ba la sogs pas so/_/a la la bsad do zhes bya ba ni a la la zhes bya ba ngo mtshar ba la'o/_/de ltar shin tu bsrung ba yang zhes bya ba bdag gis bsad ces bya bar ngo mtshar ba'o/_/legs par bsad do zhes bya ba ni legs par de byas
[\[234b.3\]]gang zhig bsad pa zhes bya ba'o/_/shin tu bsad do zhes bya ba ni shin tu bsad pa 'di byas pa ci ltar yang 'tsho ba ma yin par ro/_/gang gis de ltar byas she na/_gsungs pa ni ngas bsad do zhes bya ba'o/_/gnas brtan shA ri'i bus gnas brtan rab 'byor gyis gsungs pa nyid gsar pa
[\[234b.4\]]ma grub pa'i byang chub sems dpa'i phyir rnam par rtog pa'i dbang gis rmi lam dang sad pa dag gi khyad par rjes su rlom sems su byed cing gsungs pa ni tshe dang ldan pa rab 'byor gal te zhes bya ba la sogs pas so/_/sangs rgyas bcom ldan 'das zhes bya ba la sogs pas slar 'di
[\[234b.5\]]ltar gsungs so/_/gal te rnam par rtog pa'i dbang gis gsar pa la rmi lam dang sad pa dag gi khyad par gal te yin na de ltar na yang byang chub sems dpa' yongs su grub pa yod mod/_sangs rgyas bcom ldan 'das la yang rnam par rtog pa'i dbang gis rmi lam dang sad
[\[234b.6\]]pa dag la khyad par yod par 'gyur zhes bya ba'o/_/zad pa'i 'du shes zhes bya ba ni bdag la skyon zad do zhes bya ba'i zad pa'i shes pa'o/_/de'i yang zhes bya ba ni las kyi'o/_/nyin par byas pa'i rnam par rtog pa'i dbang gis nye bar bsags pa dang rmi lam du byas pa'i zad par 'gyur
[\[234b.7\]]ba byang chub sems dpa' gsar ba bzhin du zhes bya ba rlom sems su byed do/_/de ni ma yin no zhes bya ba ni chos thams cad la mi dmigs pa gzigs pa 'jig rten las 'das pa rnam par mi rtog pa'i ye shes la gnas pa'i bcom ldan 'das so/_/de la ci ltar rnam par rtog pa'i dbang
[\[235a\]]
[\[235a.1\]]gis rmi lam dang sad pa dag la khyad par byang chub sems dpa' gsar pa bzhin du khyod rlom sems su byed/_de bzhin du yongs su grub pa'i byang chub sems dpa' la yang chos thams cad la mi dmigs pa mthong ba rnam par mi rtog pa nyid do/_/de'i dbang du
[\[235a.2\]]byas nas rmi lam dang sad pa dag la khyad par med par smra zhes bya ba'o/_/ci ltar yang 'di 'thad par 'gyur rnam par mi rtog pa'i ye shes la gnas pa'i slad du rmi lam dang sad pa dag la khyad par med pa ste rnam par rtog pa la spyod pas sar pa'i slad du khyad par zhes 'thad pa byed cing
[\[235a.3\]]gsungs pa ni/_de bzhin du zhes bya ba la sogs pa ste/_de bzhin du zhes bya ba ni gsungs pa'i rim pas so/_/po ti 'ga' zhig la yang tshe dang ldan pa rab 'byor gal te sangs rgyas bcom ldan 'das de zhes bya ba la sogs pa 'gres 'don pa ma yin no/_/'di ltar 'don pa ste de'i
[\[235a.4\]]las la sogs pa'am zad par 'gyur ro/_/de ma thag tu rab 'byor nyid kyi tshig ni tshe dang ldan pa shA ri'i bu de bzhin du zhes bya ba la sogs pa ste/_de ni don gsal ba nyid do/_/dmigs pa med pa las mi skye dmigs pa med par sems mi skye ste zhes bya ba ni sems dang sems pa dang blo dang
[\[235a.5\]]rnam par rtog pa zhes bya ba don gcig go/_/dgongs pa ni 'di yin te rmi lam du byas pa'i srog gcod pa med pa'i bdag nyid can gyi phyir chos thams cad skye ba med pa mi dmigs pa mthong ba 'jig rten las 'das pa'i ye shes kyis kyang so so'i skye bos rmi lam med pa'i bdag nyid can nyid kyis
[\[235a.6\]]shes pa'i phyir de mi dmigs pa'i sems pa dngos po med pa'i dmigs pa can du 'gyur ro/_/de bas na der rnam par smin pa lhag pa yod pa ma yin no/_/nyin par byas pa'i srog gcod pa ni so so'i skye bo'i byed pa pos dngos po med pa nyid du byas pa ma yin no/_/de bas na de dang dmigs
[\[235a.7\]]pa'i yul gyi sems pa ni dngos po'i dmigs pa nyid byed pa po'i dgongs pa'i dbang gis de bas na de la 'bras bu lhag par 'gyur zhes bya ba'o/_/gal te de ltar yin na rmi lam gyis byas pa ni dmigs pa'i yul med par 'gyur ba dang sad pa'i dus su byas pa ni dmigs pa'i yul dang
[\[235b\]]
[\[235b.1\]]bcas par 'gyur ro/_/de bas na rmi lam dang sad pa dag la khyad par yod par 'gyur te/_de ltar yod pa la chos thams cad rmi lam lta bu zhes pa nyams pa yin zhes bya ba'o/_/'di bzlog pa'i don du gsungs pa ni mthong ba dang thos pa zhes bya ba la sogs pa ste/_dmigs pa'i
[\[235b.2\]]spyod pa can gsar pa rnams la dngos po'i don dam par yod pa dang med pa nyid la ma ltos par rmi lam dang sad pa la yang mthong ba dang thos pa dang rtogs pa dang rnam par shes pa'i rjes su 'brangs nas blo 'jug ste/_de de ltar 'jug par 'gyur ba blo kha cig ni 'bras bu med par 'gyur ro/_/
[\[235b.3\]]'ga' zhig ni 'bras bu chung ba 'ga' zhig ni kun nas nyon mongs pa la yongs su 'dzin par byed pa 'ga' zhig ni rnam par byang ba la zhes bya ba'o/_/ci zhig brjod par 'gyur zhe na/_'gro ba dang dus dang sbyor ba'i lus rnams la phun sum tshogs pa dang bral ba la rmugs pa la sogs pa'i 'gal
[\[235b.4\]]rkyen gyi dbang gis shes pa cung zad mthong ba la sogs pa'i yul nyid kyis skye bar 'gyur ro/_/ci ltar 'bras bu med pa'am 'bras bu chung bar 'gyur zhes bya ba'o/_/tshe dang ldan pa rab 'byor gang gi tshe zhes bya ba la sogs pa ste/_dgongs pa ni 'di yin no/_/chos thams cad rang bzhin gyis
[\[235b.5\]]dben pa zhes bya ba'i tshig las las la dmigs pa sems pa'i yul rang bzhin med pa nyid las rnam par dben pa'o/_/de la dmigs pa dang bcas pa nyid dam dmigs pa med pa nyid ji ltar gdags par bya/_de bas na dben pa zhes bya ba ni rang bzhin med pa'o/_/rab 'byor gyis smras pa/_
[\[235b.6\]]mtshan mar byas nas zhes bya ba la sogs pa ste/_dgongs pa ni 'di yin no/_/'dir ni mi dmigs pa mthong ba byang chub sems dpa' chen po skabs las 'gyur ba ma yin no/_/dmigs pa la spyod pa ni 'dir rab tu skabs pa'o/_/de bas na de dang mi rtog pa'i dbang gis dmigs pa dang bcas
[\[235b.7\]]pa dang dmigs pa med pa nges par bstan pa zhes bya ba'o/_/mtshan ma yang zhes bya ba ni dmigs pa'i yul zhes bya ba'o/_/de la gang zhig yongs su ma shes pa de ni kun nas nyon mongs pa'i phyir dang gang yang yongs su shes pa de ni rnam par byang ba'i phyir ro/_/de ltar na ma rig pa la
[\[236a\]]
[\[236a.1\]]sogs pa rnams la ji ltar yongs su rtog pa med par gyur pa nyid de kho na nyid las zhes gsungs pa ni/_ma rig pa'i rkyen gyis 'du byed rnams zhes bya ba la sogs pa ste/_de la 'khrul pa'i blo ni med pa nyid tshad mar byas nas dmigs pa'i yul du byed ces bya ba'i
[\[236a.2\]]don to/_/'jig rten gyi tha snyad la brten nas skye bar 'gyur zhes bya ba'o/_/tha snyad ces bya ba ni don dam pa la mi ltos pa nyid do/_/skye'o zhes bya ba ni dmigs pa'i yul dang bcas pa nyid kyi sems dang ba las skye'o zhes bya ba'o/_/gzhan yang gnas brtan shA ri'i bus phyogs snga ma gzhan
[\[236a.3\]]gsungs pa ni tshe dang ldan pa rab 'byor gang gi tshe zhes bya ba la sogs pas so/_/dgongs pa ni 'di yin te re zhig sar pa byang chub sems dpa' lta zhog_/gang zhig rgyud yongs su smin pa'i byang chub sems dpa' gal te rmi lam na sbyin pa sbyin par byed cing de'i rmi lam dang sad pa dag 'dra
[\[236a.4\]]ba'i phyir sad pa ltar na rmi lam du sbyin pa la sogs pa dang rjes su yi rang ba dang yongs su bsngo ba la sogs pa rnams legs par byas par 'gyur zhes bya ba'o/_/tshe dang ldan pa shA ri'i bu 'di zhes bya ba la sogs pas so/_/de'i dus dang nye ba'i byams pas gdul bar bya ba'i skye bo rjes su gzung ba'i
[\[236a.5\]]don ni bdag nyid dang lhan cig tu de'i dgongs pa gsungs pa nyid shes pa'i don du 'phags pa byams pas phyogs snga ma de dor bar byed pa'o/_/lus kyis mngon sum du byed pa zhes bya ba ni 'gog pa la snyoms par zhugs pa'i 'phags pa lus kyis mngon sum du byed pa zhes brjod pa yin no/_/
[\[236a.6\]]sems kyi 'bad pa med pas lus nyid kyis ting nge 'dzin de mngon sum du byas pa'i phyir ro/_/de ltar sa brgyad pa nas brtsams te byang chub sems dpa' snang ba med pa mtshan ma med pa rgyu mtshan ma med pa'i ting nge 'dzin du 'gyur ro/_/de nas sems kyi 'bad pa med pas lus yod
[\[236a.7\]]pa tsam gyis de la mtshan ma med pa'i ting nge 'dzin gnas pa dus thams cad du zhes byang chub sems dpas lus mngon sum du byas pa zhes brjod pa yin no/_/don 'di'i lan ldon par 'gyur ro zhes bya ba ni phyogs snga ma 'di'o/_/lan ldon par 'gyur zhes bya ba ni yongs su spong bar
[\[236b\]]
[\[236b.1\]]'gyur ro/_/ma pham pa zhes bya ba ni byams pa nyid kyi mtshan gzhan no/_/tshe dang ldan pa rab 'byor ci zhes bya ba la sogs pas 'di gsungs pa yin no/_/mi dmigs pa mthong ba'i rgyud yongs su smin pa'i byang chub sems dpa'i rmi lam dang sad pa dag la yang sbyin pa la sogs
[\[236b.2\]]pa rnams dang rjes su yi rang ba dang yongs su bsngo ba la sogs pa rnams ngo bo nyid du yang dag par yod pa ma yin no/_/de bas na med pa nyid kyis shes bzhin du phyogs snga ma byed par 'gyur zhes don dam par stong pa nyid mngon du byed do/_/gang zag gam chos med pa la byams pa 'dis
[\[236b.3\]]don 'di'i lan ldon tam zhes bya ba ci zhig la dgongs nas khyod smra/_glo bur ba'i ming tsam bzung nas khyed ci zhig smra'am/_'on te gzugs la sogs pa rnams sam stong pa nyid lan ldon par 'gyur zhes smra/_thams cad du lan ldon par mi 'gyur zhes bya bas lan ldon par mi
[\[236b.4\]]'gyur zhes bya ba'i don rtogs par bya'o/_/'di nyid mgo lcogs kyis thob pa'i don gcig tu nye bar mtshon pa'i don du gsungs pa ni stong pa nyid gang yin pa des ni lan ldon mi nus so zhes bya ba ste/_chos gang lan ldon par byed pa zhes bya ba ni byams pa'o/_/chos gang la lan glan
[\[236b.5\]]par bya ba'i zhes bya ba ni dri ba'o/_/chos gang gis lan glan par bya ba zhes bya ba ni shA ri'i bu'i'o/_/chos gang zhes bya ba ni ngag gis so/_/khyod kyis chos 'di dag de bzhin du khyod kyis mngon sum du byas sam zhes bya ba ni gnas brtan shA ri'i bus 'di brjod pa gal te khyod kyis 'di
[\[236b.6\]]dag de bzhin du mngon sum du byas pa de ltar yod pa la mngon du bya ba dang mngon sum bya ba zhes tha dad pa nye bar dmigs par 'gyur ro/_/de nyid kyi phyir 'phags pa byams pas bdag gis ma yin zhes bya ba so sor rjod pa yin no/_/mngon sum du byed pa'i dus su chos rnams 'di dag
[\[236b.7\]]nye bar dmigs pa ma yin no/_/de rnams ni brjod par bya ba ma yin pa ste de bas na ci ltar de bzhin nyid du de rnams ngag gis brjod par 'gyur zhes ston par byed pa ni ci ltar tshig gis brjod pa'i chos de dag kyang zhes bya ba ni de ma thag par brjod pa'i dgag pa'i sgo nas kyang chos 'di
[\[237a\]]
[\[237a.1\]]rnams mi shes bya ba dang 'brel to/_/'o na de ltar khyod la chos rtogs pa med na gsungs pa ni/_'on kyang zhes bya ba la sogs pa ste/_chos thams cad kyang ngo bo nyid med pa'i phyir rang bzhin med pa'o zhes bya ba ni bdag gis mngon du de nyid las zhes bya ba gtso bo
[\[237a.2\]]nyid la ltos pa'o/_/ngo bo nyid med pa'i phyir zhes bya ba ni rig pa dang tshig dang yid la byed pa rnams med pa'i phyir ro/_/spyad pa ltar ston zhes bya ba ni bla na med pa'i shes rab kyi khyad par gyi goms pa med par de lta bur gyur pa'i mtshan ma med pa bstan pa mi 'thad pa'i phyir ro/_/dgra bcom pa
[\[237a.3\]]zhes rab tu dbye ba'i chos de yang khyod kyis yang dag par rjes su mthong ngam zhes bya ba gsungs pa la/_dgra bcom pa nyid ces bya ba gnas yongs su gyur pa tsam las gzhan du chos gzhan cung zad ma yin zhes bya ba rlom sems su spyod cing de ni ma lags so zhes bya ba so sor brjod pa yin
[\[237a.4\]]no/_/de bzhin du zhes bya ba ni ji ltar khyod la dgra bcom pa nyid kyi chos mi dmigs pa de bzhin du skye ba gcig dang so sor 'brel pa'i byang chub sems dpa' lung bstan pa la sogs pa dang lhan cig par gyur pa'i chos rnams mi dmigs pa'o/_/gal te chos rnams thams cad mi dmigs
[\[237a.5\]]pa yin na gang rnams kyi don du byang chub sems dpa' shes rab kyi pha rol tu phyin pa la spyod ces bya ba'i dogs pa bsal ba'i don du bcom ldan 'das sems can yongs su 'dzin pa'i dus su snying rje'i dbang gis byang chub sems dpa' rnams kun rdzob tu dmigs pa'i 'du shes can du 'gyur zhes bya ba ston
[\[237a.6\]]par mdzad cing shes rab kyi pha rol tu phyin pa'i spyod pa ston par mdzad pa ni de ltar spyod na zhes bya ba la sogs pa ste/_skye bzhin pa'i dngang ba ni dngang ba'o/_yang dag par 'byung ba'i skrag pa ni kun tu skrag pa'o/_/de'i rgyun ni kun du skrag pa dang ldan pa'o/_/stobs bskyed pa rnyed pa'i phyir zhes bya ba
[\[237a.7\]]ni shes rab kyi pha rol tu phyin pa bsgoms pas mi brdzi ba'i shes rab dang snying rje'i stobs kyi bag chags brtas pas kun rdzob dang don dam pa'i bden pa mthong ba'i shes rab kyi pha rol tu phyin pa'i spyod pa 'grub par 'gyur zhes bya ba'i don to/_/de ltar shes rab dang snying rje'i stobs las rang gi lam
[\[237b\]]
[\[237b.1\]]dngang ba dang mi dngang ba mi 'byung ste gcan gzan gyi dgon pa la sogs pa rnams la gang la yang dngang ba mi 'byung ngo /_/gcan gzan gyi dgon pa khyad par du khyab pa nyid gang zhig mthong ba de la bdag gi sangs rgyas kyi zhing la rnam pa thams cad du de ltar ma gyur cig ces bya ba smon lam du byed pa de ni bla na med pa yang
[\[237b.2\]]dag par rdzogs pa'i byang chub mngon par rdzogs par 'tshang rgya ba'i phyir de ni stobs bskyed pa rnyed pa zhes ston par byed pa ni/_gzhan yang zhes bya ba la sogs pas so/_/dad pa la sogs pa dgag pa gsungs pa brjod pa dang da ltar brjod par bya ba ste/_de la ltos pas gzhan yang gi sgra'o/_/bgrod par dka' ba'i
[\[237b.3\]]sa phyogs ni dgon pa'o/_/gcan gzan rnams kyi dgon pa ni gcan gzan rnams kyi dgon pa'o/_/'di ltar nges zhes bya ba la sogs pas sems can thams cad la phan pa dang bde bas nye bar bsdus par byas pa'i stobs gzhan gsungs pa ni mi 'byung zhes bya ba ste mi skyed pa'i phyir ro/_/shes par mi
[\[237b.4\]]'gyur zhes bya ba ni ming la sogs pa rnams kyang mi thos pa'i phyir ro/_/bdog pa thams cad yongs su gtong ba'i rtsa ba zhes bya ba ni bdog pa thams cad yongs su gtong ba nyid ni dge ba ste de la mngon par dga' ba'o/_/lus kyang rab tu bor zhing zhes bya ba ni sems can rnams la phan pa'i phyir
[\[237b.5\]]dang chos yongs su tshol ba'i rgyu mtshan du lus kyang yongs su gtong ba'i phyir ro/_/yo byad ni ci nas kyang bskyed par bya ba'i chos gos la sogs pa rnams so/_/gzhan ni nye bar mkho ba rnams so/_/sbyin pa de ni byin par gyur cig ces bya ba ni sems can rnams la phan pa'i phyir bdag
[\[237b.6\]]gi don 'ga' zhig nye bar mkho ba 'dis mngon par 'dod pa'o/_/de bas na gal te de rnams la 'di nyid kyis don du gnyer ba nyid de bas na 'di nyid sbyin pa byin par gyur cig ces bya ba'o/_/gnod sems ni sems can rnams la sdang ba'o/_/khro ba ni sems can dang sems can ma yin
[\[237b.7\]]pa'i yul can rnams la gnod pa'o/_/zhe sdang ni sems la 'jog pa dang 'brel pa'o/_/sbyin pa'i pha rol tu phyin pa ni rang gi lus la sogs pa gtong ba'i phyir ro/_/tshul khrims kyi pha rol tu phyin pa ni gzhan la mi gnod pa'i phyir ro/_/bzod pa'i pha rol tu phyin pa ni gnod pa byed pa rnams
[\[238a\]]
[\[238a.1\]]la mi khro ba'i phyir ro/_/brtson 'grus kyi pha rol tu phyin pa ni sems can gyi don nyid la dge ba'i chos yid la byed pa'i phyir dang rnam pa thams cad du 'gro ba la phan pa'i smon lam du byed pa'i phyir ro/_/gnas 'di la brtson 'grus kyi pha rol tu phyin pa 'ga' zhig
[\[238a.2\]]tu 'don pa ma yin no/_/nye bar 'gyur ba zhes bya ba ni byang chub thob pa dang rjes su mthun pa sbyin pa la sogs pa'i mthus tshogs yongs su rdzogs pa'i phyir ro/_/chus dgon par gyur pa zhes bya ba ni/_chus spangs pa'i dgon pa ni chu'i dgon pa'o/_/kun du mi skrag pa'i chos can zhes bya
[\[238a.3\]]ba ni brtan pa'i khyad par gyi sbyor ba dang ldan pa rnams kyi 'gro ba thams cad skyob pa la dbang byed pa'i phyir ro/_/srid pa thams cad bcad pa'i phyir zhes bya ba ni khams gsum pa'i 'dod chags spangs pa'i phyir ro/_/de la chu'i dgon pa zhes bya ba 'di ci zhig ces brjod par bya zhes bya ba'i
[\[238a.4\]]dgongs pa'o/_/skom pas 'chi ba'i dus byed par gyur na zhes bya ba ni srog 'gag pa'i dus na yang bdag gis rang gi sdug bsngal dang bde ba yid la mi bya ba ste 'on kyang de dang de'i sems can rnams kyi sdug bsngal nye bar zhi ba'i smon lam bya'o zhes bya ba'i dgongs pa'o/_/yi dgas kyi 'jig
[\[238a.5\]]rten du skye bar 'gyur ro zhes bya ba ni yi dgas kyi 'jig rten du skye ba'i yang dag par grub par bya ba'i las gang la yod pa de la de'i las la sred pas 'chi ba'i dus su lhan cig byed pa blangs nas 'bras bu ster ba la mngon par phyogs par 'gyur zhes bya ba rjod par byed pa ni yan lag brgyad dang ldan
[\[238a.6\]]pa'i chu zhes bya ba ste/_bsil dang yang dang 'jam dang zhim/_/dri mi zhim spangs dang ba dang /_/'thungs dang 'thung bar 'gyur ba ni/_/lto ba mgrin pa la mi gnod/_/ces bya ba'o/_/skyid pa dang zhes bya ba ni mdor bstan pa'o/_/bde ba dang ldan pa ni bde ba dang sbyor ba can no/_/bde ba thams cad
[\[238a.7\]]dang phrad par 'gyur ba 'di rnams la yod pas na bde ba thams cad dang phrad par 'gyur ba zhes bya ba ni rgyas par bshad pa'o/_/'grub par 'gyur zhes bya ba ni dus gcig pa rnam pa thams cad du 'grub pa skyed pa'i phyir ro/_/'byung bar bya'o zhes bya ba ni rim gyis rdzogs pa nyid rnyed pa'i phyir ro/_/
[\[238b\]]
[\[238b.1\]]thams cad ces bya ba ni thams cad du'o/_/bsam gtan gyi pha rol tu phyin pa zhes bya ba ni nyon mongs pa lnga la sogs pa spangs pas bsam gtan dang po la sogs pa thob pa'i phyir ro/_/nad kyi dgon par zhes bya ba ni nad kyis nye bar 'tshe ba'o/_/mos pas spyod pa'i sa la zhugs pas grangs
[\[238b.2\]]med pa gsum du ci nas kyang 'khor ba'i phyir dus ring po mngon par rdzogs pa'i byang chub kyi rnam par rtog pa yang mi bya zhes gsungs pa ni dang bar mi bya ba la sogs pa ste/_dus ring por mngon par rdzogs pa'i byang chub kyi rnam par rtog pa yang dag par 'os pa nyid ci ltar mi bya zhes de ci'i phyir zhe na
[\[238b.3\]]zhes dogs nas gsungs pa ni sems kyi skad cig gang yin pa zhes bya ba la sogs pa ste/_don ni 'di yin te kun rdzob tu yang sems kyi skad cig rgyun las tha dad pa dus zhes bya ba 'ga' zhig yod pa ma yin te sems kyi skad cig ma rnams kyang re rer skyes pa tsam nyid rnam par 'jig pas g.yo bar byed pa de
[\[238b.4\]]bas na su zhig la ring ba nyid ces bya ba'o/_/'di tsam pa zhes bya ba ni sems kyi skad cig ma'i tshad do/_/sngon med pa zhes bya ba ni gang la bdag gis 'khor bar bya ba'o/_/mtha' med pa'o zhes bya ba ni cha dang bral ba'i skad cig ma la mtha' yod pa ma yin no/_/de ltar rim pa 'dis dus ring po bsgrub par bya
[\[238b.5\]]ba nyid kyis dka' ba'i 'du shes bskyed par mi bya ba rgyu gang gis she na/_gsungs pa ni mang zhing yun ring ba'o/_/sngon med pa'i tha ma 'di ni zhes bya ba ste/_sngon med pa zhes bya ba ni ma 'ongs pa'o/_/ci'i phyir ring ba zhes bya ba ni 'du shes skye bar mi bya zhe na gsungs pa ni sems kyi skad cig ma gcig ces bya ba la
[\[238b.6\]]sogs pa ste/_sems kyi skad cig ma re re tsam las tha dad pa cung zad yod pa ma yin te/_gang zhig ring ba sngon med pa'i mtha' zhes brjod pa yin no/_/de nyid gsungs pa ni 'di lta ste mtha' med pa'o zhes bya ba ste/_snga ma bzhin du bshad par bya'o/_/de ltar zhes bya ba ni nye bar bsdu ba'o/_/'jigs
[\[238b.7\]]pa mi bzad pa zhes bya ba la gtan du ba'i 'jigs pa'i rgyu rnams 'jigs pa mi bzad pa'o/_/ci ltar de bzhin gshegs pas gsungs pa smra bar 'gyur zhes bya ba ni ji ltar de bzhin gshegs pa rnams kyis sngon byang chub sems dpa'i spyod pa la spyad par mdzad cing smon lam rnams kyang
[\[239a\]]
[\[239a.1\]]mdzad pa de ltar bdag kyang byed ces de'i phyir gsungs pa smra bar 'gyur ba'o/_/de bzhin du bya bas sgrub pa'i phyir ci ltar gsungs pa bzhin du byed pa'o/_/'chal ba'i shes rab kyi mtshan ma dang klog pa nye bar bsdus pas shes rab kyi pha rol tu phyin pa yongs su
[\[239a.2\]]rdzogs pa'o/_/byang chub sems dpa' rnams kyi smon lam 'di thams cad la 'byung ba yin te 'on kyang dgongs pa sna tshogs pa nyid kyis smon lam sna tshogs par 'gyur ro/_/'ga' zhig ni rnam pa thams cad du yang smon lam byed pa phyis sems can rnams kyi las kyi dbang gis cung zad
[\[239a.3\]]'grub pa dang cung zad mi 'grub par 'gyur zhes bya ba'o/_/de nas zhes bya ba la sogs pas bstan pa de la gang zhig 'byung bar 'gyur ba de nyid gsungs pa ni/_'dzum pa zhes bya ba ste/_yan lag dang nying lag thams cad las 'od zer nges par phyung ba ni 'dir 'dzum pa zhes smra'o/_/de nyid
[\[239a.4\]]kyi phyir gser gyi kha dog lta bu'o zhes bya ba'i khyad par ro/_/'di lta ste dbab pas 'dzum pa'i sgra'i don gling bzhi las bshad pa kho na'o/_/chags pa med par zhes bya ba ni sbyar ba med pa'o/_/bar snang gi nam mkha' la zhes bya ba ni nam mkha' gcig pu nyid la'o/_/gang gi tshe bcom ldan
[\[239a.5\]]'das yang dag par rdzogs pa'i byang chub la lung bstan par bzhed par 'gyur ba de'i tshe spyi bor 'od zer rnams mi snang bar 'gyur zhes bya ba'o/_/mtshan mar gzung bar bya ba'i phyir 'phags pa kun dga' bo dri bar byed pa ni rgyu gang lags rkyen gang lags zhes bya ba la sogs pa ste/_
[\[239a.6\]]rdzogs pa'i byang chub thob pa'i snga rol du yang lung bstan par mdzad cing gsungs pa ni/_sring mo gang gA'i lha mo 'di ni zhes bya ba la sogs pa ste/_de bzhin gshegs pa 'dus pa nyid du rig par bya'o zhes bya ba ni lung bstan pa thob pa'i phyir mi ldog pa nyid la der skyes pa'i phyir ro/_/
[\[239a.7\]]'dam las brgal ba yin te zhes bya ba ni ma rig pa'i 'dam las brgal ba'i phyir gnyen po'i khyad par thob pa'o/_/byang chub yongs su 'grub pa la nye bar son pa zhes bya ba ni yongs su 'grub pa dang 'dra bar yongs su grub pa ste dbang byed pa'i ngo bo'o/_/tshad yod par mi 'gyur zhes bya
[\[239b\]]
[\[239b.1\]]ba ni tshad yod pa ni tshad kyi nges pa'o/_/ma legs par 'gyur ba'i dgon pa zhes bya ba ni sdug bsngal gyi dgon pa rnams so/_/mi 'byung zhing zhes bya ba ni 'bras bu smon lam la rag las pa'i phyir zhes bya ba'i dgongs pa'o/_/yongs su sbyang bar bgyis shing zhes bya ba ni lung bstan pa thob
[\[239b.2\]]pa'i ched du de bzhin gshegs pa la bsnyen bkur la sogs pa byed pa'i phyir ro/_/mthar phyin par bgyis pa ni phyir mi ldog pa nyid thob pas ma dag pa'i 'khor ba mthar byas pa'i phyir ro/_/sring mo gang gA'i lha mos nye bar mtshon pa'i le'u ni de'i le'u ste le'u bcu dgu pa'o//_//
[\[239b.3\]]da ni gnas brtan rab 'byor shes rab kyi pha rol tu phyin pa la spyod cing nyan thos dang rang sangs rgyas kyi rnam par grol ba yongs su spangs nas ci ltar byang chub sems dpa' stong pa nyid la sgom par byed ces bya ba dri bar byed pa ni shes rab kyi pha rol tu phyin pa la zhes bya ba la sogs pas so/_/
[\[239b.4\]]shes rab kyi pha rol tu phyin pa ni 'dir stong pa nyid du rtogs pa chos kyi sku'i rang bzhin no/_/bdun pa 'di yang mtshan ma la ste de'i don dam de thob pa'i rtags ni stong pa nyid la spyod cing zhes bya ba ste/_kun brtags dang gzhan dbang med pa'i rang bzhin can la'o/_/yongs su 'dris par
[\[239b.5\]]zhes bya ba ni so sor rtogs pa dang rjes su mthun pa la dbang ba nyid do/_/gzugs stong pa'o snyam du so sor brtag par bya ste zhes bya ba ni stong pa nyid ni lhag mthong ste mngon par 'phel ba'i dus su de ltar so sor brtag par bya zhing g.yeng ba med pa'i sems kyi rgyud kyis zhes bya ba stong pa
[\[239b.6\]]nyid kyi ting nge 'dzin gyi dus so/_/sems kyi rgyud ni sems kyi rgyun no/_/gzugs zhes bya ba ni chos nyid kyis yang dag par rjes su mi mthong zhes bya ba ni de bzhin nyid la so so rtogs pa dang 'dra ba'i yongs su 'dris par bya ba thob pa'i dus so/_/chos nyid de zhes bya ba ni stong pa nyid kyi
[\[239b.7\]]rang bzhin can gyi chos kyi rang bzhin no/_/chos nyid kyis zhes bya ba ni gzugs la sogs pa dngos por gyur pa'i chos kyi ngo bo nyid kyis so/_/chos nyid de yang dag par rjes su mi mthong zhes bya ba'i don ni 'di yin te/_yongs su 'dris pa'i shes pa nyid 'di lta bu ste gang gis stong pa nyid
[\[240a\]]
[\[240a.1\]]gzugs la sogs pa'i chos nyid kyi ngo bo nyid kyis yang dag par rjes su mi mthong zhes bya ba'o/_/de yang yang dag par rjes su ma mthong bas yang dag pa'i mtha' mngon sum du mi byed do zhes bya ba la/_de zhes bya ba ni de ma thag tu gsungs pa gzugs la
[\[240a.2\]]sogs pa'i chos nyid mi mthong ngo /_/de ltar na yongs su 'dus pa'i shes pa nyid kyis chos rnams thams cad la 'di yang dag par mthong ba 'jug pa gang gis kun nas nyon mongs pa ma yin pa 'di mtshan ma dang dngos por 'dzin pas 'khor bar 'khor bar 'gyur ro/_/kun nas nyon mongs
[\[240a.3\]]pa med pa'i byang chub sems dpa' 'khor zhing bdag nyid kyis sangs rgyas kyi chos rnams yongs su smin par byed pa dang sems can rnams kyang 'dul bar byed pa'o/_/nyon mongs pa'i sems 'khor bar gyur pa na 'di gnyis kyang grub par mi 'gyur ro/_/yang dag pa'i mtha' mngon sum
[\[240a.4\]]du mi byed ces bya ba ni tshogs yongs su rdzogs par 'byung zhing dbang ma thob pa nyid kyi phyir ro/_/de nyid kyi phyir bshad par gyur pa 'di ni yongs su 'dris par bya ba'i dus yin gyi mngon du bya ba'i dus ni ma yin zhes bya ba'o/_/'on te yang dag pa'i mtha' mngon du byed pa la skyon ci zhig 'gyur/_
[\[240a.5\]]nyan thos bzhin du yang dag pa'i mtha' 'dis mngon du byas pa de'i phyir de'i rnam par grol ba ji ltar sngar bstan par thal bar 'gyur ro/_/sangs rgyas kyi chos yongs su ma rdzogs pa ni nyan thos su 'gyur ro/_/'on te nyan thos ni gang zag gi bdag med bsgom pa la mngon par dga' ba ji ltar
[\[240a.6\]]chos thams cad kyi stong pa nyid kyi mtshan nyid yang dag pa'i mtha' la mngon du byed byang chub sems dpa' yang chos thams cad kyi ngo bo nyid med pa bsgom pa la mngon par brtson pa tshogs mi tshang yang ji ltar gang zag gi bdag med pa la mngon du bya bas bsdus pa nyan thos kyi byang chub la rtogs par
[\[240a.7\]]'gyur ro/_/tshogs pa ma tshang ba la ji ltar 'bru'i sa bon las myu gu skye bar mi 'gyur ro/_/dgongs pa ni 'di yin gal te byang chub sems dpa' 'di bsod nams dang ye shes kyi tshogs ma rdzogs pa yang dag pa'i mtha' la mngon du byed par 'gyur ba de'i tshe 'di yongs su ma rdzogs pa'i smon lam dang
[\[240b\]]
[\[240b.1\]]tshogs ma rdzogs pa'i ting nge 'dzin de las ldang ba yod pa ma yin no/_/de bas na 'di longs spyod rdzogs pa dang sprul pa'i sku dag mi srid pas gcig tu chos kyi sku thob pas 'khor ba dang mya ngan las 'das pa la rab tu mi gnas pa'i mtshan nyid sku gsum gyi ngo bo nyid rdzogs pa'i byang
[\[240b.2\]]chub thob par mi 'gyur ro/_/de bas na 'khor ba ji srid par 'gro ba'i don gyi bya ba 'di la mi 'gyur ro/_/'gro ba'i don nyid ni byang chub sems dpa' rnams la bsgrub par bya ba mchog yin te/_de rnams ni gzhan gyi sdug bsngal gyis 'jigs pa 'gro ba'i don du gzhan cung zad la gus
[\[240b.3\]]par byed pa ma yin te/_de bas na 'di rnams la de kho na nyid mngon du byed pa yang srid pa dang zhib la rab tu mi gnas pa'i rang bzhin sku gsum gyi mtshan nyid yang dag par rdzogs pa'i byang chub mi thob pa kho nar 'gyur ro/_/gang gi phyir de kho na nyid ni gzhan kho na ste bsgrub par bya ba ni gzhan no/_/
[\[240b.4\]]yongs su grub pa'i ngo bo nyid las stong pa nyid ni gcig pu de kho na nyid kun rdzob dang don dam tha mi dad pa sku gsum gyi rang bzhin 'khor ba ji srid 'gro ba'i don byed pa yang dag par rdzogs pa'i sangs rgyas nyid bsgrub par bya ba'o/_/bsgrub par bya ba dgongs pa nyid kyis gzhan du gsungs
[\[240b.5\]]pa/_kye ma dad pa'i shugs kyis byang chub sems dpa' chen po chud zos pa'o/_/byang chub ni rnam pa dang bral ba'o zhes bya ba de ltar ma smra shig_/don ni 'di yin na de dad pa'i shugs ni stong pa nyid kyi mtshan nyid de kho na nyid mthong ba nyid la de la rtse gcig pa nyid do/_/dad pa'i shugs
[\[240b.6\]]des chud zos pa ni sku gsum gyi ngo bo nyid 'gro ba'i don byed pa rdzogs pa'i byang chub las nyams pa'o/_/byang chub ni rnam pa dang bral ba'o zhes de ltar ma smra shig_/byang chub ni snga ma bzhin du bsgrub par bya ba'i ngo bo bden pa gnyis dang tha mi dad pa'i ngo bo zhes bya ba ste longs spyod rdzogs pa
[\[240b.7\]]la sogs pa'i ngo bo yang kun rdzob kyi rnam pa rnams yod pa'i phyir rnam pa dang bral ba ma yin no/_/de nyid kyi phyir de ma thag par gsungs pa/_ston pa sum cu rtsa gnyis mtshan/_/khyab bdag dpe byad brgyad cu ldan/_/mi 'dra ba yi rgyu rnams kyis/_/ci ltar bsgrub par bya ba yin/_/
[\[241a\]]
[\[241a.1\]]zhes bya ba mtshan sum cu rtsa gnyis kyi bdag nyid kyi sku bsgrub par bya ba nyid du gsungs te/_de kho na nyid ni ma yin no/_/stong pa nyid ni rnam pa dang bral ba yod pa kho na ste yod pa dang med pa dang shes pa dang rtag pa dang chad pa dang skye ba dang 'gag pa la sogs pa'i spros pa'i
[\[241a.2\]]rnam pas stong pa'i phyir ro/_/de ltar na yang de kho na nyid dang bsgrub par bya ba dag la tha dad pa mi shes shing gnas dang gnas ma yin pa rnams la bsgrub par bya ba'i dbang gis bka' las gsungs pa/_de bzhin du 'phags pa dang slob dpon rnams kyi gzhung rnams de kho na nyid la sbyar
[\[241a.3\]]zhing rnam par rmongs pas lam log pa la ltung bar 'gyur zhes bya ba nges par bya'o/_/gal te de ltar yin na byang chub sems dpa' ni tshogs yongs su rdzogs pa yang chos kyi bdag med kyis rab tu bsgom par byas pa'i de ltar yang dag pa'i mtha' mngon sum du byas pa de bas na 'di byang chub
[\[241a.4\]]gzhan nyid cung zad yod par 'gyur ba de bas na ci'i phyir 'di la nyan thos kyi byang chub bo/_/dgongs pa ni 'di yin te nyan thos kyang phung po lhag ma med pa'i mya ngan las 'das pa'i khams la zhugs pa kun brtags dang gzhan dbang gi ngo bo nyid kyi spros pa rnams nub pas stong pa nyid tsam don dam
[\[241a.5\]]pa'i rang bzhin mthong bar yang dag par sgrub pa'o/_/ci ltar rgyas par de kho na nyid rnam par nges pa bsdus pa las 'phags pa thogs med kyi zhal snga nas kyis rnam par gzhag pa'o/_/de nyid kyi phyir 'phags pa klu sgrub kyi zhal snga nas kyis kyang gsungs pa/_skye med theg pa chen po las/_/
[\[241a.6\]]stong nyid gzhan ni zad pa ste/_/zad dang skye med dang gcig pa/_/don las 'di ni bzod par gyis/_/zhes bya ba lta bu'o/_/de'i phyir kun brtags dang gzhan dbang dag la rang bzhin med pa'i phyir de med pa mngon du byed pa na byang chub sems dpa' la yang dag pa'i mtha' mthong ba'o/_/nyan
[\[241a.7\]]thos la ni sdug bsngal la sogs pa'i ngo bo nyid kyis kun brtags dang gzhan dbang dag la phung po lhag ma med pa'i mya ngan las 'das pa rtsa ba med pa'i dngos po med par byed pa la mnyam pas mnyam pa'i dmigs par bya ba dang dmigs par byed pa'i ngo bos gnas pa stong pa nyid gcig pu mthong ba
[\[241b\]]
[\[241b.1\]]yang dag pa'i mtha' mngon du byas pa'i ye shes don gyis 'grub pa'o/_/rang bzhin gyis rtogs pa'i stong pa nyid la spro bar byed pa ni 'di nus pa ma yin no/_/de yang nyan thos rnams kyi rnam par grol ba'i sku zhes brjod pa yin no/_/ji skad du gsungs pa/_bde ba rnam grol sku 'di ni/_/chos
[\[241b.2\]]zhes bya ba thub chen gyi/_/zhes bya ba lta bu'o/_/de nyid kyi phyir gnas skabs de lung du ma bstan pa zhes bye brag smra ba pa rnams so/_/gnas skabs de yang kun rdzob pa'i sku gnyis dang bral ba'i phyir 'khor ba dang mya ngan las 'das pa la rab tu mi gnas pa'i mtshan nyid yang dag par rdzogs pa'i byang
[\[241b.3\]]chub po/_/phung po lhag ma dang bcas pa'i mya ngan las 'das pa la de rnams kyis chos kyi bdag mthong ba med pa ste zhes bya ba rtogs par bya'o/_/slar yang byang chub sems dpa' stong pa nyid kyi ting nge 'dzin la gnas pa ji ltar stong pa nyid mngon du mi byed ces bya ba gnas brtan 'dri bar byed
[\[241b.4\]]pa'i don ni 'di yin te stong pa nyid ces so sor rtog par bya zhes bya bas stong pa nyid la gnas pa gsungs so/_/yang dag pa'i mtha' ni mngon du mi bya zhes bya ba ni mngon du mi byed par brjod pa yin no/_/de la gnas te de la yang mngon du mi byed ces bya ba ci ltar rigs zhes dri bar byed de/_de
[\[241b.5\]]bas na bcom ldan 'das sngon gyi dgongs pa'i dbang gis 'di ltar 'byung ba zhes bstan par byed de/_nyan thos la ni 'gog pa mngon du byed par 'gyur zhes bya ba'i dgongs pa ltar byang chub sems dpa' 'di'i stong pa nyid mngon du byed par 'gyur zhes bya ba'i dgongs pa yod pa ma yin no/_/
[\[241b.6\]]stong pa nyid ni bsgom par bya 'phel bar bya zhes bya ba'i dgongs pa 'di nyid las 'byung ngo /_/de bas na phyis kyang mtshan ma med pa dang smon pa med pa la sogs pa rnam pa thams cad dang ldan pa'i stong pa nyid la byang chub sems dpa'i sgom pa nyid 'ba' zhig mngon sum du byed pa 'byung ba zhes bya
[\[241b.7\]]ba'i don to/_/de nyid kyi phyir gsungs pa/_'di ni yongs su 'dris par bya ba'i dus yin te zhes bya ba la sogs pa'o/_/yongs su 'dris par shes pa nyid kyi nus pa 'di yin te/_gang gi phyir stong pa nyid la yongs su 'dris par byed kyi mngon du byed pa ni ma yin zhes bya ba'o/_/mnyam
[\[242a\]]
[\[242a.1\]]par ma bzhag pa nyid du dmigs pa la sems nye bar 'dogs par byed ces bya ba ni yongs su 'dris pa dang shes pa'i dus la mtha' gcig tu mnyam par bzhag pa'i byang chub sems dpa'i sems ni ma yin no/_/de bas na de'i skad cig ma la zhi gnas yod pa
[\[242a.2\]]ma yin no/_/zhi gnas med pas 'jig rten las 'das pa'i lam nye bar skyed pa ma yin zhes ston par byed pa ni bar skabs de zhes bya ba ste/_ji srid sangs rgyas kyi chos 'di la yongs su smin pa med pa'o/_/'di la zhes bya ba ni stong pa nyid la'o/_/rnam par thar pa'i sgo stong
[\[242a.3\]]pa nyid bzhin du mtshan ma med pa dang smon pa med pa dag la yang yongs su 'dris par byed ces gsungs pa ni gang gi tshe na zhes bya ba la sogs pa ste/_de ltar zhes bya ba ni yongs su 'dris pa'i don la yang dag pa'i mtha' yang mngon sum du mi byed ces bya ba dang 'brel to/_/bstan pa zhes bya ba ni
[\[242a.4\]]nye bar thob pa'i dge ba'i rtsa ba rnams dang yang dag par ldan pa'o/_/'ga' zhig tu bstan pa kho na 'don pa yin no/_/gsungs pa'i don de bstan par bya ba'i don du dpe ni 'di lta ste dper na zhes bya ba la sogs pas so/_/dpa' ba ni 'jigs pa dang bral ba'o/_/brtson 'grus ni spro ba'o/_/
[\[242a.5\]]gnas par gyur pa ni brtan pa'o/_/gzugs bzang ba zhes bya ba ni gang du de bzhin ni de la yon tan gnas zhes bya ba'i dgongs pa'o/_/spobs pa ni thogs pa med par mngon par rtogs pa'o/_/sgrub pa ni rjes su bsgrub pa'o/_/dus la sogs pa gang la gang zhig rigs pa de shes pa'i phyir
[\[242a.6\]]dus la sogs pa shes par gyur pa'o/_/phyin pa ni lus dang ngag dang sems las su rung ba nyid do/_/de thob par gyur pa ni thob pa'o/_/mtshon cha rnams bzlog pa ni go cha la sogs pa'o/_/dran pa ni dran par byed pa'o/_/blo gros ni mngon par rtogs pa'o/_/rtogs pa ni shes pa'o/_/
[\[242a.7\]]mos pa ni 'dzin pa'o/_/lugs ni tshul shes pa'o/_/'jigs pa med pa ni mkhas pa'o/_/de de'i gzhi las zhes bya ba ni lus dang yid las byung ba lhan cig skyes pa yon tan rnams kyis mngon par 'dus byas pa las byung ba'i bzo la sogs pa khong du chud pa'i nor dang grogs la
[\[242b\]]
[\[242b.1\]]sogs pa rnyed pa'i phun sum tshogs pas so/_/pha ma dang zhes bya ba la sogs pas shin tu mnyes gshin bsam pa brtan pa nyid kyis tshogs pa tshang ba'i yongs su mi 'dor ba'i rgyu gsungs pa ni 'jigs pa chen po zhes bya ba la sogs pas so/_/gnas la 'jigs pa'i rgyu nyid yongs
[\[242b.2\]]su mi 'dor ba'i rgyu gnyis pa gsungs pa ni 'jigs pa zhes bya ba ste/_de la gnas pa'i seng ge la sogs pa rnams la 'jigs pa'i phyir ro/_/sdig mor rung ba ni rang gi ngo bos gting dpag dka' ba la sogs pas skrag pa bskyed pa'i phyir ro/_/spu zing zhes byed pa ni rnam pa
[\[242b.3\]]gnyis kyis kyang 'jigs pa skyed par byed pa gtan du ba gsungs so/_/de ltar 'jigs pa skyed par byed pa gang zhig spu zing ba yang byed de/_phyir rgol ba ni gnyen por gyur pa don du gnyer ba rnams so/_/mi mdza' ba ni nor bzung bar 'dod pa'i dgra rnams gsod pa la brtson pa ni mi mdza'
[\[242b.4\]]ba'o/_/shin tu mnyes gshin pa ni byams pa dang ldan pa'i phyir ro/_/mdzangs pa ni snying rje dang ldan pa'i phyir ro/_/de ma snad pa ni mtshon cha phog pa med pa'i phyir ro/_/ma smas pa ni de las gzhan pa'i nye bar 'tshe ba med pa'i phyir ro/_/dpe'i don gnas skabs su bya ba la sbyar bar
[\[242b.5\]]byed pa rab 'byor de bzhin du zhes bya ba la sogs pa ste/_ci ltar skyes bu 'di pha ma la sogs pa dor nas 'brog dgon pa las gcig pu byung ste mi 'gro'o/_/de ltar byang chub sems dpa' sems can rnams dor nas gcig pu 'khor ba las nges par 'byung ba ma yin
[\[242b.6\]]zhes bya ba ni dpe'i don to/_/thabs mkhas pa ni skyes bu'i bya ba dang bcas pa tshad med pa bzhi la sbyor ba'o/_/shes rab kyi pha rol tu phyin pa ni yongs su 'dris pa'i don du goms par gyur pa lam gyi ngo bo'o/_/'dir byams pas sbyor ba'i gtso bo nyid kyi dbang du mdzad nas
[\[242b.7\]]gang gi tshe zhes bya ba la sogs pa ste/_nye bar 'brel pa zhes bya ba ni phyogs bcu la 'jug pa'i sems can spro ba'i phyir ro/_/ting nge 'dzin de la zhes bya ba ni byams pa yongs su bsgom pa la'o/_/pha rol tu phyin pa mchog thob pa la'o/_/de nyid bstan par byed pa ni gang gi tshe zhes bya ba
[\[243a\]]
[\[243a.1\]]la sogs pas so/_/da ni mtshan ma med pa zhes bya ba ni ci skad gsungs pa'i stong pa nyid kyi ting nge 'dzin gyi stobs nyid kyis mtshan ma med pa'i ting nge 'dzin la yang 'gugs pa'i phyir ci zhig de la yang yongs su 'dris pa'i don du goms pa mngon du byed pa'i phyir ni ma
[\[243a.2\]]yin no zhes gsungs pa ni des ma yin no zhes bya ba ste/_kha cig yang mtshan ma med pa'i ting nge 'dzin la mi gnas te zhes bya ba dgag tshig gnyis pas stong pa 'don pa dang bshad pa'o/_/stong pa nyid kyi ting nge 'dzin nyid kyis mtshan ma yongs su spong ba 'grub pa la mtshan ma med pa'i sgo
[\[243a.3\]]gzhan gyis dgos pa ma yin zhes bya ba'o/_/'dir yang lhag pa'i yon tan 'di'o/_/des ma yin no zhes bya ba ste bshad pa 'di yang shin tu ma 'brel pas de'i phyir snga ma ni skyon dang bral ba'o/_/'di lta ste dper na zhes bya ba la sogs pa ste/_rgyu yang zhes bya ba ni 'gro ba'o/_/sa la mi ltung zhing zhes bya ba ni
[\[243a.4\]]ltung ba bkag pa ste gnas pa'o/_/gnas ci la yang mi brten par 'dug ste zhes bya bas rab tu gnas par dgag pa'o/_/brten nas zhes bya ba ni 'dug par byas nas so/_/gnas pa zhes bya ba ni gnas pa'o/_/de la yang zhes bya ba ni gnas la'o/_/brten pa ma yin pa ste de bas na gnas pa ma yin
[\[243a.5\]]no/_/stong pa nyid la mi ltung ngo zhes bya ba ni ting nge 'dzin de la mngon du mi byed pa'o/_/dus thams cad du ci zhig yin nam zhes gsungs pa ni/_sangs rgyas kyi chos rnams yongs su ma rdzogs par zhes bya ba ste/_ji srid du sku gsum gyi bdag nyid 'khor ba dang mya ngan las 'das pa la
[\[243a.6\]]rab tu mi gnas pa'i mtshan nyid mya ngan las 'das pa yongs su thob par byed pa'i tshogs gnyis rdzogs pa 'di la mi 'byung ba'o/_/'di lta ste dper na zhes bya ba la sogs pas dpe gzhan gsungs so/_/'dzin te zhes bya ba la nam mkha' nyid la gnas par byed pa'o/_/
[\[243a.7\]]ltung du mi ster ba zhes bya ba ni ltung ba'i phyir mi ster ba'o/_/de bzhin du zhes bya ba ni ji ltar steng du 'phangs pa'i mda' gzhan rnams kyis yun ring por mi ltung ba'i don du 'phong gi slob dpon gyis 'bigs pa de bzhin du byang chub sems dpa' sangs rgyas kyi chos yongs su smin pa'i bar du sems la mngon
[\[243b\]]
[\[243b.1\]]du mi bya ba'i phyir sems la sems gzhan rnams kyis so sor mngon du byed ces bya ba'o/_/yang dag pa'i mtha' dam pa mngon sum byed do zhes bya ba ni byang chub sems dpa' sa dang sa la rnam par mi rtog pa'i ye shes kyis bsdus pa la yang dag pa'i mtha' mngon du byed pa nyid do/_/
[\[243b.2\]]'on kyang mngon du bya ba de gzhan dbang gis sgrib par byed do/_/de nas sangs rgyas kyi sas bsdus pa'i yang dag pa'i mtha' dam pa zhes brjod do/_/de la gzhan dbang gis slar mi 'dor ba'i phyir ro/_/'o na ji ltar longs spyod dang sprul pa dag yang dag par 'byung /_de bzhin
[\[243b.3\]]gshegs pa rnams kyi sngon gyi smon lam gyis gdul bya rnams la skal ba ci lta bar 'di snang ba'o/_/de bzhin gshegs pa rnams kyi yang kun du spyod pa shin tu phra ba yang gzhan dbang gi ngo bo sgro btags pa mi srid pa'i phyir stong pa nyid la dpe yongs su dor ba ma yin zhes bya ba rjod par
[\[243b.4\]]byed do/_/ci ltar sgyu ma mkhan gyis rang nyid kyi shing la sogs pa rnams la sngags dang rgyud la sogs pas kun nas bskor ba la glang po che la sogs snang ba 'byung yang glang po la sogs pa'i sgro 'dogs shin tu phra ba yang yod pa ma yin no/_/ci ltar yang thang stong la rgyang ring po nas sa'i
[\[243b.5\]]dum bu la sogs pa chung yang ri la sogs pa'i ngo bor ma mthong nas de'i drung du nye bar song ste rang gi ngo bos sa'i dum bu mthong zhing slar log pa la yang gal te ri la sogs pa'i ngo bo kun du spyod pa yod pa ri'i sgro 'dogs pa chung yang yang dag par 'byung ba ma yin no/_/de bzhin du 'di la
[\[243b.6\]]yang rigs pas blta bar bya'o/_/don gnyis po 'di yang bka' mdo sde tha dad pa las mthong ba yin no/_/'phags pa dang slob dpon rnams kyi yang 'di dgongs pa'i dbang gis gsungs pa 'di ni 'dir don dam pa zhes 'dir nges par 'brel pa mi mthong zhes re zhig 'dug par zad do/_/yongs
[\[243b.7\]]su smin pa zhes bya ba ni bsgom pa'i lam gyis so/_/shin tu smin pa zhes bya ba ni khyad par gyi lam gyis so/_/so sor brtag cing ni shes rab kyis so/_/nye bar bsam par bya ba ni yang nas yang du nges par brtags pa'i phyir ro/_/spyod pa ni sbyor ba'i gnas skabs la lhag mthong gis so/_/
[\[244a\]]
[\[244a.1\]]gnas dgu pa ni ting nge 'dzin skyed pa la'o/_/ting nge 'dzin la mnyam par 'jog pa ni rgyud la gnas pa la'o/_/yang dag pa'i mtha' yang mngon sum du mi bgyid ces bya ba ni ting nge 'dzin 'di la lhag mthong gtso bo nyid kyis de lta bu'i zhi gnas med pa'i phyir bla na med
[\[244a.2\]]pa'i lam mi bskyed pa'i phyir ro/_/de ni ngo mtshar to zhes bya ba ni de ltar chos thams cad kyi stong pa nyid mthong ba rnams kyi bar du sems la zhum pa'i rgyu ting nge 'dzin gsum sgom pas nyan thos kyi byang chub la ltung bar mi 'gyur zhes bya ba ngo mtshar ba'o/_/yang de ni shin tu ngo mtshar che'o zhes
[\[244a.3\]]bya ba ni ngo mtshar bas 'dzin pa'i sems nyid bdag nyid kyis ston par byed pa ni rab 'byor 'di ltar zhes bya ba la sogs pas so/_/'dir bcom ldan 'das kyis sems zhum pa med pa la rgyu mang ba ston par byed de/_/sems can thams cad bdag gis ma btang ste zhes bya ba ni snying
[\[244a.4\]]rjes mngon par 'phel bar gyur pas byang chub sems dpa' rnams sems can thams cad yongs su mi 'dor ba'i yid la byed pa'i rgyu las bar du zhum par mi byed cing yang dag pa'i mtha' yang mngon du byed pa ma yin zhes bya ba rgyu dang po dang gnyis pa gsungs pa ni gzhan yang zhes bya ba
[\[244a.5\]]la sogs pas so/_/yun ring por sems can 'di rnams sems can gyi 'du shes kyis dmigs pa'i lta ba la spyod pa'o/_/de rnams kyi lta ba de bdag gis gtong bar byed du bcug pa dang mngon par rdzogs par sangs rgyas nas chos ston pas sems bskyed pa'i dbang gis zhum par mi
[\[244a.6\]]'gyur zhes bya ba'o/_/de la sems can ni bdag dang skyes bu'o/_/dad pa la sogs pa ni dbang po lnga dang stobs kyang lnga nyid dang /_byang chub kyi yan lag bdun dang 'phags pa'i lam yan lag brgyad pa ste/_gsum pa'i rgyu gsungs pa ni/_gzhan yang zhes bya ba la sogs pas so/_/
[\[244a.7\]]chos kyi 'du shes ni phung po dang khams la sogs pa'i 'du shes so/_/'gres 'di ni sngon gyi po ti rnams la yod pa ma yin te mngon rtogs dang sbyar ba'i don du bsnan pa zhes bya ba smra ba'o/_/gzhan yang zhes bya ba la sogs pas ni rgyu bzhi pa gsungs so/_/bud med dang skyes pa la
[\[244b\]]
[\[244b.1\]]sogs pa'i mtshan ma rnams la spyod cing de rnams kyis de spang ba'i don du zhes bya ba la sogs pas snga ma bzhin no/_/rgyu lnga pa gsungs pa ni gzhan yang zhes bya ba la sogs pas so/_/lha dang brgya byin dang 'khor los sgyur bar gyur cig ces bya ba'i srid pa'i longs spyod 'dod pa ni
[\[244b.2\]]smon pa nyid do/_/de la phyin ci log rnams ni rtsa ba ste de bas na phyin ci log bzhi spang ba'i don du zhes bya ba snga ma bzhin no/_/de la mi rtag pa la sogs pa nyan thos kyi lugs kyis rab tu grags pa nyid de theg pa chen po'i lugs kyis bstan par bya'o/_/de la ngo bo nyid gsum gyi dbye bas mi
[\[244b.3\]]rtag pa'i rnam pa gsum ste kun brtags kyi ngo bo nyid ni rtag tu yod pa ma yin te de bas na mi rtag pa'o/_/skad cig ma re rer skye ba dang 'jig pa dang ldan pa'i phyir gzhan dbang yang mi rtag pa'o/_/sngar ni 'khor ba'i gnas skabs la dri ma dang bcas pa'i rnam par grol ba dri ma dang
[\[244b.4\]]bral ba de'i phyir yongs su grub pa yang mi rtag pa'o/_/de ltar na yang gsungs pa/_med pa'i don ni mi rtag don/_/skye dang 'jig pa'i mtshan nyid can/_/dri bcas dri ma med pa'i don/_/rtsa ba'i de nyid go rims bzhin/_/zhes bya ba'o/_/ngo bo nyid gsum ni rtsa ba'i de kho na
[\[244b.5\]]nyid de kun brtags kyi ngo bo nyid ni sdug bsngal de gang zag dang chos la mngon par zhen pa skyed pa'i phyir ro/_/kun brtags kyi ngo bo ni rang nyid kyis med pa'i phyir gal te yang rang gi ngo bos sdug bsngal bar byed pa ma yin pa de lta na yang gang zag dang chos la mngon par zhen pas gang
[\[244b.6\]]zhig kun brtags kyi yongs su 'dzin pa de gnod par byed pa de bas na de'i sdug bsngal nyid brjod pa yin no/_/gzhan dbang gi ngo bo nyid ni sdug bsngal gyi sdug bsngal nyid dang yongs su 'gyur ba'i sdug bsngal nyid dang 'du byed kyi sdug bsngal nyid ces bya ba rnam pa gsum gyi sdug
[\[244b.7\]]bsngal gyi rang bzhin nyid do/_/yongs su grub pa'i ngo bo nyid kyang sdug bsngal gsum po nyid dang 'brel ba'i phyir sdug bsngal ba'o/_/ci ltar sngon po la sogs pa rten dang 'brel pas shes kyi sngon po la sogs pa nyid kun brtags kyi ngo bo nyid la gang zhig byis pa rnams kyis gang
[\[245a\]]
[\[245a.1\]]zag gi mtshan nyid dam chos kyi mtshan nyid yongs su brtags par byed pa de nyid med pa zhes bya ba de'i phyir mtshan nyid med pa nyid 'di'i bdag med pa nyid do/_/gzhan dbang la ni rten cing 'brel par 'byung ba sgyu ma dang mtshungs pa 'khrul pa tsam de'i
[\[245a.2\]]mtshan nyid yod de/_/ci ltar byis pa rnams kyis gzung ba dang 'dzin pa la sogs pa'i ngo bos ji ltar yongs su brtags pa de bas na de'i bdag nyid kyi bral ba nyid 'di'i bdag med pa nyid do/_/yongs su grub pa'i ngo bo nyid ni bdag med pa kho na ste gnyis med pa'i mtshan nyid
[\[245a.3\]]kyi phyir ro/_/de bzhin du kun brtags kyi ngo bo nyid ni mngon par zhen pa bzlog pa'i rgyu nyid kyis mi gtsang ba'o/_/gzhan dbang ni rang gi ngo bo nyid kyis so/_/yongs su grub pa ni de dang 'brel pa'i phyir ro/_/'di ni mtshon pa tsam ste/_dbus dang mtha' rnam par 'byed pa la
[\[245a.4\]]sogs pa'i bstan bcos rnams las bshad pa bstan te/_de nyid du 'di rgyas pa'o/_/gang la la zhes bya ba la sogs pas sngar gsungs pa nyid kyi rgyu rnams kyi don mngon par bsdus te/_mngon par 'du mi byed pa la sogs pa lhag pa'i rgyu don yod pa nyid spyod pas ston
[\[245a.5\]]par byed pa ni mngon par 'du mi byed par ltung ba 'am zhes bya ba ni dman pa'i byang chub la'o/_/khams gsum pa zhes bya ba ni 'khor bas so/_/rab 'byor byang chub sems dpa' sems dpa' chen po gang de ltar zhes bya ba la sogs pas byang chub sems dpa'i yongs su dri ba dang lan
[\[245a.6\]]shes pa nyid do/_/phyir mi ldog pa zhes bya ba rgyu bdun pa gsungs pa ni gal te byang chub sems dpa'i dri ba la yang brjod par gyur pa stong pa nyid la sogs pa nyid bsgom par gyis shig_/de la yongs su 'dris par gyis shig_/slar mngon du byed pa ni ma byed cig_/de la thabs ni sems
[\[245a.7\]]can thams cad yongs su dor ba'i sems pa la sogs pa de bas na lung bstan pa zhes rig par bya'o/_/gal te yang de ltar dris pa la gzhan du lung bstan pa ni lung ma bstan pa zhes rig par bya'o/_/sa de mi gnon pa'i phyir phyir mi ldog pa'i sa gang yin pa zhes bya ba la sa brgyad pa ni
[\[245b\]]
[\[245b.1\]]phyir mi ldog pa'i sa'o/_/rnam grangs gang gis mchis sam zhes bya ba la sogs pa ste/_gal te yang 'dis sa brgyad pa ma thob pa de lta na yang ci zhig phyir mi ldog par 'gyur zhes dri bar byed de/_gal te yang dag par yongs su 'dris par byas te phyir mi ldog pa'i lan du byed pa'i
[\[245b.2\]]phyir mi ldog pa'i mtshan nyid yang dag par ldan pa'i phyir mi ldog par 'gyur zhes bya ba bcom ldan 'das kyis gsungs pa'o/_/de ltar lan ldon pa ni nyung ngo zhes bya ba ste/_gal te yang mang ba byang chub kyi phyir spyod pa gang dag sa brgyad pa ma thob pa yang yongs su 'dris pa yang
[\[245b.3\]]dag par bsgoms pa'i byang chub sems dpa' rnams phyir mi ldog pa'i lan ldon pa de dag ni nyung ba zhes bya ba'i don to/_/gal te phyir mi ldog pa'i sa ma thob kyang dri ba'i lan 'debs pas phyir mi ldog pa shes par 'gyur ba de bas na/_ci zhig gzhan yang phyir mi ldog pa'i mtshan
[\[245b.4\]]nyid yod dam zhes pha rol rnams kyis shes par 'dod pa la slar gnas skabs yin pas phyir mi ldog pa'i mtshan nyid gsungs pa ni rab 'byor yang gal te zhes bya ba la sogs pa ste/_phyir mi ldog pa'i rtags 'di rnams shes par sla ba nyid de gzhan yang dmyal ba pa'i sems can
[\[245b.5\]]rnams mthong ba na zhes bya ba nas ci srid ngan song rnam par dag pa'i mtshan nyid du rig par bya ste zhes bya ba'i bar du'o/_/'gres 'di ni po ti 'ga' zhig la ma mthong ste de ni 'dri mkhan rnams kyi bag med pa nyid do/_/gzhan du na ci ltar shes she na zhes bya ba 'brel pa med par 'gyur ro/_/
[\[245b.6\]]nye bar zhi bar gyur cig ces bya ba ni tshig par bya ba lhag par ma khyab pa'i phyir ro/_/bsil bar gyur cig ces bya ba ni gang na yod pa de la yang de zhi bar rtsom pa'i phyir ro/_/med par gyur cig ces bya ba ni rnam pa thams cad du log pa'i phyir ro/_/rab 'byor yang /_gal te mes tshig
[\[245b.7\]]pa de khyim du zhes bya ba ni/_cung zad zhi bar 'gyur cung zad zhi bar mi 'gyur zhes bya ba'i don to/_/ci'i phyir zhe na chos spong ba dang mthun pa'i las zhes bya ba chos spong ba la dge ba thams cad nyam chung bar byed pa'i nus pa yod pa'i phyir ro/_/de bas na 'di'i rnam pa thams
[\[246a\]]
[\[246a.1\]]cad du smon lam don yod pa nyid ma yin no/_/'on kyang mthong ba'i chos nyid la lhag ma dang bcas pa'i rnam par smin par 'gyur zhes bya ba'o/_/smon lam cung zad 'bras bu dang bcas par 'gyur ba dang cung zad ma yin pa zhes bya ba'o/_/ma mkhyen pa zhes
[\[246a.2\]]bya ba ni yid kyi rnam par shes pas so/_/ma gzigs pa zhes bya ba ni mig gi rnam par shes pas so/_/thugs su ma chud pa zhes bya ba ni de las gzhan pa'i rna ba'i rnam par shes pa la sogs pa rnams kyis so/_/mngon sum du ma mdzad pa ni lha'i spyan gyis so/_/mngon par rdzogs
[\[246a.3\]]par sangs rgyas pa ni shes rab kyi spyan gyis so/_/mi ma yin pa'i gdon gyis bzung ba zhes bya ba ni byin gyis brlabs pa'o/_/non pa zhes bya ba ni nang du zhugs pa'i phyir ro/_/thabs mkhas pa rnams la spyod pa ni yongs su shes pa ste de'i don gyi le'u ni le'u nyi shu pa'o//_//
[\[246a.4\]]'di ni bden pa'i byin gyi rlabs kyis bsdus par gyur pa mi ma yin pa zhugs pa log pa'i rtags te/_bdud kyis byin gyis brlabs pas byas pa yang yod pa yin no/_/de ni theg pa la gsar du zhugs pa'i bar chad chen po'i rgyu'o/_/de bas na byang chub sems dpas yang dag
[\[246a.5\]]par nye bar mtshon pa pos yod par 'gyur ba ste/_'on kyang gang gi slad du zhes bya ba'i dgongs pas nye bar ston cing gsungs pa ni/_rab 'byor yang de la zhes bya ba la sogs pa ste/_de la zhes bya ba ni de ma thag par gsungs pa'i bden pa'i byin gyis brlabs pa la'o/_/
[\[246a.6\]]brtson par byed pa zhes bya ba ni skabs thob pa la rang gi las byed pa'i don spro ba'o/_/stobs ni spro ba'i nus pa'o/_/gzi brjid ni mthu'i nus pa'o/_/gzi brjid kyis cher 'bar ba ni shin tu gzi brjid dang ldan pa zhes bya ba kha cig go/_/sems dpa' chen pos zhes bya ba ni 'jig
[\[246a.7\]]rten pa'i don du smon lam tsam byas pa'i phyir ro/_/de brtson pa de tsam zhig byed par 'gyur te zhes bya ba ni nus pas stong pa'i tshig tsam las de ma thag tu bdud kyis byas pa'i mi ma yin gyi 'gro bas so/_/brtson pa zhes bya ba ni bdag nyid la nga rgyal mang bas gzhan smod pa la
[\[246b\]]
[\[246b.1\]]sogs pa spro ba'o/_/brnyas par byed pa zhes bya ba la sogs pa ste/_brnyas pa ni gus pa med pa'o/_/sngan chad ni khyod cag kyang byang chub sems dpa' rnams zhes bya ba'o/_/gal te de ltar yin na ci zhig mi ma yin gyis 'gro ba la sogs pa khyed cag kyang ci ste mi byed ces bya
[\[246b.2\]]ba bzhad gad dang bcas pa'i tshig go/_/sting bar byed pa ni yid kyis dor bar byas pa'o/_/'phya bar byed pa ni skyon mthong ba nyid do/_/smod par byed pa ni skyon smra ba nyid do/_/nga rgyal skyed par 'gyur zhes bya ba la sogs pa ste/_skyed pa ni skyed par byed pa'o/_/'phel bar byed pa ni
[\[246b.3\]]mngon du byas pa'o/_/ston par byed pa ni bstan par byas pa'o/_/rgyas par byas pa ni yongs su rgyas pa'o/_/khyad par dang ldan pa'i yongs su rgyas pa ni nye bar rgyas pa'o/_/'byung bar byed pa ni ring du khyer ba'o/_/nga rgyal nges zhes bya ba la sogs pa ste gzhan rnams las lhag pa
[\[246b.4\]]nyid kyis sems kyi mtho ba ni phyir nga rgyal te de ni sngar gsungs so/_/'di ni de'i khyad par brjod pa yin no/_/gang zhig de'i dman pa las mtho ba de ni nga rgyal lo/_/gang zhig 'dra ba nyid las de shin tu nga rgyal lo/_/gang zhig yang mchog las de ni nga rgyal las kyang nga rgyal lo/_/phyir mi ldog
[\[246b.5\]]pa nyid ma thob pa la bdag gis thob ces bya ba gang zhig sems kyi mtho ba de ni mngon pa'i nga rgyal lo/_/gang zhig yang mi bden pa phyir mi ldog pa'i yon tan rnams kyis bdag ni yon tan dang ldan pa zhes bya ba de ni log pa'i nga rgyal lo/_/thams cad mkhyen pa nyid ces bya ba ni nang gi bdag
[\[246b.6\]]nyid dang thun mong ba'i mngon par shes pa dang thun mong ma yin pa'i ma 'dres pa la sogs pa'i chos rnams la ma rmongs pa'i mtshan nyid do/_/thams cad mkhyen pa'i ye shes zhes bya ba ni ma lus pa'i sems can gyi 'jig rten dang snod kyi 'jig rten dag la rnam pa kun du yongs su shes pa'o/_/
[\[246b.7\]]de lta bu'i tshul gyis zhes bya ba ni byang chub sems dpa' sems dpa' chen po rnams mthong na zhes bya ba gzhan dang 'brel to/_/lhag ma ni de rnams nyid kyi khyad par ro/_/mi bsnyen pa zhes bya ba ni mtho bas nye bar mi 'gro ba'i phyir ro/_/mi bsten zhes bya ba ni nye bar 'gro ba yod na de la mngon
[\[247a\]]
[\[247a.1\]]par mi dga' ba'i phyir ro/_/'di la b+ha dze zhes bya ba bsnyen pa la e Ta dgag pa mi 'byung ngo /_/ming dang sngon du 'gro ba can gyi 'grub pa la mi rtag pa'i phyir ro/_/bsnyen bkur mi byed ces bya ba ni de la bsnyen bkur nye bar mi gnas pa'i phyir ro/_/mi 'dri ba zhes bya
[\[247a.2\]]ba ni byang chub kyi lam rang nyid kyis mkhas par mngon par rlom pa'i phyir ro/_/bdud kyis 'ching ba zhes bya ba ni med pa'i yon tan yang dag par 'byung bas byas pa'i nga rgyal lo/_/rig par bya ba ni gal te 'di sdig pa nyid kyis bshags par mi byed pa de'i tshe mya ngan las 'das pa'i
[\[247a.3\]]rigs dang byang chub sems dpa'i spyod pa yod kyang yang dag par rdzogs pa'i byang chub la skyes pa yod pa ma yin no/_/shin tu mya ngan las 'das pa 'dod pa can la yang nyan thos kyi byang chub dang rang sangs rgyas kyi byang chub med pa zhes bya ba'o/_/bdud kyi las kyi skabs su gzhan yang bdud
[\[247a.4\]]kyi las ston par byed pa ni/_gzhan yang zhes bya ba la sogs pa ste/_ming ston pa ni ming brjod pa'o/_/bdag ni lung bstan pa zhes bya ba ni khyod kyis ci ltar shes zhes bya ba'o/_/de ci'i phyir zhe na zhes bya ba dogs nas gsungs pa ni/_de ltar khyod kyi ming zhes bya ba la sogs
[\[247a.5\]]pa ste/_mngon par bstod pa med pa la zhes pa'i khyad par med par byang chub sems dpa' dang ma la sogs pa'i ming yongs su shes pa mi srid pas zhes bya ba'i dgongs pa'o/_/rtul ba ni dbang po rtul ba'o/_/dgon pa la sogs pa sbyangs pa'i yon tan ni bcu gnyis te/_dgon
[\[247a.6\]]pa la gnas pa yod pas na dgon pa ste/_de ring nas brtsams te grong gi nang du gnas pa yongs su gtong bar bya zhing dgon pa la gnas par bya zhes bya ba'i gnyen pos 'phangs pa'i phyir ro/_/grong las phyi rol du gang du khyim na gnas pa'i khyim pa dang rab tu byung ba 'brel pa med
[\[247a.7\]]pa dang sna tshogs pa'i sil snyan dang glu la sogs pa mi thos pa de ni dgon pa'o/_/bsod snyoms la sogs pa'i don du grong du mi zhugs par dgon pa la gnas shing yang dag par blangs pa la mgron du bos pa spangs shing bsod snyoms la sbyar bas na bsod snyoms pa'o/_/bsod snyoms pa
[\[247b\]]
[\[247b.1\]]zhes bya ba ni mi 'byung ste/_'phel ba la mi rtag pa'i phyir zhes bya ba ni slob dpon rnams so/_/piN+Da ni zas kyi phung po dang 'tsho ba dang slong mo zhes bya ba'i don to/_/pA ta ni btung bar byed pa dang rnyed pa thob pa zhes bya ba'i don to/_/bsod snyoms de dman pa dang 'bring dang mchog gi rigs
[\[247b.2\]]la slong ba zhes bya ba'i don to/_/bsod snyoms kyi don du ltung ba la spyod pa'i brtul zhugs 'di la yod pas na bsod snyoms pa ste/_e ka ni byas pas bsod snyoms pa'o/_/yi dam sngon du 'gro bas phyag dar khrod pa 'dzin pa'i ngang tshul 'di la yod pas na phyag dar khrod pa'o/_/grong
[\[247b.3\]]dang dur khrod la sogs pa'i phyag dar rnams byed pa mthar thug pa'i gnas gang gis kyang yongs su mi 'dzin pa 'di la yod pas na phyag dar khrod pa'o/_/phyag dar bzhin du smad cing 'jig rten na 'gro bas na phyag dar khrod pa ste lam la sogs pa na ltung ba'i gos
[\[247b.4\]]yongs su bzung ba'o/_/phyis yang zas mi za ba'i ngang tshul can ni zas phyis mi len pa'o/_/lhag pa'i zas ldog pa de spong bas na zas phyis mi len pa'o/_/kha lu zhes bya ba'i sgra ni 'dir 'gag pa'i don te/_mi smra bar byas pa dang ma byas pa zhes bya ba bzhin du'o/_/bza'
[\[247b.5\]]ba thams cad dus gcig nyid du len cing phyis za ba ste/_za zhing blangs pa ni za bar byed la bza' ba gzhan ni mi len pa'o/_/yi dam gyi dbang gis stan gnyis pa za ba'i dus su spangs shing stan gcig la bza' ba'i phyir ngang tshul 'di la yod pas na stan gcig pa'o/_/stan
[\[247b.6\]]gcig la 'dug nas ci srid yongs su longs spyad par bya ba de srid du yongs su longs spyod par byed cing stan de las langs shing yongs su longs spyod pa ma yin no/_/gzhi ji bzhin pa la gnas pa'i ngang tshul 'di la yod pas na gzhi ji bzhin pa'o/_/ji ltar rnyed pa'i sog ma
[\[247b.7\]]la sogs pa la lan cig ji lta ba nyid du yang dag par gnas pas 'byung ba de nyid du ma la rtag par byed cing yang nas yang du mngon par 'du bya ba'i phyir rtag par byed pa ma yin no/_/chos gos gsum 'dzin pa'i ngang tshul 'di la yod pas na chos gos gsum pa ste snam sbyar
[\[248a\]]
[\[248a.1\]]dang bla gos dang mthang gos rnams spangs te grogs po'i rnam par rtog pa las kyang chos gos gzhan 'dzin pa so sor spangs pa'o/_/dur khrod la gnas pa'i phyir ngang tshul 'di la yod pas na dur khrod pa'o/_/ro rnams kyi gnas mal ni dur khrod
[\[248a.2\]]de de dang nye ba nyid du gnas pa'i phyir ro/_/shing gi rtsa bar gnas pa'i phyir ngang tshul 'di la yod pas na shing drung pa'o/_/logs la ltung ba so sor btang zhing 'dug nas lhag par gnas pa'i ngang tshul 'di la yod pas na cog pu pa'o/_/kun nas kun du go skabs ma bkab pa ni
[\[248a.3\]]bla gab med pa'o/_/der gnas pa'i phyir ngang tshul 'di la yod pas na bla gab med pa'o/_/gang zhig sbyangs pa'i yon tan bcu gnyis 'dzin pa de gzhal yas khang la sogs pa'i gnas so sor spangs pa 'byung zhing nges pa med par dur khrod dang shing drung ngam bla gab med pa la gnas
[\[248a.4\]]shing ming rnam pa gsum thob pa zhes smra'o/_/bal gyi rang bzhin gyi gos ni phying pa ste/_de 'dzin pa'i ngang tshul 'di la yod pas na phying pa pa'o/_/'dod pa nyung ba zhes bya ba ni yon tan ci snyed pa rnams dang yang dag par ldan pa 'byung ba 'dod pa nyung ba nyid dang por byas nas de rnams kyis ci zhig de
[\[248a.5\]]lta bu'i yon tan dang ldan pa zhes pha rol po rnams kyis shes par ma gyur cig ces de rnams kyis gzhan las shes pa yang dag par rjes su tshol ba ma yin no/_/chog shes pa zhes bya ba ni gzhan las gzhan gyi chos gos dang bsod snyoms la sogs pa rnams kyis chog shes pa'i phyir ro/_/rab tu dben pa zhes bya
[\[248a.6\]]ba ni skye bo rnams dang bral ba'i dgon par gnas pa la sogs pa la mngon par dga' ba'o/_/rkang pa skud pa dang bral zhes bya ba ni 'di ni yang dag par blangs pa ma yin te/_'on kyang 'dod pa chung ba'i phyir gzhan du yang lus gnas pas 'di la rkang pa skud pa'i nges pa dang bral ba'o/_/'ga' zhig tu
[\[248a.7\]]'chab pa dang bral ba zhes bya ba'i 'don pa'o/_/'chab pa ni rang gi skyon rab tu sgrib pa'o/_/de ni shin tu yang ma 'brel te/_nyon mongs pa rnams kyi gnas skabs ma yin pa'i phyir ro/_/'jam por smra ba ni mnyes gshin pa'i tshig brjod pa'i phyir ro/_/mthong ba'i chos la skye ba 'di
[\[248b\]]
[\[248b.1\]]nyid la 'byung ba ni tshe 'di'o/_/des bstan par 'gyur ba'o/_/ci lta zhe na/_gsungs pa ni sngon yang zhes bya ba ste/_sbyangs pa'i yon tan 'di dag dang ldan par gyur to zhes bya ba ni bal lam ras bal dus gang gi tshe ma sbyangs par gyur pa dang yang dag par sbyangs par gyur pa ma yin pa
[\[248b.2\]]dang /_de'i tshe yang dag par bgos pa 'jam pa ma yin pa spun mngon par 'grub pa la sogs pa las su mi rung ba gang gi tshe yang sbyangs pa dang rnam par sbyangs pa de'i tshe las su rung bar 'gyur ba de bzhin du gya nom pa dang mang ba'i zas dang chos gos dang mal cha dang stan la sogs pa rnams la gang gi
[\[248b.3\]]sems chags par 'gyur ba de sbyangs pa 'di rnams kyis tshangs par spyod pa la gnas pa'i phyir rnam par sbyong bar byed pa des na sbyangs pa'i yon tan rnams brjod pa yin no/_/ming la brten pa ni ming du byas pas so/_/sbyangs pa'i yon tan dang yo byad bsnyungs pa ni 'tsho ba'i yo byad chung ba'o/_/des
[\[248b.4\]]rlom sems bskyed par 'gyur te/_rlom sems su gyur pa zhes bya ba'i don to/_/'di ltar yon tan 'di dag ni bdag la yod do snyam pa ni srid par skyes pa la bstan par byed pa'i don du slar bdud kyi tshig ston par byed pa ni de las bdud sdig can zhes bya ba la sogs pas so/_/
[\[248b.5\]]slar rnam pa gang gis bdud 'di skad du khyod ni phyir mi ldog pa zhes smra ba ni yang de la zhes bya ba la sogs pa ste/_bdud yang dag par 'byung ba bzlog pa'i don du gsungs pa ni/_dge slong gi cha byad du zhes bya ba la sogs pa ste/_de la gzhan gyis zhes bya ba ni ci ltar gsungs pa'i lam la rab tu
[\[248b.6\]]gnas pa rnams kyis so/_/ming gi byin gyi rlabs kyis zhes bya ba la/_ming ni phyir mi ldog pa'i sgra dang de'i phyir yon tan gyi sgra'o/_/bdud kyis byin gyis brlabs pa'o zhes bya ba ni 'ga' zhig tu 'don pa ste go sla ba nyid do/_/khengs pas zil gyis non pa zhes bya ba la khengs pa ni yon tan
[\[248b.7\]]lhag pa rnams la ma gus pa'o/_/yang gtso bo'i don phun sum tshogs pa bstan pas bdud kyi las don du gsungs pa ni/_gzhan yang zhes bya ba la sogs pa ste/_ming de gang yin pa zhes de'i phyir gsungs pa/_des gang sems kyis zhes bya ba la sogs pa ste/_des zhes bya ba
[\[249a\]]
[\[249a.1\]]ni byang chub sems dpas so/_/rjes su 'brang ba zhes bya ba ni/_rjes su rnam par bsam pa'o/_/'di nyid la 'og ma dag gis rgyas par bshad pa ni rjes su brtags shing zhes bya ba ste/_ci zhig bdag la de lta de ltar mi 'byung bar 'gyur zhes bya ba'o/_/rjes su
[\[249a.2\]]dpyad pa ni bdag la ming 'dir 'gyur zhes bya ba'o/_/lung ston to zhes bya ba ni brjod par 'gyur ba'o/_/mtshungs so zhes bya ba ni yang dag par go ba'o/_/gang gis gang mtshungs par byed ce na/_gsungs pa ni ming zhes bya ba ste ming gis ming ngo /_/de bas na ci zhig ce na/_gsungs pa ni lung
[\[249a.3\]]bstan to zhes bya ba ste/_sbyangs shing dul bar gyur nas zhes bya ba ni ngan 'gro de dang de rnams las bskyod nas so/_/mngon par rdzogs par 'tshang rgya bar 'gyur la zhes bya ba ni skye ba gzhan la'o/_/de yang skye ba gzhan la 'byung ba'i mngon par rdzogs par 'tshang rgya bar 'dod pa nyid dus shin tu ring
[\[249a.4\]]ba dang dka' bas mngon par 'dod pa'i don yang dag par sgrub par byed par 'gyur ro/_/gal te skye ba de nyid la byas pa'i las de nyid du gnyen po bsten pa byas par 'gyur zhes gsungs pa ni/_bdag gis dngos po thob pa de nyid kyis zhes bya ba ste/_sems bskyed pa de dag ces bya ba ni nga rgyal
[\[249a.5\]]la sogs pas brgyan pa rnams so/_/rnam pa smod par 'gyur ba ni smod pa'i gnyen pos so/_/byang bar byed par 'gyur ba ni kun du spyod pa'i gnyen pos so/_/gnong bar 'gyur ba ni rang dang gzhan la ltos pa'i ngo tsha bas so/_/'dor bar 'gyur ba ni rten gyi stobs kyis so/_/so sor 'chags
[\[249a.6\]]par 'gyur ba ni slar mi byed pa'i sdom pa la sogs pa 'dzin pas so/_/rnyed par dka' zhes bya ba ni sdug bsngal bas thob par bya ba ste yang mi thob pa nyid ni ma yin no/_/rnam pa mang ba'i gnyen po rjes su tshol ba dang lan cig gnyen po nye bar ltung ba ci zhig nus pa med pa yin nam zhe na/_bden mod kyi/_thabs
[\[249a.7\]]chung ba la nus pa shin tu che ba la ni ma yin zhes gsungs pa ni/_de srid du ches lci ste zhes bya ba la sogs pa ste/_nyan thos kyi theg pa can zhes bya ba ni nyan thos kyi theg pa nyid la so sor thar pa'i sdom pa rnam pa bdun las ldang ba'i cho ga dang de rnam par dag pa'i cho ga dang nyams pa'i cho
[\[249b\]]
[\[249b.1\]]ga gsungs pa'i phyir ro/_/nyan thos kyi sa la zhes bya ba ni de ni dge slong gi sdom pa gzung ba gal te nyan thos kyi sa nyid la slob par 'dod par 'gyur ba nyan thos kyi mya ngan las 'das pa thob pas de'i tshe ma thob pa yongs su nyams pas skye ba de nyid la dge sbyong gi 'bras bu rnam las yongs su nyams pa dang lhar dge
[\[249b.2\]]sbyong gi sdom pa 'dzin pa la skal ba dang mi ldan pa'i phyir de'i zad pa chen por 'gyur ro/_/gal te yang byang chub sems dpa'i rtsa ba'i ltung ba de rnams kyis byang chub sems dpa'i sdom pa nyams pa yang yod pa 'di ni rnam par nges par bsdu ba las dpyad par bya ste/_de ltar na yang slar 'di dge bsnyen la
[\[249b.3\]]sogs pa'i sdom pa bzung nas byang chub sems dpa'i sdom pa yang dag par blangs pa dge sbyong gi 'bras bu las yongs su nyams pa ni de la mngon par 'dod pa nyid de/_nyan thos kyi byang chub las mi 'dod pa'i phyir dang yang dag par rdzogs pa'i byang chub la yang grangs med pa gsum gyis
[\[249b.4\]]bsgrub par bya ba nyid kyi phyir de bas na de la zad pa chen po ni med ces bstan pa'i phyir/_nyan thos kyi sa la zhes bya ba gsungs so/_/bzhi zhes bya ba ni mi gsod pa dang /_kAr ShA pa Na'i bzhi cha rku ba dang /_mi tshangs par spyod pa dang /_'jig rten las 'das pa'i mi'i chos bla ma smra ba zhes
[\[249b.5\]]bya ba rnams so/_/rtsa ba'i ltung ba zhes bya ba ni gnyen po'i bya ba med pa'i phyir ro/_/dge slong ma yin zhes bya ba ni dge slong gi sdom pa las nyams pa'i phyir ro/_/dge sbyong ma yin zhes bya ba ni dge sbyong gi 'bras bu rnams ma thob cing yongs su nyams pas so/_/shAkya'i sras po ma yin
[\[249b.6\]]pa ni dge slong gi sdom pa 'dzin pa la skal ba dang mi ldan pa'i phyir ro/_/phra mo phra ba dag ces bya ba ni mtshon par bya dka' ba rnams so/_/slar rnam par dben par snang ba'i yon tan nye bar bstan pas bdud kyi las gsungs pa ni/_gzhan yang zhes bya ba la sogs pa ste/_dgon pa dang nags
[\[249b.7\]]'dab dang ri'i phug dang dur khrod dang bas mtha'i gnas mal dag na gnas pa dang zhes bya ba ni gnyis pa'i bsdu ba'o/_/dben pa'o zhes nga mi smra'o zhes bya ba la dben pa rnam pa gnyis te/_lus dben pa dang sems dben pa'o/_/de la byang chub sems dpa' rnams kyi sems dben pa nyid gtso
[\[250a\]]
[\[250a.1\]]bo zhes gtso bo'i don to/_/dgon pa dang zhes bya ba ni dgon pa las 'byung ba rnams so/_/de nyid kyi phyir bas mtha'o/_/yul mi med pa zhes bya ba ni skye bo rnams kyis dben pa'i gnas so/_/nags 'dab ni stong pa rnams so/_/dben pa ni bral ba'o/_/grong gi
[\[250a.2\]]nang ni nye ba'am phyogs gcig go/_/yid la byed pa dag gis dben pa zhes bya ba ni yid la byed pa dag gis dben pa'o/_/brten pa ni mngon par zhen pa chung bas so/_/zhen pa ni 'bring gis so/_/chags pa ni chen pos so/_/lhag par chags pa dang ldan pa ni bdag nyid la de nyid
[\[250a.3\]]kyis bstod pas so/_/'dres par gnas pa ni khyim pa dang rab tu 'byung ba rnams so/_/kun du 'dres pa ni rab tu 'byung ba rnams nyid kyis so/_/byang chub sems dpa' gdol ba ni de rnams dang lhan cig mi gnas pa'i phyir ro/_/sun 'byin pa ni rang gi skyon gyis de rnams la sun 'byin
[\[250a.4\]]pa'i phyir ro/_/byang chub sems dpa'i gzugs brnyan ni rnam par ma dag pa'i byang chub sems dpa'i chos rnams la slob pa'i phyir ro/_/bcos bu ni rnam pa gang gis yang 'dra ba tsam gyi phyir ro/_/byang chub sems dpa'i sred ni rtswa'i rigs kyi bye brag lo tog rlag par byed pa de bzhin du 'di
[\[250a.5\]]yang theg pa la gsar du zhugs pa la zhes bya ba'o/_/dge sbyong gi cha byad du 'chos pa chom rkun pa'o zhes bya ba ni dge sbyong gi cha byad kyi chos ma yin pa 'dzin pa'i phyir ro/_/chom rkun pa ni byang chub sems dpa' rnams la 'dod pa ma yin pa'i phyir ro/_/lha dang bcas pa'i 'jig rten gyi chom
[\[250a.6\]]rkun pa ni log par mchod par bya ba nyid kyi phyir ro/_/de lta bu'i rang bzhin zhes bya ba la sogs pas de lta bu la dam pa rnams kyis bsten par bya ba ma yin pa nyid rgyas par gsungs so/_mthu ni stobs so/_/slob dpon dang mi ldan pa ni dge ba'i bshes gnyen dang bral ba'i phyir ro/_/
[\[250a.7\]]'phags pa ma yin pa ni sdig pa can no/_/der yang re zhig ces bya ba ni de lta bu la yang ste sems can thams cad la lta ci smos/_/byams pa'i yid dang zhes bya ba la sogs pas byams pa la sogs pa bzhi yul gyi dbye bas gsungs so/_/de ltar na zhes bya ba la sogs pas smon lam
[\[250b\]]
[\[250b.1\]]mo/_/'di yang zhes bya ba ni gang gi 'di yang zhes bya ba la sogs pa thams cad do/_/mngon par shes pas zhes bya ba ni shes par bya ste/_pha rol gnon pa zhes bya ba ni skyes bu'i bya ba'o/_/'di yang zhes bya ba la sogs pas phyi ma'i bdud kyi las nye bar bsdu ba'o/_/bdud kyi las rnams mngon
[\[250b.2\]]par brjod pa'i le'u ni bdud kyi le'u ste le'u nyi shu rtsa gcig pa'o//_//da ni sngar zab mo'i gnas gang zhig gsungs pa de rtogs pa ni phyir mi ldog pa nyid do/_/bdud kyi las shes pa yang 'di thams cad dge ba'i bshes gnyen la rag las pa de bas na dge ba'i bshes gnyen la bsnyen
[\[250b.3\]]pa gsungs pa ni/_rab 'byor 'di la zhes bya ba la sogs pas so/_/byang chub sems dpa' dge ba'i bshes gnyen dang bral bas ci ltar shin tu che ba 'di lta bu rang don dang gzhan don phun sum tshogs pa thams cad rab kyi mthar brten pa'i tshogs ci ltar zhes bya ba ni dgongs pa'o/_/dang
[\[250b.4\]]po kho nar zhes bya ba ste gzhan du na bag med par ltung ba'i dge ba'i bshes gnyen la [(]bsnyan [,]bsnyen [)]par mi 'gyur ro/_/sangs rgyas bcom ldan 'das nyid dang zhes bya ba ni de rnams la bla na med pa'i chos bstan par mdzad pa'i phyir ro/_/byang chub sems dpa' zhes bya ba ni 'og ma'i sa la gnas pa rnams las
[\[250b.5\]]gong ma'i sa la gnas pa'o/_/'ga' zhig tu byang chub sems dpa'i sems la mkhas pa zhes bya ba 'ga' zhig tu 'don pa'o/_/de la sems la mkhas pa'i byang chub sems dpa' sems kyi rgyu ba la ma rmongs pa nyid kyis byang chub sems dpa' rnams la pha rol tu phyin pa gdams ngag
[\[250b.6\]]bstan par nus pa zhes bya ba'i don to/_/las dang po pa'i thos pa la sogs pa'i rang bzhin gyis shes par 'dod par gyur pa sangs rgyas dang byang chub sems dpa' rnams dge ba'i bshes gnyen rnams so/_/gang zhig thos pa dang bsam pa'i rang bzhin gyis shes pa yongs su rdzogs pa bsgom pa
[\[250b.7\]]mngon par sbyor ba de'i shes rab kyi pha rol tu phyin pa nyid dge ba'i bshes gnyen no zhes gsungs so/_/shes rab kyi pha rol tu phyin pa gcig pu bsgrub par bya ba'i byang chub ni ma yin te/_sbyin pa la sogs pa'i thabs kyi pha rol tu phyin pa dang bral ba la de med pa'i phyir zhes gsungs pa ni/_thams
[\[251a\]]
[\[251a.1\]]cad nyid ces bya ba la ci ltar de gcig pu de ltar tshogs pa drug ces bya ba'i don to/_/de rnams nyid mthar phyin pa rang gi ngo bo yang dag par bstan pas rjes su bstan pa'i phyir ston pa'o/_/de las snga rol du de nyid ni lam mo/_/snang ba ni 'jig rten las 'das pa'i ye shes rab tu dga' ba la de
[\[251a.2\]]rnams nyid do/_/sgron ma ni 'bad pas rgyu'i lam la dri ma med pa la sogs pa'i sa drug la de rnams nyid do/_/'od ni nyin par snang ba'o/_/de yang 'bad pa med par rgyu ba'i lam mi g.yo ba la sogs pa'i sa rnams la de nyid do/_/skyob pa zhes bya ba ni nyan thos la sogs pa'i sa la ltung ba las yongs su bsrung ba'i phyir ro/_/skyabs
[\[251a.3\]]zhes bya ba ni byang chub sems dpa'i spyod pa thams cad sgrub pa'i phyir ro/_/gnas zhes bya ba ni bla na med pa'i bde ba'i rten yin pa'i phyir ro/_/dpung gnyen zhes bya ba ni thun mong ma yin pa nyid kyis thams cad mkhyen pa nyid thob pa'i gnas yin pa'i phyir ro/_/gling zhes bya ba ni de la brten pa rnams
[\[251a.4\]]la nyon mongs pa'i rgya mtshos zil gyis mi non pa'i phyir ro/_/ma ni 'dzin pa'i phyir dang gso ba'i phyir ro/_/pha ni sa bon gtod pa'i phyir ro/_/shes pa zhes bya ba ni mthong ba'i phyir ro/_/rtogs pa zhes bya ba ni bsgom pa'i lam yin pa'i phyir ro/_/de zhes bya ba ni pha rol tu phyin pa drug la ston pa
[\[251a.5\]]la sogs pa nyid kyi phyir ro/_/rab 'byor 'di la zhes bya ba ni pha rol tu phyin pa drug la brten pa yin zhes bya ba'o/_/sbyin pa la sogs pa'i pha rol tu phyin pa rnams kyis shes rab kyi pha rol tu phyin pa nyid la mchog gi 'bras bu sangs rgyas kyi mtshan nyid la mthar phyin pa'i phyir ro/_/dus gsum
[\[251a.6\]]gyi sangs rgyas rnams kyi thams cad mkhyen pa nyid pha rol tu phyin pa drug las skyes pa zhes brjod pa'i don du gsungs pa ni/_'das pa'i dus kyi zhes bya ba la sogs pa ste/_de bas kyang 'di rnams la ston pa la sogs pa nyid rigs zhes bya ba'i dgongs pa'o/_/skyes pa ni grub pa'o/_/
[\[251a.7\]]dus gsum gyi de bzhin gshegs pa mngon par rdzogs par byang chub sgrub par nus pa mngon sum gyi 'bras bu la brten pa nyid kyis bstan par bya ba'i phyir gsungs pa ni/_nga yang zhes bya ba ste/_de ci'i phyir zhe na zhes bya ba ni byang chub kyi phyogs la sogs pa'i dbye bas byang chub kyi lam rnam pa mang
[\[251b\]]
[\[251b.1\]]ba ste/_de bas na ci ltar pha rol tu phyin pa drug las byung ba'i byang chub ces bya ba'i dgongs pa'o/_/pha rol tu phyin pa rnams rgyu dang 'bras bu'i rab tu dbye ba thams cad bsdus pa las byung ba'i phyir ci rigs par thams cad 'di rnams nyid la bsdu ba zhes gsungs pa ni 'di dag gi zhes bya ba
[\[251b.2\]]la sogs pa ste sangs rgyas kyi ye shes la sogs pa'i tshig rnams ni bshad zin to/_/sems can thams cad la yang de phan 'dogs par 'gyur ba yin no zhes bya ba ni sbyin pa la sogs pa'i spyod pa mthong nas pha rol po rnams la rdzogs pa'i byang chub kyi sems la sogs pa 'jug pa'i phyir ro/_/
[\[251b.3\]]da ni shes rab kyi pha rol tu phyin pa nyid kyi gtso bo nyid gsungs pa ni/_'di dag la zhes bya ba la sogs pa ste/_slob par 'dod pa ni bslab pa thams cad kyi nang nas shes rab kyi pha rol tu phyin pa sngon du 'gro ba ste mngon par rdzogs par byang chub kyi rgyu yin pa'i phyir ro/_/'di nyid gsungs pa ni/_
[\[251b.4\]]de ci'i phyir zhe na zhes bya ba ste/_sngon du 'gro ba zhes bya ba ni pha rol tu phyin pa thams cad 'jug pa la rjes su mthun pa'i phyir ro/_/'dren pa'o zhes bya ba ni rmongs pa rnams la yang dag par ston pa'i phyir ro/_/rab tu 'dren pa zhes bya ba ni de nyid la rab yin pa'i phyir ro/_/yang dag par ston pa
[\[251b.5\]]zhes bya ba ni brtson 'grus dman pa rnams la yang dag pa'i gzi brjid dang ldan pa'i phyir ro/_/kun du ston pa zhes bya ba ni kun nas shes pa'i don ston par byed pa ste/_yang dag par zhugs pa rnams la yang dag par rab tu dga' ba bskyed pa'i phyir ro/_/skyed pa'o zhes bya ba ni sa dang po rtogs pas de
[\[251b.6\]]bzhin gshegs pa'i rigs su skye ba ma yin no/_/ma ma'o zhes bya ba ni dang por khong du chud pa nyid nas gong nas gong du yang dag par 'brel pa'i phyir ro/_/de lta bas na gang gi phyir 'di nyid 'dren pa rab tu 'dren pa zhes bya ba la sogs pa ste lta bas na'o/_/gzhan gyi dring mi 'jog cing 'gro bar 'dod na
[\[251b.7\]]zhes bya ba ni mos pas spyod pa'i sa la'o/_/gnas par 'dod pas zhes bya ba ni rtogs pa thob pa la gong nas gong du khyad par thob pa'i phyir ro/_/shes rab kyi pha rol tu phyin pa 'di nyid la bslab par bya'o zhes bya bas zhar la shes rab kyi pha rol tu phyin pa mtshan nyid gang lags zhes bya bas 'dri bar byed
[\[252a\]]
[\[252a.1\]]pa ni chags pa med pa'i mtshan nyid ces bya ba ste/_nam mkha' ltar thogs pa med pa'i mtshan nyid de chos thams cad kyi rang gi mtshan nyid rnams la de mi dmigs pa'i phyir ro/_/sngar ni bdud kyi las la sogs pa rnams kyis thogs pa nye bar bstan pas so/_/da ni don
[\[252a.2\]]dam par thogs pa med pa'i mtshan nyid gsungs pa ni chos thams cad ni dben pa'o chos thams cad ni stong pa zhes bya ba ste/_kun brtags kyi chos rnams kyis dben pa nyid yongs su grub pa'i chos thams cad kyi ngo bo nyid yin na de bas na de dag stong pa zhes bya ba'i don to/_/rab 'byor gal te
[\[252a.3\]]zhes bya ba la sogs pas 'di 'dri bar byed pa ni bcom ldan 'das gal te chos thams cad ngo bo nyid kyis dben pa dang stong pa yin na phyis dben par 'gyur ba ma yin te phyis kyang stong par bya ba ma yin no/_/'o na de ltar dben pa dang stong pa de rnams la ci ltar kun nas nyon mongs pa yin pa dang ci ltar
[\[252a.4\]]rnam par byang ba zhes 'dri bar byed pa ni de ci snyam du sems/_sems can rnams yun ring po nas zhes bya ba la sogs pa'i don ni 'di yin te/_gal te yang chos thams cad dben pa dang stong pa yin na de ltar yang byis pa rnams dben pa nyid dang stong pa nyid de mi shes pa'i skyon gyis phung po lnga la
[\[252a.5\]]sogs pa'i chos thams cad la nga dang nga yir 'dzin pa dag gis chags par 'gyur te chags pa yang bsod nams dang bsod nams ma yin pa'i mngon par 'du byed pa la brtson par 'gyur ro/_/de'i dbang gis 'khor bar kun nas rgyug cing kun nas 'khor ba nyon mongs pas kun nas nyon mongs pa
[\[252a.6\]]dang /_las kyi kun nas nyon mongs pas kun nas nyon mongs par 'gyur ro/_/de ltar mi shes pa'i skyon gyis kun nas nyon mongs par rab tu shes pa yin no/_/de dag phyis gang gi tshe dge ba'i bshes gnyen rnyed pas thos pa dang bsam pa'i dbang gis bden pa'i mtshan nyid dang stong pa nyid kyi
[\[252a.7\]]mtshan nyid rtogs par 'gyur ro/_/de'i tshe skad cig tu gsungs pa'i kun nas nyon mongs pas mi bskyod pa'i phyir rim gyis kun brtags kyi chos rnams yongs su gyur pa la rnam par byang bar rab tu 'du shes so/_/'dzin pa ni mtshan mar 'dzin pa'o/_/mngon par chags pa ni dngos po nyid du 'dzin pa'o/_/mi brdzi
[\[252b\]]
[\[252b.1\]]ba zhes bya ba ni dbrog par bya ba ma yin pa'o/_/nyan thos la sogs pa'i spyod pa zil gyis non pa ste de'i spyod pa la rang gi don tsam gyis bsdus pa'i phyir ro/_/don gsungs pa la brtan par bya ba'i don du bcom ldan 'das kyis rjes su gnang ba ni/_de de bzhin te zhes bya ba la sogs pas so/_/
[\[252b.2\]]da ni gzugs la sogs pa'i chos rnams la spyod pa med pa brjod pas shes rab kyi pha rol tu phyin pa la yang 'di'i spyod pa yang don med pa zhes rlom sems su byed pa rnams kyi de'i dogs pa bsal ba'i don du bsod nams mang ba nyid dang de'i rgyu gsungs pa ni/_yang gal te zhes bya ba la sogs
[\[252b.3\]]pa ste/_ci srid 'tsho'i bar du gnas shing zhes bya ba ni tshe ci srid du'o/_/sbyin pa de yang zhes bya ba ni sangs rgyas thams cad dang byang chub sems dpa' thams cad la'o/_/mang ngo zhes bya ba ni sems can gcig la yang bsod nams de mang na mang po rnams la ni re zhig lta smos kyang ci dgos/_sbyin pa'i
[\[252b.4\]]gnas su 'gyur ro zhes bya ba ni bla na med pa'i bsod nams kyi zhing nyid thob par 'gyur ro/_/ma gtogs par zhes bya ba ni dor bar byas nas so/_/de de rnams kyis ma gtogs pa ni ci'i phyir zhe na'o/_/gang zag bla na med pa zhes bya ba ni srid pa tha ma pa'i byang chub sems dpa' rnams kyis kyang byang chub
[\[252b.5\]]sems dpa' rnams dang lhan cig tu shin tu thabs cig pa'i phyir ro/_/ji skad du gsungs pa/_'on kyang rdul phran sa la ni/_/ba lang rjes dang rgya mtsho yi/_/khyad par dag ni gang yin pa/_/sangs rgyas byang chub sems dpa' yi/_/khyad par dag ni de yin no/_/gsad par bya bar 'gyur zhes bya ba ni/_/
[\[252b.6\]]gsad par bya ba'i gnas su gyur pa lta bu'o/_/mi khom par gyur pa zhes bya ba ni thob par gyur pa ma yin pa'o/_/skyo ba chen po zhes bya ba ni shin tu sems can rnams la dga' ba nyid kyis myur du sdug bsngal las 'don pa'i skyo ba yod pa'i phyir ro/_/yid la byas par 'gyur zhes bya ba ni skyob par byed
[\[252b.7\]]pa nyid kyis so/_/de gsungs pa ni sdug ces bya ba la sogs pa ste/_sbyin pa chen po zhes bya ba ni gang zhig rang gi lag gis sbyin pa de rnams kyi sbyin pa po ste gang zhig gzhan gyis sbyin pa byed du bcug pa de rnams 'byor pa'i bdag po ste sbyin pa'i bdag po'o/_/'bras bu yod pa ni 'bras bu dang
[\[253a\]]
[\[253a.1\]]bcas pa'o/_/yul 'khor gyi bsod snyoms zhes bya ba ni yul 'khor gyi bsod snyoms so/_/gsungs pa dpes gsal bar byed pa ni 'di lta ste dper na zhes bya ba la sogs pa ste/_nor bu rin po che shes pa la gnas pa zhes bya ba ni de brtag pa'i bstan
[\[253a.2\]]bcos yongs su shes pa'i phyir ro/_/nor bu rin po che'i rigs shes pas zhes bya ba ni mtshon par bya ba la yongs su 'dris pa'i phyir ro/_/shes rab kyi pha rol tu phyin pa de srid du btsal bar bya zhes bya ba dang 'brel to/_/de'am gzhan zhes bya ba ni bsdus pa la sogs pa 'jug pa'i dbye
[\[253a.3\]]bas so/_/gzhan dag smra ba ni lam du ma'i shes rab kyi pha rol tu phyin pa dang yang dag par ldan pa'i yid la byed pa 'dir shes rab kyi pha rol tu phyin pa'o/_/de'am zhes bya ba ni gang zhig sngar shes rab kyi pha rol tu phyin pa dang yang dag par ldan pa'i yid la byed pa yod par 'gyur ba'o/_/gzhan
[\[253a.4\]]zhes bya ba ni shes rab kyi pha rol tu phyin pa dang ldan pa'i gzhan dang lhan cig spyod pa byams pa la sogs pa'i dbye bas tha dad pa'o/_/bcom ldan 'das gang yang zhes bya ba la sogs pas 'di 'dri bar byed de/_gal te yid la byed pa thams cad ngo bo nyid kyis dben pa de'i tshe rnam pa thams cad mkhyen
[\[253a.5\]]pa nyid dang yang dag par ldan pa'i yid la byed pa rnams kyis mi 'bral bar 'gyur zhes ci ltar rigs par 'gyur/_ngo bo nyid kyis dben pa'i stong pa nyid la thams cad mkhyen pa nyid yid la byed pa'am byang chub sems dpa' 'ga' zhig la dmigs par 'gyur ba ma yin zhes bya ba'o/_/de bas na
[\[253a.6\]]bcom ldan 'das kyis thams cad mkhyen pa nyid dang byang chub sems dpa' yid la byed pa rnams kyis so sor chos gzhan nyid yongs su brtags nas 'di ltar brjod pa ma yin no/_/'on kyang byang chub sems dpa' rang bzhin gyis dben pa'i bsod nams thams cad 'di ltar shes par 'gyur ba de
[\[253a.7\]]tsam gyis thams cad mkhyen pa nyid dang yang dag par ldan pa'i yid la byed pa rnams dang ma bral ba zhes brtags pa yin gyi don dam par de rnams la tha dad pa yod pa ma yin zhes brtan par byed pa ni rab 'byor gal te zhes bya ba la sogs pa ste/_rab 'byor shes rab kyi pha rol tu phyin pa ni
[\[253b\]]
[\[253b.1\]]stong pa nyid de zhes bya ba ni rang bzhin gyis rnam par dag pa dang dri ma med pa'i shes rab chos thams cad kyis dben pa dang /_chos thams cad kyis stong pa de ni mi 'phel mi 'grib po zhes bya ba ni zhugs pa'i dbang gis glo bur ba'i 'phel ba med pa dang ma rtogs pa'i dbang gis 'grib pa med ces bya ba'i don to/_/
[\[253b.2\]]bcom ldan 'das gal te zhes bya ba la sogs pas 'di ltar dri bar byed de/_gal te shes rab kyi pha rol tu phyin pa rnam par dben pa'i rang bzhin yin na de ci ltar dben pa dang stong pas rdzogs pa'i byang chub tu mngon par rdzogs par 'tshang rgya bar byed ces dri bar byed de/_de nas bcom ldan 'das
[\[253b.3\]]byang chub sems dpa' yang dben pa nyid dang stong pa nyid de chos kyi sku'i rang bzhin gyi phyir de la yang shes rab kyi pha rol tu phyin pa'i dbang gis mngon par rdzogs par byang chub pa 'byung zhes bya ba 'di yod pa ma yin no/_/byang chub sems dpa' chos kyi sku shes rab kyi pha rol tu phyin pa la
[\[253b.4\]]brten nas 'phel ba dang de la ma brten pas 'grib pa ma yin te/_gnas pa'i mtshan nyid kyi phyir zhes ston par byed pa de rab 'byor yang 'phel ba'am 'grib pa med do zhes bya ba la sogs pas so/_/bcom ldan 'das yang ci zhes bya ba la sogs pas 'di ltar dri bar byed de chos 'ga' zhig
[\[253b.5\]]shes rab kyi pha rol tu phyin pa la spyod dam/_'on te shes rab kyi pha rol tu phyin pa la stong pa nyid spyod ces bya ba'am/_'on te stong pa nyid las gzhan 'ga' zhig gam/_'on te stong pa nyid shes rab kyi pha rol tu phyin pa la spyod dam/_'on te stong pa nyid kyi chos 'ga' zhig
[\[253b.6\]]shes rab kyi pha rol tu phyin pa la spyod dam/_'on te stong pa nyid la stong pa nyid spyod ces bya ba'i brtag pa rnam pa drug go/_/de bzhin du ci zhig gzugs la sogs pa rnams spyod dam/_gal te yang gzugs la sogs pa rnams las chos gzhan 'ga' zhig spyod ces bya ba'i brtag pa rnam pa
[\[253b.7\]]gnyis so/_/de ltar brtag pa rnam pa brgyad la brten nas dri ba'o/_/de nas bcom ldan 'das brtag pa med pa de nyid kyis gang zhig spyod pa dang /_gang zhig shes rab kyi pha rol tu phyin pa dang ci ltar spyod pa dang /_de rnams kyi mi dmigs pa dang /_skye ba dang 'gag pa mi dmigs pa
[\[254a\]]
[\[254a.1\]]la brten nas mi skye ba'i chos la bzod pas lung bstan pa'i byang chub sems dpa' la bstan zhing bzhugs so/_/gang yang chos thams cad mi skye ba'i chos nyid gang lags pa de lung bstan par 'gyur ram zhes bya ba ste/_gzugs la sogs pa'i chos rnams
[\[254a.2\]]sam kun nas nyon mongs pa'i chos thams cad kyi gang zhig skye ba med pa'i chos nyid ces bya ba'o/_/rab 'byor yang ci khyod kyis chos gang yang dag par rjes su mthong ngam zhes bya ba ni lung bstan par bya ba dang /_mngon par rdzogs par 'tshang rgya bar bya ba med pa'i phyir 'di'i don du lung bstan pa zhes 'di
[\[254a.3\]]yod pa ma yin zhes bya ba'i don to/_/dge ba'i bshes gnyen dang por yod pa'i le'u ni dge ba'i bshes gnyen gyi le'u ste le'u nyi shu rtsa gnyis pa'o//_//zab cing zab pa'i gnas bstan pa'i go skabs dbye bar bya ba'i phyir/_da ni brgya byin gyis gsungs pa ni/_bcom ldan 'das 'di
[\[254a.4\]]ni zab po zhes bya ba ste/_dad pas zil gyis mi non pa 'phel ba'i phyir yang bsod nams mang ba nyid brjod pa'o/_/de nas byang chub sems dpa' shes rab kyi pha rol tu phyin pa la spyod cing lha dang mi dang lha ma yin dang bcas pa'i 'jig rten dang nyan thos dang rang sangs rgyas kyi theg pa can
[\[254a.5\]]thams cad dang thabs mi mkhas pa'i byang chub sems dpa' rnams zil gyis non zhes bya bas bsngags pa'i tshig go/_/de ltar slob par gyur pa'i byang chub sems dpa' la 'jig rten skyong ba bzhi dang brgya byin dang de las gzhan pa'i lha rnams de'i drung du nye bar 'ong bar 'gyur zhes bya ba la sogs
[\[254a.6\]]pa rnams kyis phan yon bstan pa dang /_sangs rgyas kyi byin gyi rlabs kyis bstan pa zhes ston par byed pa zhes bya ba ni le'u'i don to/_/nam mkha' zab pa'i phyir zhes bya ba ni nam mkha' ltar 'grib pa dang 'phel ba med pa'i phyir ro/_/dben pa'i phyir blta dka' ba zhes bya ba ni kun brtags dang
[\[254a.7\]]gzhan dbang gi ngo bo rnams bral ba'i phyir dang /_shin tu phra ba nyid kyis yongs su grub pa'i ngo bo de bzhin gshegs pa las gzhan rnams kyis de de'i ngo bo brtag par mi nus pa'i phyir ro/_/stong pa'i phyir rtogs par dka' ba'o zhes bya ba ni yongs su grub pa'i ngo bo dang gnyis su med pa'i ngo bo dang
[\[254b\]]
[\[254b.1\]]rtogs pa po dang rtogs par bya ba la sogs pa med pas de rtogs par dka' ba'i phyir ro/_/de nas dge slong gzhan zhig gis zhes bya ba ste/_'khor der ming dang rigs dang rus ma grags pa'o/_/des khyod zil gyis mnan pa zhes bya ba ni dge ba ci tsam gyis brgya byin nyid dang de las shes rab kyi
[\[254b.2\]]pha rol tu phyin pa thos pa la sogs pas bsod nams lhag pa'i phyir ro/_/gzhan du na brgya byin yang byang chub sems dpa' nyid de/_de ci ltar sems bskyed pa gcig nyid kyis zil gyis non pa zhes bya ba'o/_/ci ltar tshul khrims yongs su dag pa zhe na/_gsungs pa ni/_ma nyams pa zhes
[\[254b.3\]]bya ba la sogs pa ste/_pham pa lhag par spyod pa so sor btang nas slar 'dzin pa med pa'i phyir ma nyams pa'o/_/tshangs par spyod pa la mngon par mi dga' ba'i rgyu rnams kyis bud med mthong ba dang smra ba dang 'dus pa la sogs pa rnams kyis rgas par ma byas pa'i skyon med pa'o/_/ltung byed la
[\[254b.4\]]sogs pa'i ltung ba 'bring po rnams kyis ma 'dres par byas pa'i phyir 'dren mar ma gyur pa'o/_/shin tu phran tshegs kyi ltung ba rnams kyang lhag par mi spyod pa'i phyir yongs su rdzogs pa'o/_/bzod pa phun sum tshogs pa zhes bya ba ni bsam pas so/_/zhi ba phun sum tshogs pa zhes bya ba ni sbyor
[\[254b.5\]]bas so/_/brtson 'grus brtsams pa zhes bya ba ni smon lam gyis so/_/snyoms pa med pa zhes bya ba ni sbyor ba brtsams pas so/_/le lo med pa zhes bya ba ni sbyor bas so/_/ma zhum pa zhes bya ba ni gong nas gong du sbyor ba rgyun ma chad pa nyid kyis so/_/bsam gtan la dga' ba zhes bya ba ni de goms
[\[254b.6\]]pa rab yin pa'i phyir ro/_/bsam gtan la mos pa zhes bya ba ni de'i yon tan yang dag par bstan pa'i phyir ro/_/bsam gtan gyi stobs can zhes bya ba ni 'og ma'i sa rnams las ldog pa'i phyir ro/_/bsam gtan dang ldan pa zhes bya ba ni bsam gtan gyi bde ba myangs pas zil gyis mi
[\[254b.7\]]non pa'i phyir ro/_/bsam gtan la gnas pa zhes bya ba ni yongs su ma nyams pa nyid kyis so/_/bsam gtan la dbang ba zhes bya ba ni bsdus pa dang rgyas pa'i rim pas de snyoms par zhugs pa la mkhas pa'i phyir ro/_/rjes su 'jug na zhes bya ba ni ci ltar gsungs pa'i shes rab kyi pha rol tu
[\[255a\]]
[\[255a.1\]]phyin pa'i dmigs pa la sems rtse gcig pa nyid thob pa'i phyir ro/_/nyan thos kyi bslab pa la mi slob ces bya ba ni sems can thams cad la spangs nas bdag gcig pu dul ba dang zhi ba tsam la slob par byed pa ni nyan thos kyi bslab pa dge slong gi bslab pa la
[\[255a.2\]]sogs pa ni ma yin no/_/so sor thar pa'i sdom pa rigs bdun med par byang chub sems dpa'i sdom pa mi skye ba'i phyir ro/_/gsungs pa'i sgrub pa la thams cad kyi spyod yul ma yin pa nyid bstan pa'i phyir gsungs pa ni/_de nas sangs rgyas kyi mthus zhes bya ba la sogs pas so/_/
[\[255a.3\]]brgya byin gyis brjod pa'i le'u ni/_brgya byin gyi le'u ste le'u nyi shu rtsa gsum pa'o//_//phan yon bstan pa'i rjes la bcom ldan 'das kyis bdud kyi gtam dang bdud kyi las las nges par 'byung ba'i gtam dang ci ltar byang chub sems dpa'i theg pa can gyi gang zag rnams
[\[255a.4\]]kyi nye bar gnas par bya ba dang gang zhig yang mnyam pa nyid kyis bstan pa de byas par 'gyur zhes gsungs pa ni/_de nas yang zhes bya ba la sogs pa ste/_rnal 'byor du byed pa zhes bya ba ni ting nge 'dzin la'o/_/slob pa zhes bya ba ni yang dang yang du shes rab kyi pha rol tu phyin pa'i rnal 'byor dran
[\[255a.5\]]par byed pa'i phyir ro/_/sgom pa zhes bya ba ni bslab pa'i rjes la rnal 'byor la mngon par 'du mi byed par 'jug pa'i phyir ro/_/dam pa'i chos ma yin pa yongs su 'dzin pa zhes bya ba ni dngos por lta ba dang dngos po med par lta ba la'o/_/sbyor ba la brten pa zhes bya ba ni rjes su sbyor ba'o/_/
[\[255a.6\]]ci ltar zhe na/_gsungs pa ni/_'di ni zhes bya ba la sogs pa nas ci srid bsam pa yongs su rdzogs par byed ces bya ba'o/_/de ltar 'dir zhes bya ba la sogs pa ni ci ltar mdo sde gzhan dag tu de bzhin gshegs pas bshad pa rigs par gyur pa de ltar 'dir yod pa ma yin
[\[255a.7\]]zhes bya ba'i don to/_/gting ni rab tu gnas pa'o/_/ro ni 'dod pa'o/_/chung ba la sogs pa lus kyi bde ba 'byung ba rnam pa gsum gyis dga' ba zhes bya ba la sogs pa'o/_/yid kyi bde ba gsum bskyed pas rab tu dga' ba zhes bya ba la sogs pa gsum mo/_/sbyor ba la
[\[255b\]]
[\[255b.1\]]sogs pa rnams la gegs byed pa'i nus pa med pa'i phyir kun du tshim pa zhes bya ba la sogs pa gsum mo/_/ming nas smos pa zhes bya ba ni 'di lta bu'i ming dang 'di lta bu'i rigs dang 'di lta bu'i sbyangs pa'i yon tan dang ldan pa dang phyogs che ge mo na byang chub sems dpa' che ge mo
[\[255b.2\]]yod ces bya ba gal te 'di 'jig rten yongs su grags par byed pa'o/_/zhig pa zhes bya ba ni nye bar bsags pa'o/_/lha ma yin gyi tshogs zhes bya ba ni spungs pa rnams so/_/non pa'i rang bzhin can zhes bya ba ni zil gyis non pa rnams so/_/rjes su byed par 'gyur zhes bya ba ni
[\[255b.3\]]gdams ngag dang rjes su mthun par rjes su 'grub pa'i phyir ro/_/de bzhin nyid du zhes bya ba ni ci lta ba bzhin gyi shes rab kyi pha rol tu phyin pa'i ting nge 'dzin so sor thob pa'i don du'o/_/mi 'dod pa zhes bya ba ni lus kyi sdug bsngal gyi tshor ba'i rgyu yin pa'i phyir ro/_/mi sdug pa ni gzugs
[\[255b.4\]]mi sdug pa'i phyir ro/_/mi dga' ba ni mi dga' ba dang yang dag par sbyor bas so/_/yid du mi 'ong ba ni dga' ba dang mi 'phrad pa'i phyir ro/_/'thab par byed pa zhes bya ba ni skyes bu'i ngag yang dag par rtsom pas so/_/rtsod par byed ces bya ba ni rgyal po'i pho brang la sogs pa la rtsod pa la zhugs pas
[\[255b.5\]]so/_/'gyed par byed pa ni dbyig pa la sogs pa 'dzin pas so/_/gshe ba ni tshig gis zil gyis non pas so/_/gal te de ltar byed pa ni khyed ni gsad par bya zhes bya ba la sogs pa nges pa'i phyir spro bar byed pa'o/_/sdang ba bskyed pa ni gnod par sems pa'o/_/'khon du 'dzin
[\[255b.6\]]pa ni zhe sdang bskyed pa'o/_/gang la zhes bya ba ni sbyin pa'i pha rol tu phyin pa la sogs pa'i spyod pa la'o/_/ci ltar zhes bya ba ni mi dmigs pa'i sbyor bas so/_/de ltar slob pas na zhes bya ba ni dran pa dang shes bzhin dag gis bag med pa yongs su spangs pas so/_/gang zhig 'di phyir
[\[255b.7\]]mi ldog pa'i byang chub sems dpa' la mngon pa'i nga rgyal de mtshon par byed pa'i le'u ni mngon pa'i nga rgyal gyi le'u ste le'u nyi shu bzhi pa'o//_//da ni gang la bslabs na thams cad mkhyen pa nyid la slob pa lags zhes gnas brtan rab 'byor gyi dri ba'o/_/bcom
[\[256a\]]
[\[256a.1\]]ldan 'das kyi lan ni rab 'byor gal te zhes bya ba la sogs pa ste/_zad pa zhes bya ba ni khyad par med pa'i phyir gzugs la sogs pa'i chos rnams thams cad la'o/_/'di ni mtshan ma med pa la bdun pa ste gang zhig gzugs la sogs pa'i chos
[\[256a.2\]]rnams kyi zad pa la slob pa de thams cad mkhyen pa nyid la slob ces bya ba'o/_/de bzhin du 'byung ba med pa dang nam mkha' dang nam mkha'i dngos po nyid thob pa la'o/_/chos kyi dbyings dang chos kyi dbyings kyi ngo bo nyid thob pa la'o/_/mya ngan las 'das pa la ni rnam pa thams cad
[\[256a.3\]]du gzugs la sogs pa rnams kyi mya ngan las 'das pa'i ngo bo nyid la slob po/_/ci'i slad du zhes bya ba ni rab 'byor gyi rgyu las 'dri ba'o/_/'di ni bcom ldan 'das kyis gang 'di skad du ci'i phyir slob par 'gyur zhes zer ba zhes bya ba bcom ldan 'das kyis dri ba rjes su brjod pa
[\[256a.4\]]sngon du 'gro ba'am de nyid kyi rgyu sbyin pa'i don du dri ba'o/_/rab 'byor ci snyam du sems zhes bya ba ste/_zad pa ni zad par mi 'gyur te zhes bya ba ni kun brtags dang gzhan dbang dag la yongs su grub pa'i ngo bo nyid de bzhin nyid kyi bdag nyid can gyi phyir rnam pa gang gis kyang gzhan gyis
[\[256a.5\]]nye bar brtags pa'i zad pa ni mi zad pa'o/_/skye bar 'gyur ba'am zhes bya ba'i tshig ni 'byung ba med pa la sogs pa bzlog pa shes par bya'o/_/skye ba ni rnam pa gnyis te/_mngon par gsal ba'i mtshan nyid dang skye ba'i mtshan nyid du 'gyur zhes gnyis gsungs pa ni skye bar 'gyur
[\[256a.6\]]ba'am dngos por 'gyur ba'o/_/sngar ni kun nas nyon mongs pa'i gzugs la sogs pa yang dag par 'byung ba la phyis nam mkha'i dngos po thob pa'am chos kyi dbyings kyi ngo bo thob par 'gyur ro/_/sngar nyid mi 'byung ba'i phyir gsungs pa ni/_de ni ma lags so zhes bya
[\[256a.7\]]ba ste/_'di rnams kyi bslab pa mchog gsungs pa ni/_rab 'byor de'i phyir zhes bya ba la sogs pa ste/_byang chub kyi snying po la zhes bya ba ni 'khor bar ltung ba'i sems can gyi khams la gzigs nas de rnams gdon pa'i don du rdo rje lta bu'i sems mngon du byas pa'i
[\[256b\]]
[\[256b.1\]]phyir ro/_/rang gi spyod yul zhes bya ba ni sems can yongs su smin pa dang rjes su mthun pa'i byang chub sems dpa'i spyod pa la'o/_/mgon por 'gyur ba'i chos zhes bya ba ni mgon po nyid du 'gyur ba rnams la'o/_/sems can gyi khams 'bri bar mi bya'o zhes bya ba ni sems can
[\[256b.2\]]gyi khams de la don dam par rang bzhin med pa'i phyir dang kun rdzob tu mu ma mchis pa'i phyir ro/_/gdung rgyun mi 'chad par bya ba zhes bya ba ni de lta bur gyur pa'i bslab pa la de bzhin gshegs pa brgyud pas bskyed pa'i rgyu yin pa'i phyir ro/_/bdud rtsi'i dbyings kyi sgo dbye'o
[\[256b.3\]]zhes bya ba ni mya ngan las 'das pa'i thabs so/_/rab 'byor bslab pa 'di ni zhes bya ba ni de ma thag par gsungs pa'i bslab pa'o/_/sems stobs zhan pas zhes bya ba ni byang chub sems dpas so/_/slob mi nus zhes bya ba ste de bas na brtson 'grus dang ldan par 'gyur bar
[\[256b.4\]]bya zhes bya ba'i don to/_/mgon du 'dod pa zhes bya ba ni mgon po nyid du 'dod pa'o/_/mngon par 'phags pa zhes bya ba ni mchog nyid do/_/bya rnams gsad pas na bya ba'o/_/bya rnams bsad nas 'tsho ba rtag par bya zhes bdag tu byas pas sdom pa ma yin pa skyes pa rnams
[\[256b.5\]]so/_/de bzhin du gzhan yang nya pa ni nya shor ba rnams so/_/shan pa ni lug gsod pa la sogs pa rnams te/_de rnams gsod pas na shan pa rnams so/_/long ba ni mig med pa'o/_/'on pa ni rna bas mi thos pa'o/_/zhar ba ni mig gcig pa'o/_/rdum po
[\[256b.6\]]ni dpung pa 'khyog pa'o/_/sgur po ni rgyab byung ba'o/_/zha bo ni sor mo 'khums pa'o/_/grum po ni pus mo zum pa'o/_/'theng po ni 'gro ba ma tshang ba'o/_/lkugs pa ni spobs pa med pa'o/_/dig pa ni lce las su mi rung ba'o/_/rna ba mi gsang ba ni sgra ring po nas mi thos
[\[256b.7\]]pa'o/_/yan lag nyams pa ni yan lag snad pa'o/_/yan lag ma tshang ba ni yan lag ma rdzogs pa'o/_/yan lag mi sdug pa ni mi dang mi 'dra ba'i yan lag go/_/stobs yongs su dag par 'gyur ba ni nges par 'grub pa'o/_/de dag rjes su thob par 'gyur zhes bya ba
[\[257a\]]
[\[257a.1\]]ni stobs la sogs pa'i yongs su dag pa mngon sum du thob par 'gyur ba'o/_/shes par bya ba'o zhes bya ba dang mthong bar bya ba'o zhes bya ba ste gsungs pa nyid dpes gsal bar byed pa ni/_'di lta ste dper na zhes bya ba la sogs pa ste/_sa le sbram ni
[\[257a.2\]]khyad par can gyi gser te ba lang dang glang gi rigs pas khyad par med pa'i gser ro/_/ba tsha can ni ba tsha dang bcas pa'i sa yod pa'o/_/gram pa ni mtho zhing chu med pa'o/_/sdong dum ni shing skom po'i dum bu'o/_/tsher ma sna tshogs ni ma da na ste myos byed kyi tsher ma la sogs pa'o/_/
[\[257a.3\]]'khor los sgyur ba'i rgyal srid 'di las byung bas na de thob par 'gyur ba'o/_/de bzhin du gzhan no/_/tha ba ni dge ba'i lo tog btsugs pa dang 'gal ba'i 'dod chags dang zhe sdang dang gti mug rnams so/_/the tshom ni bden pa dang dkon mchog rnams la som nyi za ba'o/_/phrag
[\[257a.4\]]dog ni gzhan gyi phun sum tshogs pa la lhag par khro ba'o/_/lhag ma ni pha rol tu phyin pa drug gi mi mthun pa'i phyogs so/_/de ltar zhes bya ba ni tshad med pa'i sems can la mnyam pa nyid dang 'gal ba'i tha ba la sogs pa spangs pas so/_/yang dag par gzung ba zhes bya ba ni shes rab
[\[257a.5\]]kyi pha rol tu phyin pa la thams cad yang dag par 'dzin pa'i bdag nyid can gyi phyir ro/_/yongs su bzung ba zhes bya ba ni btus nas snying po bzung ba'i phyir ro/_/rjes su song ba zhes bya ba ni stong pa nyid mthong bas ser sna dang khong khro ba la sogs pa zil gyis gnon pa'i phyir dang 'bad pa
[\[257a.6\]]med pas sbyin pa la sogs pa 'jug pa'i phyir ro/_/nang du 'dus pa zhes bya ba ni don dam par thams cad kyi shes rab kyi pha rol tu phyin pa'i rang bzhin nyid kyis gzhan rnams khongs su bsdus pa'i phyir ro/_/'jig tshogs la lta ba'i nang du lta ba drug cu rtsa gnyis 'dus par 'gyur zhes bya ba ste/_
[\[257a.7\]]'jig tshogs kyi lta ba 'di gang zhe na/_dam pa ma yin pa'i skyes bu la yang dag par bsnyen pa la brten nas dam pa'i chos ma thos pas tshul bzhin ma yin pa yid la byed pa'am/_rang bzhin can gyi dran pa nyams pa'am/_nye bar len pa'i phung po lnga la bdag dang bdag gi nyid du yang dag
[\[257b\]]
[\[257b.1\]]par mthong zhing gang zhig nges pa'am ma nges pa nyon mongs pa can gyi shes rab de ni 'jig tshogs kyi lta ba'o/_/gzugs ni bdag go zhe'am bdag ni gzugs dang ldan no zhe 'am/_gzugs bdag gi'o zhe'am bdag gi gzugs so zhes bya ba dang de bzhin du tshor ba la sogs
[\[257b.2\]]pa rnams la zhes bya ba rnam pa nyi shus 'jig cing de bas na 'jig pa'o/_/tshogs ni lus so/_/'jig cing tshogs pas na 'jig tshogs so/_/de la lta ba ni 'jig pa'i bdag nyid can gyi nye bar len pa'i phung po lnga rnams la bdag dang bdag gi bar blta ba'o/_/lta bar son
[\[257b.3\]]pa zhes bya ba ni rnam pa drug cu rtsa gnyis so/_/nang du 'dus pa zhes bya ba ni khongs su bsdus pa'o/_/de rnams kyang gang yin zhe na/_/'dir dge sbyong dang bram ze rtag par smra ba rnams kha cig bdag dang 'jig rten rtag par rab tu shes par byed pa min te de rnams kyang dngos po rnam pa bzhi
[\[257b.4\]]po de la re zhig kha cig ni 'jig rten pa'i lam gyi ting nge 'dzin reg par byed cing gcig gam gnyis nas ji srid du drug cu po skye ba dang 'jig pa rjes su dran par byed do/_/sems can rnams kyang yang dag par rgyu zhing 'khor bar 'chi 'pho ba dang skye bar gyur pa rjes su dran par byed
[\[257b.5\]]do/_/de rnams la 'das pa'i 'du byed rnams la dran pa tsam la ji lta ba bzhin du mi shes pa rnams la 'du shes dang /_tshor ba'i dbye ba mthong ba rnams la rang gi mtshan nyid kyi dbye ba de'i lta ba la son pa bdag dang 'jig rten ni rtag pa zhes skye bar 'gyur ro/_/bum pa bzhin
[\[257b.6\]]du gzhan gyis 'jig pa med pa yin te/_ther zug tu gnas pa rnam par shes pa bzhin du rang nyid kyis 'jig pa ma yin no/_/gzhan ni ting nge 'dzin la snyoms par zhugs pa bdag nyid kyi sngon gyi gnas rjes su dran par byed pa ni 'dir bdag gi ming ni 'di zhes bya/_rigs ni
[\[257b.7\]]'di zhes bya/_kha zas ni 'di lta zhig za/_tshe ni 'di srid cig gi mthar thug par gnas/_de nas shi 'phos te 'dir skyes pa dang zhes bya ba ni rnam pa dang bcas ngan rtags dang bcas pa skye ba gcig nas ji srid skye ba brgya phrag dang stong phrag kyang rjes su dran par byed de/_de ltar snga ma bzhin du 'jig
[\[258a\]]
[\[258a.1\]]pa dang skye ba dag rjes su dran zhing der yang 'di ltar 'gyur ro/_/bdag dang 'jig rten ni rtag pa ste snga ma ni gzhan rnams kyi skye ba rjes su dran nas lta ba skyed par byed de 'di ni bdag gi zhes bya ba bye brag go/_/gzhan ni lha'i mig bskyed nas lha'i
[\[258a.2\]]mig gis sems can rnams 'chi 'pho bar gyur pa dang skye bar gyur pa mthong zhing bde 'gro dang ngan 'gro'i 'gro ba yang mthong ngo /_/de la yang snga ma bzhin du 'di ltar 'gyur te bdag dang 'jig rten ni rtag pa ste/_'di la lha'i mig gi mngon par shes pas yul gyi lkog tu gyur pa da ltar
[\[258a.3\]]byung ba'i don mthong nas lta ba skye ba zhes bya ba snga ma dag las khyad par ro/_/gzhan rtog ge pa dang dpyad pa po rang nyid kyis spobs pa dang ldan pa so so skye bo'i sa la gnas shing 'di skad smra ste/_gang zhig yod pa de na yod pa dang gang zhig med pa de ni med pa ste/_med pa la 'byung
[\[258a.4\]]ba yod pa ma yin pa dang yod pa la 'jig pa yod pa ma yin no/_/de ni 'di skad smra ste/_bdag dang 'jig rten ni rtag pa ste zhes bya ba'i rtag par smra ba rnams kyi rab tu dbye ba rnam pa bzhi'o/_/mi rtag par smra ba ni rnam pa gnyis te/_gcig tu ni 'du shes med pa'i lha rnams las
[\[258a.5\]]'chi 'pho ba 'di ltar khyod 'ongs pa mngon par shes pa thob nas sngar gyi 'du shes dran par byed de/_de yang 'di ltar 'gyur te bdag dang 'jig rten ni mi rtag pa'o/_/gzhan ni rtog ge'i stobs kyis bdag dang 'jig rten ni mi rtag pa zhes smra'o/_/da ltar nyid du skyes pa zhes bya ba mi rtag
[\[258a.6\]]par smra ba ni rnam pa gnyis so/_/kha cig rtag par smra ba rnam pa bzhi ste/_skyes par gyur pa'i 'jig rten la sems can gzhan 'od gsal gyi lha nas 'chi 'pho nas tshangs pa'i gzhal yas khang stong par skye ba yin te/_de gcig pu dus ring por gnas shing sems can gzhan dag kyang
[\[258a.7\]]'dir skye bar 'gyur ba zhes de la mi dga' ba skye bar 'gyur ro/_/gzhan dag kyang de las shi 'phos nas tshangs pa'i 'jig rten du skye bar 'gyur te de rnams la yang 'di ltar 'gyur ro/_/'di ni thog mar bdag cag gi byed pa po zhes 'di ltar 'gyur ro/_/de rnams de nas yang shi 'phos nas 'di _
[\[258b\]]
[\[258b.1\]]ltar khyod 'ongs pa zhes de rnams la mngon par shes pa thob nas mthong ba rnams la tshangs pa ni rtag go/_/bdag cag ni mi rtag pa zhes de ltar 'gyur ro/_/kha cig ni dus ring por rol pa'am rtse dga' ba'i 'dod pa rnams la chags par 'gyur ro/_/de rnams de las shi 'phos nas mngon
[\[258b.2\]]par shes pa bskyed nas mthong zhing 'di lta bu'i lta ba can du 'gyur ro/_/gang dag dus ring por 'dod pa rnams la mi chags pa de rnams de nyid du rtag pa'o/_/de bzhin du yid la smod par byed pa rnams las phan tshun du gnod sems bskyed nas 'chi 'pho ba 'di ltar 'ongs pa snga ma bzhin du 'di
[\[258b.3\]]lta bu'i lta ba can du 'gyur ro/_/gzhan dag rtog ge'i stobs kyis gzugs dang /_sgra dang /_dri dang /_ro dang /_reg bya rnams mi rtag pa ste/_sems sam yid dam rnam par shes pa ni rtag pa zhes 'di skad smra'o zhes bya ba bzhi ni kha cig ni rtag par smra ba pa rnams so/_/mtha'
[\[258b.4\]]dang mtha' med pa can rnam pa bzhi ste/_gcig ni bsam gtan chung ngu la brten nas 'jig rten gyi mtha' yang dag par tshol bar gyur pa steng dang 'og dang logs su mtha' dang bcas pa'i 'jig rten mthong ngo /_/de ni mtha' dang ldan pa zhes smra'o/_/gzhan ni bsam gtan chen po la brten
[\[258b.5\]]pas steng dang 'og dang logs su mtha' med pa'i 'jig rten mthong zhing mtha' med pa zhes smra'o/_/gzhan dag ni bsam gtan 'bring la brten pas gang gi tshe mnar med pa'i 'og tu pha rol du dmigs pa med pa bsam gtan bzhi pa las steng gi phyogs su dmigs pa med pa logs su yang
[\[258b.6\]]thams cad kyi phyogs su dmigs pa de'i tshe steng dang 'og tu mtha'i 'du shes can la logs su ni mtha' med pa'i 'du shes can no/_/gzhan ni rtog ge'i stobs kyis 'jig rten mtha' dang ldan pa dang mtha' med pa zhes smra'o/_/yang na yi ge sna tshogs pa la mngon par zhen nas lta ba
[\[258b.7\]]bzhi pa skye ba yin gyi/_don sna tshogs pa nyid ces bya ba'i phyogs gsum pa ni ma yin no zhes bya ba mtha' dang mtha' med pa'i lta ba rnam pa bzhi'o/_/gzhan rnam par g.yeng ba smra ba rnam pa bzhi ste/_'dir kha cig dge sbyong ngam bram ze rnams bdag cag lha dang rnam par dag pa'i
[\[259a\]]
[\[259a.1\]]lha zhes so sor shes pa yin te/_gang du lha rnams kyi don dam par rnam par dag pa'i lha rnams kyi dri ba dris pa la rnam par g.yeng ba der de rnams dri ba dris pa ngag gis rnam par g.yeng ba thob par 'gyur ro/_/gzhan dag ni gzhan so sor rnyed
[\[259a.2\]]pa ma yin no/_/des na rnam par g.yeng ba'i lha zhes bya bar brjod do/_/de la kha cig ni 'di ltar so sor slob pa yin te/_bdag ni 'di shes pa yin te 'jig rten pha rol ci zhig yod dam yang na med ces bya ba ste/_gal te de bdag yod ces bya ba'am yang na med ces bya ba smra bar gyur
[\[259a.3\]]na de ni bdag la brdzun du smra bar 'gyur ro/_/de dri ba dris pa brdzun du smra ba'i 'jigs pas 'jigs pa dang mi shes pa srid pa'i 'jigs pas 'jigs pa bdag ni mi shes zhes bya ba ni gsal bar lung bstan par mi 'gyur ro/_/de lta na yang de ltar yang ma yin pa dang gzhan du yang
[\[259a.4\]]ma yin zhes bya ba la sogs pa'i ngag gis rnam par g.yeng ba thob par 'gyur ro/_/gzhan ni 'di ltar slob par 'gyur te/_bdag ni 'di mi shes pas legs par byas pa dang nyes par byas pa'i las rnams la 'bras bu rnam par smin pa ci zhig yod dam yang na med ces bya ba ste/_
[\[259a.5\]]de gzhan dag gis dris pa rang gi rtogs pa la mi mkhas pas dri ba'i 'jigs pas 'jigs pa dang log pa'i lta ba'i 'jigs pas 'jigs pa gsal bar lung mi ston te/_de ltar yang ma yin zhes bya ba la sogs pa'i ngag gis rnam par g.yeng ba thob par 'gyur ro/_/gsum pa ni 'di
[\[259a.6\]]ltar slob pa yin te/_bdag gis 'di ni dge ba 'di ni mi dge ba zhes bya ba 'di ni mi shes so/_/gal te de 'di ni dge ba 'di ni mi dge ba zhes bya ba bdag gis shes pa 'jig rten dge sbyong ngam bram ze mkhas pa dang rno ba pha rol smra ba rnams la 'bigs pa yod pa yin te/_de rnams
[\[259a.7\]]kyi dri bar gyur pa'i bdag la sems kyis phongs par 'gyur ro zhes bya ba'i dri ba'i 'jigs pas 'jigs pa snga ma bzhin du ngag gis rnam par g.yeng ba thob par 'gyur ro/_/mo mu ha thams cad kyis thams cad du des mngon par mtho ba'i lam mam nges par legs pa'i lam mam sdug bsngal
[\[259b\]]
[\[259b.1\]]dang kun 'byung de 'gog pa dang lam la dris pa yi ge tsam la yang mi mkhas pa bdag ni mo mu ha zhes bya ba gsal bar lung mi ston te/_gzhan la dris nas de dang rjes su sgrub pa las snga ma bzhin du ngag gis rnam par g.yeng ba thob par 'gyur ro/_/gang gi phyir phyir rgol ba 'ongs pa la 'di
[\[259b.2\]]rnams la 'di ltar 'gyur te/_der bsgrub par bya ba la rtogs par bya zhes 'di ni 'dir lta bar 'dus par rig par bya'o/_/de ltar lta ba 'di rnams bco brgyad du 'gyur ro/_/gzhan dag slar dge sbyong ngam bram ze rnams pha rol du shi ba bdag nyid 'du shes can nad med pa shi phan chad
[\[259b.3\]]smra ba 'di dag dngos po bcu drug gis 'di skad smra ste/_kha cig ni bdag rtag pa ste nad med pa shi phan chad 'du shes can du smra'o/_/de bzhin du bdag mi rtag pa dang rtag kyang rtag la mi rtag kyang mi rtag pa dang /_rtag pa yang ma yin mi rtag pa yang ma yin pa dang /_mtha' yod pa
[\[259b.4\]]dang mtha' med pa dang /_mtha' yod kyang yod la mtha' med kyang med pa dang /_mtha' yod pa yang ma yin mtha' med pa yang ma yin pa'i bdag shi phan chad 'du shes can du smra bar bya'o/_/de bzhin du rtag pa'i 'du shes can dang sna tshogs pa'i 'du shes can dang chung ba'i 'du shes can dang mtha' med
[\[259b.5\]]pa'i 'du shes can dang mtha' gcig tu bde ba can dang /_mtha' gcig tu sdug bsngal can dang bde ba yang ma yin sdug bsngal ba yang ma yin pa'i bdag nad med pa shi phan chad 'du shes can du smra bar bya'o/_/gal te yang de rnams phung po lnga dang bcas pa'i bdag 'dod pa yin te/_
[\[259b.6\]]de dus thams cad du bde ba can dang sdug bsngal can zhes bya ba la sogs pa nyams su myong ba dang 'gal ba de lta na yang de rnams de tsam gyi lta ba can no/_/gzhan dag bdag ni 'du shes med pa dang nad med pa shi phan chad smra ste/_de dag kyang dngos po brgyad kyis smra ste bdag ni rtag pa nad
[\[259b.7\]]med pa shi phan chad 'du shes can ma yin no/_/de bzhin du ci srid mtha' yod pa yang ma yin mtha' med pa yang ma yin pa'i bdag shi phan chad 'du shes can ma yin pa smra bar bya'o/_/de bzhin du 'du shes yod min med min du smra ba rnams ni rnam pa brgyad de/_bdag ni rtag pa shi
[\[260a\]]
[\[260a.1\]]phan chad 'du shes yod min med min can zhes bya ba ste ji srid du bdag mtha' yod pa yang ma yin mtha' med pa yang ma yin pa shi phan chad 'du shes yod min med min zhes bya ba ste/_de ltar re zhig lta ba lnga bcu'o/_/chad par smra ba rnams ni rnam pa
[\[260a.2\]]bdun te/_gcig ni re zhig 'di lta bu'i lta ba can du 'gyur te/_gang zhig bdag 'di gzugs can dang rgya che ba dang 'byung ba chen po bzhi las byung ba pha dang ma dag las yang dag par skyes pa ci srid du gnas pa de srid du nad dang bcas pa 'bras dang bcas pa zug rngu dang
[\[260a.3\]]bcas pa lus dang bral nas shi 'phos te 'jig par 'gyur ro/_/de tsam gyis bdag kun nas chad par 'gyur ro/_/ci ltar gyo mog chag pa so sor 'byar ba ma yin pa dang rdo ba chag pa ltar ro/_/gzhan yang bdag yod de gzugs can yan lag dang nying lag thams cad dang
[\[260a.4\]]ldan pa mtho ris nas byung ba 'dod pa la spyod pa ste/_de lus dang bral nas ci srid kun nas chad par 'gyur ro/_/de bzhin du mtho ris las byung ba gzugs na spyod pa'o/_/gzugs med pa ni rnam pa bzhi ste/_nam mkha' mtha' yas skye mched du nye bar 'gro ba nas/_ci srid 'du shes
[\[260a.5\]]med 'du shes med min skye mched la nye bar 'gro ba shi phan chad kun nas chad par 'gyur ba zhes bya ba chad pa'i lta ba can ni bdun no/_/mthong ba'i chos la mya ngan las 'das par smra ba ni lnga ste/_gcig ni 'di skad smra bar 'gyur te bdag 'di ni sems mthong ba nyid thob pa dang rnal 'byor la
[\[260a.6\]]dbang thob pa de ni dbang phyug nyid dang dbang ba nyid thob pa lha'i 'dod pa'i yon tan lngas yang dag par btang ba kun nas rjes su yan lag tu gyur pa rtse zhing dga' ba dang yongs su spyod cing mthong ba'i chos la mya ngan las 'das pa thob pa'i dag pas bdag dag par shes so/_/gzhan ni dbang phyug
[\[260a.7\]]nyid dang dbang nyid 'di ci lta ba bzhin pa ma yin te gang gi phyir 'dod pa rnams gzhan du 'gyur ba dang yongs su 'gyur ba dang bral bas mya ngan dang smre sngags 'don pa la sogs skye bar 'gyur ba de bas na 'dod pa rnams kyis dben pa rtog pa dang bcas dpyod pa dang bcas pa bsam gtan
[\[260b\]]
[\[260b.1\]]dang po las skyes nas gnas shing mthong ba'i chos la mya ngan las 'das pa thob pa bdag nyid sems par byed de/_rtog pa dang dpyod pa yang dag par 'byung bas 'di yang rgya che ba sems par byed cing rtog pa dang bral nas dpyod pa med pa ting nge 'dzin las skyes pa'i dga' ba dang bde ba
[\[260b.2\]]bsam gtan gnyis pa mthong ba'i chos la mya ngan las 'das pa sems par byed de/_gzhan ni 'di la yang dga' bas byas pa'i sems yangs pa las rgya che ba nyid sems par byed cing dga' ba'i 'dod chags dang bral nas/_bde ba lus kyis myong ba btang snyoms dang dran pa
[\[260b.3\]]yongs su dag pa'i bsam gtan gsum pa mthong ba'i chos la mya ngan las 'das pa la sems par byed do/_/gzhan 'di ni bde ba zhes bya ba sems kyi 'bad pas 'di yang rgya che ba sems par byed cing bde ba yang ma yin sdug bsngal ba yang ma yin pa'i bsam gtan bzhi pa mthong ba'i chos
[\[260b.4\]]la mya ngan las 'das pa can du smra'o/_/gal te 'di yang gzugs kyi 'dod chags spangs pas dus de srid bag la nyal spangs pa yang kun du spyod pas khams gsum las ma grol ba nyid de/_de ltar na yang re zhig de mthong ba'i chos la mya ngan las 'das pa thob pas bdag nyid grol
[\[260b.5\]]ba sems par byed ces bya ba mthong ba'i chos la mya ngan las 'das pa'i lta ba rnams ni lnga'o/_/thams cad gcig tu bgrang bar gyur pas lta ba drug cu rtsa gnyis su mdo sde tshangs pa'i dri ba las gsungs so/_/'di rnams 'jig tshogs kyi lta ba la khongs su bsdus pa ste/_lta ba
[\[260b.6\]]gzhan dag la de rtsa bar gyur pa'i phyir ro/_/'dus par 'gyur te zhes bya ba ni srog gi dbang po gnas pas bdag gi dngos po gnas pa'i phyir ro/_/mi shes pa zhes bya ba ni shes rab kyi pha rol tu phyin pa'i mi mthun pa'i phyogs la'o/_/mchog tu zhes bya ba ni ci ltar gsungs pa'i shes
[\[260b.7\]]rab kyi pha rol tu phyin pa'i sbyor bas mchog nyid la'o/_/bsod nams kyi mchog nyid ni bsod nams kyi mchog go/_/de nyid bstan par byed pa ni ci snyam du sems zhes bya ba la sogs pa ste/_se gol gtogs pa srid ni se gol nyung zad gtogs pa'o/_/bla na med pa zhes bya ba ni chos
[\[261a\]]
[\[261a.1\]]kyi sku thob pa'i phyir ro/_/mgon du 'gyur bar 'dod pa ni longs spyod dang sprul pa'i sku brnyes pa'i phyir ro/_/sangs rgyas kyi yul ni sangs rgyas kyi chos tshang ba'o/_/khyu mchog ni dbang du bsgyur ba'o/_/de'i dngos po ni de nyid do/_/rnam par rol pa ni rnam pa mang ba'i rdzu
[\[261a.2\]]'phrul gyi cho 'phrul rnams so/_/sangs rgyas kyi seng ge'i sgra zhes bya ba ni bdag nyid gcig pu 'gro ba la bdag med par smra ba dang ston pa zhes bya ba la sogs pa seng ge'i sgra rnams te mu stegs pa la sogs pa skrag par byed pa'i phyir ro/_/sangs rgyas rnams kyi phun sum tshogs pa ni 'phags
[\[261a.3\]]pa'i dge 'dun gnyis la bdag por byed pa nyid do/_/chos kyi gtam ni rgyas par chos rnams bstan pa'o/_/phun sum tshogs pa ni lhag pa'i tshul khrims la sogs pa'i dbye bas tha dad du byas pa'i rgyu'i phun sum tshogs pa'o/_/gnas par bya'o zhes bya ba ni mya ngan las 'das
[\[261a.4\]]pa la smon lam gyis so/_/yod par 'gyur ro zhes bya ba ni dngos su de'i mya ngan las 'das pa la zhugs pas so/_/rnam par dpyod par byed pa ni yongs su shes pa'i phyir ro/_/gnas par mi byed pa ni de rnams la mi gnas pa'i phyir ro/_/de ste 'di yang zhes bya ba dang yang dag par mi
[\[261a.5\]]shes pa dang 'di ni zhes bya ba la sogs pa sgra'i mtha' kho na'o/_/de ltar yang zhes bya ba ni rnam pa gsum po 'di nyid rnams kyis so/_/gal te de ltar spyod na zhes bya ba ni de ltar yang dag par shes shing yang dag par rjes su mi mthong zhing de'i mtshan ma mi 'dzin pa'i sbyor bas so/_/bslab pa rjod
[\[261a.6\]]par byed pa'i le'u ni bslab pa'i le'u ste le'u nyi shu rtsa lnga pa'o//_//da ni dang ba'i khyad par yang dag par skyes pa'i brgya byin spyod pa 'di la spyod pa'i byang chub sems dpa' sems can thams cad zil gyis gnon pa bstan par byed pa ni/_spyod pa nyid kyis kyang zhes bya ba ste/_spyod pa'i
[\[261a.7\]]mtshan ma la yang mi len pa la spyod cing zil gyis gnon na zhes bya ba ni bsod nams kyi khyad par las dang ye shes kyi khyad par las dang spyod pa'i khyad par las so/_/rnyed pa ni mi khom pa brgyad spangs pa'i mi la sogs pa rnams so/_/legs par rnyed pa ni legs par nye bar mkho ba'i phyir ro/_/sems
[\[261b\]]
[\[261b.1\]]'jug pa ni 'gro ba dang rab tu dang bar gyur pa zhes bya ba'i don to/_/sems bskyed pa zhes bya ba ni kye ma bdag 'di la gtogs par gyur cig ces bya ba'o/_/sems can dam pa zhes bya ba ni 'jug pa'i dus su brtson 'grus chen po dang yang dag par ldan pa'i phyir ro/_/da ni byang chub sems
[\[261b.2\]]dpa' rnams la 'dod pa'i don sgrub pa'i phyir brgya byin gyis de bzhin gshegs pa la mchod pa byas te/_de'i don du de la yongs su sngo bar byed ces bya ba bstan cing gsungs pa ni/_de nas zhes bya ba la sogs pa ste/_khyer bar gyur pa zhes bya ba ni bya bar 'gyur ba rnams so/_/
[\[261b.3\]]pha rol gyi 'gram zhes bya ba ni mya ngan las 'das pa la'o/_/mnyam par gzhag pa ni skyon dang bral ba'o/_/sems bskyed pa de rnams 'byor par gyur cig ces bya ba gzhan dang 'brel to/_/'tshal ba zhes bya ba ni 'dun pa'i dus su dga' ba bskyed pa'i phyir ro/_/yongs su
[\[261b.4\]]bsam pa dang zhes bya ba ni sbyin pa la sogs pa la sbyar ba'i dus su yang dang yang du bskyed pa'i phyir ro/_/yongs su bzung ba ni slar yongs su mi 'dor ba'i phyir ro/_/sangs rgyas kyi chos zhes bya ba 'di ni mdor bstan pa'o/_/'di'i rgyas par bshad pa ni tshig gsum gyis so/_/kun
[\[261b.5\]]rdzob dang don dam pa'i rnam pa rnams kyis chos thams cad mkhyen pa nyid ni thams cad mkhyen pa nyid gzhan gyi gdams ngag la ma ltos pa'o/_/skye ba tha ma la chos thams cad kyi ngo bo nyid mngon du byas pas rang 'byung nyid do/_/skyes pa'i sangs rgyas kyi ni chos rnams la slar mi ldog
[\[261b.6\]]pa'i phyir mi 'phrogs pa'i chos nyid do/_/ci zhig khyod la yid bzhin gyi nor bu ltar bsams pa'i don thams cad sgrub par byed pa'i de bzhin gshegs pa rnams kyi mchod pa dang yongs su bsngo ba'i dbang gis de ltar byang chub sems dpa' rnams la 'byung bar 'gyur zhes gsungs
[\[261b.7\]]pa ni bcom ldan 'das bdag ni zhes bya ba la sogs pa ste/_byang chub sems dpa' rnams kyi dgongs pa yongs su rdzogs pa dang don du gnyer ba la sems can thams cad kyi don la brten pa'i phyir mchog tu gzhan don du yongs su bsngo ba de'i phyir bdag gis 'di ltar de bzhin gshegs
[\[262a\]]
[\[262a.1\]]pa'i mchod pa dang yongs su bsngo bar bya'i byang chub sems dpa' rnams kyis ci ltar gsungs pa'i sems ldog par dogs pas ni ma yin zhes bya ba'i don to/_/de la dang po nyan thos kyi byang chub la sogs pa 'dod pas ldog pa dgag par byed pa ni/_bcom
[\[262a.2\]]ldan 'das bdag ni zhes bya ba ste/_slar mya ngan las 'das pa tsam don du mi gnyer ba rnams la rdzogs pa'i byang chub las ldog pa dgag par gsungs pa ni/_bcom ldan 'das bdag ni mi skye zhes bya ba'o/_/mi ldog pa gcig pur ma zad kyi 'on kyang phal cher 'jug pa nyid ces gsungs
[\[262a.3\]]pa ni/_rgya cher zhes bya ba ste/_don du 'tshal ba zhes bya ba ni bla na med pa'i bde ba la so sor gnas par byed pa'i phyir ro/_/sman par 'tshal ba ni chags pa dang le lo la sogs pas nye bar gdungs pa rnams la sbyin pa la sogs pa la so sor gnas par byed pa'i phyir ro/_/sems bskyed
[\[262a.4\]]pa'i khyad par rnams bstan par byed pa ni/_'di lta bu 'di dag dang ldan te zhes bya ba ste/_'di dag ces bya ba ni mdo las 'byung ba bstan pa'o/_/rgal ba ni khams gsum pa'i nyon mongs pa spangs pa'i phyir ro/_/grol ba ni mthong ba dang bsgom pas spang bar bya ba spangs pa'i phyir ro/_/dbugs
[\[262a.5\]]dbyung ba ni bde ba'i 'gro ba la 'gro ba'i phyir ro/_/yongs su mya ngan las 'das pa ni slar mi ldog pa'i phyir ro/_/de bas na 'dir byang chub sems dpa'i sems la sogs pa rjes su yi rang ba la sems can rnams la 'jug pa'i don du gsungs pa ni/_bcom ldan 'das gang zhes bya ba la
[\[262a.6\]]sogs pa ste/_theg pa la dang por zhugs pa ni mos pas spyod pa'i sa la'o/_/rab tu dga' ba la sogs pa'i sa bdun rnams la spyod pa la zhugs pa'o/_/phyir mi ldog pa ni mi g.yo ba la sogs pa'i sa gsum rnams la'o/_/skye ba gcig gis thogs pa ni de ma thag pa'i skye ba la
[\[262a.7\]]sangs rgyas 'byung ba rnams so/_/chos nyid ni chos kyi tshogs sam ngo bo nyid do/_/srang grangs su zhes bya ba ni srang gi tshogs kyis te srang 'di tsam zhes bya ba'o/_/bka' la grangs kyi sgra ni tshogs la yang 'jug ste/_dper na zhabs 'bring ba dang stobs kyi grangs zhes bya ba'o/_/grangs kyi sgra ni _
[\[262b\]]
[\[262b.1\]]tshogs dang dmigs pa la yang mthong zhes bya ba rnam par bshad pa'i rigs pa las kyang mthong ngo /_/rigs kyi bu byang chub sems dpa' yod pa la bsod nams chen po gzhal du med pa ste sems can thams cad kyi don du thams cad mkhyen pa nyid du dmigs pa med pa'i 'bras bu nyid kyis gzhal du
[\[262b.2\]]med pa'i phyir ro/_/de bas na de lta bu'i rjes su yi rang ba'i yid la byed pa mchog tu bsod nams skye ba'i rgyu don chen po 'di la mi nyan pa la sogs pa bag med pa bdud kyis byin gyis brlabs pa nyid kyis zhes gsungs pa ni/_bdud kyis zhes bya ba la sogs pa ste/_bdud kyis byin gyis brlabs
[\[262b.3\]]pa zhes bya ba ni thabs chen pos bdud kyis spro ba med par byas pa rnams so/_/mi nyan pa ni sgras so/_/ma 'tshal ba ni don gyis so/_/ma mthong ba ni gus pas so/_/rjes su yi rang bar mi sems pa ni mngon du phyogs par byed pa ma yin no/_/bdud kyi phyogs su 'byung bas bdud kyi phyogs
[\[262b.4\]]pa ste/_de bzhin du sems can gyi don chen po las nyams par byed pa'i phyir ro/_/bdud kyi gnas nas shi 'phos pa zhes bya ba ni bdud nyid de rnams kyi yongs su dag pa'i bsod nams la rnam par sdang ba'i bag med pa la brten pa yin pa'i phyir ro/_/mngon par sgrub pa zhes bya ba
[\[262b.5\]]ni sgrub pa rnams so/_/gang gis she na gsungs pa ni/_gang gis zhes bya ba la sogs pa ste/_yongs su bsngos pa zhes bya ba ni rjes su yi rang bar byas pa'o/_/rjes su yi rang bar bgyis pa zhes bya ba ni gcig tu zhes bya ba'i lhag ma'o/_/de rnams kyis ci zhig bya zhe na/_gsungs
[\[262b.6\]]pa ni/_rjes su yi rang bar bgyi'o zhes bya ba ste/_gang gis she na/_gsungs pa ni/_gang dag gis zhes bya ba la sogs pa ste/_brgya byin ni gang dag gis zhes bya ba la sogs pas bcom ldan 'das kyis tshig rjes su brjod nas/_de ltar de dag gis zhes bya ba la sogs pas
[\[262b.7\]]rjes su yi rang ba dang phan yon gsungs pa ni/_gang dag gis zhes bya ba la sogs pas so/_/byang chub sems dpa' rnams la khyad par med pas gal te yang sems can thams cad yongs su skyob pa'i phyir sems bskyed pa de lta na yang skal ba ci lta bar 'bras bu rjes su 'brel
[\[263a\]]
[\[263a.1\]]ba de'i phyir grol bar bya ba'i sems can rnams kyi bsod nams la ltos pa nyid kyis don gyi bya ba zhes bya ba ste/_byang chub sems dpa' rnams kyi sems bskyed pa dang rjes su yi rang ba'i shugs kyis sems can rnams kyi bsod nams la yang rjes su yi rang bar 'gyur te/_
[\[263a.2\]]rjes su yi rang bar byed pa la yang byed pa po ltar 'bras bu thob pa'i phyir ro/_/rjes su yi rang ba gcig pur ma zad kyi rang gi rgyud las bskyed pa dang mngon par grub par 'gyur zhes bya ba'o/_/sems bskyed pa la sogs pa 'di thams cad rdzogs pa'i byang chub rtogs pa 'byung ba la
[\[263a.3\]]'bras bu dang bcas par 'gyur ro/_/de nyid ni yod pa ma yin te/_log par snang ba'i ngo bo yin pa'i phyir ro/_/sgyu ma lta bu'i sems med pas ci ltar mngon par rdzogs par 'tshang rgya bar 'gyur zhes bya ba'i bsam pas rab 'byor gyis 'dri bar byed pa ni/_ci ltar zhes bya ba la sogs pa ste/_
[\[263a.4\]]sgyu ma mkhan pos sprul pa'i glang po che la sogs pa ni sgyu ma'o/_/de bzhin du gzhan yang gang zhig snang ba yod pa ma yin pa de ni sgyu ma lta bu'o/_/'di ci snyam du sems zhes bya ba la sogs pa ste/_dgongs pa ni 'di yin te/_gal te sems sgyu ma lta bu yin na byang chub ni sgyu ma lta bur mi 'gyur
[\[263a.5\]]ro/_/de ltar 'byung bar brgal bar 'gyur te gang gi phyir sems dang byang chub gnyis kyang sgyu ma lta bu ste de'i phyir brgal ba med ces bya ba skabs kyi don to/_/de ni ma lags so zhes bya ba ni med pa'i phyir zhes bya ba'i dgongs pa'o/_/gzhan na zhes bya ba ni gzhan no/_/de ni ma lags te zhes bya
[\[263a.6\]]ba ni de yang shin tu med pa'i phyir ro/_/'di nyid gsal bar byed pa ni/_bdag gis zhes bya ba la sogs pa dang /_chos gang zhig brjod par bgyi ba dang mchis pa'o zhe'am/_ma mchis pa'o zhes bya ba ste gang zhig kun brtags kyi chos de sgyu ma lta bu'i phyir sgyu ma
[\[263a.7\]]bzhin du yod pa dang med pa zhes brjod par mi nus zhes bya ba'i dgongs pa'o/_/'o na kun brtags kyi ngo bo nyid kyis dben pa yongs su grub pa'i chos mchis pa'o zhes bya ba'am ma mchis pa'o zhes bya ba brjod par nus zhes gsungs pa ni chos gang shin tu zhes bya ba la sogs pa ste
[\[263b\]]
[\[263b.1\]]chos gang yang yongs su grub pa de yang rnam pa thams cad kyis dben pa'i phyir yod pa'o zhes brjod par mi nus so/_/brjod du med pa rnam par dben pa'i ngo bo yod pa'i phyir med ces bya ba yang brjod par mi nus so/_/chos gang shin tu dben pa zhes bya ba ni dri ma dang bcas pa'i
[\[263b.2\]]gnas skabs la yang nam mkha' bzhin du rang bzhin gyis dben pa'i phyir kun nas nyon mongs pa med de de med pa nyid kyis rnam par byang ba yang yod pa ma yin no/_/de bas na ci ltar mngon par rdzogs par 'tshang rgya bar 'gyur zhes bya ba'o/_/chos ma mchis pa zhes bya ba ni yongs su grub
[\[263b.3\]]pa'i ngo bo nyid do/_/de yang yod pa'i chos thams cad las 'das pa'i phyir ma mchis pa'i chos zhes brjod do/_/shes rab kyi pha rol tu phyin pa ni shin tu dben pa lags la zhes bya ba ni yongs su grub pa'i ngo bo nyid do/_/bsgom par bgyi ba ma lags te zhes bya ba ni bsgom pa ni
[\[263b.4\]]goms par byed pa'o/_/de rang bzhin nyid kyis shin tu dben pa la rigs pa ma yin no/_/chos gang yang thob par bgyid pa'am zhes bya ba ni byang chub la yang 'dren pa po ma yin te rgyun du gnas pa'i phyir spong bar bgyid pa ma lags te rang bzhin gyis dben pa nyid kyi phyir
[\[263b.5\]]zhes bya ba bsam par byed do/_/bcom ldan 'das ci ltar dben pas dben pa mngon par rdzogs par 'tshang rgya bar 'gyur zhes bya ba ste/_gal te shes rab kyi pha rol tu phyin pa dang yang dag par rdzogs pa'i byang chub dben pa yin na ci ltar rdzogs pa'i byang chub dben pa la
[\[263b.6\]]shes rab kyi pha rol tu phyin pas mngon par rdzogs pa'i byang chub tu 'gyur zhes dri bar byed pa ni legs so legs so zhes bya ba la sogs pas bcom ldan 'das kyis 'di gsungs pa ste/_gal te gcig dben pa dang gzhan dben pa ma yin par 'gyur na de ltar na rigs pa ma yin
[\[263b.7\]]te gang gi phyir 'di gnyis kyang dben pa de bas na skyon med pa'o/_/'di nyid chos thams cad kyi dben pa'i mtshan nyid du shes shing mngon par rdzogs par 'tshang rgya bar 'gyur zhes brjod pa bstan par byed pa ni/_gang gi phyir zhes bya ba la sogs pa ste/_gsungs pa nyid kyi don yongs su
[\[264a\]]
[\[264a.1\]]rgyas par byed pa ni/_rab 'byor gal te zhes bya ba la sogs pas so/_/gal te yang dag par shes na de'i tshe rnam par rtog par 'gyur gyi shes rab kyi pha rol tu phyin pa ni ma yin no/_/de ltar zhes bya ba la sogs pas nye bar bsdu ba'o/_/mngon par rdzogs par
[\[264a.2\]]'tshang rgya ba yang med do zhes bya ba ni dben pas dben pa la mngon par rdzogs pa'i byang chub mi rigs pa'i phyir ro/_/byang chub mngon par rdzogs par 'tshang yang rgya ste zhes bya ba ni dben pa'i mtshan nyid shes shing mngon par rdzogs par 'tshang rgya bar 'gyur zhes brjod pa yin no/_/sngar gsungs pa nyid
[\[264a.3\]]kyi don bstan pa'i don nye bar ston par byed pa ni/_don zab mo la spyod do zhes bya ba ste/_gang gi phyir gzhan rnams kyis spyod par mi nus pa'o/_/dka' ba byed pa zhes bya ba ni gang gi phyir byang chub sems dpa' de mngon du byed pa'i phyir nus kyang sems can gyi don la ltos par byed pa ma yin
[\[264a.4\]]no/_/ci ltar bdag gis zhes bya ba la sogs pa ste/_gal te 'ga' zhig dmigs par gyur na de lta na dka' ba'i phyir dka' ba bgyid par 'gyur ro/_/gang gi phyir chos thams cad dmigs pa ma yin pa med pa rnams la mi dmigs pa zhes bya ba ni shes pa'i don du dka' ba byed pa
[\[264a.5\]]ma yin pa zhes bya ba'i dgongs pa'o/_/gang zhig mngon sum du bgyid pa zhes bya ba ni byang chub sems dpa'o/_/slar yang gang zhes bya ba ni byang chub ces bya ba'o/_/gang gis zhes bya ba ni shes rab kyi pha rol tu phyin pa zhes bya bas so/_/de bas na rdzogs pa'i byang chub ci zhig
[\[264a.6\]]sgrub pa'am bya ba cung zad yod pa ma yin nam zhes gsungs pa ni/_bcom ldan 'das gal te zhes bya ba la sogs pa ste/_mi zhum zhes bya ba ni bsnyen par mi byed pa ste 'dir ni mdor bstan pa'o/_/'di'i rgyas par bshad pa ni tshig rnam pa drug gis so/_/mi 'gong
[\[264a.7\]]zhes bya ba ni 'dir mnyes gshin pa 'bring ma yin pa'o/_/kun du mi zhum zhes bya ba ni 'di la mnyes gshin pa chung ba ma yin pa'o/_/yid phyir phyogs par mi 'gyur ba ni mnyes gshin pa med pa ma yin pa'o/_/mi dngang zhes bya ba ni 'di la 'dor bar 'dod pa ma yin pa'o/_/kun tu
[\[264b\]]
[\[264b.1\]]mi skrag ces bya ba ni dor ba ma yin pa'o/_/kun du skrag pa dang ldan par mi 'gyur ba ni rgyun gyis dor ba ma yin pa'o/_/de ltar mi dmigs pa'i spyod pa 'di la gal te mi zhum pa la sogs pa med pa de'i tshe byang chub sems dpa' shes rab kyi pha rol tu phyin pa la yon tan gyis
[\[264b.2\]]spyod do/_/yon tan gyi rnam par rtog pa 'byung ba rnam pa gsum du dogs nas sel bar byed de/_de la spyod pa'i rnam par rtog pa ni gal te spyod do zhes bya ba la sogs pas so/_/nye ba'i rnam par rtog pa ni nye bar gyur to zhes bya ba la sogs pas so/_/ring du bsrings pa'i
[\[264b.3\]]rnam par rtog pa ni ring du bsrings so zhes bya ba la sogs pas so/_/'di tsam gyis rnam par mi rtog pa'i ye shes ni shes rab kyi pha rol tu phyin pa zhes bstan par 'gyur ro/_/de la phyin ci log med pa dang rnam par rtog pa med par yang nyi tshe ba'i rnam par mi rtog pa yod
[\[264b.4\]]de ci ltar 'phags pa nyan thos rnams kyi'o/_/de rnams ni bsgom pa'i rang bzhin gyi shes rab kyis sdug bsngal la sogs pa'i bden pa rnams phyin ci ma log pa rnam pa bzhis kun las rnam par byed do/_/de las gzhan pas rtag pa la sogs pa'i phyin ci log rnams la rtog par
[\[264b.5\]]mi byed pa de bas na de yang rnam par mi rtog par brjod do/_/de'i phyir nyi tshe ba'i rnam par rtog pa bsal ba'i don du nam mkha'i dpe'o/_/spros pa thams cad kyis rnam par mi rtog pa byang chub sems dpa' rnams kyi ye shes te de rnams ni mi rtag pa la sogs pa yang rnam par
[\[264b.6\]]mi rtog ci srid du byang chub kyang de'i phyir khyab par byed pa nam mkha' bzhin du rnam par mi rtog pa nyid de bas na nam mkha'i dpe'o/_/phyi rol gyi yul can khyab pa rnam par mi rtog pa nyid 'di yod mod nang gi bdag nyid ni ma yin no/_/de la rnam par rtog pa nyid 'jug pa la spyod pa ma
[\[264b.7\]]grub pa zhes bya ba'i dogs pa la nang gi bdag nyid la yang rnam par mi rtog pa nyid grub pa'i don du sgyu ma'i skyes bu'i dpe'o/_/'on te ye shes ni rnam par mi rtog pa ste shes pa la ci nas kyang shes bya yod par 'gyur ba de lta na yang gzung ba dang 'dzin pa'i ngo bo thob pa de 'gyur zhes bya
[\[265a\]]
[\[265a.1\]]ba'i dogs pa la gzugs brnyan gyi dpe'o/_/gzugs brnyan la ni 'di ltar mi 'gyur te dmigs pa gang gis bdag skyes pa de la bdag 'dzin pa po ste 'on kyang de'i rnam pa skyes pa de la 'dzin pa zhes brjod pa yin no/_/de bzhin du rnam par mi rtog
[\[265a.2\]]pa'i ye shes kyang sbyor ba'i gnas skabs su chos thams cad kyi stong pa nyid dmigs par byas nas skye ba yin no/_/rtogs pa'i gnas la ni stong pa nyid kyi ngo bo nyid kho na thob pa yin gyi gzhan du na stong pa nyid 'dzin pa zhes bya ba ma yin no/_/de nyid kyi phyir brjod pa/_shes byas
[\[265a.3\]]khyad par med pa gang /_/shes pa de ni rtog dang bral/_/zhes bya ba'o/_/khyad par med pa'i ye shes la yang stong pa nyid kyi ngo bo thob pa nyid do/_/ci skad du brjod pa/_rtog pa po med rtog bya med/_/don dam par 'dir yod ma yin/_/kye ma mchog tu rtogs dka' ba'i/_/chos nyid khyod
[\[265a.4\]]kyis rtogs par 'gyur/_/zhes bya ba'o/_/byang chub sems dpa' rnams la sa dang po nyid la rnam par mi rtog pa'i ye shes thob pa yod de/_de ni yang dag par mchog tu gyur pa ni ma yin te/_shes rab kyi pha rol tu phyin pa grub pa med pa'i phyir ro/_/de bas na 'grub pa bstan pa'i don
[\[265a.5\]]du de bzhin gshegs pa'i dpe'o/_/sa dang po la zhugs pa nyid kyis byang chub sems dpa' rnams kun du 'gro ba'i chos kyi dbyings so sor rtogs pa'i phyir mnyam pa nyid kyi ye shes thob pa yin no/_/sangs rgyas kyi sa la ni mthar thug pa thob pas grub pa'o/_/gal te rnam par mi rtog pa'i ye shes
[\[265a.6\]]kyis bsdus pa byang chub sems dpa' rnams kyi shes rab kyi pha rol tu phyin pa de'i tshe de rnams sems can gyi rnam par rtog pa med pas ci ltar sems can gyi don mdzad ces bya ba dogs nas sprul pa'i dpe'o/_/ci ltar sprul pa la 'di ltar mi 'gyur te/_'di ni bdag gis bya zhes bya ba'o/_/'on
[\[265a.7\]]kyang byed pa de bzhin du byang chub sems dpa' rnams kyang rnam par rtog pa med kyang rnam pa sna tshogs pa gdul bya ci lta bar rjes su 'dzin par byed pa'i bya ba rnams byed pa yin zhes bya ba'o/_/gsungs pa nyid kyi don gnyis pa shing gi 'khrul 'khor gyi dpes bstan pa'i don du rjod par byed _
[\[265b\]]
[\[265b.1\]]pa ni 'di lta ste dper na zhes bya ba la sogs pas so/_/sgyu ma lta bu'i sems kyis nye bar mtshon pa'i le'u ni sgyu ma lta bu'i le'u ste le'u nyi shu rtsa drug pa'o//_//de ltar rnam par mi rtog pa'i spyod pa thos pas kye ma chos 'di ni rgya che ba 'di lta ste shes rab kyi pha rol tu phyin pa
[\[265b.2\]]zhes bya ba yang dag par shes pa'i blo gnas brtan shA ri'i bus smras pa/_kye ma snying po la spyod do zhes bya ba ste kye ma'i sgra ni dga' ba la'o/_/de lta bu'i shes rab kyi pha rol tu phyin pa la don dam pa nyid kyi phyir smras pa/_snying po zhes bya ba ste/_gnas brtan rab 'byor ni shes rab kyi pha
[\[265b.3\]]rol tu phyin pa zhes bya ba rdzas su yod pa'i chos 'ga' zhig yod ces bya ba'i dgongs pas smras pa/_snying po ma yin pa la zhes bya ba ste/_dngos po yod pa rnams nyid la ni cung zad snying po zhes bya bar 'gyur ba yin gyi dngos po med pa las 'das pa'i shes rab kyi pha rol tu phyin pa la cung zad
[\[265b.4\]]dngos po yod pa'i snying po yod pa ma yin zhes bya ba'i dgongs pa'o/_/spyod pa 'di la lha'i bu rnams kyi yid ches pa gsungs pa ni/_de nas zhes bya ba la sogs pa ste/_sems bskyed nas zhes bya ba ni sems bskyed pa med pas 'di lta bu'i spyod pa mi 'grub pa'i phyir ro/_/mngon par sgrub pa
[\[265b.5\]]zhes bya ba ni sgrub pas sbyin pa'i pha rol tu phyin pa la sogs pa rnams kyis yang dag par sgrub pa'o/_/zab mo zhes bya ba ni 'phags pa'i ye shes ma skyes pa rnams kyi dngos po dang dngos po med pa las rnam par grol ba nyid kyis gzung bar dka' ba nyid kyi phyir ro/_/goms pa 'di ni 'phel bar byed pa'i don du
[\[265b.6\]]ste/_mngon du byed pa'i don du ni ma yin zhes gsungs pa ni/_de ltar spyod kyang zhes bya ba ste/_de ltar 'dis phyag 'tshal bya ba nyid la rgyu rnam pa bzhi bstan te sems bskyed pas bsam pa [(]phum [,]phun [)]sum tshogs pa dang mngon par sgrub pa la sbyor ba phun sum tshogs pa dang /_shes rab kyi pha rol tu
[\[265b.7\]]phyin pa'i spyod pa mngon du byas pas dbang ba nyid thob pa'i phun sum tshogs pa dang /_yang dag pa'i mtha' mngon du ma byas pas nyes dmigs spong ba'i phun sum tshogs pa'o/_/sems can gyi don la ma ltos pa nyid kyis byang chub sems dpa'i chos kyi mnyam pa nyid las yang dag par 'das
[\[266a\]]
[\[266a.1\]]nas theg pa dman pas rnam par grol ba ni byang chub sems dpa' rnams kyi nyes dmigs so/_/'dis zhes bya ba ni gsungs pa'i rim pas so/_/mang ba gsungs pa nyid kyi phyir nges pa'i don yongs su 'dzin pa'i don du gsungs pa ni/_gang chos rnams
[\[266a.2\]]kyi zhes bya ba la sogs pa ste/_chos nyid la spyod kyang zhes bya ba 'dis lam gyi gdon mi za ba nyid gsungs so/_/de lta na yang 'khor ba pa'i sdug bsngal rnams kyis gnod par gyur pa rnams la yang sems can gyi don la ltos pas mngon du mi byed par dka' ba byed pa'o/_/rab 'byor
[\[266a.3\]]ni sems can dpag tu med pa khas len pa nyid sems can med pa'i rtog pa dang ldan pa rnams kyi mchog tu dga' ba zhes gsungs pa ni/_'di dag ni zhes bya ba la sogs pa ste/_gdul bar bya ba rnams zhes bya ba ni gang dag theg pa gsum la gdul bar bya ba rnams so/_/nam mkha'
[\[266a.4\]]dben pa'i phyir zhes bya ba ni ci ltar sgrib pa med pa tsam la nam mkha'i tha snyad de'i phyir nam mkha' zhes bya ba ni cung zad ma yin no/_/de bzhin du bdag la sogs pa dang bral bas sems can zhes bya ba ni tha snyad tsam ste/_sems can zhes bya ba 'ga' zhig ma yin no/_/de ltar nam mkha' dang
[\[266a.5\]]sems can dag la mtshungs par brjod na/_nam mkha' dang sems can gyi go cha dag la yang mtshungs pa nyid du gsungs pa ni/_nam mkha' dang lhan cig ces bya ba la sogs pa ste/_gang zhig nam mkha' nyid bya'o zhes go cha bgos pa nam mkha' de med pa'i phyir rjes su bsam pa ma yin no/_/de
[\[266a.6\]]bas na de dang lhan cig tu rtsod pa med do/_/de bzhin du sems can rnams kyang med pa'i phyir bdag nyid la rnam par grol ba mi sems so/_/phung po lnga las tha dad pa 'ga' zhig bdag la sogs pa'i sems can zhes bya ba med mod/_phung po lnga'i rang bzhin ni yod par 'gyur
[\[266a.7\]]ba de bas na sems can rnams kyi tha snyad kyi rten gzugs la sogs pa rnams la yang med pa gsungs pa ni/_/sems can dben pa'i phyir zhes bya ba la sogs pas so/_/dben pa'i slad du zhum par mi bgyid do zhes bya ba ste/_gal te byang chub sems dpa' dngos po'i ngo bo gang gis kyang bdag
[\[266b\]]
[\[266b.1\]]nyid mthong na de'i tshe zhum par 'gyur zhes bya ba'i dgongs pa'o/_/chos gang la yang zhes bya ba ni bdag gi tha snyad kyi yul phung po la sogs pa'o/_/zhum par 'gyur ba ma mchis so zhes bya ba ni rang nyid kyis med pa'i phyir ro/_/de nyid kyi phyir gsungs pa ni/_de ci'i slad du zhe na zhes bya
[\[266b.2\]]ba ste/_chos de dag gang yang zhes bya ba ni phung po la sogs pa'am sems so/_/chos de yang zhes bya ba la sogs pa ste/_chos gang gis zhes bya ba ni sems kyis so/_/chos gang zhes bya ba ni byang chub sems dpa'o/_/bcom ldan 'das de de bzhin te zhes bya ba zhal gyis bzhes
[\[266b.3\]]nas byang chub sems dpa' ci ltar de la spyod pa de gsungs pa ni/_rab 'byor 'on kyang zhes bya ba la sogs pa ste/_brjod pa dang zhes bya ba ni gzhung gis so/_/bshad pa dang zhes bya ba ni don gyis so/_/bstan pa dang zhes bya ba ni lhag ma med par brjod pa'i phyir ro/_/nye bar bstan pa
[\[266b.4\]]zhes bya ba ni gsang ba brjod pa'i phyir ro/_/zhum par mi 'gyur zhes bya ba ni dman par mi 'gyur ba'o/_/bag mi tsha zhes bya ba ni ngal bas so/_/bag tsha ba dang mi ldan zhes bya ba ni dus thams cad du ngal ba'i phyir ro/_/mi zhum zhes bya ba ni sems kyis btud pa'i phyir ro/_/
[\[266b.5\]]yang dag par mi zhum pa ni dus thams cad du btud pa'i phyir ro/_/phyir phyogs pa ni rgyab kyis phyogs pa'i phyir ro/_/bcom zhing phyir phyogs pa ni slar mngon du ma byas pa'i phyir ro/_/mi dngang ba ni skrag pa la mngon du phyogs pa'i phyir ro/_/kun du mi skrag pa ni yang dag par mi skrag pa'i
[\[266b.6\]]phyir ro/_/kun du skrag pa dang mi ldan pa ni dus rtag pa nyid kyis so/_/shes rab kyi pha rol tu phyin pa la spyod ces bya ba ni rig par bya'o/_/'di la spyod cing phan yon gyi khyad par gsungs pa ni/_gal te zhes bya ba la sogs pas so/_/phan 'dogs shing zhes bya ba ni khyad par
[\[266b.7\]]du bstod pa'i phyir ro/_/dgongs par mdzad do zhes bya ba ni dran pa las so/_/sangs rgyas bcom ldan 'das de rnams kyang de dag la chos ston cing zhes bya ba dang 'brel to/_/ci lta bu zhe na gsungs pa ni/_nyan thos kyi dge 'dun zhes bya ba la sogs pa ste/_ci lta bu la zhe na/_gsungs
[\[267a\]]
[\[267a.1\]]pa ni shes rab kyi pha rol tu phyin pa la spyod cing zhes bya ba la sogs pa ste/_ming ni mtshan no/_/rus ni yang dag par rdzogs pa'i byang chub la sogs pa'i rigs so/_/stobs ni dad pa dang brtson 'grus dang dran pa dang ting nge 'dzin dang shes rab rnams so/_/
[\[267a.2\]]kha dog ni lhag ma'i yon tan rnams so/_/gzugs ni rang bzhin te sems can thams cad yongs su skyob par 'dod pa la sogs pa'o/_/'di rnams yongs su sgrogs pa'i tshul ni rab kyi tshul lo/_/ched du brjod pa zhes bya ba ni mngon par 'phel ba'i chos kyi shugs dang dga' bas
[\[267a.3\]]bslang ba'i tshig ni ched du brjod pa'o/_/yang ched du brjod pa ni brjod pa'o/_/gang gi yon tan zhe na/_gsungs pa ni/_de la zhes bya ba la sogs pa ste/_'di lta ste dper na zhes bya ba la sogs pas dpe gsungs so/_/rab 'byor de bzhin du zhes bya ba la sogs pas don no/_/ci
[\[267a.4\]]thams cad kyi zhes bya ba la sogs pas dri ba'o/_/rab 'byor de ni ma yin te zhes bya ba la sogs pas lan no/_/chags pa thams cad ni bden pa'i nye bar dmigs pa thams cad do/_/bcom ldan 'das mchis sam zhes bya ba la sogs pas slar dri ba'o/_/rab 'byor yod do zhes
[\[267a.5\]]bya ba la sogs pas ni lan no/_/rab 'byor 'di dag kyang zhes bya ba la sogs pas nye bar bsdu ba'o/_/yang gzhan gsungs pa ni/_rab 'byor gzhan yang gang dag ces bya ba la sogs pas so/_/yang de dag kyang zhes bya ba la sogs pas nye bar bsdu ba'o/_/rab 'byor gzhan yang
[\[267a.6\]]zhes bya ba la sogs pas te/_zhi ba'o zhes bya ba ni spros pa thams cad nye bar zhi ba'i phyir ro/_/mos pa zhes bya ba ni zhi ba rnams slar mi skyed pa'i phyir ro/_/phyir mi ldog pa rnams kyi dbang ni phyir mi ldog pa'i dbang ngo /_/de thob pa ni phyir mi ldog pa'i dbang thob pa'o/_/des non par
[\[267a.7\]]ma gyur pa ni zhugs pa'o/_/sangs rgyas rnams kyi ming la sogs pa yongs su bsgrags pa la phan yon gsungs pa ni/_yang de dag gis zhes bya ba la sogs pas so/_/rab 'byor gzhan yang zhes bya ba la sogs pa ste/_ci ltar lhag par mos par bya zhe na/_gsungs pa ni/_
[\[267b\]]
[\[267b.1\]]de bzhin no zhes bya ba la sogs pas so/_/de dag ces bya ba ni mi bskyod pa gcig pur ma zad pa'o/_/gang rnams kyi zhe na gsungs pa ni gang dag de'i zhes bya ba la sogs pa ste/_de dag gi thad nas zhes bya ba ni mi bskyod pa dang de'i byang chub sems dpa' rnams kyi'o/_/rab 'byor
[\[267b.2\]]de ltar zhes bya ba la sogs pas thos pa'i phan yon nye bar bsdus nas de bzhin nyid kyi sgrub pa gsungs pa ni lta ci smos zhes bya ba ste/_de bzhin nyid kyi don du zhes bya ba ni de bzhin nyid do/_/rab 'byor rjes su sbyar bar gyur pa nyid bstan par byed pa ni/_bcom ldan 'das gang gi tshe zhes bya ba la
[\[267b.3\]]sogs pa ste/_de bzhin nyid ma gtogs pa zhes bya ba ni de bzhin nyid tsam la snang ba'i phyir ro/_/chos gzhan gang yang dmigs su med na kun brtags rnam pa sna tshogs pa mi snang ba'i phyir ro/_/de'i chos gang zhig ces bya ba la sogs pa ni go sla'o/_/gnas brtan rab 'byor ma
[\[267b.4\]]dag pa'i gnas skabs la chos gzhan gyi dmigs pa bkag pa la de bzhin nyid la bcom ldan 'das kyis khyad par gsungs pa ni/_rab 'byor re zhig de bzhin nyid ces bya ba la sogs pa ste/_de bzhin nyid la yang dri ma dang bcas pa'i gnas skabs la kun brtags dang 'dra ba'i phyir de bzhin
[\[267b.5\]]nyid rnam par dag pa'i gnas skabs la dmigs pa ma yin no/_/gang de bzhin nyid la gnas par 'gyur zhes bya ba ni byang chub sems dpa'o/_/dgongs pa ni 'di yin te gal te cung zad dmigs pa yin pa dang cung zad kyang mi dmigs pa yin na de lta na phyogs snga mas glags rnyed par
[\[267b.6\]]'gyur ro/_/gang gi phyir byang chub sems dpa' dang shes rab kyi pha rol tu phyin pa dang byang chub dang gnas dang sgrub pa 'di thams cad med na de'i tshe ci zhig de la dri bar bya zhes bya ba'o/_/brgya byin ni skyon med pa'i chos ston par byed pa nyid kyis rab 'byor la bstod pa smras pa ni/_gang
[\[267b.7\]]dang gang zhes bya ba la sogs pa ste/_/thogs pa zhes bya ba ni rnam par 'phongs pa'o/_/brtsams te zhes bya ba ni dbang du byas nas so/_/chos sgra zhes bya ba ni rigs pa smra ba'o/_/chos dang zhes bya ba ni sangs rgyas kyi mya ngan las 'das pa'o/_/rjes su mthun pa'i chos
[\[268a\]]
[\[268a.1\]]zhes bya ba ni rjes su mthun pa'i lam mo/_/lung bstan pa zhes bya ba ni gsal bar smras shing ngo /_/lung ston pa zhes bya ba ni gsal bar smra ba'o/_/chos thams cad kyi rnam par dben pa dang stong pa nyid do/_/de la gnas pa ni ting nge 'dzin no/_/chos thams
[\[268a.2\]]cad dmigs su med pa ni de la gnas pa'o/_/kau shi ka yang gnas brtan rab 'byor gyi zhes bya ba la sogs pas byang chub sems dpa' shes rab kyi pha rol tu phyin pa'i gnas pa la rab 'byor gyi gnas pa las mchog nyid du gsungs pa ni/_de bzhin gshegs pa'i gnas pa ma gtogs
[\[268a.3\]]par zhes bya ba la sogs pa'o/_/spyod pa ni ting nge 'dzin sgrub pa'i don du'o/_/gnas pa ni ting nge 'dzin sgrub pas so/_/snying po la sogs pa'i le'u ni snying po'i le'u ste le'u nyi shu rtsa bdun pa'o//_//da ni mchod pa'i don du mngon par dang ba yang dag par skyes pa'i lha rnams
[\[268a.4\]]nye bar 'ongs pa gsungs pa ni/_de nas de'i tshe zhes bya ba la sogs pa ste/_lha'i bu gzhan zhig ces bya ba ni skye ba gsungs so/_/lha'i rigs de la sum cu rtsa gsum pa gtso bor gyur pa de nyid kyi phyir de dag lha sum cu rtsa gsum pa zhes brjod do/_/gtso bor gyur pa de rnams kyi nang nas gcig
[\[268a.5\]]go/_/de yang gtso bo yin pa'i phyir lha rnams dang lhan cig ces gsungs so/_/de rnams kyis bcom ldan 'das mchod pa zhes rtogs par bya'o/_/de lta na yang de dag me tog rnams blangs nas bcom ldan 'das la gtor bar gyur zhes bya ba chen mo rnams las 'don pa yin no/_/
[\[268a.6\]]drug cus lhag pa'i brgya phrag ni brgya phrag drug cu'o/_/sangs rgyas kyi mthus zhes bya ba ni rjes su 'gro ba'i don dang /_ming gcig gis de rnams lung bstan pa'i don du de sangs rgyas kyi gnas skabs la yang de rnams kyi me tog gi char byung ba sangs rgyas rnams kyi mchod pa la rnam par smin pa nye bar bstan
[\[268a.7\]]pa'i don du bcom ldan 'das kyis rdzu 'phrul gyi cho 'phrul mdzad pa zhes bya ba shes par bya'o/_/snyim pa gang bar gyur nas zhes bya ba ni rab tu gang ba'i snyim pa rnams zhes bya ba'i don to/_/chos nyid ces bya ba ni rtse gcig par gyur pa'i rang bzhin no/_/ci lta bu zhes dogs pa
[\[268b\]]
[\[268b.1\]]la gang gi tshe zhes bya ba la sogs pa nas ji srid gser gyi kha dog rnams zhes bya ba'i bar gyis so/_/btsod kha'i kha dog ni dmar ba'i rab tu dbye ba'o/_/shel dang dngul gyi kha dog ni dkar po'i bye brag rnams so/_/gser gyi kha dog rnams ni ser po'i bye brag rnams so/_/
[\[268b.2\]]chos nyid nye bar bstan nas gtso bo la der ci zhig 'byung zhes gsungs pa ni/_de dag byung ste zhes bya ba la sogs pa nas dbu'i gtsug tu nub par gyur to zhes bya ba'i bar gyis so/_/rnam pa sna tshogs pa lung bstan pa rnams la rnam pa sna tshogs pa'i gnas ni sna tshogs pa'i skye ba rnams
[\[268b.3\]]la 'don pa yin te/_gang gi tshe bcom ldan 'das dmyal bar lung ston par bzhed pa yin na de'i tshe zhabs kyi mthil du nub par 'gyur ro/_/ci srid gal te nyan thos kyi byang chub la lung bstan par bzhed pa yin na de'i tshe zhal du'o/_/rang sangs rgyas kyi byang chub la lung bstan
[\[268b.4\]]par bzhed na de'i tshe mdzod spur ro/_/yang dag par rdzogs pa'i byang chub tu lung ston par bzhed pa yin na de'i tshe dbu'i gtsug tu nub par 'gyur zhes bya ba'o/_/nub par gyur to zhes bya ba la gyur to'i sgra yang des na 'os par 'gyur zhes bya ba'o/_/ming gcig pa zhes bya ba ni
[\[268b.5\]]ci ltar gsungs pa'i smon lam dang mchod pa dag la thams cad la dang ba'i khyad par gyis byin gyis brlabs pa'i phyir ro/_/mnyam par 'gyur zhes bya ba ni tshogs mnyam pa'i smon lam gyi phyir ro/_/tshe'i tshad dang dam pa'i chos gnas pa'i dus dag la shin tu ring ba nyid de
[\[268b.6\]]sangs rgyas kyi zhing rnams rnam par dag pa'i phyir shes rab kyi pha rol tu phyin pa la gnas pas gnas pa rnams kyi byang chub chen po la lung bstan par 'gyur ro zhes bya bas gdul bya rnams spro ba bskyed pa'i don du kun dga' bo de lta bas na zhes bya ba la sogs pa nas gnas par bya'o zhes
[\[268b.7\]]bya ba'i mtha'i bar gyis nye bar sdud par byed do/_/kun dga' bo gang su dag ces bya ba nas yang dag par rdzogs pa'i sangs rgyas [(]rnam [,]rnams [)]kyi zhes bya ba'i bar gyis shes rab kyi pha rol tu phyin pa la spyod pa rnams kyi yon tan gsungs so/_/kun dga' bo gang dag 'di la zhes bya ba la sogs pa
[\[269a\]]
[\[269a.1\]]nas rigs par bya'o zhes bya ba'i mtha'i bar gyis gang dag thos nas spong bar mi byed pa de rnams kyi yang yon tan gsungs so/_/smod par byed pa ni smad pa'o/_/'gal bar byed pa ni dor ba'o/_/'khrug par byed pa ni de dang 'gal ba'i don la bdag tu
[\[269a.2\]]byed pa'o/_/'jigs par byed pa ni sems la gnod pa nyid kyis de la spyod pa yongs su spong ba'o/_/'gog pa ni de 'dzin pa la sogs pa rnams las pha rol po rnams log pa'o/_/spong ba ni 'di ni sangs rgyas kyis gsungs pa ma yin zhes sgrogs pa'o/_/gnod pa byed pa ni de'i don du log pa'i
[\[269a.3\]]'thad pa brjod pa'o/_/kun dga' bo 'on kyang zhes bya ba nas spyad par bya ba yin no zhes bya ba'i bar gyis mtha' theg pa dman par mi ltung ba la rgyu gnyis gsungs te/_smon lam mi slu ba nyid dang byas pa shes pa nyid ces bya ba'o/_/da ni bcom ldan 'das shes rab kyi pha rol tu phyin
[\[269a.4\]]pa la gnas pa'i byang chub sems dpa' rnams la yang dag par rdzogs pa'i byang chub tu lung bstan pa la sogs pas rang nyid kyi rjes su 'dzin pa mdzad nas mya ngan las 'das pa'i mthar thug par rang nyid kyis mdzad par 'gyur te/_yongs su mya ngan las 'das phyin chad byang chub
[\[269a.5\]]sems dpa' rnams la rjes su 'dzin pa'i don du kun dga' bo la yongs su gtad pa mdzad pa ni kun dga' bo de lta bas na zhes bya ba la sogs pas so/_/de la byang chub sems dpa' chen po rnams ni rang nyid kyis gzhan don gyi khur khur ba'i phyir smon lam rnams byas pa de'i phyir de rnams
[\[269a.6\]]la bstan pa tsam nyid las yongs su gtad pa mi 'byung ngo /_/nyan thos rnams la ni snying rjes dman pa'i phyir dang rang nyid kyis rnam pa gzhan du 'bras bu yongs su rdzogs pa'i phyir 'di gzung ba la sogs pa la brtson 'grus med par 'gyur ba de bas na de rnams la yongs su gtad
[\[269a.7\]]par bya'o/_/de la yang 'phags pa shA ri'i bu la sogs pa rnams la bcom ldan 'das yongs su mya ngan las 'das pa'i sngar yongs su mya ngan las 'da' ba'i phyir 'phags pa kun dga' bo bcom ldan 'das yongs su mya ngan las 'das kyang yun ring por gnas pa'i phyir dang thos pa
[\[269b\]]
[\[269b.1\]]'dzin pa rnams las mchog yin pa'i phyir de nyid la yongs su gtad pa'o/_/gang gi phyir byang chub sems dpa' rnams la rdzogs pa'i byang chub thob pa'i rgyu sangs rgyas kyi gdung yongs su mi gcad pa'i phyir dang /_shes rab kyi pha rol tu phyin pa nye bar gnas pa de'i phyir yongs su
[\[269b.2\]]gtad pa'o/_/yongs su gtad pa ni yang dag par gtad pa'o/_/de nyid rjes su 'brel pa ni rjes su gtad pa'o/_/dngos su na 'di nyan thos nyid kyis rtogs pa'i dbang mi byed pa la yang ci'i phyir yang dag par gtad pa zhes bya ba'i dogs pa la gsungs pa ni yi ge tsam yang nub par mi 'gyur ba zhes bya ba ste yi ge tsam yang nub par
[\[269b.3\]]mi 'gyur zhes bya ba ni yi ge'i tshogs so/_/rgyu de las 'di gtad pa'o/_/de'i dbang du mdzad du nas zhes bya ba'o/_/yi ge'i tshogs 'di ni gzung ba la sogs pa'i don du khyod la gtad pa yin pa ni gang gi phyir nyan thos kyis kyang 'di'i bstan pa 'di byed par 'gyur ba byang chub sems dpa' rnams la
[\[269b.4\]]don chen po byed pa'o/_/rtogs pa'i don du ni byang chub sems dpa' nyid rnams 'di'i skal ba dang ldan pa zhes bya ba'i dgongs pa'o/_/ci'i phyir ni yongs su gtad ce na/_gsungs pa ni/_zung shig ces bya ba la sogs pa ste/_de ltar yongs su gtad pa zhes gsungs pa ni/_ji ltar
[\[269b.5\]]'di nub par mi 'gyur ba zhes bya ba ste/_ci ltar 'di nub par mi 'gyur ba de ltar khyod kyis bya'o zhes bya ba'i don to/_/chos kyi phung po stong phrag mang po ni bcom ldan 'das las bdag gis thos pa de bas na ci srid ci tsam gzung ba la sogs pa mi nub pa'i don du bdag nus pa 'byung bar
[\[269b.6\]]'gyur zhes bya ba'i kun dga' bo'i dogs pa la gsungs pa ni kun dga' bo khyod kyis gal te zhes bya ba la sogs pa ste/_chos ni gsung rab yan lag bcu gnyis te de bshad pa'o/_/mngon sum du zhes bya ba ni gang zhig kun dga' bos brgyud nas thos pa der nyes par brtsi ba
[\[269b.7\]]srid pas mngon sum du zhes bya ba gsungs so/_/kun dga' bo'i mdo las kun dga' bos smras pa/_chos kyi phung po brgyad khri lhag ma dag dang bcas pa bdag gis bcom ldan 'das kyi thad nas bzung ba dang dge slong rnams la gnyis zhes bya ba'o/_/phyis zhes bya ba ni slar ro/_/
[\[270a\]]
[\[270a.1\]]rnam par chud gsan pa zhes bya ba ni tshig la sogs pa rnams phyin ci log las 'khrug par byas pa'i phyir ro/_/btang ngam zhes bya ni thams cad yongs su dor ba'i phyir ro/_/brjed par byas pa zhes bya ba ni tshig la sogs pa rnams yid la myur du mi dran
[\[270a.2\]]pa'i phyir ro/_/nyes par brtse ba ni nyes pa byas pa'o/_/tshig gam zhes bya ba ni tshig tu byas pa ste/_'dis don go bas na tshig go/_/gsung rab la ngag tu brjod pa ste dper na ming gi tshogs dang tshig gi tshogs dang yi ge'i tshogs so zhes bya ba'o/_/tshig gi yan lag ni tshig gi
[\[270a.3\]]phyogs gcig go/_/mgu ba zhes bya ba ni legs par bdag gis chos bstan zhes bya bas yongs su tshim pa skyed pa'i phyir ro/_/bdag dang 'brel pas bcom ldan 'das mnyes pa'i rgyu kun dga' bo yang khyod kyis gal te zhes bya ba la sogs pa brjod na/_dus gsum gyi sangs
[\[270a.4\]]rgyas rnams dang 'brel pas mnyes pa'i rgyu gsungs pa ni/_kun dga' bo khyod kyis yang zhes bya ba la sogs pa nas brjed par byas nas zhes bya ba'i mtha'i bar gyis so/_/'di'i rjes la de ci'i phyir zhe na zhes bya ba sngon gyi po ti rnams la 'don pa yin te/_'don pa de nyid rigs pa kho na'o/_/
[\[270a.5\]]gang yang 'ga' zhig tu de srid du kun dga' bo khyod ces bya ba la sogs pa slar bton nas/_de ci'i phyir zhe na zhes bya ba 'don pa yin na de ni shin tu 'brel pa can ma yin te/_rang dang 'brel pas gnyis pa sngar nyid du gsungs pa'i phyir ro/_/de bas na 'khrul pa byas pa'i 'don pa 'di
[\[270a.6\]]zhes bya ba'o/_/yum ni sa dang po la ste sa bon 'dzin pa'i phyir ro/_/skyed pa ni sa gzhan rnams la ste sa bon rgyas pa'i phyir ro/_/'byin pa ni sangs rgyas kyi sa la ste rnam pa thams cad du rdzogs pa'i byang chub sgrub pa'i phyir ro/_/'dis ni 'di ston par byed de shes rab kyi pha rol
[\[270a.7\]]tu phyin pa bstan pa nyid bdag gis bstan pa thams cad kyi nang na gtso bo ste de bas na bstan pa thams cad yongs su dor nas kyang 'di'i gzung ba la sogs pa la 'bad par bya zhes bya ba'o/_/de ltar mi brjed pa la sogs pa la yongs su rgyas pa'i rgyu brjod nas sngar gsungs pa nyid
[\[270b\]]
[\[270b.1\]]yongs su gtad pa nye bar sdud par byed pa ni kun dga' bo de lta bas na zhes bya ba la sogs pa ste/_yang 'di ci lta bur mi nub pa'i don du 'bad par bya snyam pa'i dogs pa la gsungs pa ni 'di gzung bar bya'o zhes bya ba la sogs pa ste/_yi ge dang tshig dang gsal byed shin tu
[\[270b.2\]]gsal bas yig 'bru dang nges pa'i tshig bzang por gzung bar bya zhes bya ba ste gzhung 'di mthong bar kha cig ni 'di skad smra ste/_gang zhig bcom ldan 'das kyis don gsungs pa don de bstan pa dang rjes su mthun pas ming gi tshogs dang tshig gi tshogs dang yi ge'i tshogs
[\[270b.3\]]rnams la rnam par gzhag pa ni sdud pa ste/_des na mdo sde thams cad las bcom ldan 'das kyis don gsungs so/_/yi ge rnams ni sdud pa po rnams kyi'o/_/gal te yang yi ge rnams kyang bcom ldan 'das kyis gsungs pa nyid bsdu bar bya ba yin na de'i tshe shin tu
[\[270b.4\]]yongs su gsal ba zhes bya ba'i khyad par ni don med pa'o/_/de nyid kyi phyir 'phags pa kun dga' bo nyid bcom ldan 'das ma la sdud pa po zhes bya ba'o/_/de 'di gnyis kyang slob dpon dbyig gnyen zhabs kyi rjes su bzhed pa ma yin te/_skyabs gsum gyi brtag pa las 'di skad
[\[270b.5\]]gsungs te/_chos gang zhig de bzhin gshegs pas bstan pa de yi ge dang tshig de nyid kyis gsal bar byed pa dang /_go rims de nyid kyis yang dag par 'dzin pa dang bstan pa nyung ba dang lhag ma med pa phyin ci ma log pa de'i tshe gzhung 'di 'phags pa dpal dbyangs kyis gsungs
[\[270b.6\]]pa zhes bya ba brjod de/_yi ge rnams yang dag par yongs su skyong ba la don yang phyin ci log par 'byung ba'i phyir zhes bya ba'o/_/de nyid kyi phyir 'phags pa kun dga' bos gsungs pa mngon sum du bdag gis bcom ldan 'das kyi thad nas chos 'di rnams thos pa dang mngon
[\[270b.7\]]sum du bzung ba'o/_/'dir ni da ltar yi ge de nyid dang tshig de nyid dang go rims de nyid kyis nyung ba dang lhag pa med pa phyin ci ma log pa dag gis so sor rjes su brjod pa zhes bya ba rgyas par ro/_/de nyid kyi phyir mdo dang mdo las bstan pa ni don bzang po dang tshig 'bru bzang po
[\[271a\]]
[\[271a.1\]]dang ma 'dres pa dang yongs su rdzogs pa zhes bya ba la sogs pa rgyas par ro/_/gzhan du na yig 'bru bzang po zhes bya ba sdud pa po bdag nyid la bstod pa byas par 'gyur zhes bya ba'o/_/gang zhig yang nyi khri gzhung 'grel las shes rab kyi pha rol tu phyin pa la
[\[271a.2\]]phyag na rdo rje nyid sdud pa po zhes bya ba gsal ba nyid du brjod par mdzad do/_/de bas na shin tu yongs su gsal bas zhes bya ba la don ni 'di yin te/_gsung rab kyi sdud pa ni rnam pa mang bas lan mang du mang po rnams kyis byas so/_/de la sde pa'i gzhung rnams nyid bcom
[\[271a.3\]]ldan 'das bzhugs par gyur pa nyid la gang gis ci ltar thos pa des 'brel pa'i go rims bstan pa'i sngon du 'gro bas bsdus nas sde pa'i gzhung nyid 'dzin pa'o/_/gzhan du na pha rol po rnams la ci zhig bstan par 'gyur 'grel pa'i go rims med pas se'u bcu la sogs pa'i
[\[271a.4\]]ngag bzhin du thams cad ma 'grel par 'gyur ro/_/sdud pa chen po'i mdo las kyang gsungs pa yin te/_gnas brtan shA ri'i bus bcom ldan 'das kyis gnang bas bcom ldan 'das kyi mngon sum nyid du sdud pa byas so/_/phyis bcom ldan 'das yongs su mya ngan las 'das pa la
[\[271a.5\]]mu stegs pa rnams ltar bstan pa du ba'i mtha' can du ma gyur cig ces bya ba 'phags pa 'od srungs chen po la sogs pa rnams kyis sdud par bgyis so/_/de bas na 'dir yang 'phags pa phyag na rdo rje la sogs pa byang chub sems dpa' chen po rnams de bzhin gshegs pa yongs su
[\[271a.6\]]mya ngan las 'das pa la ci srid du theg pa chen po'i chos la sdud par mi bgyid pa de srid du bcom ldan 'das ma 'di gnas brtan kun dga' bos kyang 'grel pa'i go rims nye bar bstan te sdud nas pha rol po rnams la bstan pa'i don du 'dzin par bya ba kho na'o/_/des na gsungs pa yi ge dang tshig
[\[271a.7\]]dang gsal byed shin tu gsal bas tshig 'bru dang nges pa'i tshig bzang por gzung bar bya'o/_/gang yang bcom ldan 'das nyid kyis yi ge rnams gsungs pa de rnams nyid shin tu yongs su gsal ba de bas na de bzhin gshegs pas gsungs pa'i yi ge rnams la nyams par ma byed
[\[271b\]]
[\[271b.1\]]cig ces bya ba'i ched du mdzad pa'i don to/_/dus gsum gyi sangs rgyas de rnams kyi yi ge de rnams zhes bya ba le'u brgyad pa las bstan to/_/gtan tshigs gsungs pa ni de ci'i phyir zhe na zhes bya ba ste/_chos kyi sku tshad mar byas te zhes bya ba ni chos kyi sku ni rnam pa gnyis te/_
[\[271b.2\]]bstan pa'i chos kyi sku dang rtogs pa'i chos kyi sku'o/_/de rnams gnyis la yang tshad mar byas nas so/_/gang gi phyir bstan pa'i chos rnams kyi nang nas 'di ni gtso bo'o/_/rtogs pa'i chos kyi sku ni shes rab kyi pha rol tu phyin pas bsdus pas so/_/'ga' zhig tu chos kyi sku nyid
[\[271b.3\]]ces bya ba'i chos nyid de la tshad mar byas nas zhes bya ba'i 'don pa'o/_/de dang de zhes bya ba bshad par gyur pa'i bya ba la sogs pas 'brel par bya'o/_/phan par sems pa ni mi 'dod pa las sel bar rtsom pa'o/_/dga' ba ni mnyes gshin pa'o/_/gus pa ni
[\[271b.4\]]yon tan gyi khyad par bsgom pas byas pa'i mi 'da' ba nyid do/_/dge ba ni nad med pa la sogs pa thob pa'o/_/bde bar gnas pa ni de bzhin gshegs pa bde bar gnas pa'o/_/bgyi ba ni bsnyen bkur la sogs pa'o/_/dbul ba ni me tog la sogs pa'o/_/bsam par bya
[\[271b.5\]]ba ni ci ltar bcom ldan 'das yod ces bya ba dus thams cad bsam pa'i phyir yon tan dang ldan pa des de dang de'i yon tan mngon du phyogs par byas pas so/_/bshad na zhes bya ba ni bshad par nus pa'o/_/bskal pa'am ci srid du cung zad lhag ma'i bskal par 'gyur ro/_/de'i 'og tu
[\[271b.6\]]gal te rgyas par 'dod par gyur na'o na ci zhig mdor bsdus nas kun dga' bo ci zhig bshad ce na/_ci ltar zhes bya ba la sogs pa ste/_kun dga' bo de lta bas na zhes bya ba ni gang gi phyir bskal pa bye ba yang 'di'i yongs su gtad pa las brtsams te/_bstan par nus pa de'i
[\[271b.7\]]phyir tshad med pa'i yon tan dang sbyor bas bcom ldan 'das ma tshad med pa de bas na yongs su gtad pa yang tshad med pa'o/_/rab tu 'jig pa'i tshe rjes su yongs su gzung bar 'gyur ro zhes bya ba ni gzugs brnyan la sogs pa'i nye bar bstan pa'i don las 'jig pa'o/_/byi ba la sogs pa'i nye bar
[\[272a\]]
[\[272a.1\]]'tshe ba las glegs bam las 'jig cing so sor byed pa'o/_/kun dga' bo de lta bas na zhes bya ba ste/_gang gi phyir pha rol tu phyin pa drug po yang shes rab kyi pha rol tu phyin pa las nges par 'byung ba de bas na lan gnyis su yongs su sbyin pa dang yongs su
[\[272a.2\]]gtad do dang yang dag par gtad pa zhes bya ba don gcig go/_/chos kyi 'khor lo bskor zhing rjes su bskor nas zhes bya ba ni chos ni bden pa rnam pa bzhi ste 'phags pa rnams kyi shes bya yin pa'i phyir sdug bsngal ni shes bya ste shes pa zhes bya ba la sogs pa'i yongs su bskor ba
[\[272a.3\]]de rnams las 'byung ngo /_/chos de rnams kyi 'khor lo ni tshogs te de gal te gdul bya'i rgyud la rab tu bskor ba ni bstan pa'i stobs kyis de'i rtogs pa bskyed pa'i phyir chos kyi 'khor lo ni mthong ba'i lam du brjod do/_/de bas na ci ltar thams cad dgra bcom pa nyid mngon sum
[\[272a.4\]]du bya ba zhes bya ba ci ltar brjod/_chos bstan pa gang gis dgra bcom pa nyid thob pa de chos kyi 'khor lo rab tu bskor ba brjod pa ma yin no zhe na/_bden mod kyi sngar byung ba'i bcom ldan 'das ma rnams la bdag gi nyan thos khyod kyis nyan thos kyi bya ba ma byas par 'gyur zhes bya ba
[\[272a.5\]]'di tsam nyid brjod pa yin no/_/chen mo rnams la yang da ltar yang bdag gi nyan thos khyod kyis nyan thos kyi bya ba ma byas par 'gyur zhes bya ba 'di tsam 'don pa yin no/_/de bas na chos kyi 'khor lo'i sgra don nyid mi shes pa mi mkhas pa 'ga' zhig gis 'di bsnan pa kho na'o/_/chos kyi
[\[272a.6\]]'khor lo'i sgras chos bstan pa tsam brjod par bya zhes bya ba'i bshad pa gsung rab kyi rim pa la mkhas pa rnams ni rjes su sems pa ma yin no/_/chu tshod ni chu tshod do/_/chu tshod kyi bar ni de'i yang cha'o/_/thang cig ni yud tsam sum cu'o/_/de'i skad cig drug cu ni yud tsam mo/_/
[\[272a.7\]]skad cig tsam ni skad cig ma brgya nyi shu'o/_/dus kyi mtha' ni skad cig ma'o/_/skad cig ma la sogs pa gzung ba ni rim pa ci lta bar dbang po rnon po dang 'bring dang rtul po'i gang zag gis shes pa'i don du'o/_/bya ba yongs su rdzogs pa'i mtshan nyid 'dir skad cig mar shes par
[\[272b\]]
[\[272b.1\]]bya ste/_gcig la tha snyad bya ba ma yin pa'i phyir zhes bya ba slob dpon rnam par grol ba'i sde'o/_/de nas bcom ldan 'das kyis zhes bya ba la sogs pas bcom ldan 'das mi bskyod pa sangs rgyas kyi zhing dang bcas pa 'khor dang bcas pa yang dag par bstan pa ste/_slar de yang
[\[272b.2\]]dag par ston pa ni de la 'dod pa bskyed pa'i don du'o/_/yongs su dag pa'i sangs rgyas kyi zhing du skye ba'i phyir dang gdul bya rnams kyi smon lam gyi don du rgya che ba la mos pa'i byang chub sems dpa' rnams la dga' ba bskyed pa'i don du zhes bya ba ni slob dpon snga ma rnams so/_/
[\[272b.3\]]rgya mtsho lta bu zhes bya ba ni shin tu rgya che ba'i phyir ro/_/zab pa zhes bya ba ni thams cad kyi yon tan shes par dka' ba'i phyir ro/_/mi bskyod pa zhes bya ba ni rtogs pa nyid thob pas bdud la sogs pa rnams kyis 'bigs par bya ba ma yin pa'i phyir ro/_/yang mi snang bar 'gyur
[\[272b.4\]]ba ni de nas zhes bya ba la sogs pa gsungs so/_/'dir yang skabs 'dis stong pa nyid bstan pa rgyas pa'i don du'o/_/chos thams cad ni gzugs kyi phung po zhes bya bar bgrang ba rnams so/_/mig lam du yang zhes bya ba ni nye bar mtshon pa ste rna ba la sogs pa rnams la yang ngo /_/
[\[272b.5\]]chos rnams zhes bya ba ni sems dang sems las byung bar bgrang ba rnams so/_/chos rnams kyis zhes bya ba ni de 'dzin pa nyid kyis mngon par 'dod pa rnams so/_/slar chos rnams zhes bya ba ni da ltar byung ba 'dzin pa nyid kyis mngon par 'dod pa rnams so/_/chos rnams
[\[272b.6\]]zhes bya ba ni da ltar byung ba nyid gzung ba nyid kyis mngon par 'dod pa rnams so/_/chos rnams kyis chos rnams mi shes so zhes bya ba ni 'das pa dang ma 'ongs pa 'dzin pa nyid kyis mngon par 'dod pa rnams 'das pa dang /_ma 'ongs pa nyid gzung ba nyid kyis mngon par 'dod pa rnams
[\[272b.7\]]la mi shes so/_/chos thams cad ni zhes bya ba la sogs pas rigs pa gsungs so/_/'dzin pa la rag las pa ni gzung ba'i rnam par gzhag pa de'i phyir 'dzin pa med pa dang por gsungs so/_/ci'i phyir zhe na/_shes pa po ma yin pa dang mthong ba po ma yin pa'o/_/gsungs
[\[273a\]]
[\[273a.1\]]pa/_dgos pa byed nus pa ma yin no/_/'dir dgos pa ni gzung bar 'dod pa 'dzin pa'o/_/de la yang 'thad pa gsungs pa ni/_byed pa med pa zhes bya ba ste/_lus kyi bya ba dang bral ba'i phyir gang la yang 'dzin pa po ma yin no/_/'dzin pa
[\[273a.2\]]med pa'i phyir don gyis grub pa gzung ba rnams kyi med pa gsungs pa ni/_gzung ba med pa zhes bya ba ste/_nam mkha' byed pa med pa'i phyir zhes bya ba ste sngar gsungs pa'i byed pa med pa la gtan tshigs so/_/de ltar gzung ba dang 'dzin pa'i ngo bo med pa'i phyir kun brtags
[\[273a.3\]]med pa zhes gsungs so/_/gal te de ltar na ri bong gi rwa bzhin du chos thams cad la rnam pa thams cad du med par 'gyur zhes gsungs pa ni/_kun dga' bo chos thams cad ni sgyu ma'i skyes bu ltar bsam gyis mi khyab po zhes bya ba ste/_'dis ni brdzun pa snang ba tsam gyi ngo bo
[\[273a.4\]]gzhan dbang yod pa dang med pa nyid kyis bsam gyis mi khyab pa'i yod pa'i ngo bo gsungs so/_/gal te de ltar yin na don dam par thams cad med par 'gyur zhes bya ba gsungs pa ni/_tshor ba po ma yin no zhes bya ba la sogs pa ste/_yongs su grub pa'i ngo bo ni don
[\[273a.5\]]dam par tha dad pas gang gi yang tshor ba po ma yin te/_de'i tshe shes pa la shes bya dang khyad par med pa'i phyir ro/_/dngos po med pa zhes bya ba ni/_/gnyis med dngos po med pa yi/_/yod pa stong pa'i mtshan nyid do/_/zhes bya ba'i don to/_/de ltar spyod na zhes bya ba la
[\[273a.6\]]sogs pas shes rab kyi pha rol tu phyin pa'i bslab pa la bsngags pa'o/_/bslab pa'am chos thams cad kyi dam pa'i pha rol tu phyin pa rjes su thob par 'dod pas zhes bya ba ni pha rol gyi sgras mnyam pa'i don pha rol gyi sgra yang yod de de bas na pha rol gyi dngos po ni pha rol tu phyin
[\[273a.7\]]pa zhes brjod do/_/lung las kyang dngos po'i rkyen gyi mtha' can gyis kyang chos kho na mngon par brjod do/_/ci ltar gsher pa ni chu'i khams te gsher ba nyid chu'i khams zhes bya ba'o/_/de bas na chos rnams thams cad kyi mchog gi mtha' thob par 'dod pa zhes bya ba'i don to/_/
[\[273b\]]
[\[273b.1\]]po ti rnying pa rnams las 'di ltar 'don pa ste/_dam pa'i pha rol tu phyin pa'i byang chub chen po zhes bya ba'o/_/mngon rtogs dang sbyar ba'i chags pas byang chub chen po zhes bya ba ni bsnan pa'o/_/sangs rgyas rnams la yang phan par mdzad pa zhes gsungs pa ni kun dga'
[\[273b.2\]]bo bslab pa 'di la zhes bya ba la sogs pa ste/_chags pa med pa nyid ces bya ba ni dmigs pa dang bral ba nyid dam thogs pa med pa'i ye shes nyid do/_/tshad ma ni rgya che ba'i nges pa'o/_/zad pa ni dus kyi nges pa'o/_/mtha' ni grangs nges pa'o/_/med pa nyid yin pa'i
[\[273b.3\]]phyir zhes bya ba ni ri bong gi rwa bzhin du kun brtags rnam pa thams cad du med pa'i phyir ro/_/gzhan dbang med pa'i phyir zhes bya ba ni 'khrul pa tsam nyid kyi phyir ro/_/yongs su grub pa med pa'i phyir zhes bya ba ni rang nyid kyi dngos po med pa'i ngo bo nyid kyi phyir ro/_/tshad ma
[\[273b.4\]]dang 'brel pa zhes bya ba ni tshad mas yongs su gcod pa'o/_/dben pa dmigs su med na zhes bya ba ni gzung ba dang 'dzin pa'i ngo bos zhes bya ba'o/_/gzhal du med pa'i phyir zhes bya ba ni mi dmigs pa'i phyir ro/_/zad pa ni 'grib pa'o/_/yongs su zad pa ni dngos po med
[\[273b.5\]]pa'o/_/slar po ti 'ga' zhig la dus gsum bstan pas kyang so sor zad pa'am ma zad par 'gyur ba'am zad bzhin pa zhes bya ba dus gsum la yang zad pa med pa 'don pa yin no/_/nam mkha' mi zad pa'i phyir zhes bya ba ni nam mkha' bzhin du mi zad pa'i phyir ro/_/ci'i phyir zhe na
[\[273b.6\]]gsungs pa/_chos thams cad skye ba med pas zhes bya ba ni chos thams cad ni skye ba med pa ste/_de bas na de rnams kyi mi dmigs pa'i mtshan nyid shes rab kyi pha rol tu phyin pa yang nam mkha' bzhin du mi zad pa zhes bya ba'o/_/mngon par bsgrub par bgyi zhes bya ba ni 'phel
[\[273b.7\]]bar bya ba'o/_/gzugs zad pa nyid kyis zhes bya ba la sogs pa ste/_gzugs la sogs pa rnams kyi de bzhin nyid ni 'dir gzugs la sogs pa'o/_/gzugs la sogs pa rnams kyi de bzhin nyid la dmigs nas de rnams la mi zad pa nyid kyis shes rab kyi pha rol tu phyin
[\[274a\]]
[\[274a.1\]]pa 'phel bar bya zhes bya ba'i don to/_/de bzhin du ma rig pa la sogs pa rnams la'o/_/de la ma rig pa ni bden pa dang dkon mchog dang las kyi 'bras bu rnams ma rtogs pa ste/_ma rtogs pa'i phyir dang the tshom za ba'i phyir dang skur pa 'debs pa'i phyir ro/_/
[\[274a.2\]]bdag nyid du gyur pa ma yin pa rnams la bdag nye bar dmigs pa dang 'dod chags la sogs pa dang de'i rab tu dbye ba'i 'du byed rnams ni lus la sogs pa'i las rnams kyis bsdus pa rnam pa gsum ste/_dge ba dang mi dge ba dang lung du ma bstan pa'i mtshan nyid can no/_/'di
[\[274a.3\]]rnams las ma'i lto bar rnam par shes pa yang dag par zhugs pa khrag dang khu ba lhan cig tu kun gzhi rnam par shes pa'i bde ba dang sbyar ba'i ngo bo gcig pa nyid kyis skyes pa'o/_/zin pa'i phung po rnam par shes zhes bya ba bye brag tu smra ba'i 'don pas so/_/ming dang gzugs zhes bya ba ni
[\[274a.4\]]'gro ba gzhan dang dmigs pa gzhan rnams la ming du bya bas na ming ste/_'jug pa'i rnam par shes pas bsdus pa de'i tshe gzugs can ma yin pa'i phung po rnam pa bzhi'o/_/gzugs ni nur nur po la sogs pa zhes bya ba ste/_de dag la rnam par shes pa las 'phel bar 'gro ba'i phyir
[\[274a.5\]]ro/_/ci ltar gsungs pa kun dga' bo gal te rnam par shes pa ma'i lto ba la zhugs pa med na der yang ming dang gzugs de 'phel ba dang rgya che ba nyid du 'gyur ram/_de ni ma lags zhes skye ba dang ming dang gzugs kyi rnam par shes pa nyid las so/_/'phel ba ni legs par mtshon pa nyid
[\[274a.6\]]kyis brjod pa yin no/_/skye mched drug ni ming dang gzugs de nyid la skye mched drug gi ngo bor yongs su 'gyur ba'o/_/reg pa ni yul dang dbang po dang rnam par shes pa rnam pa gsum gyis bsdus pa'o/_/de'i dbang gis yul rnams la 'jug pa'o/_/'jug pa la tshor ba rnam
[\[274a.7\]]pa gsum bskyed pa'o/_/de yod pa la bde ba la sogs pa'i nyams su myong ba la sred pa skye bar 'gyur ro/_/len pa ni srid pa gzhan du 'dod pa la sogs pa rnams la sems kyi rgyun 'dzin pas na len pa ste/_srid pa gzhan gyis mtshams sbyor ba'i phyir las kyi bag chags nyid do/_/'byung
[\[274b\]]
[\[274b.1\]]bar 'gyur ba'i khams gsum gyi srid pa'i 'bras bu can gyi las ni srid pa zhes brjod do/_/'dis de bar ma chad pas srid pa gzhan 'byung bas na shes pas so/_/skye ba ni ming dang gzugs la sogs pa'i gnas skabs kyi go rims kyis sems can rnams skyed par byed de gong nas gong du gnas
[\[274b.2\]]skabs gzhan thob pa'i phyir ro/_/ming dang gzugs la sogs pa'i gnas skabs thams cad nyid ni skye ba'o/_/skye ba yod pa la lang tsho 'jig pa ni rgas pa'o/_/srog 'jig pa ni 'chi ba'o/_/gcig khas len pa med par yang rgas pas shi ba 'byung ba'i phyir ro/_/mngal nas skye ba'i skye
[\[274b.3\]]gnas la ming dang gzugs la sogs pa rnams med pas skye mched drug la sogs pa yang dag par 'byung ba ma yin no/_/srid pa dang bcas pa la dga' ba dang bde ba'i ngo bos bral bar gyur pa'i nang du gdung ba ni mya ngan no/_/mya ngan gyis gdungs pa'i bla ba ni smre sngags 'don pa'o/_/dbang
[\[274b.4\]]po lnga la mi bde ba ma lus par 'bab pa ni sdug bsngal lo/_/yid la mi 'dod pa 'bab pa ni yid mi bde ba'o/_/de'i sngon du 'gro ba can lus dang sems kyi ngal ba ni 'khrug pa'o/_/'di thams cad ni skye ba nyid las yang dag par 'byung ngo /_/yid 'byung ba bskyed pa'i don du nye bar bstan
[\[274b.5\]]pa'o/_/rab 'byor 'di ni zhes bya ba ste/_gang zhig phung po la sogs pa'i de bzhin nyid rnams la mi zad pa nyid kyis so/_/mtha' gnyis ni skye ba dang 'jig pa dag go/_/dbus ni skyes nas gnas pa'o/_/ma 'dres pa ni gzhan rnams dang thun mong ma yin pa'o/_/de ltar
[\[274b.6\]]lta ba zhes bya ba la sogs pas mi zad pa bsgoms pa'i phan yon rnams so/_/chos gang yang rgyu med par zhes bya ba rten cing 'brel par 'byung ba mthong ba'i phyir ro/_/rtag pa'am zhes bya ba ni thog ma dang tha ma med pa'o/_/brtan pa zhes bya ba ni skyes pa la 'jig pa med pa'i phyir
[\[274b.7\]]ro/_/ther zug ces bya ba ni 'ong ba dang nub pa'i ngo bos mi gnas pa'i phyir ro/_/rnam par 'gyur ba med pa'i chos can zhes bya ba ni gnas skabs gzhan med pa'i phyir ro/_/byed pa po'am tshor ba po zhes bya ba ni spong ba po dang 'dzin pa po med pa'i phyir ro/_/rab 'byor 'di
[\[275a\]]
[\[275a.1\]]ni zhes bya ba la sogs pa nas gzhung gi tshogs ni ci srid bla na med pa yang dag par rdzogs pa'i byang chub kyi bar ni go sla ba nyid do/_/rab 'byor de lta bas na zhes bya ba ste gang gi phyir 'di chos thams cad kyi mi dmigs pa'i mtshan nyid can yon
[\[275a.2\]]tan 'di lta bu dang ldan pa shes rab kyi pha rol tu phyin pa rgyu de las so/_/bas pa ni chos thams cad mi dmigs pa'i dus la'o/_/pha rol tu phyin pa drug gis bsgrub par bya ba byang chub ste/_de bas na ci ltar shes rab kyi pha rol tu phyin pa la spyod par bya zhes de ci'i phyir zhe na
[\[275a.3\]]zhes dogs nas gsungs pa ni/_rab 'byor shes rab kyi pha rol tu phyin pa la spyod pa ni zhes bya ba la sogs pa ste/_'khor gsum yongs su dag pa med pas sbyin pa la sogs pa rnams la pha rol tu phyin pa nyid dang rdzogs pa'i byang chub kyi rgyu nyid yod pa ma yin no/_/'khor
[\[275a.4\]]gsum rnam par dag pa ni shes rab kyi pha rol tu phyin pa la rag las pa zhes bya ba'i don to/_/thabs la mkhas pa la brtan par byed pa'i phyir thabs gsungs pa ni rab 'byor gang gi tshe zhes bya ba la sogs pa ste/_/ci'i phyir bsam par bya zhes bya ba'i dogs pa la gtan
[\[275a.5\]]tshigs gsungs pa ni/_de dag gi yang zhes bya ba la sogs pa ste/_bsam par bya ba'i 'bras bu gsungs pa ni/_de ltar bsams nas zhes bya ba la sogs pa ste/_bdag gis kyang chos de dag ces bya ba ni shes rab kyi pha rol tu phyin pa la spyod pa la sogs pa rnams so/_/sems
[\[275a.6\]]bskyed pa 'di dag ces bya ba ni chos de dag rjes su thob par bya'o zhes bya ba la sogs pa rnams so/_/rab 'byor 'di lta ste dper na zhes bya ba la sogs pas byang chub sems dpa'i khyad par brjod pa'o/_/don 'di la srid pa nyid kyis gdul bya rnams kyi sbyor ba la chad du bya ba'i
[\[275a.7\]]don du'o/_/me tog bkram pa zhes bya ba'am de bzhin gshegs pa rnams byang chub sems dpa'i gnas skabs su le'u 'di la lung bstan pa ste/_de bas na de rnams kyis nye bar mtshon pa'i le'u ni de'i le'u ste le'u nyi shu rtsa brgyad pa'o//_//bsdus pa dang bar
[\[275b\]]
[\[275b.1\]]ma dang rgyas pa la 'jug pa rnams kyis rnam pa thams cad mkhyen pa nyid dang lam shes pa nyid las brtsams te/_shes rab kyi pha rol tu phyin pa'i bstan pa la yongs su rdzogs par byas nas slar bde blag tu gzung ba'i don du thams cad du bsdus nas bcom ldan 'das kyis
[\[275b.2\]]bstan par mdzad pa ni/_rab 'byor gzhan yang zhes bya ba la sogs pa ste/_'di ltar zhes bya ba ni 'chad par 'gyur ba'i rims pas so/_/shes rab kyi pha rol tu phyin pa zhes bya ba ni rnam pa thams cad mkhyen pa nyid kyis bsdus pa dang lam shes pa nyid kyis bsdus pa dang rtog
[\[275b.3\]]pa dang bcas pa dang rtog pa med pa'o/_/chos thams cad chags pa med pa'i phyir zhes bya ba ni rang bzhin med pa nyid kyis chags par mi rung ba nyid kyi phyir ro/_/'o na cung zad yod pa ma yin zhes bya ba gsungs pa ni/_chos thams cad dbyer mi phyed pa'i phyir zhes bya ba ste/_dbyer mi phyed pa
[\[275b.4\]]ni stong pa nyid de/_gang gis don dam par chos thams cad gcig pa'i ngo bo'o/_/'o na de ltar yin na de'i ngo bos dngos po nyid du thal ba zhes gsungs pa ni/_chos thams cad 'byung ba med pa'i phyir zhes bya ba ste/_chos thams cad kyi spyi'i mtshan nyid dngos po'i ngo bo nyid kyis yod pa ma yin te zhes bya
[\[275b.5\]]ba brjod pa'i don du dngos po dang dngos po med pa las grol ba'i phyir zhes bya ba'i dgongs pa'o/_/gal te de ltar gcig pa'i rang bzhin chos thams cad yin na 'o na 'di ni kun nas nyon mongs pa 'di ni rnam par byang ba zhes bya ba la sogs pa'i dbye ba ci ltar yin zhes gsungs pa ni/_chos
[\[275b.6\]]thams cad 'gyur ba med par mnyam pa'i phyir zhes bya ba ste/_gang zhig chos rnams kyi 'gyur ba med pa stong pa nyid kyi mtshan nyid kyi rang bzhin 'di ni de dang mnyam pa ste kun rdzob pa'i spros pa'i ngo bos kyang ma yin no/_/'on te gang gis 'di chos rnams kyi gzhan dbang gi ngo bo nyid rnam par rig pa'i ngo bo nyid
[\[275b.7\]]des kyang 'di rnams mnyam pa ste/_de bas na mi 'gyur ba dang mnyam pa ci'i phyir brjod ces gsungs pa ni/_chos thams cad bdag med pa dang rnam par rig pa med par shes rab kyis rjes su rtogs pas zhes bya ba ste/_'di rnams kyi ngo bo nyid gzhan dbang
[\[276a\]]
[\[276a.1\]]ni brdzun pa'i snang ba'i ngo bo 'khrul pa tsam nyid de/_de bas 'jig rten las 'das pa'i shes rab kyis ci lta ba bzhin du ma rtogs pa'i phyir des kyang ci'i phyir na mnyam pa nyid do/_/'on te dngos po rnams kyi de bzhin nyid kyi rang bzhin nyid rtogs nas
[\[276a.2\]]de bzhin gshegs pas gang la yang bstan pa des de las shes nas mngon sum du bya ba'o/_/gal te gzhan dbang gi ngo bo nyid kyang med na ci zhig gang gis gang la bstan par bya zhes gsungs pa ni/_chos thams cad ces bya ba la sogs pa ming tsam dang tha snyad tsam gyis brjod
[\[276a.3\]]pa 'di rnams kyi ngo bo nyid gzhan dbang yang sgra'i yul gyi ngo bo nyams su myong ba ma yin zhes bya ba'i don to/_/tha snyad kyi de kho na nyid la 'byung bar 'gyur zhes gsungs pa ni/_tha snyad gdags pa yang zhes bya ba ste/_gang la yang ma yin zhes bya ba ni gal te sgra gang gis dngos po gang
[\[276a.4\]]zhig brjod par gyur na de'i rang bzhin nyid du 'gyur ba de'i tshe gzung ba las snga rol du yang brda la mi mkhas pa rnams kyang dngos po de ming des gzung bar 'gyur ro/_/de bas na ming de gang gis gang du tha snyad gdags par bya/_gang gis kyang ma yin zhes bya ba ni gal te brda la tha snyad
[\[276a.5\]]de mngon par gsal ba tsam du thob par 'gyur na mar me las bum pa bzhin du sngar yang dngos po de'i rang bzhin nyid do/_/gal te de ltar yin na shing gi sgras brda'i stobs kyis dus nam du yang bum pa brjod pa ma yin no/_/don thams cad sgra thams cad kyis brda'i dbang
[\[276a.6\]]gis brjod pa yin no/_/sgra rnams ni 'ga' zhig tu yan lag bkug par byed cing mthong ba ma yin no/_/de bas na brda las tha snyad ma yin no/_/gang yang zhes bya ba la sogs pa ni dngos po gcig nyid la ming sna tshogs pa mthong ba yin te/_sa dang sa gzhi dang zhes bya
[\[276a.7\]]ba'o/_/dngos po gcig nyid la sna tshogs pa'i rang bzhin nyid rigs pa ma yin no/_/chos thams cad ces bya ba la sogs pas nye bar bsdus nas ston par byed pa ste/_brjod du med pa ni brjod bya dang rjod byed kyi ngo bos tha snyad du bya ba ma yin pa'o/_/'o na ci ltar de nyid du yod pa
[\[276b\]]
[\[276b.1\]]shes rab kyi pha rol tu phyin pa bstan par bya zhes gsungs pa ni/_chos thams cad la tshad ma med pa'i phyir zhes bya ba ste/_gang zhig chos rnams thams cad kyi don dam pa thams cad du 'gro ba nyid kyis tshad ma dang bral ba stong pa nyid kyi rang bzhin de nyid kyis kun rdzob
[\[276b.2\]]tu bstan par bya zhes bya ba'i don to/_/de nyid kyi gzugs la sogs pa rnams kyi yang ngo bo nyid ces gsungs pa ni/_gzugs tshad ma med pa'i phyir zhes bya ba la sogs pa ste/_'on te sngon po la sogs pa de dang de phan tshun du mtshan nyid dang bral ba'i ngo bo las
[\[276b.3\]]gzhan tshad ma zhes bya ba dngos po cung zad kyang yod pa ma yin no/_/de'i phyir ci ltar des rjes su 'gro ba zhes gsungs pa ni/_chos thams cad mtshan ma med pa'i phyir zhes bya ba la sogs pa ste/_chos thams cad la mtshan ma med pa ni kun brtags dang gzhan dbang gi
[\[276b.4\]]ngo bo'i spros pa thams cad med pa'o/_/de las shes rab kyi pha rol tu phyin pa rjes su rig par bya'o/_/'o na de ltar dngos po med pa ni ci zhig shes rab kyi pha rol tu phyin pa zhes gsungs pa ni/_chos thams cad nges par 'byed pa'i phyir ro zhes bya ba la sogs pa ste/_chos
[\[276b.5\]]thams cad nges par 'byed pa ni yongs su grub pa'i ngo bos 'jig rten las 'das pa'i ye shes kyis mngon du bya ba'o/_/de las shes rab kyi pha rol tu phyin pa zhes bya ba'i don to/_/'on te shes rab kyi pha rol tu phyin pa'i don gang yin zhe na/_gal te rnam par dag pa zhes zer na
[\[276b.6\]]gang gis rnam par dag pa yin/_bdag la ni ma yin te de med pa'i phyir ro/_/phung po lnga rnams la ni ma yin te/_de rnams kyang de kho na nyid du med pa'i phyir ro zhes gsungs pa ni/_chos thams cad rang bzhin gyis yongs su dag pa'i phyir ro zhes bya ba la sogs pa ste/_
[\[276b.7\]]chos thams cad kyi rang bzhin ni stong pa nyid de de dag pas so/_/gal te yang stong pa nyid kyang rang bzhin nyid kyis dag pa de lta na yang glo bur ba'i sgrib pa'i dri ma rnams kyis dri ma can du byed do/_/dper na nam mkha' sprin dang /_mun pa dang ba mo la sogs pa rnams kyis so/_/
[\[277a\]]
[\[277a.1\]]phyis shes rab kyi pha rol tu phyin pa nyid de rnams bsal bas rnam par dag par 'gyur te/_dper na nam mkha' rlung la sogs pa rnams kyis sprin la sogs pa bsal bas so/_/'on te glo bur ba'i dri ma rnams spong ba med pas gnyen po mi srid pas te/_
[\[277a.2\]]de bas na thams cad grol bar thal bar 'gyur ro/_/gnyen po yongs su shes pa ni bstan pa med pas de bstan pa yang kun brtags kyi ngo bo nyid kyi yul lo/_/kun brtags kyi ngo bo yang cung zad byed pa ma yin te/_ri bong gi rwa bzhin du med pa'i phyir zhes gsungs pa ni/_
[\[277a.3\]]chos thams cad tshig med pa'i phyir zhes bya ba ste/_'di nyid gzung ba dang 'dzin pa'i ngo bo'i dmigs pa can gyi sgom pa ni brjod par bya ba ma yin pa don dam pa'i ngo bo nyid mngon du bya ba'i phyir/_rgyu dang 'bras bu'i ngo bo nges pa'i phyir sgrub pa yin zhes bya ba'i dgongs pa'o/_/
[\[277a.4\]]'o na kun nas nyon mongs pa can gyi stong pa nyid ni gnyen po skyes pas rnam par dag par 'gyur ro/_/de bas na de'i 'dus byas nyid du thal bar 'gyur zhes gsungs pa ni/_'gog pa med pas zhes bya ba ni chos rnams thams cad rang bzhin gyis rnam par dag pa'i phyir dri ma yod pa
[\[277a.5\]]rnams nyid la spang ba med ces bya ba'i dgongs pa'o/_/spong ba dang mnyam pa'i phyir zhes bya ba ni skyon dang bral ba nyid kyis sngar yang spong ba dang mnyam pa'i phyir ro/_/'on te de bzhin nyid ni rang bzhin gyis rnam par dag pa yod mod/_chos thams cad ni 'dod chags la sogs pa'i dri mas dri ma can du mthong
[\[277a.6\]]ste/_de bas na dus thams cad du rnam par ma dag par 'gyur ro zhes gsungs pa ni/_chos thams cad ni mya ngan las 'das pa thob cing zhes bya ba ste ci ltar de bzhin nyid de ltar chos thams cad kyang rang bzhin gyis rnam par dag pa'o/_/ci ltar zhe na/_de bzhin nyid dang mnyam pa
[\[277a.7\]]nyid kyis so/_/ci ltar de rnams kyi de bzhin nyid ni rang bzhin gyis yongs su dag pa de ltar de rnams yang ngo /_/de rnams kyi de bzhin nyid kyis mnyam pa nyid ci ltar zhes gsungs pa ni chos thams cad ces bya ba la sogs pa ste/_mi 'ong zhes bya ba ni ma 'ongs pa'i dus las so/_/
[\[277b\]]
[\[277b.1\]]mi 'gro zhes bya ba ni 'das pa'i dus la'o/_/de ltar na dus mi shes pa'i phyir chos thams cad mi shes mi skye shin tu mi skye zhes bya ba ste/_'di tsam gyis byang chub sems dpa' rnams kyi rang gi don phun sum tshogs pa sgrub po/_/'di rnams kyi rang gi don phun sum
[\[277b.2\]]tshogs pa zhes bya ba yod mod/_de'i don du dka' ba nyid kyis shin tu dka' ba yang nges pa'i phyir ro/_/gzhan don ni dka' ba ste sems can rnams mtha' yas pa'i phyir dang nyon mongs pa'i zhags pa rnams kyis shin tu bcings pa'i phyir zhes gsungs pa ni/_
[\[277b.3\]]bdag dang gzhan du mi lta ba'i phyir zhes bya ba ste/_bdag dang gzhan zhes bya ba'i tha dad pa gang yin pa de mi mthong ba'i phyir ro/_/sems can thams cad la bdag nyid dang mnyam pa nyid du mthong ba'i phyir zhes bya ba'i don to/_/'di'i 'og tu dka' ba'i 'du shes
[\[277b.4\]]kyi gnyen por ci lta ba so sor rtogs par bya ba de ltar gsungs pa ni/_de la dang po sems can rnams la dgra bcom pa nyid la sogs pa'i dka' ba'i 'du shes gsal ba'i don du gsungs pa ni/_chos thams cad 'phags pa dgra bcom pa zhes bya ba ste/_chos
[\[277b.5\]]thams cad ni sems can gyi tha snyad kyi yul rnams so/_/'phags pa dgra bcom pa ni gang gi phyir rang bzhin gyis yongs su dag pa ste/_chos nyid tsam gyi phyir ro/_/khur mi khyer ba'i phyir zhes bya ba ni khur la rang bzhin med pa'i phyir ro/_/sems can gdul
[\[277b.6\]]ba'i don du phyogs bcu'i sangs rgyas kyi zhing du 'gro bas dka' ba'i 'du shes bsal ba'i phyir gsungs pa ni/_chos thams cad yul med cing phyogs med pa'i phyir zhes bya ba ste/_yul med pa'i phyir dang phyogs med pa'i phyir zhes bya ba'o/_/rang bzhin gyi ngo bo nyid
[\[277b.7\]]kyis zhes bya ba ni gzugs la sogs pa rnams kyi rang bzhin ni de bzhin nyid de de'i ngo bo nyid kyis so/_/de'i yul ni yod pa ma yin te mi ltung ba'i chos yin pa'i phyir ro/_/phyogs kyang yod pa ma yin te/_nam mkha' bzhin du cha dang bral ba'i phyir ro/_/'khor ba'i bde ba la dor ba'i 'du
[\[278a\]]
[\[278a.1\]]shes dka' ba'i phyir gsungs pa ni/_chos thams cad 'khor ba pa rnams kyi 'gog pa la rab tu sim pa nyid ni bde ba'i 'du shes skyed pa'o/_/de'i phyir shes rab kyi pha rol tu phyin pa rjes su rig par bya'o/_/ji skad du gsungs pa/_kye ma
[\[278a.2\]]'du byed rnams mi rtag/_/skye zhing 'jig pa'i chos can te/_/skyes nas 'jig par 'gyur ba bas/_/de bas myur du zhi na bde/_/zhes bya ba'o/_/'di tsam gyis ni nyan thos kyi 'dul bar byed pa gsungs so/_/byang chub sems dpa'i 'dul bar byed pa'i dbang du mdzad
[\[278a.3\]]nas gsungs pa ni/_dga' ba med cing dga' ba dang bral ba med pa zhes bya ba ste/_dka' ba ni mngon par dga' ba la 'di'i dga' ba ni 'khor ba'am mya ngan las 'das pa ni ma yin no/_/de bzhin du 'di'i dga' ba dang bral ba yang 'khor ba las ma yin mya ngan las 'das pa las
[\[278a.4\]]kyang ma yin no/_/gal te 'khor ba la mngon par dga' bar gyur na de'i tshe kun nas nyon mongs pa can 'khor bar 'gyur ro/_/kun nas nyon mongs pa can yang 'khor zhing bdag nyid kyi sangs rgyas kyi chos rnams yongs su smin par mi 'gyur ro/_/sbyin pa la sogs
[\[278a.5\]]pa'i pha rol tu phyin pa rnams yongs su rdzogs pa'i don du nus par yang mi 'gyur ro/_/sems can rnams yongs su smin par mi 'gyur ro/_/gal te mya ngan las 'das pa la mngon par dga' bar 'gyur na myur ba myur ba nyid du sems can gyi khams la ltos pa med pas sangs
[\[278a.6\]]rgyas kyi chos rnams yongs su ma rdzogs pa nyid du yongs su mya ngan las 'da' bar 'gyur ro/_/de bzhin du gal te 'di 'khor ba las dga' ba dang bral bar yang 'gyur na nyan thos kyi mya ngan las 'das pa nyid la ltung bar 'gyur ro/_/mya ngan las 'das pa las kyang dga'
[\[278a.7\]]ba dang bral na byang chub kyi sems kyang nye bar 'phel bar mi 'gyur ro/_/kun nas nyon mongs pa can yang 'khor bar 'gyur zhes bya ba'o/_/ci ltar yang 'di dga' ba dang bral ba dag la yang dag par 'byung ba ma yin zhes gsungs pa ni/_'dod chags med cing
[\[278b\]]
[\[278b.1\]]'dod chags dang bral ba med pa'i phyir zhes bya ba la sogs pa ste/_bdag tu 'dzin pa dang dngos por 'dzin pa med pa'i phyir 'dod chags med pa'o/_/yid 'byung ba'i rgyu rgas pa dang 'chi ba la sogs pa rnams la rang bzhin med par rtogs pas 'khor ba las shin
[\[278b.2\]]tu 'dod chags dang bral ba med pa'o/_/ci ltar yang 'di zhes bya/_de ci'i phyir zhe na zhes dogs nas gsungs pa ni/_rab 'byor gzugs ni zhes bya ba la sogs pa ste/_gal te de ltar yin na 'khor ba dang mya ngan las 'das pa la rab tu mi gnas pa'i mtshan
[\[278b.3\]]nyid kyi thar pa la 'di mngon par chags par 'gyur zhes gsungs pa ni/_chos thams cad chags pa dang ma chags pa'i zhen pa dang bral ba'i phyir zhes bya ba ste/_'khor ba dang mya ngan las 'das pa la rab tu mi dga' ba'i mtshan nyid can thar pa la de rnams chags
[\[278b.4\]]pa thob pa ma yin no/_/ci'i phyir zhe na chags pa dang ma chags pa dang bral ba zhes bya ba ni gang gi phyir byang chub sems dpa' rnams gang du yang chags pa'am ma chags pa nye bar dmigs par mi 'gyur ro/_/'o na ngo bo gang gis de rnams mya ngan las 'das pa'am
[\[278b.5\]]'khor ba la mthong zhes gsungs pa ni/_byang chub bo zhes bya ba la sogs pa ste/_byang chub ni stong pa nyid kyi ngo bo nyid kyi chos kyi sku'i mtshan nyid can no/_/chos thams cad ni longs spyod dang sprul pa'i sku'i rang bzhin no/_/gnyis po 'di dag la yang 'jig rten
[\[278b.6\]]las 'das pa'i sangs rgyas kyi ye shes kyis gang zhig khong du chud par byed pa de'i ngo bo nyid kyis so/_/de ltar 'khor ba dang mya ngan las 'das pa la rab tu mi gnas pa'i mtshan nyid thar pa'i rang bzhin brjod nas rgyu gsungs pa ni/_chos thams cad stong pa
[\[278b.7\]]nyid ces bya ba ni/_gang gi phyir 'di chos rnams thams cad rnam par thar pa'i sgo gsum nyid kyis sgom par byed pa de bas na 'khor bar ltung ba ma yin no/_/mya ngan las 'das pa la ci'i phyir mi ltung zhes gsungs pa ni/_chos thams cad ces bya ba la sogs
[\[279a\]]
[\[279a.1\]]pa ste/_chos thams cad ces bya ba ni yongs su 'dris pa'i don du goms par gyur pa byang chub kyi phyogs la sogs pa sum cu rtsa bdun no/_/sman lta bu zhes bya ba ni theg pa dman pa la ltung ba'i nad chen po 'phrog par byed pa'o/_/ci'i
[\[279a.2\]]phyir zhe na/_gsungs pa ni/_byams pa chen po sngon du 'gro bas zhes bya ba ste/_gang gi phyir de rnams kyi byams pa ni mdun du 'gro ba de bas na sems can rnams la mi ltos par nyan thos kyi byang chub la ci'i phyir ltung bar 'gyur zhes bya ba'o/_/byams pa la
[\[279a.3\]]gnas pa rnams gcig pur ma zad kyi 'on kyang tshangs pa'i gnas bzhis kyang gnas pa yin zhes gsungs pa ni/_chos thams cad ces bya ba la sogs pa ste/_'ga' zhig tu byams pa la gnas pa zhes bya ba nyid 'don pa yin te de snying rje la gnas pa zhes bya ba
[\[279a.4\]]ma yin no/_/de la snga mas sngon du 'gro ba tsam bstan to/_/'dis ni byams pas sems can thams cad la khyab pa nyid do/_/tshad med pa rnam pa bzhi po 'di rnams kyis tshangs pa la cher gnas pa zhes gsungs pa ni/_tshangs par gyur pa zhes bya ba ste/_de lta bu yod
[\[279a.5\]]pa la zhe sdang mi skyed cing zhes bya ba ni mtha' gcig tu mya ngan las 'das pa la ltung ba'i mtshan nyid kyi zhe sdang mi skyed pas byang chub sems dpa' rnams ni mya ngan las 'das pa la ltung ba ma yin no/_/zhe sdang thams cad ni kun nas nyon mongs pa'i 'khor ba la sogs
[\[279a.6\]]pa rnams kyi rnam par thar pa'i sgo bsgoms pas mi skyed pa'i phyir 'khor bar ltung ba ma yin no/_/de ltar 'khor ba dang mya ngan las 'das pa la rab tu mi gnas pa'i mtshan nyid thar pa nye bar bstan nas nye bar sdud par byed pa ni/_chos thams cad khong khro ba med pa'i
[\[279a.7\]]phyir zhes bya ba ste/_'khor ba 'dor ba la 'di'i smon lam ma yin te 'di yang 'khor ba'i sdug bsngal rnams kyis so sor 'joms pa ma yin pa de bas na gnyi ga la rab tu mi gnas pa'i mya ngan las 'das pa 'grub po/_/'ga' zhig tu sems can thams cad la
[\[279b\]]
[\[279b.1\]]khong khro med pa zhes bya ba'i 'don pa ste/_der sems can rnams la khong khro med pa nyid kyi snying rjes 'khor ba yongs su mi 'dor ba gsungs so/_/de bas na 'di thams cad kyis sku gsum gyi rang bzhin 'khor ba ci srid du 'gro ba'i don ma lus par byed pa'i byang
[\[279b.2\]]chub chen po shes rab kyi pha rol tu phyin pa nyid kyis 'grub ces bstan to/_/shes rab kyi pha rol tu phyin pa zhes bya ba ci lta bu gang zhig 'di lta bur gyur pa'i yang byang chub sgrub par nus pa ma yin zhes gsungs pa ni/_rgya mtsho mu med pa'i phyir zhes bya ba la sogs pa
[\[279b.3\]]ste/_rgya mtsho ni mu med pa ste gling bzhi rnams la yang de'i dbus nyid du gnas pa'i phyir ro/_/de bzhin du stong pa nyid kyi rang bzhin shes rab kyi pha rol tu phyin pa yang mu med pa'o/_/rgya mtsho ni yul thams cad du spyod yul ma yin zhes dpe gnyis pa gsungs pa ni nam
[\[279b.4\]]mkha' mu med pa'i phyir zhes bya ba ste/_'on te de ltar dngos su chos kyi sku thob pa ni shes rab kyi pha rol tu phyin par 'gyur ro/_/longs spyod sprul pa dag ni ci ltar sgrub pa zhes gsungs pa ni/_ri rab sna tshogs pa'i phyir zhes bya ba ste/_ci ltar ri rab ni sna tshogs pa'i rin po
[\[279b.5\]]che'i rang bzhin nyid kyis rnam pa sna tshogs pa ste/_de bzhin du mtshan dang dpe byad rnams kyis 'bar ba'i longs spyod rdzogs pa'i sku la sogs pa rnam pa sna tshogs pa nyid kyis shes rab kyi pha rol tu phyin pa rnam pa sna tshogs pa nyid do/_/thabs su 'gyur ba'i sbyin pa'i pha rol
[\[279b.6\]]tu phyin pa la sogs pa rnams gang gi tshe shes rab kyi pha rol tu phyin pas yongs su dag par 'gyur ba de'i tshe longs spyod dang sprul pa dag kyang grub pas rab tu mi gnas pa'i mya ngan las 'das pa grub pa'o/_/bcom ldan 'das 'khor ba la rab tu gnas pa ma yin te/_
[\[279b.7\]]gang gi phyir chos sku'i ngo bo nyid do/_/mya ngan las 'das pa la rab tu gnas pa yang ma yin te gang gi phyir longs spyod dang sprul pa dag gis dmigs par rab tu gyur pas rnam pa sna tshogs pa zhes bya ba'i don to/_/de ltar rgya mtsho mu med pa nyid kyis shes rab kyi pha rol
[\[280a\]]
[\[280a.1\]]tu phyin pa mu ma mchis pa'o/_/de ltar na yang phung po lnga'i rang bzhin bcom ldan 'das kyis kun rdzob tu 'jig rten du rig pa de lta bas na de rnams la yang stong pa nyid kyi ngo bo nyid kyis mu ma mchis pas shes rab kyi pha rol tu phyin pa'i mu ma mchis pa nyid gsungs
[\[280a.2\]]pa ni/_gzugs mu med pa'i phyir zhes bya ba la sogs pas so/_/de ni sku gsum gyi rang bzhin bcom ldan 'das la ye shes kyi snang ba phun sum tshogs pa ston par byed pa ni/_nyi ma'i 'od zer zhes bya ba la sogs pa ste/_ci ltar nyi ma'i 'od zer gyi dkyil 'khor ni mtha' yas
[\[280a.3\]]pa'i 'jig rten la snang bar byed pa de bzhin du shes rab kyi pha rol tu phyin pas ye shes kyi snang ba thob pa'i bcom ldan 'das 'jig rten du snang bar mdzad de/_de lta na yang mdo sde rgyan las/_/ci ltar nyi ma gcig grol ba'i/_/'od zer rnams kyis 'gro ba snang /_/de bzhin
[\[280a.4\]]lan cig shes bya kun/_/sangs rgyas ye shes rnams kyis snang /_/zhes bya ba'o/_/de ltar shes bya kun la snang ba'i ye shes thob pa'i bcom ldan 'das kyis gzhan don gyi spyod pa bstan pa la rag las pa zhes de'i rnam par dag pa gsungs pa ni/_sgra thams cad mu med pa'i
[\[280a.5\]]phyir zhes bya ba ste/_sgra thams cad ni bcom ldan 'das kyis bstan pa'i rang bzhin te/_de rnams la yang stong pa nyid kyi ngo bo nyid kyis mu ma mchis pa nyid do/_/mu ma mchis pa'i sangs rgyas kyi chos rnams dang yang dag par ldan pa ni byang chub ste de rnams kyang rnam par dag
[\[280a.6\]]pa la rnam par ma dag pa srid par byed cing gsungs pa ni/_sangs rgyas kyi chos thams cad ces bya ba la sogs pa ste/_'ga' zhig tu ni tshig 'di 'don pa ma yin no/_/tshad med pa'i sems can gyi khams rnam par dag par byed pa bcom ldan 'das kyis 'gro ba'i don bya
[\[280a.7\]]ba ste/_sems can gyi khams kyang bsod nams dang ye shes kyi tshogs nye bar bsags pa rnams kyis rnam par grol ba'i don du nus pa zhes de'i rnam par dag pa nyid kyang gsungs pa ni/_sems can gyi khams thams cad ces bya ba la sogs pa ste/_yongs su dag pa'i
[\[280b\]]
[\[280b.1\]]sangs rgyas kyi zhing du sangs rgyas rnams 'khrungs pa de bas na snod kyi 'jig rten dang sems can gyi 'jig rten dag gcig tu byas te rnam par dag pa gsungs pa ni/_sa'i khams zhes bya ba la sogs pa ste/_sa'i khams dang chu'i khams dang me'i khams dang rlung gi khams dang
[\[280b.2\]]nam mkha'i khams zhes bya ba snod kyi 'jig rten no/_/lnga po 'di rnams dang rnam par shes pa'i khams ni sems can gyi 'jig rten no/_/skyes bu dang gang zag 'di ni khams drug po zhes bya ba'i tshig gis so/_/de la yang sems can gyi 'jig rten du dge ba'i chos 'phel ba dang /_
[\[280b.3\]]mi dge ba'i chos spangs pas rnam par dag pa nyid gsungs pa ni/_dge ba dang mi dge ba'i chos zhes bya ba la sogs pa ste/_tshad med pa ni mu ma mchis pa nyid bzhin du'o/_/stong pa nyid kyi ngo bo nyid kyis snod kyi 'jig rten la rnam par dag pa gsungs pa ni/_chos
[\[280b.4\]]thams cad bsags pa zhes bya ba la sogs pa ste/_chos thams cad ni sangs rgyas kyi zhing gi rang bzhin rnams 'dis yang dag par bsags pas na chos thams cad yang dag par bsags pa'o/_/rnam par dag pa'i sangs rgyas kyi zhing skyed par byed
[\[280b.5\]]pa'i bsod nams kyi phung po de ltar sems can gyi 'jig rten dang snod kyi 'jig rten rnam par dag pa la thabs gang yin zhes thabs kyi yang rnam par dag pa gsungs pa ni/_chos thams cad kyi ting nge 'dzin zhes bya ba la sogs pa ste/_chos rnams thams cad kyi gang
[\[280b.6\]]zhig ting nge 'dzin rnams de'i dmigs pa yin pa'i phyir ro/_/de rnams kyi mu ma mchis pa ni stong pa nyid dang de so sor rnyed pa nyid dang de thob pa nyid do/_/gang zhig byang chub sems dpa' rnams kyi grangs su byas pa'i sems can gyi 'jig rten gyi des de'i sa'i shes rab
[\[280b.7\]]kyi pha rol tu phyin pa'i mu ma mchis par rig par bya'o/_/lam gyi gnas skabs kyi ting nge 'dzin gyi rnam par dag pa brjod nas 'bras bu'i gnas skabs kyi chos rnam par dag pa gsungs pa ni/_sangs rgyas kyi chos thams cad mu ma mchis pa nyid kyis zhes bya ba la
[\[281a\]]
[\[281a.1\]]sogs pa ste/_sangs rgyas kyi chos rnams thams cad ni stobs bcu dang mi 'jigs pa la sogs pa rnams so/_/sngar ni sangs rgyas kyi chos thams cad mu ma mchis pa nyid kyis zhes bya ba gang zhig gsungs pa de bcom ldan 'das kyis rang gi rgyud
[\[281a.2\]]la gnas pa'i sangs rgyas kyi chos rnams gsungs pa'o/_/de lta na ni rdzogs pa'i byang chub la rab tu gnas par byed pa'i rgyud gzhan la gnas pa rnams zhes bya ba bye brag go/_/sangs rgyas kyi chos rnams las chos rnams gzhan dag kyang sangs rgyas kyi rgyud la gnas pa srid pa ste
[\[281a.3\]]de rnams kyi rnam par gzhag pa gang yin zhes gsungs pa ni/_chos thams cad mu med pa'i phyir zhes bya ba ste/_'on te chos rnams thams cad nyid kyi stong pa nyid ni de dang der brjod pa yin no/_/'di lta ste nang stong pa nyid dang /_phyi stong pa nyid ces bya ba la sogs pa'o/_/de bas
[\[281a.4\]]na stong pa nyid kho na la rnam par dag pa brjod par mdzod ces gsungs pa ni/_stong pa nyid mu med pa'i phyir zhes bya ba la sogs pa ste/_stong pa nyid la mu ma mchis pa ni stong pa nyid de stong pa nyid ces bya ba'i don to/_/stong pa nyid ces bya ba rdzas gzhan yod pa ma yin te/_
[\[281a.5\]]de bas na stong pa nyid la yang stong pa nyid kyis rnam par dag pa zhes bya ba'o/_/'on te stong pa nyid ni rdzas su ma gyur cing /_slar ri bong gi rwa bzhin du thams cad du chad pa nyid ni ma yin no/_/de bas na ci nas kyang de dngos po dang dngos po med pa gnyis dang bral ba'i ngo bos mngon
[\[281a.6\]]du bya ba ste/_stong pa nyid mthong ba rnams kyis de ltar brjod pa 'dod pa'i phyir ro/_/de bas na ci nas kyang stong pa nyid du dmigs pa'i sems dang sems las byung ba rnams kyis yod par 'gyur zhes dogs nas de dag gi yang rnam par dag pa gsungs pa ni/_sems dang
[\[281a.7\]]sems las byung ba zhes bya ba la sogs pa ste/_sems dang sems las byung ba dag gi yang mu ma mchis pa kho na ste/_stong pa nyid kyi ngo bo nyid kyi phyir ro/_/'o na de dag gi 'dzin pa'i mtshan nyid can gyi bya ba don dam par yod pa yin mod ces gsungs pa ni/_sems kyi spyod pa
[\[281b\]]
[\[281b.1\]]mu med pa'i phyir zhes bya ba la sogs pa ste/_sems kyi spyod pa ni spyod par byed pa'i bya ba 'dzin pa zhes bya ba'i don to/_/'di'i yang mu ma mchis pa nyid ni stong pa nyid kho na'o/_/mnyam pas mnyam par dmigs par bya ba dang dmigs par byed pa'i ngo bos gnas pa'i stong
[\[281b.2\]]pa nyid 'dzin pa'i ye shes de la gzung ba dang 'dzin pa ltar 'dzin pa yang dngos po la yod pa cung zad yod pa ma yin no zhes bya ba'i dgongs pa'o/_/'jig rten las 'das pa mnyam pas mnyam pa'i dmigs par bya ba dang dmigs par byed pa'i ngo bor gnas pa'i rnam
[\[281b.3\]]par shes pa yang dag par skyes pa 'di la gnyen por gyur pa dge ba'i chos rnams skye ba yin pa dang mi mthun par gyur pa'i mi dge ba'i chos rnams spong ba yin no/_/de bas na de rnams kyi yang rnam par dag pa gsungs pa ni/_dge ba dang mi dge ba'i chos tshad med pa'i phyir
[\[281b.4\]]zhes bya ba la sogs pa ste/_tshad med pa nyid ni mu ma mchis pa nyid stong pa nyid kyi ngo bo nyid do/_/de ltar chos thams cad kyi stong pa nyid kyi ngo bo nyid kyi sgrub pa shes rab kyi pha rol tu phyin pa la rjes su 'gro ba zhes rgyas par bstan nas de yang 'di lta bur gyur pa'i shes rab kyi pha
[\[281b.5\]]rol tu phyin pa'i sgrub pa gang las skyes pa yin zhes gsungs pa ni/_seng ge'i sgra zhes bya ba la sogs pa ste/_seng ge zhes bya ba ni skyes bu'i seng ge ni sangs rgyas bcom ldan 'das rnams so/_/de rnams kyi sgra ni thun mong ma yin pa ste/_de rnams nyid kyis gcig tu bsgrags pa'i
[\[281b.6\]]phyir gzhan phyir rgol ba'i ri dgas thams cad 'jigs par byed pa'i stong pa nyid kyi sgra'o/_/de'i sgrogs pa ni bstan pa ste/_rang gi don la dngos po'i rgyan no/_/seng ge'i sgra sgrogs pa nyid ni stong pa nyid bstan pas shes rab kyi pha rol tu phyin pa rtogs par bya ba zhes bya ba'i
[\[281b.7\]]don to/_/'on te bcom ldan 'das kyis shes rab kyi pha rol tu phyin pa'i bstan pa rnam pa sna tshogs pa mthong ba yin te/_stong pa nyid tsam gyi ngo bo nyid ni ma yin no zhes gsungs pa ni/_chos thams cad 'khrug pa med pa'i phyir zhes bya ba ste/_'khrug pa med pa ni gzhan du med pa'i dogs
[\[282a\]]
[\[282a.1\]]pa nyid do/_/des don dam pa'i tshul gyis zhes bya ba'i don to/_/gal te yang mdo sder bstan pa gzhan yang yod de 'on kyang de kun rdzob pa ste don dam pa'i tshul gyis ni stong pa nyid kho na bstan zhes bya ba'i don to/_/de rnams gnas 'dir tshig rnams
[\[282a.2\]]mang ba sngon gyi po ti rnams la 'don pa ma yin te/_de ni 'dri mkhan rnams kyis bag med pa yin par 'gyur ro/_/po ti de rnams nyid las/_rab 'byor gzugs ni rgya mtsho dang mtshungs pa'o zhes bya ba la sogs pa slar bstan pa la de rnams 'don pa'i phyir ro/_/'on te gang
[\[282a.3\]]zhig gis 'di rnams rgya mtsho mu ma mchis pa la sogs pa rnams kyis shes rab kyi pha rol tu phyin pa'i khyad par rnams gsungs pa de rnams ni gzugs la sogs pa rnams la mi 'byung ba ni ma yin no/_/gzhan du na shes rab kyi pha rol tu phyin pa khyab par byed pa ma yin par
[\[282a.4\]]'gyur ro/_/de bas na gzugs la sogs pa rnams la yang khyad par de rnams kyis 'byung bar 'gyur zhes bya ba la dgongs nas de ci'i phyir zhe na zhes bya ba dogs nas gsungs pa ni/_rab 'byor gzugs ni zhes bya ba la sogs pa ste/_ci ltar stong pa nyid kyi ngo bo nyid
[\[282a.5\]]dang mu ma mchis pa nyid kyis shes rab kyi pha rol tu phyin pa rgya mtsho dang mtshungs pa de bzhin du gzugs la sogs pa'i phung po lnga rnams kyang rgya mtsho dang mtshungs pa ni 'di lta ste/_shes rab kyi pha rol tu phyin pa gang yin pa dang gzugs la sogs pa rnams gang yin pa
[\[282a.6\]]'di rnams thams cad mtshan nyid gcig pa'o/_/'di lta ste stong pa nyid kyi mtshan nyid ces bya ba'i dgongs pa'o/_/de bzhin du nam mkha' dang mtshungs pa la sogs pa rnams kyang shes par bya ste/_rnam par shes pa ni rnam pa sna tshogs pa ri rab dang mtshungs pa zhes bya ba
[\[282a.7\]]brjod nas gzugs ni nyi ma'i dkyil 'khor gyi 'od zer 'byung ba dang mtshungs pa'o zhes bya ba sngar gyi po ti rnams la 'don pa mthong ba yin te/_'di nyid rigs pa yin no/_/'on te ci ltar rigs pa sngar chos rnams gang zhig rgya mtsho la sogs pa mu ma mchis pa nyid kyis
[\[282b\]]
[\[282b.1\]]bstan pa la bstan pa de rnams de ltar mtshungs pa nyid du bstan pa yin te ci ltar gzugs ni rgya mtsho dang mtshungs pa zhes bya ba la sogs pa'o/_/ri rab rnam pa sna tshogs pa nyid kyi rjes thogs la sngar gzugs mu ma mchis pa'i phyir zhes bya ba la sogs pa 'don
[\[282b.2\]]pa yin no/_/de bas na 'dir yang ri rab dang mtshungs pa zhes bya ba la sogs 'di'i rjes la gzugs ni mu ma mchis pa dang mtshungs pa zhes bya ba la sogs pa'i 'don pa gang du mthong ba de nyid rigs pa yin no/_/gzugs la sogs pa rnams ni sngar gtso cher
[\[282b.3\]]bstan pa de bzhin du gzugs ni gzugs dang mtshungs zhes bya ba brjod par bya bar 'gyur ro/_/der de nyid dang mtshungs pa zhes bya ba brjod par nus pa ma yin no/_/de bas na 'di 'don par mi rigs pas te ci ltar po ti sngar gyi mang po rnams las mthong ba zhes bya
[\[282b.4\]]ba'o/_/gzugs ni dge ba dang mi dge ba'i chos bsags pa dang bral ba'o zhes bya ba ste/_bsags pa dang bral ba ni rnam par bral ba'i stong pa nyid de la ni gzugs kho na de de'i ngo bo yin pa'i phyir ro/_/des na gzugs ni dge ba dang mi dge ba'i chos kyi brtsams pa dang
[\[282b.5\]]mtshungs pa zhes bya ba nyid kyi don to/_/gzugs ni bral ba ste zhes bya ba nas ci srid sangs rgyas kyi chos so zhes bya ba'i bar gyis so/_/gang zhig de sangs rgyas kyi chos rnams thams cad de rnams nyid gzugs te tha mi dad par nye bar btags pa'i phyir sangs rgyas kyi chos
[\[282b.6\]]dang mtshungs pa zhes bya ba'i don to/_/gzugs kyang ci zhig bral ba ni stong pa nyid de de nyid ni gzugs kyi ngo bo nyid do/_/de nyid ni gzugs kyi de kho na nyid do/_/gzugs kyi stong pa nyid ni skabs 'di la gzugs kyi sgras gsungs pa zhes bya ba'i don to/_/
[\[282b.7\]]gzugs stong pa zhes bya ba ni/_stong pa nyid mu ma mchis pa'i chos nyid kyi ngo bo nyid do/_/gzugs ni sems kyi spyod pa las byung ba zhes bya ba ni sems kyi spyod pa gang zhig 'dzin pa'i bya ba'o/_/de'i 'byung ba ni tha mi dad par btags pa de dang mtshungs
[\[283a\]]
[\[283a.1\]]pa zhes bya ba'i don to/_/mi dmigs pa'i bar du zhes bya ba ni sngar ci skad gsungs pa'i gzugs ni bral ba ste/_gzugs kyi ngo bo nyid dang gzugs kyi de bzhin nyid ces bya ba gang zhig gsungs pa de la ltos pa'i bar gyi sgra'o/_/gzugs
[\[283a.2\]]ni bral ba dang gzugs kyi ngo bo nyid dang gzugs kyi de bzhin nyid dang gzugs kyi mi dmigs pa nyid dang dge ba dang mi dge ba tha mi dad par brtags pa'i phyir de dang mtshungs pa'i zhes bya ba'i don to/_/rab 'byor de ltar na zhes bya ste/_de ltar na zhes bya ba ni ci ltar 'di
[\[283a.3\]]shes rab kyi pha rol tu phyin pa rnam pa thams cad mkhyen pa nyid dang lam shes pa nyid kyi ngo bo nyid sngar bstan pa rnam pa gnyis kyang mdor bsdus nas le'u 'di la de ltar nye bar bstan pa zhes bya ba'i don to/_/rjes su rig par bya'o zhes bya ba ni rjes su tshol bar bya ba'o/_/de
[\[283a.4\]]nas ci zhig bya zhe na gsungs pa ni/_rjes su rig par byed pa dang zhes bya ba ste/_yi ge'i tshogs kyis thos par 'gyur ba'o/_/rnam par spyod pa dang zhes bya ba ni don gyi lus kyis shes par 'gyur ba'o/_/'jug pa ni dad par 'gyur ba'o/_/rtogs par byed pa ni
[\[283a.5\]]dran pa nye bar gnas pa nyid kyis gzhung dang don de dag dus thams cad du 'di'i blo la gnas par 'gyur ba'o/_/sems pa ni gsungs pa'i don rnams la grangs kyi go rims kyis dus ci lta bar nye bar gnas pa'i phyir ro/_/'jal ba ni don de la rigs pas dpyod par
[\[283a.6\]]'gyur ba'o/_/nye bar rtog pa zhes bya ba ni 'di tsam nyid kyis the tshom thams cad gcod pas 'di ni de bzhin de zhes bya ba 'dzin par 'gyur ba'o/_/bsgom par 'gyur ba ni phyi nas so/_/sgom pa la bar chad byed pa'i skyon rnam par spangs pa ni/_rgyu dang zhes bya ba la
[\[283a.7\]]sogs pa ste/_de la sgyu ni sgom pa po ma yin pa nyid yod bzhin du rnyed pa dang bkur sti'i don du pha rol po rnams la de ltar nye bar bstan pa'o/_/g.yo ni nus pa yod kyang rjes su mi sgrub pa'o/_/le lo ni kha na ma tho ba dang bcas pa'i dngos po la mngon par chags pa'o/_/rlom
[\[283b\]]
[\[283b.1\]]sems thams cad ni bdag ces bya ba dang bdag gi zhes bya ba dang gzugs zhes bya ba dang tshor ba zhes bya ba'i mngon par zhen pa'o/_/rlom zhes bya ba'i sgra Ni tsa'i mtha' can las yu tsa'o/_/des na rlom sems so/_/bdag la bstod pa ni bdag ni g.yeng ba med pa dang rab tu byung ba dang gzugs bzang
[\[283b.2\]]ba dang blta na sdug pa dang mang du thos pa zhes bya ba la sogs pa'o/_/gzhan la smod pa ni gzhan rnams rigs dman pa las skyes pa ci srid du thos pa mang ba ma yin pa zhes bya ba la sogs pa'o/_/slar bdag la sogs pa'i 'du shes kyis 'di'i ci lta ba bzhin gyi
[\[283b.3\]]shes rab skye ba ma yin pa de'i phyir de spong ba'o/_/nyon mongs pa rnams kyis rtog pa gang zhig ni rtog pa thams cad do/_/de'i tshe 'di rnyed par dka' bar 'gyur zhes bya ba la sogs pa ste/_yon tan thams cad ces bya ba ni byang chub sems dpa'i yon tan rnams so/_/
[\[283b.4\]]sangs rgyas kyi zhing dang yon tan yongs su rdzogs pa zhes bya ba ni mjug go zhes bya ba'o/_/'o na shes rab kyi pha rol tu phyin pa'i mdo 'di stong pa nyid bstan pa'i gtso bo ste/_gang gi phyir yang dang yang du rnam pa mang pos 'dir stong pa nyid kho na mdo rdzogs pa'i bar du
[\[283b.5\]]bstan pa yin no/_/gal te 'di zhar la 'byung bar 'gyur na lan cig dgag pa tsam byed par 'gyur ro/_/chen mo rnams las ni stong pa nyid rnam pa bcu drug bstan te nang stong pa nyid dang phyi stong pa nyid ces bya ba la sogs pa'o/_/de rnams 'dir ci'i phyir bstan pa ma yin zhe na/_
[\[283b.6\]]bstan pa kho na ste 'on kyang ming gzhan gyis so/_/ming gzhan zhes bya ba 'di yang gang yin zhe na/_don gzhan gyi ngag don gtso bo nyid kyis skabs su bab pa'i ming ni bstan pa ste brjod pa'o/_/de brjod pa gtso bo'i ngag gi yan lag nyid kyis bstan pa'i nyi tshe ba'i ngag don nyid kyis zhes
[\[283b.7\]]bya ba'i don to/_/ci ltar bcom ldan 'das kyis 'di skad ces gsungs te/_rab 'byor khyod spobs par byos shig ces bya ba nas ci srid du bcom ldan 'das bdag gis byang chub sems dpa' ma 'tshal ma dmigs na byang chub sems dpa' gang zhig gang la
[\[284a\]]
[\[284a.1\]]gdams par bgyi zhes bya ba nas 'di'i gdams pa dang rjes su bstan pa lags so zhes bya ba'i ngag gis nges par 'byung ba'i gdams ngag btso bo nyid du gsungs so/_/gang zhig yang 'di nyid du gsungs pa/_byang chub sems dpa' ma
[\[284a.2\]]dmigs zhes bya ba des nang stong pa nyid do/_/de bzhin du stong pa nyid gzhan rnams la yang rtogs par bya'o/_/ji skad du slob dpon phyogs kyi glang po'i zhal snga nas kyis gsungs pa/_rnam pa bcu drug rab dbye bas/_/go rims ci ltar stong nyid kyi/_/brgyad stong pa las
[\[284a.3\]]bstan pa ni/_/ming gzhan gyis ni shes par bya/_/zhes bya ba'o/_/'on te stong pa nyid ces bya ba ni gcig pu kho na ste/_gang la chos thams cad gnyis su med pa nyid kyis gcig par 'gyur ro/_/de bas na ci ltar de nyid kyi rnam pa mang por dbye ba yin zhe na/_bden te/_
[\[284a.4\]]byang chub sems dpa' rnams kyi yid la byed pa la sogs pa'i dbye bas rnam pa mang du tha dad par 'gyur te rang gi ngo bos ni ma yin no/_/'dir byang chub sems dpa' stong pa nyid yid la byed pa la rab tu sbyar bar gyur pa ni 'di ltar bsam par byed de gal te chos rnams thams cad
[\[284a.5\]]med pa stong pa nyid yin na/_bdag nyid bdag gi mgon po ste/_/bdag nyid kyis ni byas pa'i las/_/zhes bya ba la sogs pa rnams la bdag ces bya ba gang yin zhes bsam par byed cing /_dang po nang gi chos rnams gang zhig gzugs dang tshor ba la sogs pa de rnams
[\[284a.6\]]bzung nas bsam zhing bdag ces bya ba'i sgra'i brjod par bya ba dngos po cung zad don dam par mthong ba ma yin no/_/'di ltar gang gi phyir zab po bdag ces bya ba phyi rol pa rnams smra ba de'i don du gang zag med pa nyid bsam par bya'o/_/gang zhig nang gi skye mched zab po zhes
[\[284a.7\]]bya ba 'dir mos pa rnams de'i don du nang gi skye mched rnams la med pa nyid bsam par byed de de gnyi ga'i don du nang stong pa nyid do/_/de la mig ni bdag dang bdag gi bas stong ngo /_/de bzhin du rna ba zhes bya ba la sogs pas gang zag gi bdag med pa'i sgo nas stong pa nyid 'ga'
[\[284b\]]
[\[284b.1\]]zhig tu bstan pa ste/_'ga' zhig tu mig ni mig gis stong /_rna ba ni rna bas stong zhes bya ba la sogs pas chos kyi bdag med pa'i sgo nas de'i phyir gnyi ga ltar bshad par bya'o/_/de la mig la brtag pa rnam pa bzhi ste/_mig nyid bdag ste zhes bya ba dang /_bdag ni mig
[\[284b.2\]]dang ldan pa zhes bya ba dang mig la bdag ces bya ba dang /_bdag la mig ces bya ba'o/_/mig nyid bdag ces bya ba 'di ni mig la bdag tu 'dzin pa'o/_/bdag ni mig dang ldan zhes bya ba la sogs pa gsum ni mig la bdag gi bar 'dzin pa'o/_/de la 'di rnams 'dzin pa
[\[284b.3\]]rnam pa bzhi po mig la mi dmigs pa'i rnam pa dang ci lta ba bzhin du shes pas sdangs te/_yang dag par rab tu shes shing mig ni bdag dang bdag gi bas stong ngo zhes bya ba ci lta ba bzhin du yang dag par rjes su mthong ngo /_/de bzhin du rna ba la sogs pa rnams la yang zhes bya ba 'di ni gang zag gi
[\[284b.4\]]bdag med pa'i sgo nas nang stong pa nyid do/_/chos kyi bdag med pa'i sgo nas mig ni rnam pa gsum ste/_kun brtags kyi mig dang /_rnam par rtog pa'i mig dang /_chos nyid kyi mig ces bya ba'o/_/de la brjod par bya ba dang rjod par byed pa'i rnam pas 'dzin pa'i mig ces bya ba'i
[\[284b.5\]]dngos po kun du brtags pa'i mig go/_/de nyid kyi gzung ba dang 'dzin pa'i rnam par rtog pa'i bdag nyid kyis rnam par gnas pa'i mig gi rnam par snang ba ni rnam par rtog pa'i mig go/_/de nyid kyi brjod par bya ba'i rnam pa dang bral ba dang mig gi rnam par snang ba dang bral ba'i phyir so
[\[284b.6\]]so rang gis rig par bya ba yongs su grub pa'i ngo bo nyid ni chos nyid kyi mig ces bya bar brjod do/_/de la mig ni mig gis stong ngo zhes bya ba ste/_mig ces bya ba ni chos nyid kyi mig go/_/mig gi zhes bya ba ni kun brtags dang rnam par rtog pa'i mig gis so/_/stong
[\[284b.7\]]ngo zhes bya ba ni rnam par bral ba zhes bya ba'i don to/_/de bzhin du rna ba ni rna bas stong ngo zhes bya ba la sogs pa rnams la yang sbyar bar bya'o/_/'on te don dam pa ni brjod par bya ba ma yin pa mig gi ngo bo nyid ni ma yin no/_/gal te mig gi ngo bo nyid du gyur na brjod par bya ba nyid du 'gyur
[\[285a\]]
[\[285a.1\]]ro/_/de bas na ci'i phyir chos nyid kyi mig ces bya ba brjod pa yin zhe na/_'di ni bden te/_de lta na yang gang zhig mig la sogs pa dang gzugs dang sgra la sogs pa 'du byed kyi chos rnams kyi yongs su gyur pa'i rnam pa 'di cha dang bral ba rnam pa
[\[285a.2\]]gcig pa yang de gang gi tshe rab tu ston pa'i don du rnam par 'byed pas brjod par 'dod pa yin na/_de'i tshe 'gro ba gzhan med pa'i phyir gzugs kyi de bzhin nyid dang sgra'i de bzhin nyid dang dri'i de bzhin nyid ces bya ba la sogs pa nyid kyi sgra rnams kyis so sor byas nas bstan
[\[285a.3\]]pa yin gyi de bzhin nyid de ni de'i rnam pa can dang des brjod pa ma yin no/_/de ltar na gang zhig 'di chos nyid kyi mig la sogs pa de ni nang gi bdag nyid kyi mig la sogs pa'i skye mched kyi rang bzhin dang bral ba nang stong pa nyid ces bya bar brjod do/_/de ltar nang gi dngos po rnams la rnam pa gnyis
[\[285a.4\]]kyang za ba po'i 'dzin pa log par 'gyur ro/_/bcom ldan 'das ma 'di la ni/_ci skad du gsungs pa/_bdag byang chub sems dpa' mi dmigs shing zhes bya ba de nyid kyis nang stong pa nyid bstan te/_byang chub sems dpa' bdag gi ngo bo dang gzugs la sogs pa'i rang bzhin ma mthong
[\[285a.5\]]ba'i phyir ro/_/ci skad du gsungs pa/_byang chub sems dpa' mi mthong ste/_/gang zhig bdag ces thub pas gsungs/_/nang gi dngos po za ba po'i/_/de ni stong nyid brjod pa yin/_/zhes bya ba'o/_/slar phyi'i dngos po rnams la bza' bar 'dzin pa log pa'i don du phyi stong pa nyid rnam par
[\[285a.6\]]gzhag pa yin no/_/bza' bar 'dzin pa yang gzugs la sogs pa rnams la phyi rol pa rnams kyi bdag gi ba'i lta ba dang /_chos 'di la spyod pa rnams kyi yul nyid kyi rnam par rtog pas so/_/de la snga ma log pa'i don du gzugs ni stong ste bdag dang bdag gi bas zhes bya ba'o/_/gnyis
[\[285a.7\]]pa log pa'i don du gzugs ni gzugs kyis stong sgra ni sgras stong zhes bya ba la sogs pa snga ma bzhin du'o/_/de ltar na phyi rol gyi yul rnams la bdag dang bdag gi ba dang bral ba de rnams nyid kyi gzugs dang chos nyid kyi rnam pa dang bral ba ni phyi stong pa nyid ces bya bar brjod do/_/bcom
[\[285b\]]
[\[285b.1\]]ldan 'das ma 'di la gzugs nyid gzugs kyi ngo bo nyid kyis rnam par bral ba zhes bya ba gang zhig gsungs pa des 'di bstan to/_/phung po rnam par gzhag pa la ni dbang po lnga mig dang /_rna ba dang /_sna dang /_lce dang /_lus zhes bya ba dang /_gzugs dang /_sgra dang /_
[\[285b.2\]]dri dang /_ro dang /_reg bya zhes pa'i yul rnam pa lnga ni gzugs su bya ba so sor 'joms pas na gzugs zhes bya ba brjod pa yin no/_/de la nang gi gzugs la sogs pa rnams la nang stong pa nyid kho na'o/_/mig gis gzung bar bya ba'i gzugs dang rna ba la sogs pas gzung bar
[\[285b.3\]]bya ba'i sgra la sogs pa rnams med pa ni phyi stong pa nyid do/_/ci skad du gsungs pa/_gzugs ni gzugs kyi rang bzhin gyis/_/stong pa zhes bya ba rjod pas slar/_/phyi yi skye mched rnams 'dir ni/_/bza' bya rnams ni dgag par mdzad/_/de ltar nang dang phyi'i za ba po dang
[\[285b.4\]]bza' ba'i rnam par rtog pa spangs nas/_nang dang phyi'i skye mched 'dus pa'i bdag nyid kyi lus la yang bdag dang bdag gi bar lta ba spangs pa'i phyir gang zhig 'di nang dang phyi'i skye mched rnams kyi tshogs pa de yang bdag dang bdag gi pa'i ngo bos stong pa zhes bsam par byed pa
[\[285b.5\]]'di ni phyi nang stong pa nyid do/_/slar 'di ltar bsam par byed de gal te chos thams cad stong pa yin na ci ltar brtan pa dang g.yo ba la sogs pa'i 'gro ba 'di ci ltar rten cing 'brel bar 'byung ba mthong ba slar 'di ltar nges par byed de rten cing 'brel par 'byung ba zhes bya ba chos gang
[\[285b.6\]]yang yod pa ma yin te/_'on kyang med par gyur pa nyid kyi chos rnams 'di ci srid du ci lta ba bzhin du mthong ba'i mngon par rtogs pa med pa de srid du las dang nyon mongs pa yongs su smin pa'i bdag nyid kyis yongs su gyur pa thog ma med pa'i rgyu 'bras kyi ngo bos 'jug pa yin no/_/las dang
[\[285b.7\]]nyon mongs pa'i rnam par smin pa de rnams kyang rnam pa thams cad kyi thams cad du stong pa yin no/_/de ltar na stong pa'i chos rnams la stong pa nyid kyi rgyu 'bras kyi bdag nyid kyis 'jug pa ni rten cing 'brel par 'byung ba zhes bya ba brjod do/_/ci ltar sgyu ma mkhan pos sgyu ma'i sngags kyis
[\[286a\]]
[\[286a.1\]]sems can rnams kyi lta ba bcings nas glang po che la sogs pa rnams bstan par byed de/_mig bcings pa de rnams la sgyu ma'i glang po che la sogs pa de rnams rang gi snang ba'i rnam par shes pa skyed pa la rkyen du 'gyur ro/_/rnam
[\[286a.2\]]par shes pa de rnams kyang sgyu ma'i glang po la sogs pa de rnams la mthong ba yin no/_/glang po che la sogs pa de rnams dang rnam par shes pa rnams la rgyu 'bras kyi ngo bos 'jug pa ni rten cing 'brel par 'byung ba zhes brjod pa yin no/_/'di rnams gsum la yang
[\[286a.3\]]don dam par yod pa nyid 'byung ba ma yin no/_/de bzhin du byis pa rnams la ma rig pas mthong ba bcings pa las dang bzo dang kun brtags kyi chos rnams sgyu ma'i glang po la sogs pa rnams ltar mthong ba yin no/_/chos de rnams rang gi snang ba'i rnam par shes pa skyed
[\[286a.4\]]pa la rkyen du 'gyur ro/_/rnam par shes pa de rnams chos de rnams la mthong ba yin no/_/de ltar na kun brtags pa'i phyi rol gyi chos rnams kyi rgyu 'bras kyi ngo bos 'jug pa'i phyir don dam par yod pa nyid 'byung ba ma yin no/_/de nyid kyi phyir chos rnams rang bzhin
[\[286a.5\]]med pa zhes brjod pa yin no/_/gal te chos rnams kyi ma bcos pa lhan cig skyes pa la la zhig rang bzhin yod par 'gyur na de'i tshe de rnams rang gi bdag nyid kyis 'byung bar 'gyur ro/_/rgyu dang rkyen gzhan du gyur pa skye ba'i don du ltos par 'gyur ba ma yin no/_/ltos pa
[\[286a.6\]]yang yin te de bas na de rnams kyi rang bzhin yod pa ma yin te zhes rtogs par 'gyur ro/_/de nyid kyi phyir gsungs pa ni/_rang bzhin bcas pa zhes bya ba/_/slar ni ci ltar 'byung bar 'gyur/_/gang phyir rang bzhin ma bcos pa/_/gzhan du ltos pa med pa'o/_/
[\[286a.7\]]zhes bya ba lta bu'o/_/gang gi phyir 'di rnams kyi rang bzhin yod pa ma yin pa de lta bas na 'di rnams rang bzhin med pa zhes brjod pa yin no/_/gang gi phyir rang bzhin med pa de nyid kyi phyir stong pa'o/_/de bas na rang bzhin med pa'i don ni rten cing 'brel bar 'byung ba'i don
[\[286b\]]
[\[286b.1\]]dang stong pa nyid kyi don ni rten cing 'brel par 'byung ba'i don zhes bya ba brjod pa yin no/_/ci skad du gsungs pa/_rten cing 'brel par 'byung ba gang /_/stong nyid de nyid khyod kyis 'dod/_/ces bya ba'o/_/gang gi tshe ci lta ba bzhin gyi mthong ba skyes pa'i ma rig pa'i sngags kyis
[\[286b.2\]]zhugs pa rab tu zhi bar 'gyur na de'i tshe glang po che la sogs pa dang 'dra ba'i chos de rnams dang des 'dzin pa'i rnam par shes pa'i chos rnams dang rten cing 'brel par 'byung ba rang nyid kyis nub par 'gyur ro/_/de 'di gnas par gyur pa'i snod kyi 'jig rten la sogs
[\[286b.3\]]pa rnams kyi stong pa ni chen po stong pa nyid ces bya bar brjod do/_/slar yang byang chub sems dpa' 'di ltar bsam par byed de/_stong pa nyid ces bya ba chos kyi rnam pas ci zhig yod dam yang na med ces bya ba'o/_/bsam par byed cing de'i 'di ltar 'gyur ro/_/ci ltar
[\[286b.4\]]su dag gis dri za'i grong khyer mthong nas grong khyer gyi blo skyes pa phyis btsal nas mthong zhing grong khyer gyi blo nyams pa ste/_stong pa'i blo skyes pa der stong pa'i blo skyes pa las grong khyer stong pa zhes bya ba dngos po gzhan cung zad yod pa zhes smra bar nus pa ma yin no/_/de bzhin
[\[286b.5\]]du 'dir yang btags pa'i gzugs la sogs pa'i ngo bo rnams mthong ba las chos kyi blo skyes pa phyis ci lta ba bzhin pa'i yongs su tshol bas ci lta ba bzhin gyi ye shes kyis mthong bas chos kyi blo nyams pa stong pa'i blo skyes pa de ltar na stong pa nyid ces bya ba chos gzhan yod ces bya
[\[286b.6\]]ba smra bar nus pa ma yin no/_/ci skad du gsungs pa/_kun brtags thams cad spangs pa'i phyir/_/stong nyid bdud rtsi bstan pa ni/_/gang gi de la yang 'dzin pa/_/khyed kyi de ni chud zos pa/_/zhes bya ba'o/_/de ltar na stong pa nyid ni med pa zhes bya ba brjod par bya ba
[\[286b.7\]]ma yin te gang gi phyir chos rnams thams cad stong pa de'i phyir stong pa nyid yod ces bya ba yang brjod par bya ba ma yin no/_/gal te spyad par gyur pa'i stong pa nyid ces bya ba chos gzhan cung zad yod pa ma yin zhes bya ba 'di ni stong pa nyid stong pa nyid ces bya ba'o/_/stong pa
[\[287a\]]
[\[287a.1\]]nyid ni 'dir mdo 'di la shes pa gang gis gzugs la sogs pa de stong pa zhes shes pa des nang gi bdag nyid kyi rnam par shes pa'i phung pos bsdus pa de'i stong pa nyid brjod pa nyid de/_de'i phyir de nyid kyis bstan pa'o/_/'dir ni don 'di rtogs
[\[287a.2\]]par bya'o/_/stong pa nyid kyang kun tu brtags pa dang gzhan dbang gi ngo bo dang yongs su grub pa zhes bya ba rnam pa gsum ste/_de la kun tu brtags pa ni ri bong gi rwa dang 'dra ba thams cad du nye bar sbyor ba ma yin no/_/gzung ba'i ngo bo ma yin pa dang 'dzin pa'i rnam par
[\[287a.3\]]rig pa ma yin no/_/yongs su grub pa ni mnyam pas mnyam pa'i dmigs par bya ba dang dmigs par byed pa'i ngo bos gnas pa'i ye shes kyi rig par bya ba rnam pa thams cad du sangs rgyas rnams nyid kyi spyod yul lo/_/'dis ni stong pa nyid bcu drug gi rnam pa byang
[\[287a.4\]]chub sems dpa' rnams kyi yongs su 'dris pa'i ye shes kyi spyod yul lo/_/mngon du byed pa'i ye shes la ni chos thams cad mi dmigs pa'i rang bzhin stong pa nyid gcig kho na ste/_gcig gam gnyis sam gsum la sogs pa ni ma yin no/_/chos thams
[\[287a.5\]]cad mi dmigs pa bsgom pa de nyid kyi 'phel bar bya ba'i don du byang chub sems dpa' stong pa nyid kyi rnam pa rnams lhag mthong gis mang bar byas pa'i mnyam par ma bzhag pa'i ye shes kyis so sor rtogs par byed do/_/des zhi gnas zhes bya ba'i rkyen gyi rnam par rtog
[\[287a.6\]]pas mngon du byed pa ma yin no/_/slar zhi gnas kyang ci zhig skye bar mi byed dam zhe na/_snying rjes 'khor ba yongs su mi 'dor ba'i bsam pas sems yid 'byung ba'i phyir ro/_/de ni tshogs yongs su ma rdzogs pas yang dag pa'i mtha' mngon du byed cing nyan thos
[\[287a.7\]]bzhin du yongs su mya ngan las 'da' bar 'gyur ro/_/de bas na/_pha rol phyin pa 'di rnams kun/_/kun rdzob nyid du bskrun pa ni/_/nam mkha' la ni sa bon ltar/_/stong pa nyid ni mi skyed pa'o/_/de bas na/_rgyal sras 'di ni yang dag mtha'/_/mngon du byed par 'gyur
[\[287b\]]
[\[287b.1\]]ba ste/_/snying rjes yongs su 'gegs byed par/_/gal te 'di ni mi 'gyur na'o/_/zhes bya ba'o/_/'di nyid las gsungs pa/_'di ni yongs su 'dris par bya ba'i dus yin gyi mngon du bya ba'i dus ni ma yin zhes bya ba'o/_/de bas na mnyam par bzhag pa nyid kyi dmigs pa la sems
[\[287b.2\]]nye bar bcing bar byed ces bya ba'o/_/de ltar yongs su 'dris pa shes pa'i dus la lhag mas gzhan dbang gi ngo bo nyid stong pa nyid dang gnas par 'gyur ba de yang rnam par shes pa'i ngo bo nyid ces bya ba'o/_/rnam par shes pa med pa nyid kyis de med pa'o/_/rnam par shes
[\[287b.3\]]pa med pa ni tshe dang ldan pa shA ri'i bu rnam par shes pa ni rnam par shes pa'i ngo bo nyid dang bral ba'o zhes bya ba gsungs pa nyid do/_/ci skad du/_gang gis de mthong gang gsungs pa/_/de ni nang gi zhes byar med/_/ces bya ba'o/_/'di ni stong pa nyid kyi stong pa nyid do/_/
[\[287b.4\]]slar bsam par byed de ci zhig don dam pa'i chos kyang med dam/_gal te de stong par 'gyur na ci ltar de'i don dam pa nyid do/_/sangs rgyas rnams kyi rdo rje lta bu'i ting nge 'dzin ni de la ci ltar dmigs/_gal te de ni yod par 'gyur na de bzhin du chos rnams thams cad yod pa zhes
[\[287b.5\]]thob par 'gyur zhe na/_slar 'di ltar nges par byed de/_don dam pa zhes bya ba ni chos 'ga' yang yod pa ma yin te/_gang zhig 'di de bzhin gshegs pa'i snying po'i grub pa'i gnas skabs de ni chos kyi rang bzhin ma yin te/_de ni yod pa zhes bya ba smra bar mi nus so/_/gang
[\[287b.6\]]gi phyir de yongs su brtags pa'i gzung ba dang 'dzin pa gnyis med pa'i mtshan nyid rnam par gzhag pa yin no/_/gang gi phyir med pa'i mtshan nyid yod pa zhes bya ba smra bar nus pa ma yin no/_/de ni med pa zhes bya ba yang smra bar mi nus te/_gang gi phyir gnyis dang bral ba'i
[\[287b.7\]]ngo bo nyid kyis yod pa ma yin no/_/gal te de yod pa zhes brjod pa yin na dngos po'i bdag nyid kyis yod pa zhes thob pa'i phyir sgro 'dogs pa'i mthar 'gyur ro/_/'on te med pa zhes brjod pa yin zhe na/_ri bong gi rwa bzhin du shin tu yang med pa zhes bya ba thob pa'i phyir
[\[288a\]]
[\[288a.1\]]skur pa 'debs pa'i mthar 'gyur ro/_/de bas na gnyi ga ltar yang brjod par mi nus pa de'i phyir med pa dang 'dra ba'o/_/rdo rje lta bu'i ting nge 'dzin ni de la dmigs zhes bya ba gang zhig yang brjod pa de yang sangs rgyas rnams kyi rnam par
[\[288a.2\]]mi rtog pa'i 'jig rten las 'das pa'i ye shes ni cung zad dmigs par byed pa ma yin no/_/'on kyang 'khor ba thog ma med pa la sngar 'dzin pa'i bdag nyid kyis goms pa de'i tshe la yang shes pa po'i rang bzhin gyi bdag nyid las gzung ba med kyang rang gi bdag nyid
[\[288a.3\]]'dzin bzhin du 'jug pa zhes nye bar brtags pa yin no/_/'di ni de mnyam pas mnyam pa'i dmigs par bya ba dang dmigs par byed pa'i ngo bo zhes bya ba'o/_/dmigs par bya ba dang dmigs par byed pa ni de nyid ces bya ba ste/_mnyam pas mnyam pa zhes brjod pa yin no/_/'di ni 'di ltar
[\[288a.4\]]'jug pa ste don dam pa zhes bya ba chos gzhan yod pa ma yin pa de'i phyir 'di ni don dam pa stong pa nyid ces bya ba'o/_/ci skad du gsungs pa/_khyod kyi cung zad skyes ma yin/_/cung zad 'gag par byed pa yin/_/snga ma ji ltar de bzhin phyis/_/de bzhin nyid ni khyod kyis rtogs/_/
[\[288a.5\]]'phags pa rnams kyis 'di rten pa/_/bsgom pa la ni mi rten pas/_/ye shes mtshan ma dang bral ba/_/rnam pa gang gis yod ma yin/_/bcom ldan 'das ma 'di la ni lha'i bu dag chos thams cad ni sgyu ma lta bu rmi lam lta bu'o/_/ci srid yang dag par rdzogs pa'i sangs
[\[288a.6\]]rgyas kyang sgyu ma lta bu rmi lam lta bu'o/_/lha'i bu dag mya ngan las 'das pa yang sgyu ma lta bu rmi lam lta bu zhes bdag smra'o zhes bya ba gang zhig gsungs pa de nyid kyis 'di bstan pa yin no/_/ci skad du gsungs pa/_chos rnams so sor tshol ba ni/_/rtag pa zhes su brjod pa
[\[288a.7\]]yin/_/de bas don dam med pa ste/_/chos rnams kyi zhes gsungs pa'o/_/ci ltar don dam pa'i rnam pas mthong ba de'i stong pa nyid ni don dam pa stong pa nyid do/_/yang bsam par byed de gal te chos thams cad stong pa nyid yin na 'dus byas kyi chos rnams kyang stong par
[\[288b\]]
[\[288b.1\]]'gyur ro/_/de ltar yang rigs pa ma yin te sbyin pa la sogs pa bsod nams kyi tshogs grangs med gsum gyis rnyed pa'i yang 'dus byas pa nyid kyi stong pa la byang chub nyid mi 'gyur ro zhe na/_slar nges par byed de 'dus byas zhes bya ba'i chos gzhan cung zad yod pa ma
[\[288b.2\]]yin te/_gal te yod par 'gyur na 'dus byas zhes bya ba nyid du mi 'gyur ro/_/gang gi phyir 'dus byas zhes bya ba 'dus byas nas yang dag par 'byung zhing rgyu dang rkyen rnams kyis byas pa'i phyir 'dus byas zhes brjod do/_/gal te 'dus byas zhes bya ba'i chos 'ga' zhig yod par
[\[288b.3\]]gyur na de ni gzhan rnams kyis byas par mi 'gyur ro/_/gang gi phyir don dam pa'i chos gang gis kyang byed mi nus so/_/de bas na byis pa rnams kyis yongs su brtags pa las kun nas 'byung ba'i phyir de lta bur gyur pa ming de lta bur gyur pas brjod pa yin no/_/skye ba dang
[\[288b.4\]]gnas pa dang 'jig pa zhes bya ba gang zhig 'dus byas kyi mtshan nyid de rnams kyang tha snyad du yod pa'o/_/de bas na mtshan gzhi yang tha snyad du yod pa nyid kyis 'byung ba yin no/_/gang gi phyir don dam pa'i chos la tha snyad du yod pa'i mtshan nyid rigs pa ma yin no/_/
[\[288b.5\]]chos gcig la ni mtshan nyid gsum rigs pa ma yin no/_/gal te don dam pa 'dus byas kyi chos zhes bya bar 'gyur ro/_/de bas na 'di ni 'dus byas stong pa nyid do/_/ci skad du gsungs pa/_gang zhig brten nas de ma skyes/_/gang gi bdag po khyod kyis gsungs/_/
[\[288b.6\]]zhes bya ba'o/_/slar bsam par byed de 'o na 'dus ma byas rnams ni don dam pa'i rang bzhin yod de 'dus ma byas pa nyid kyi phyir ro/_/de med pa la don dam par dge ba thar pa 'byung zhes bya ba'i tshig gis don dam par dge ba mya ngan las 'das pa nyid kyi thob pa byang chub sems dpa'
[\[288b.7\]]rnams la mi 'gyur zhe na/_slar 'di ltar nges par byed de 'dus ma byas pa zhes bya ba chos gzhan yod pa ma yin te/_'dus ma byas pa zhes bya ba 'dus byas med pa'i rang bzhin gyi phyir brjod pa ma yin te/_'di lta ste don dam pa nyid kyi phyir ma yin no/_/'di lta ste nam mkha' ni 'dus byas
[\[289a\]]
[\[289a.1\]]med pa'i mtshan nyid do/_/'di las gzhan grub pa'i mtshan nyid 'di'i yod pa ma yin no/_/so sor brtags pa'i 'gog pa yang 'dus byas kyi chos thams cad med pa'i mtshan nyid do/_/de bzhin du so sor brtags pa ma yin pa'i 'gog pa yang
[\[289a.2\]]'dus byas kyi chos 'jigs pa'i mtshan nyid ces bya ba'o/_/de'i phyir nyan thos kyi lugs kyis kyang 'di dag don dam pa ma yin pa'i ngo bo nyid de/_stong pa nyid kyi tshul gyis lta smos ci dgos/_de rnams la stong pa nyid rtogs pa 'di ni 'dus ma byas pa'i stong pa nyid ces bya ba'o/_/
[\[289a.3\]]ci skad du gsungs pa/_dge ba gnyis ni thob don du/_/zhes bya ba la dge ba ni 'dus byas dang 'dus ma byas pa'o/_/bcom ldan 'das ma 'di las ci skad du gsungs pa/_sbyin pa'i pha rol tu phyin pa 'di ni 'phel ba dang sbyin pa'i pha rol tu phyin pa 'di ni 'grib pa'o zhes byang chub
[\[289a.4\]]sems dpa' sems dpa' chen po la 'di ltar 'byung ba ma yin no/_/'on kyang slar 'di la 'di ltar 'byung ste 'di ni ming tsam mo/_/'di lta ste/_sbyin pa'i pha rol tu phyin pa zhes bya ba la sogs pa thams cad do/_/de bzhin du bcom ldan 'das brjod par bya ba ma yin
[\[289a.5\]]pa'i don gyi slar ci zhig 'phel ba'am 'grib pa yod pa ma yin no/_/bcom ldan 'das kyis bka' stsal pa/_rab 'byor de ni ma yin no zhes bya ba'o/_/des na sbyin pa la sogs pa 'dus byas kyi dge ba la sogs pa rnams la yang dmigs pa 'jug pa nyid kyis skyon dang bcas pa
[\[289a.6\]]dang /_brjod par bya ba ma yin pa don dam pa'i dge ba 'dus ma byas kyi 'gog pa la mi dmigs pa'i ngo bo nyid kyis skyon med pa la stong pa nyid gsungs zhes bya ba'o/_/ci skad du gsungs pa/_skyon dang bcas dang skyon med pa'i/_/'phel dang 'grib pa med pa'i phyir/_/'dus
[\[289a.7\]]byas 'dus ma byas rnams kyi/_/dge ba rnams ni 'gag pa'o/_/zhes bya ba lta bu'o/_/slar byang chub sems dpa' 'di ltar bsam par byed de gal te chos thams cad stong pa nyid yin na de'i tshe/_sems can rnams gang zhig 'khor ba thog ma med pa la dus gsum du
[\[289b\]]
[\[289b.1\]]'khor bar 'khor ba gang dag gi sems kyi spyod pa mkhyen nas bcom ldan 'das thams cad mkhyen pa zhes brjod do/_/de rnams dus gsum du son pa yod pa nyid do/_/slar 'di ltar nges par byed de sems can gcig nyid la mtha' gsum la ming gsum 'byung ba yin
[\[289b.2\]]te/_ma 'ongs pa dang da ltar byung ba dang 'das pa zhes bya ba'o/_/gal te sems can don dam par yod par 'gyur na ming gcig nyid yod par 'gyur ro/_/de bas na 'das pa'i mtha' yang mtha' las 'das pa'o/_/de bzhin du gnyi ga la yang ngo /_/de'i stong pa nyid ni mtha'
[\[289b.3\]]las 'das pa'i stong pa nyid do/_/ci skad du gsungs pa/_rtag tu sems can la phan phyir/_/zhes bya ba'o/_/slar 'di ltar bsam par byed de/_byis pa rnams la 'khor ba ring /_/zhes bya ba bcom ldan 'das kyis gsungs pa dge slong dag 'khor ba 'di ni thog ma dang
[\[289b.4\]]tha ma med pa zhes bya ba ste de bas na 'khor ba yod do/_/de yod pa'i phyir 'khor ba dang de'i sgo nas chos thams cad yod pa zhes thob par 'gyur zhe na/_yang 'di ltar nges par byed de 'khor ba zhes bya ba ni chos 'ga' zhig yod pa ma yin te thog ma dang tha ma med pa zhes bya ba'i tshig
[\[289b.5\]]gis so/_/gal te 'khor ba zhes bya ba 'ga' zhig yod par gyur na de'i thog ma yang yod par 'gyur ba dang tha ma yang yod par 'gyur ro/_/thog ma med pa dang tha ma med pa yod par 'gyur ba 'ga' ni mthong ba ma yin no/_/'on te thog ma dang tha ma dag med na dbus ma
[\[289b.6\]]bkag pa'i phyir yod do zhe na/_gang gi thog ma dang tha ma dag med pa de'i ci ltar dbus yod par 'gyur/_thog ma dang tha ma dag la ltos nas dbus zhes bya ba yod pa yin no/_/gal te 'khor ba med na gang du sems can rnams 'khor zhe na 'khor ba ni 'di nyid don dam par
[\[289b.7\]]yod pa ma yin te gal te la la zhig 'khor bar gyur na/_de ni rtag par 'gyur ram mi rtag par 'gyur rtag pa ni 'khor ba ma yin te de mi 'gyur ba'i phyir 'khor ba mi 'thad pa'i phyir ro/_/mi rtag pa yang 'khor ba ma yin te skad cig ma de dang der 'jig pa rnams la gang gi
[\[290a\]]
[\[290a.1\]]'khor ba 'byung bar 'gyur/_ci skad du gsungs pa/_rtag pa'i 'khor ba med pa ste/_/mi rtag pa la 'khor ba med/_/rmi lam bzhin du 'khor ba gsungs/_/khyod kyis de nyid rig pa mchog_/de bas na thog ma dang tha ma med
[\[290a.2\]]pa nyid kyi phyir 'khor ba zhes bya ba ni yod pa ma yin zhes bya ba ste/_de ni thog ma dang tha ma med pa stong pa nyid do/_/stong pa nyid gnyis po 'di ni mdo 'di las/_kau shi ka gal te de bzhin gshegs pa gang gA'i klung gi bye ma dang mnyam pa'i bskal par gnas par
[\[290a.3\]]'gyur zhing sems can sems can zhes tshig tu brjod kyang 'on kyang der sems can 'ga' zhig skye ba'am 'gag par 'gyur ram/_brgya byin gyis gsol pa/_de ni ma lags te zhes bya ba'i tshig gis bstan to/_/skye med 'gag pa med pa'am/_/sems can
[\[290a.4\]]zhes bya sogs pas gsal/_/sems can dang ni 'khor ba la/_/des na stong nyid bden par bstan/_/yang ci skad du gsungs pa/_'khor ba mi 'dor don du yang /_/zhes bya ba'o/_/slar 'di ltar bsam par byed de gal te dge ba'i chos thams cad stong pa yin
[\[290a.5\]]na de'i tshe ci ltar longs spyod rdzogs pa'i skus bcom ldan 'das 'khor ba ji srid gnas par 'gyur/_de bas na bcom ldan 'das kyis mya ngan las 'das pa thob pa la yang dge ba rnams yod pa nyid do/_/ci skad du gsungs pa/_de bzhin gshegs pa de ni bsod
[\[290a.6\]]nams dag gi rgyu mthun pa dge ba'i rtsa ba rnams chud mi 'dza' ba zhes bya ba'o/_/de bas na dor ba ni rnam par skul bar byed pa'i phyir 'dus byas gzhan rnams la dor ba yod kyang dge ba'i chos rnams mi 'dor ba'i ngo bo nyid yod pa kho na yin zhe na/_slar nges par byed de
[\[290a.7\]]mya ngan las 'das pa nyid ni re zhig cung zad yod pa ma yin te slar de la brten pa rnams kyi chud mi zos ci'i phyir yod par 'gyur/_gang gi phyir mya ngan las 'das pa ni thams cad med pa'i mtshan nyid gang gis kyang chos gzhan nyid du rnam par gzhag par mi nus so/_/
[\[290b\]]
[\[290b.1\]]de nyid kyi phyir dngos por brjod pa'i mya ngan las 'das pa dang 'gog pa dang 'du byed thams cad nye bar zhi ba la sogs pa'i rkyen rnams kyis brjod de/_'on te yod par gyur na mya ngan las 'das pa med pa la ci'i phyir 'du byed rnams kyi skye ba mi 'byung /_de bas na de rnams
[\[290b.2\]]kyi skye ba gzhan 'gog par 'gyur ba'i chos mya ngan las 'das pa yod pa nyid ce na/_'di ltar rigs pa ma yin te 'du byed rnams kyi mya ngan las 'das pa zhes bya ba ni cung zad yod pa ma yin te rtag pa rnams la dus thams cad du mi 'gyur ba nyid kyi phyir ro/_/mi rtag pa
[\[290b.3\]]rnams la yang chud zos pa rnams la yang skye ba yod pa ma yin no/_/de bas na rang bzhin gyis skye ba med pa la mya ngan las 'das pa ni cung zad byed pa ma yin no/_/'on te yang 'gyur na slar 'du byed gzhan rnams la de'i rgyud la skye ba la gegs byed ce na/_de yang yod pa ma
[\[290b.4\]]yin te/_'jig rten las 'das pa'i lam gyi nyon mongs pa dang phung po'i sa bon ma lus par tshig pa'i phyir slar mi skyed pa'o/_/rang bzhin can gyi skye ba med pa de la ni mya ngan las 'das pa zhes bya ba tha snyad byed pa yin no/_/de bas na nyan thos kyi lugs kyis kyang mya ngan las
[\[290b.5\]]'das pa zhes bya ba chos gzhan cung zad yod pa ma yin na stong pa nyid kyi lugs kyis lta smos ci dgos mya ngan las 'das pa med pa nyid kyis de la brten pa'i yang dge ba mi 'dor ba'i ngo bo nyid rnams kyi med pa nyid ces bya ba 'di ni dor ba med pa stong pa nyid ces bya ba'o/_/
[\[290b.6\]]bcom ldan 'das ma 'di las ni ci skad du gsungs pa/_rab 'byor byang chub sems dpa' rnams kyi gang yang bsod nams mngon par 'du byed pa de yang stong pa nyid ces bya ba nyid du brjod pa yin no/_/de bas na de nyid kyis dge ba rnams spyir stong pa nyid mi zad par dor
[\[290b.7\]]ba med pa'i ngo bo rnams kyi yang stong pa nyid brjod pa yin no/_/ci skad du gsungs pa/_dge ba rnams kyi stong nyid la/_/de 'gro mi zad pa de bzhin/_/rtag pa nyid de dbye ba rnams/_stong pa nyid la de gang du/_/zhes bya ba'o/_/slar byang chub sems dpa' 'di ltar
[\[291a\]]
[\[291a.1\]]bsam par byed de gal te chos thams cad ni stong pa yin pa gang zhig 'di sems can rnams kyi rang bzhin du gyur pa 'dod chags la sogs pa'i chos rnams dang gang zhig sems can rnams kyi rang bzhin du gyur pa 'dod chags la sogs pa'i
[\[291a.2\]]bsam pa dang bag la nyal dang lhag par mos pa rnams dang rigs shes pa la sogs pa de rnams rig par mi 'gyur ro/_/gang dag gi dbang gis sangs rgyas rnams kyis bsam pa dang bag la nyal mkhyen pa dang lhag par mos pa sna tshogs pa mkhyen pa zhes bya
[\[291a.3\]]ba la sogs pa'i sangs rgyas kyi chos 'jug pa yin no zhe na/_slar 'di ltar bsam par byed de/_chos rnams 'di dag ni chos gzhan nyid du brjod par rigs pa ma yin no/_/gang gi phyir sems kyi rgyud la 'gro ba gnas skabs kyi khyad par 'di rnams so/_/
[\[291a.4\]]de bas na 'di dag ni chos gzhan nyid du med pa kho na'o zhes bya ba 'di ni rang bzhin stong pa nyid do/_/gang zhig yang brjod pa rigs ni rang bzhin te zhes bya ba de ni gtso bo yin pa'i phyir ro/_/gang gi phyir rigs rnam par dag pa'i phyir ci srid du byang chub sems dpa' rnams
[\[291a.5\]]'jug go/_/de la yang mig gi skye mched nas ci srid yid kyi skye mched ces bya ba thog ma med pa nas grub pa skye mched drug gi khyad par ni rigs zhes bya bar brjod pa yin no/_/'on kyang der yang snying rje dang shes rab nyid gtso cher shin tu rnam par dag pa 'gro ba ci srid du
[\[291a.6\]]'gro ba'i don sgrub par byed pa de'i phyir snying rje dang shes rab kyi bdag nyid byang chub sems dpa' rnams kyi rigs zhes bya bar brjod pa yin no/_/bcom ldan 'das ma 'di la ni gang zhig rnam par shes pa nyid kyi stong pa nyid brjod pa de nyid kyis rang bzhin stong pa
[\[291a.7\]]nyid kyang bstan to/_/ci skad du gsungs pa/_nang gi bdag nyid stong nyid la/_/rang bzhin gyi yang stong pa nyid/_/rnam par shes pa'i ngo bo'i rigs/_/snying rje shes rab bdag nyid 'dod/_/ces bya ba'o/_/slar 'di ltar bsam par byed de gang zhig chos rnams kyi
[\[291b\]]
[\[291b.1\]]mtshan nyid 'di rnams gzugs su bya ba'i mtshan nyid ni gzugs so/_/nyams su myong ba'i mtshan nyid ni tshor ba zhes bya ba la sogs pa ste/_de rnams yod pa la gzugs la sogs pa rnams kyang yod par 'gyur zhe na/_slar 'di ltar nges par byed de/_
[\[291b.2\]]gal te mtshan nyid 'di rnams ni mtshan gzhi las tha dad pa de rnams kyang mtshan gzhi las sngar nyid du skye bar 'gyur ro/_/de'i tshe mtshan gzhi de mtshan nyid med pa nyid phyis skye ba de'i phyir de'i mtshan nyid kyis ci zhig bya/_'on te phyis mtshan nyid rnams yin na de'i
[\[291b.3\]]tshe mtshan nyid skyes pa'i snga rol du mtshan gzhi de mtshan nyid med pa de'i phyir phyis kyang 'di'i mtshan nyid kyis ci zhig bya/_'on te mtshan gzhi dang mtshan nyid dag la lhan cig nyid du 'jug pa de'i tshe de dag sngar so sor ma mthong ba dag la mtshan gzhi ni 'di yin mtshan
[\[291b.4\]]nyid kyang 'di yin zhes bya ba tha dad pa med pa'i phyir mtshan gzhi de mtshan nyid med pa nyid du 'gyur ro/_/'on te mtshan gzhi dang mtshan nyid dag tha mi dad pa nyid yin na de'i tshe mtshan gzhi dang mtshan nyid ci zhig brjod par 'gyur te mtshan gzhi ma grub pa la ni de las tha mi dad
[\[291b.5\]]pa'i phyir mtshan nyid kyang ma grub par 'gyur ro/_/ji skad du gsungs pa/_mtshan nyid mtshan gzhi las gzhan na/_/gal te mtshan gzhi mtshan med 'gyur/_/gzhan nyid med la de dag med/_/khyod kyis rnam par gsal bar gsungs/_/mtshan gzhi mtshan nyid des grol ba/_/
[\[291b.6\]]ngag gi brjod pa spangs pa ste/_/khyod kyi ye shes spyan gyis ni/_/'gro ba 'di ni zhi bar gzigs/_/de'i phyir mtshan nyid rnams kyang yongs su brtags pa'i chos kyis yongs su brtags pa nyid ces bya ba ni rang gi mtshan nyid stong pa nyid do/_/sangs rgyas rnams kyi skyes bu chen po'i
[\[291b.7\]]mtshan sum cu rtsa gnyis gang zhig yang gang gi don du byang chub sems dpa' 'bad par byed pa de rnams la yang dngos po'i lta ba spangs pa'i don du byang chub sems dpas rang gi mtshan nyid stong pa nyid la bsam par byed de/_stong pa nyid gsum po 'di dag ni mdo las gzugs la
[\[292a\]]
[\[292a.1\]]sogs pa rnams nyid med par bstan par mdzad pa'i bcom ldan 'das nyid kyis bstan pa zhes rtogs par bya'o/_/ji skad du gsungs pa/_gzugs sogs med dang de lus dang /_/gnas pa'i mtshan nyid 'jig pa ni/_/don ni go ba zhes
[\[292a.2\]]bya'o/_/yang 'di ltar bsam par byed de gal te chos thams cad med pa yin na de'i tshe stobs dang mi 'jigs pa la sogs pa rnams med do/_/snying rje dang sbyin pa la sogs pa'i byang chub sems dpa'i chos rnams kyang med pa de'i tshe gang thob pa'i phyir gang 'bad par 'gyur/_
[\[292a.3\]]de bas na rnam par byang ba'i chos rnams yod do/_/de yod pas kun nas nyon mongs pa'i chos rnams kyis kyang 'byung bar 'gyur zhe na/_yang nges par byed de gal te don dam pa'i chos 'ga' zhig yod pa yin na de rtag pa nyid du 'gyur ro/_/gang gi phyir 'gyur ba dang rnam par
[\[292a.4\]]'gyur ba'i chos rnams ni don dam pa'i rigs pa ma yin no/_/de rnams kyi 'di nyid bden pa nyid dang don dam pa nyid gang zhig phyin ci ma log par gyur pa zhes bya ba'o/_/de lta na gal te rnam par byang ba'i chos rnams don dam pa yin na de'i tshe de rnams sngar yang
[\[292a.5\]]yod pa'i phyir 'khor bar mi 'gyur ro/_/'on te kun nas nyon mongs pa'i chos rnams don dam pa yin na de lta na ni thar pa nyid 'grub par mi 'gyur ro/_/de bas na chos 'di rnams ni kun du brtags pa ste 'gyur ba dang ldan pa'i phyir zhes bya ba 'di ni chos thams
[\[292a.6\]]cad stong pa nyid ces bya ba'o/_/ci skad du gsungs pa/_dbang byed bya ba dang bral stong /_/sgyu ma bzhin du rkyen las 'byung /_/mgon po khyod kyis chos rnams kun/_/rang bzhin med par gsal bar mdzad/_/mdo 'di las ni/_ci skad du gsungs pa bcom ldan
[\[292a.7\]]'das mngon par grub pa las gzhan yang sangs rgyas kyi chos rnams sam/_byang chub sems dpa'i chos rnams ni dmigs pa ma lags zhes bya ba de nyid kyis 'di bstan pa'o/_/yang ji skad du gsungs pa/_sangs rgyas kyi chos rnams ni byang chub sems dpa'i chos rnams
[\[292b\]]
[\[292b.1\]]la mi mthong ngo /_/shes bya la sogs kyis bstan pa/_/stobs bcu la sogs stong pa ste/_/zhes bya ba'o/_/slar 'di ltar bsam par byed de nang stong pa nyid la gang zhig 'di bdag la mi dmigs pa gsungs pa/_de la mi dmigs pa zhes bya ba ni chos gzhan yod de gal
[\[292b.2\]]te mi dmigs pa med par gyur na bdag dmigs pa nyid du 'gyur zhe na yang nges par byed de mi dmigs pa zhes bya ba chos gzhan rigs pa ma yin te gal te mi dmigs pa zhes bya ba yod par gyur na de'i so sor dmigs par 'gyur ro/_/de ltar na dmigs pa'i rang bzhin ci ltar mi
[\[292b.3\]]dmigs pa zhes bya ba ste 'gal ba yin pa'i phyir ro/_/de nyid dmigs pa dang de nyid mi dmigs pa zhes bya ba 'di ni 'gal ba yin no/_/'on te mi dmigs pa la dmigs pa med ces bya'o snyam na/_de lta na ni mi dmigs par gyur pa nyid kyi phyir mi dmigs pa nyid du 'gyur ro/_/
[\[292b.4\]]de bas na mi dmigs pa zhes bya ba chos gzhan yod pa ma yin no/_/bdag nyid la dmigs pa med pa ni de dang der mi dmigs pa zhes bya ba ni mi dmigs pa stong pa nyid do/_/mdo 'di las ni bdag tu lta ba chen po dang sems can du lta ba spangs pa'i phyir chos bstan pa mdzad par 'gyur
[\[292b.5\]]zhes bya ba gang zhig gsungs pa de nyid kyis bdag la gdod ma nas zhi ba nyid gsungs kyi de'i dmigs pa zhes bya ba ni chos 'ga' zhig yod pa ni ma yin no/_/ji skad du gsungs pa/_bdag sogs lta ba chad pa ni/_/chen po'i gang zhig byed 'gyur ba/_/de phyir gang zag bdag
[\[292b.6\]]med ni/_/bcom ldan 'das kyis kun du gsungs/_/yang 'di ltar bsam par byed de/_chos rnams thams cad ni dngos po med pa'i ngo bo nyid ces brjod pa yin te/_de bas na dngos po med pa zhes bya ba ngo bo nyid du 'dod par bya'o/_/de'i phyir dngos po med pa'i ngo bo nyid du rab tu
[\[292b.7\]]sgrub pa'i phyir chos rnams ni dngos po med pa'i ngo bo nyid yod ces bya ba'o/_/'on te chos rnams kyi gal te dngos po med pa'i ngo bo nyid yin na de lta na ni 'dir chos rnams med ces bya ba nyid brjod par 'gyur ro/_/de bas na de la thob pa gang yin thob pa ni yod de gang gi phyir kun du brtags
[\[293a\]]
[\[293a.1\]]pa'i chos rnams thams cad ni rnam pa thams cad kyi thams cad du med ces bya ba khas len par byed par gyur pa la kun brtags pa'i chos de rnams nyid dngos po med pa'i ngo bo nyid du yod pa zhes bya ba'i tshig ni chos rnams kyi cha gcig gis yod pa gsal bar
[\[293a.2\]]byed pa de bas na thob pa chen po nyid do zhe na/_yang nges par byed de chos thams cad dngos po med pa'i ngo bo nyid ces bya ba tshig 'di'i don gang yin/_chos rnams thams cad ces bya ba 'dis kun du brtags pa'i chos rnams dang yongs su grub pa'i chos rnams brjod pa yin te/_
[\[293a.3\]]de la kun du brtags pa'i chos rnams ni med pa nyid kyi phyir shin tu dngos po med pa'i ngo bo nyid ces brjod do/_/yongs su grub pa'i chos rnams ni de bzhin nyid kyi ngo bo nyid de des na dngos po las log pa'i rnam pa dngos po med pa zhes bya ba don 'di la bzung nas dngos po med pa'i ngo bo nyid ces brjod
[\[293a.4\]]do/_/'byung bas na dngos po ste/_de bas na 'dus byas kyi chos rnams ni dngos po zhes brjod do/_/de las bzlog pa brjod par bya ba ma yin pa so so rang gis rig par bya ba'i rnam pa gang yin pa de ni dngos po med pa'i ngo bo nyid ces bya bas de bzhin nyid bstan pa'o/_/de lta na ni chos rnams yod
[\[293a.5\]]pa dang med pa 'di gnyis kyis bstan pa zhes bya ba'o/_/ji skad du bcom ldan 'das kyis gsungs pa/_gang la med pa de des stong pa zhes bya ba ji lta ba bzhin du shes so/_/gang yang 'dir lhag mar gyur pa de 'dir yod pa zhes ci lta ba bzhin du rab tu shes zhes bya ba
[\[293a.6\]]chos thams cad kyi dngos po med pa'i ngo bo nyid kyi mtshan nyid cher so sor 'brel par 'gyur zhes bya ba 'di ni dngos po med pa'i ngo bo nyid stong pa nyid ces bya ba'o/_/bcom ldan 'das ma 'di las ci skad du gsungs pa chos thams cad kyang rang bzhin gyis bden pa ste/_
[\[293a.7\]]de ltar na rab 'byor ci srid du chos thams cad kyi dngos po ma byas pa de bzhin gshegs pas mngon par rdzogs par sangs rgyas pa zhes bya ba'o/_/ma byas pa ni dngos po'i ngo bos sam dngos po med pa'i ngo bos ma skyes pa'o/_/des na 'di gsungs so/_/ji skad du
[\[293b\]]
[\[293b.1\]]gsungs pa/_chos rnams thams cad ma skyes pa/_/shes bya grags mdzad rnam pa des/_/chos kyi bdag med bstan pa ste/_/de nyid rig pas rnam kun du/_/zhes bya ba'o/_/rnam pa kun du zhes bya ba ni dngos po'i ngo bo'am dngos po med pa'i ngo bos kyang chos rnams kyi
[\[293b.2\]]rang bzhin med pa gsungs pa zhes bya ba'o/_/mdo 'di la stong pa nyid rnams bsgrub pa'i don du rigs pa rnams ma brjod pa nyid do/_/'on kyang mdo gzhan las gsungs pa so sor mtshams sbyar bar bya ba gang zhig slob dpon rnams kyis nye bar bstan par mdzad
[\[293b.3\]]pa des na 'dir 'thad pa rnams kyi cha tsam bstan to/_/de ltar na yang slob dpon phyogs kyi glang po'i zhal snga nas kyang /_gtan tshigs ngag rnams 'di min te/_/bya ba tsam ni mtshon pa'o/_/tshangs pa'i dra sogs mdo rnams la/_/kun du rigs pa rnams zhes bya/_/
[\[293b.4\]]zhes bya ba'o/_/gsung rab las 'byung ba'i rigs pa 'di dag bsam pa'i rang bzhin gyi shes rab kyi dbang du byas nas rtogs pa la thabs su gyur pa nyid kyis mdo sde dang de rnams las mthong nas 'phags pa slob dpon rnams kyis pha rol tu phyin pa'i theg pa dbu ma la sogs pa'i
[\[293b.5\]]bstan bcos rnams la rtog ge ba'i rigs pa rnams las mtshan nyid dang mi 'dra ba nyid rgyas par mdzad do/_/gang gi phyir rtog ge ba'i rigs pa rnams ni pha rol po pham pa tsam gyi 'bras can te rtogs pa'i thabs su gyur pa ni ma yin no/_/de bas na gsung rab kyi don bsam pa la
[\[293b.6\]]nye bar mkho ba kho na ma yin no zhes shes par bya'o/_/stong pa nyid 'di rnams ni chos thams cad mi dmigs pa bsgom pa 'phel bar bya ba'i don du yongs su 'dris pa'i shes pas byang chub sems dpa' rnams kyis so sor brtags pa yin no/_/de bas na ci lta ci ltar sgro
[\[293b.7\]]'dogs pa 'byung ba de lta de ltar rab tu 'jug pa de bas na mdo tha dad pa dang bstan bcos tha dad pas don tha dad pa la nye bar dmigs nas som nyi mi bya ste/_chos thams cad mi dmigs pa bsgom pa rnam pa thams cad du 'phel bar byed pa yang dag par 'byung ba'i phyir ro/_/de
[\[294a\]]
[\[294a.1\]]nyid kyi phyir 'di rnams la sa'i dbye bas rtogs pa 'byung ba ma yin no/_/dngos po rnams kha cig stong pa nyid kyi ngo bos rtogs pa dang /_kha cig ni gzhan du zhes bya ba de bas na rnam pa thams cad du gsung rab kyi don mi mkhas pa rnams kyis
[\[294a.2\]]'di ltar bshad pa rigs pa ma yin no/_/gsung rab la yang 'jig rten pa'i bstan bcos rnams kyi rigs pas zlos pa'i skyon spangs pa'i don du 'bad par bya ba ma yin te/_gang gi phyir/_nyon mongs dgra rnams ma lus 'chos pa dang /_/ngan 'gro srid las skyob pa gang yin
[\[294a.3\]]dang /_/chos skyob yon tan phyir na bstan bcos te/_/gnyis po 'di dag gzhan gyi lugs la med/_/ces bya bas/_gsung rab ni bstan bcos su brjod do/_/de ltar gang zhig bstan pa dang po la nye bar ma zhugs pa de rnams rtogs pa'i don du bstan pa yin no/_/shin tu zab pa
[\[294a.4\]]nyid kyis stong pa nyid kyi don la gang rnams kyis rtogs pa ma byas pa de rnams kyis rtogs pa'i don du yang dang yang du bstan pa yin no/_/'di nyid kyi phyir mi skye ba'i don la bzod pa thob pa la sogs pa'i 'bras bu rnams gnas dang gnas rnams su 'don pa yin no/_/rtogs pa thob pa dang dgos pa
[\[294a.5\]]rdzogs pa kha cig rnams la yang chos la gus pa'i phyir gnas pa dang kha cig la bstan pa ma rdzogs pa nyid la rang gi gnas su 'gro ba dang gzhan rnams nye bar 'gro ba dang de rnams kyi don du slar bstan pa zhes bya ba'o/_/de bas na 'dir bstan pa'i dus nyid du mthong ba'i lam la sogs
[\[294a.6\]]pa thob pas gdul bya rnams la 'khor ba dang ngan 'gro rnams las yongs su skyob pa ci lta ci ltar sgrub pa de ltar de bzhin gshegs pa rnams bstan par mdzad de de bas na 'dir zlos pa'i skyon la phrag dog bya ba ma yin no/_/bstan pa la ni zlos pa'i rgyan kho na ste skyon ni ma yin no/_/
[\[294a.7\]]thos pa dang ldan pa rnams kyi bstan pa rnam par sdud pa dang bral ba sngar yang ma gyur cig_/de bas na don 'di nyid don gzhan la brten pas brjod do/_/de nyid kyi phyir gsungs pa/_don 'di nyid ni skor ba ste/_/slar yang don gzhan brten pa ni/_/zhes bya ba'o/_/bstan bcos
[\[294b\]]
[\[294b.1\]]mkhan rnams la bar skabs nyid du gsungs pa'i don rnams kyi rtogs pa med pa'o/_/'on kyang thos pa tsam ste rtogs pa ni don de rnams kyi bsam pa dang bsgom pa la sogs pa'i rim pas dus gzhan la 'byung ba de rnams la zlos pa ni skyon yin pa'i phyir 'byung bar yang 'gyur ro/_/
[\[294b.2\]]gang zhig mdo 'di la mi rigs par gyur pa nyid kyi don gyi dbye ba rang nyid kyis log par rtogs nas zlos pa slong bar byed pa de rnams kyi mkhas pa rnams kyis song ba dang nye bar song ba lam spangs nas log pa'i lam la zhugs pa rnams kyi gcig pu ngal ba nyid mdo'i don shes pa'i don ma yin te/_log pa'i
[\[294b.3\]]lam ni dor 'dod cing /_/slar yang de la rjes mi 'gro/_/zhes bya ba'i rigs pas so sor brjod pa ma yin te/_de rnams kyi bshad pa ngan pa bdag cag gis sun dbyung bar bya zhes bya ba'o/_/rjes su rig pa rjod par byed pa'i le'u ni rjes su rig pa'i le'u ste le'u nyi shu rtsa dgu pa'o//_//_
[\[294b.4\]]de ltar bcom ldan 'das kyis shes rab kyi pha rol tu phyin pa bstan par mdzad nas ji ltar 'di btsal bar bya zhes bya ba des gnas brtan rab 'byor la bos nas rtag tu ngu'i gtam gyis bstan par mdzad pa ni/_rab 'byor gzhan yang zhes bya ba la sogs pa ste/_yongs
[\[294b.5\]]su btsal ba zhes bya ba la i Shu zhes bya ba ni 'dod pa'i sbyor ba'o/_/de bzhin du yongs su btsal bar bya'o zhes bya ba ni i ShI zhes bya ba'i yod pa la sogs pa'i sbyor ba dag go/_/gang zhig yongs su tshol ba'i dus su 'phags pa chos 'phags de ni da ltar de bzhin gshegs pa sgra
[\[294b.6\]]dbyangs mi zad pa'o/_/bar snang las zhes bya ba ni ngo mtshar ba'i sgra nyid kyis sgra don yod pa nyid du srid pas spro ba'i rgyu nyid du gsungs so/_/yid la byed pa zhes bya ba ni lus ngal ba la sogs pa 'byung bar 'gyur ba'am 'byung bar 'gyur ba rnams la yongs su tshol ba las
[\[294b.7\]]ldog pa'i rgyu rnams la sems kyi 'bad pa'o/_/'dis ni brtson 'grus khyad par la nges par sbyor bar byed de/_gang la yang sems smon par ma byed cig ces bya ba la sogs pas rnam par g.yeng ba dgag pa'o/_/smon par ma byed cig ces bya ba ni zhugs par ma byed
[\[295a\]]
[\[295a.1\]]cig pa'o/_/gang la yang zhes bya ba ni mdor bstan pa'o/_/nang ngam phyi rol zhes bya ba ni rgyas par bshad pa'o/_/nang zhes bya ba'i sgra ni rten gyi don no/_/byed tshig gi don la ni mi zad pa'i ngo bo'i bsdu ba'o/_/a tsa zhes bya ba ni bsdu ba'i mtha'o/_/phyi rol
[\[295a.2\]]zhes bya ba ni phyi rol zhes bya ba'i don to/_/g.yon dang g.yas zhes bya ba ni ma lta bar song shig ces bya ba dang 'brel to/_/g.yon dang g.yas su zhes bya ba ni logs su zhes bya ba'i don to/_/shar du ma yin lhor ma yin zhes bya bas phyogs rnams bstan pa'o/_/gal te
[\[295a.3\]]yang 'di gang gis shar gyi phyogs su des zhugs pa de lta na yang gnya' shing tsam las lhag pa'i lta ba dgag pa 'di yin te/_rnam par g.yeng ba yongs su spangs pa'i don du'o/_/phyogs mtshams su zhes bya ba ni phyogs mtshams rnams bstan pa'o/_/rjes su zhes bya ba'i sgra
[\[295a.4\]]ni yang dang yang du'i don to/_/phyogs mtshams dang phyogs mtshams su zhes bya ba ni rjes su phyogs mtshams so/_/mi zad pa'i dngos po bsdu ba 'di la a tsa zhes bya ba ni bsdu ba'i mtha'o/_/slar gzhan yang shes rab kyi pha rol tu phyin pa yongs su tshol ba dang 'gal ba can
[\[295a.5\]]gyi don la dgag par byed pa ni/_rigs kyi bu zhes bya ba la sogs pa ste/_bdag tu 'dzin pa dang dngos por 'dzin pa chos thams cad mi dmigs pa'i mtshan nyid can gyi bcom ldan 'das ma yongs su tshol ba dang 'gal ba'o/_/'jig par gyur pas na 'jig tshogs te
[\[295a.6\]]spungs pa yin pa'i phyir lus so/_/gzugs la sogs pa'i spungs pa ni mi rtag pa 'jig tshogs zhes brjod do/_/de nyid ni bdag tha snyad pa'i yul lo/_/de bas na bdag las ma g.yos shing 'jig tshogs las kyang ma yin pa zhes bya ba ni rdzas su yod pa'i gang zag gi
[\[295a.7\]]dngos po las ma yin tha snyad du yod pa las kyang ma g.yos shing zhes bya ba ste/_gnyi ga la yang don dam par stong pa nyid kyi ngo bo nyid kyi phyir ro/_/gang gi phyir gang gi stong pa nyid ni de las gzhan du yongs su tshol bar bya ba ma yin no/_/stong pa nyid tha dad pa yongs su
[\[295b\]]
[\[295b.1\]]btsal ba la de las g.yos par 'gyur ro/_/de lta na ni de'i stong pa nyid kyi rang bzhin du mi 'gyur ro/_/chos kyi bdag med gsungs pa ni/_/gzugs las kyang ma g.yos pa dang /_/zhes bya ba ste/_gzugs la sogs pa'i phung po rnams las kyang ma
[\[295b.2\]]g.yos zhes bya ba ni de rnams la yang stong pa nyid kyi ngo bo nyid kyis stong pa nyid las tha dad pa yongs su btsal ba med do/_/gang 'di las zhes bya ba ni 'di rnams las g.yos pa'o/_/'di rnams spangs shing 'di rnams kyi stong pa nyid gzhan du yongs su btsal ba de
[\[295b.3\]]rnam par nyams pa zhes bya ba ni log par 'gyur ro/_/chos thams cad la mos pa bskyed nas zhes bya ba ni de de bzhin te zhes nges pa bskyed nas chos thams cad ci lta bu zhe na/_stong pa nyid dang mtshan ma med pa dang smon pa med pa zhes bya ba ste/_kun brtags kyi mtshan nyid
[\[295b.4\]]kyis stong pa yongs su grub pa'i mtshan nyid can no/_/de rnams kyi brjod par bya ba ma yin pa don dam pa'i mtshan nyid nam mkha' ltar mtshan ma dang bral ba'i phyir mtshan ma med pa'o/_/de nyid dri ma dang bcas pa'i gnas skabs su mi mthun pa'i 'du shes bskyed nas
[\[295b.5\]]smon lam ma byas pa gnas pa ma byas pa dngos po med pa'i ngo bo nyid du mthong ba smon pa med pa'o/_/stong pa nyid ces bya ba'i 'don pa la rang gi don la ta la'o/_/mtshan ma yongs su spong ba zhes bya ba ni gang zhig 'khrul pa'i rgyu dngos po la mngon par zhen pa de ni mtshan ma ste de yongs su spangs
[\[295b.6\]]pa'o/_/mtshan ma de nyid kyi yongs su spong ba ni rnam pa gnyis su bstan te/_dngos po yongs su spang ba dang sems can du lta ba yongs su spong ba zhes bya ba'o/_/dngos po ni chos kyi lta ba dang sems can gyi lta ba ni bdag tu lta ba'o/_/de dag yongs su spangs pas so/_/gang
[\[295b.7\]]chos thams cad stong pa nyid dang mtshan ma med pa dang zhes bya ba la sogs pa ste/_gang chos rnams ston pa dag la zhes bya ba dang 'brel to/_/gang gi phyir dngos po thams cad ni stong pa nyid dang mtshan ma med pa dang smon pa med pa des na skye ba med pa'o/_/gang gi skye ba
[\[296a\]]
[\[296a.1\]]med pa nges na ma skyes pa'o/_/skyes pa ni rgyu dang rkyen gyis skyed par byed pa dang skye ba ni rang nyid kyis kyang bya ba bye brag go/_/gang gi phyir ma byung ba de nyid kyi phyir 'gag pa med pa'o/_/gang gi phyir 'gag pa med pa de nyid kyi phyir dngos po med pa'i chos thams
[\[296a.2\]]cad ces bya ba'o/_/gang zhig chos ston par byed pa de rnams dge ba'i bshes gnyen zhes bya ba shugs las go ba yin no/_/'di las log par ston par byed pa ni sdig pa'i grogs po zhes bya ba'o/_/de ltar bsgrubs nas zhes bya ba ni rjes su gnas shing zhes bya ba'i don to/_/byas pa
[\[296a.3\]]gzo ba ni thos pa shes pas so/_/byas pa rig pa ni thos pa'i 'bras bu rig pa'i phyir ro/_/yongs su rtogs la zhes bya ba ni bsam par byed pas so/_/'jig rten gyi zang zing dang ldan pa zhes bya ba ni bza' ba dang btung ba dang bgo ba la sogs pa rnams la 'dod pa dang bcas pas so/_/
[\[296a.4\]]phyi bzhin 'brang bar bya ba ni phyis rtogs par bya ba'o/_/chos don du gnyer ba zhes bya ba ni shes rab kyi pha rol tu phyin pa la thos pa la sogs pa don du gnyer ba'o/_/chos la gus par bya bas zhes bya ba ni yang dag par 'os pa'i spyod lam gyis gnas pas de'i don rtog pa la rtse gcig
[\[296a.5\]]pas so/_/rtogs par bya ste zhes bya ba ni de ma rtogs par dge ba'i bshes gnyen la ma gus pas don che ba'i thos pa la sogs pa rnams las nyams pa 'byung ba'i phyir ro/_/de la rtogs pa gsungs pa ni yod de zhes bya ba ni 'di yod do/_/'grogs shing zhes bya ba la sogs pa'i tshig
[\[296a.6\]]gsum po 'di chung ba dang 'bring dang chen po'i dbye bas so/_/zil gyis mnan nas zhes bya ba ni ngan song du 'gro ba la sogs pa'i nus pa mtshang ba mngon par chags pa'i yul nyid kyis mya ngan las 'das pa la rgyab tu phyogs pa'i ngo bo byed pa la mi tshang bar byas nas
[\[296a.7\]]so/_/'di ci ltar byed ce na/_gsungs pa ni thabs la mkhas pas zhes bya ba ste/_rnam par thar pa'i sgo gsum bsgom pas rnam par dag pa rnams byang chub nyid kyi nye bar mkho bar 'gyur ro/_/ci ltar nad dang ldan pa rnams kyi dug ni sngags rnams kyis nus pa
[\[296b\]]
[\[296b.1\]]nyams pa lus la phan pa nyid du 'gyur ro/_/ji skad du thabs la mkhas pa'i mdo las byang chub sems dpa'i nyon mongs pa rnams stong pa nyid dang mtshan ma med pa dang smon pa med pa'i shes rab kyis yongs su bsgoms pa ste/_gang gis 'di dga' ba dang rtse bar
[\[296b.2\]]byed pa thams cad la yongs su longs spyod par 'gyur ro/_/rnam par ltung bar 'gro ba ni yongs su 'dzin pa ma yin zhes bya ba'o/_/dge slong chos smra ba la zhes bya ba ni dge slong ni rnam pa lnga ste zhes bya ba ni 'dul ba 'dzin pa rnams so/_/ci lta bu zhe na/_ming gi dge slong
[\[296b.3\]]dang /_dam bcas pa'i dge slong dang /_zas slong ba'i ngang tshul gyi dge slong dang nyon mongs pa bcom pa'i phyir dge slong gsol ba dang bzhi'i las kyis bsnyen par rdzogs pa'i phyir dge slong zhes bya ba'o/_/de bas na 'di bsnyen par rdzogs pa'i phyir dge slong ni ma
[\[296b.4\]]yin no/_/gang gi phyir byang chub sems dpa' rnams ni dge slong gi bslab pa la gnas pa/_bstan pa'i dben gyi dogs pas 'dod pa rnams la cher spyod pa thob par 'gyur ba ma yin no/_/gal te yang byang chub sems dpa' rnams bcas pa'i kha na ma tho ba la cher
[\[296b.5\]]spyod kyang dge slong gi sdom pa la gnas pa rnams la phan par 'dod pa ma yin no/_/ci ltar gzhan gyi don las brtsams te ri rab tsam gyi gser gyi phung po blangs kyang de lta na yang me thun bsten pa byang chub sems dpa' dge slong gi sdom pa la gnas pas bstan pa'i dbyen
[\[296b.6\]]byed pa bsrung ba'i don du brtags pa ma yin no zhes bya ba byang chub sems dpa'i sa las so/_/ci nas kyang 'dod pa la longs spyod pa sems can gyi don la ltos pas kyang dbang po gnyis sprad pa las skyes pa'i bde ba myong ba srid pa yin no/_/de nyid ni dge slong gi sdom pa
[\[296b.7\]]nyams pa'i rgyu'o/_/sgyu ma lta bu dang /_rmi lam lta bu bsgom pa'i bde ba myong ba ma yin pa'i rgyu dang dge slong gi sdom pa nyams pa med pa'i rgyu zhes bya ba lung 'ga' zhig la yod pa ma yin no/_/slob dpon rnams ni 'di ltar brjod pa yin te/_gal te byang chub sems
[\[297a\]]
[\[297a.1\]]dpa' 'dod pa la longs spyod pas pha rol po rnams kyi don gyi phung po chen po mthong na de'i tshe tshul khrims la chags pas byang chub sems dpa' pha rol po la btang snyoms su mi byed cing /_ci skad du thabs la mkhas pa'i mdo las gsungs
[\[297a.2\]]pa/_bskal pa brgya stong du yang byang chub sems dpa' gzhan la phan pa'i phyir ltung ba la lhag par spyad nas dmyal bar gnas par bzod pa yin gyi sems can gcig gi dge ba'i rtsa ba yongs su dor ba ni ma yin zhes bya ba'o/_/de'i tshe byang chub sems dpa' bstan
[\[297a.3\]]pa'i dben bsrung ba'i don du bslab pa dor nas 'dod pa rnams la bsten pa yin zhes bya ba 'di ni gnas ma yin zhing go skabs med do/_/gang zhig byang chub sems dpa' dge slong gi sdom pa la gnas pa rnam grangs gang gis yang 'dod pa rnams bsnyen pa zhes bya'o/_/
[\[297a.4\]]de bas na 'di nyon mongs pa bcom pas na dge slong ngo /_/'di'i nyon mongs pas ngan song dbyung ba bcom pa ste des na 'phags pa zhes bya ba'i don to/_/dge slong gi sgra ni bstan pa la rab tu zhugs pa rnams la grags pa'i phyir bstan pa la zhugs pa nyid gsal ba'i/_
[\[297a.5\]]don du de la rab tu sbyar ba'o/_/sangs rgyas 'byung ba med pa la gdul bya rnams la ltos pas byang chub sems dpa' rnams mu stegs pa'i rgyal mtshan 'dzin pa yang 'gyur zhes bya'o/_/bcom ldan 'das ma che ba las ni byang chub sems dpa'i zhes bya ba nyid 'don pa yin
[\[297a.6\]]gyi dge slong gi zhes bya ba ni ma yin no/_/slar ci zhig 'dod pa rnams la chags pa nyid 'dod pa rnams las bsnyen pa sems can 'dul bas de'i phyir sems can rnams la 'dul ba'i don du dge ba'i rtsa ba yongs su bzung ba dang 'phel ba de'i slad du zhes bya ba'o/_/ci skad du thabs la mkhas pa'i
[\[297a.7\]]mdo las gsungs pa/_'di lta ste dper na/_bcom ldan 'das ri'i rgyal po ri rab kyi gang zhig dang ba'i sems sam gdug pa'i sems dang ldan pa rtsar nye bar 'gro ba ste de rnams thams cad kha dog gcig par 'gyur ro/_/'di lta ste gser gyi kha dog dang ldan pa'o/_/de bzhin du bcom ldan
[\[297b\]]
[\[297b.1\]]'das gang kha cig dang ba'i sems sam gdug pa'i sems sam kun nas chags pa'i sems dang ldan pa rtsar nye bar 'gro ba de rnams thams cad kha dog gcig par 'gyur ro/_/'di lta ste thams cad mkhyen pa nyid kyi sems kyi kha dog dang ldan pa'o/_/slar de nyid du blta
[\[297b.2\]]na sdug pa zhes bya ba sman gyi rigs yod de de la gang kha cig nad sna tshogs pas nyon mongs pa'i sems can rnams rab tu mthong ba de rnams thams cad kyi nad de rnams zhi bar 'gyur ro/_/de bzhin du gang kha cig dang ba'i sems sam gdug pa'i sems sam kun nas chags pa'i sems dang ldan
[\[297b.3\]]pa byang chub sems dpa' rab tu mthong ba de rnams thams cad kyi 'dod chags dang zhe sdang dang gti mug gi nad rnams rab tu zhi bar 'gyur zhes bya ba'o/_/de nyid du yang gsungs pa/_kun dga' bo 'di'i yon tan ci lta bu ni khyod ltos shig_/gang gis sems can gzhan dag dmyal
[\[297b.4\]]bar 'gro ba 'di lta bu/_/de nyid kyis ni dpa' bo rnams la skye bo rtag tu chags/_/mtho ris dang ni skye bo nyid ni 'gro ba de ltar yin/_/zhes bya ba la sogs pa'o/_/chags pa ni sred pa'o/_/sgrib pa ni dmigs pa'o/_/skad cig de nyid la zhes bya ba ni sems dang ba med pa 'gag pa'i
[\[297b.5\]]dus la'o/_/yang dag pa'i tshul ni don dam pa'i rab tu dbye ba'o/_/kun nas nyon mongs pa med pa'i phyir kun nas nyon mongs pa ma yin pa'o/_/rnam par byang ba med pa'i phyir rnam par byang ba ma yin pa'o/_/stong pa nyid kho na gsal bar byed pa ni chos thams cad ni zhes
[\[297b.6\]]bya ba la sogs pa ste/_sems can med pa la sogs pa'i tshig rnams kyis gang zag gi bdag med pa gsungs so/_/sgyu ma lta bu la sogs pa'i tshig rnams kyis chos kyi bdag med pa'o/_/med pa'i don ci ltar spyod yul du 'gyur ba zhes bya ba'i the tshom bzlog pa'i don
[\[297b.7\]]du sgyu ma lta bu nyid do/_/don med pa la 'dod pa dang mi 'dod pa la ci ltar nye bar longs spyod pa zhes bya ba'i the tshom bzlog pa'i don du rmi lam lta bu nyid do/_/don dam pa la sna tshogs pa'i tha snyad dang /_brjod pa 'jug pa ji ltar zhes the tshom bzlog pa'i don du sgra brnyan lta bu nyid _
[\[298a\]]
[\[298a.1\]]do/_/don med pa la rnam pa sna tshogs pa'i rnam par shes pa 'jug pa/_ci ltar zhes bya ba'i the tshom bzlog pa'i don du mi g.yor lta bu nyid do/_/brnyas par byed pa zhes bya ba ni bsam pa brtan par byed pa'i ngo bo brtag pa la sogs pa'i
[\[298a.2\]]don du'o/_/phyir sdang ba zhes bya ba ni mi mthun pa med pa'i phyir tshig go/_/mi skyo ba ni ngal ba med pa'o/_/rjes su bstan pa ni man ngag go/_/ngu zhing zhes bya ba ni mchi ma byung bas so/_/cho nges 'debs pa ni gdung ba'i sgras so/_/mya ngan byed pa ni phrad par 'dod pa'o/_/smre ba ni smre sngags 'don
[\[298a.3\]]pa'o/_/rjes su 'brang zhing zhes bya ba ni yang dag par ldan pa'o/_/de la yang phyogs zhes bya ba nyid ni las so/_/grong khyer gyi che ba nyid ni nor che ba nyid kyis gsungs pa ni/_rin po che sna bdun zhes bya ba la sogs pa ste rin po che sna bdun las brdungs pa'i phyir ro/_/rtsom pa che ba nyid
[\[298a.4\]]kyis che ba nyid gsungs pa ni/_ra ba rim pa bdun gyis bskor ba zhes bya ba ste/_ra ba bdun dang ldan pa'i phyir ro/_/bskor ba ni dkrigs pa'o/_/'obs ni brkos pa rnams so/_/tshad kyi che ba nyid gsungs pa ni/_dpag tshad bcu gnyis zhes bya ba la sogs pa ste/_dpag
[\[298a.5\]]tshad bcu gnyis kyis yongs su gcod pa'i phyir ro/_/'byor pa'i che ba nyid gsungs pa ni/_'byor pa zhes bya ba la sogs pa ste/_de la 'byor pa ni nang du nor yod pa'i phyir ro/_/rgyas pa ni phyi rol na yo byad yod pa'i phyir ro/_/bde ba ni pha rol gyi dmag tshogs la sogs
[\[298a.6\]]pa'i nye bar 'tshe ba med pa'i phyir ro/_/lo legs pa ni bza' ba dang btung ba mang ba'i phyir ro/_/mi dang skye bo mang po gang la yang yod pa de ni skye bo mang po dang mis gang ba ste skye bo rnams ni thun mong ba'o/_/mi ni nor la sogs pa rnams kyi khyad par can no/_/gang ba ni khyab
[\[298a.7\]]pa dang skye bo mang po dang mis gang ba'i gnas so/_/rtsom pa'i che ba nyid gsungs pa ni/_lnga brgya dag gis zhes bya ba la sogs pa ste/_bar ni nang du'o/_/tshong khang ni nyo ba dang 'tshong ba'i gnas so/_/phreng ba ni de'i phreng ngo /_/de'i lnga brgyas phigs par gyur pa ni ma lus par
[\[298b\]]
[\[298b.1\]]'brel pa'o/_/ri mo ni sna tshogs pa'i ra ba'i mthar gnyi ga nas 'gro ba'i phyir ro/_/ri mo sna tshogs pa yang de rnams la yin la sna tshogs pa ni ngo mtshar ba'i phyir ro/_/lta bu yang yin la grong dang rjes su mthun pa'i phyir te de rnams kyis so/_/mnyam zhing zhes bya ba ni 'dzer dogs med
[\[298b.2\]]pa'i phyir dang phan tshun dang 'dra ba'i phyir ro/_/'dzer dogs med pa ni gnod pa dang bral ba'o/_/skye bo dang khyogs kyi bzhon pa rnams kyi rkang gis 'gro ba'i gnas rnams ni tshogs nas 'gro ba'i gnas te lam chen po'o/_/de rnams kyi gnas pa ni gnas par byed pa'o/_/ngo bo la
[\[298b.3\]]nik+ta ste de rnams so/_/legs par bsgrubs pa ni legs par brtsams pa'o/_/de la skye bo ni rkang thang la sogs pa'i 'jig rten no/_/khyogs ni bzhon pa rnams so/_/bzhon pa ni shing rta rnams so/_/mda' yab rnams ni kra ma shir Sha rnams so/_/mthong zhing zhes bya ba ni phan tshun
[\[298b.4\]]du nye ba nyid du skyes pa'o/_/tshad dang ldan pa zhes bya ba ni ra ba dang rjes su mthun pa'i tshad dang ldan pa rgya che ba dang mthong ba rnams so/_/sna tshogs bkra ba zhes bya ba ni rnam pa gzhan dang gzhan du rnam pa sna tshogs pa rnams kyis so/_/shing skyes pa thams cad las kyang byung nas
[\[298b.5\]]gnyis pa'i shing gzhan dang ci ltar 'byung ba de ltar 'brel pa'o/_/yang na byung nas gnyis pa'i shing gzhan dang 'brel ba zhes bya ba'o/_/thams cad 'di la yod pas na thams cad dang ldan pa'o/_/dril bu g.yer ka'i dra ba ni dril bu chung ba'i tshogs kyis rin po che'i rang bzhin
[\[298b.6\]]gyi tha gu sna tshogs pas so sor kun nas 'phyang bas kun nas khebs pa'o/_/'jam pa ni rna ba dag la bde ba'i phyir ro/_/snyan pa ni sems la bde ba'i phyir ro/_/yid du 'ong ba ni chags pa bskyed pa'i phyir ro/_/yan lag lnga ni pi wang dang gling bu la sogs pa rnams so/_/
[\[298b.7\]]rol mo mkhan ni glu mkhan rnams so/_/rtse ba ni rna bas so/_/dga' zhing ni yid kyis so/_/dga' mgur spyod pa ni lus dang ngag gi bya ba rnams kyis so/_/'obs ni brkos pa'o/_/rjes su mthun par 'bab pa'i chu zhes bya ba ni klung la sogs pa rjes su 'brang
[\[299a\]]
[\[299a.1\]]ba'i chu'i rgyun dang ldan pa'o/_/pad+ma ni pad+ma dmar po'o/_/pad+ma dkar po ni pad+ma dkar po'o/_/mngon par skyes shing skyes pa zhes bya ba ni gya nom pa gya nom pa rnams kyis so/_/dri bzang po'i sgra ni dri zhim pa'i rnam grangs so/_/rdzing bu de dag
[\[299a.2\]]ces bya ba ni/_skyed mos tshal gyi rdzing bu rnams kyi tshad do/_/kun nas zhes bya ba ni logs thams cad la'o/_/rgyang grags rgyang grags zhes bya ba ni yang nas yang du'o/_/de lta bu'i brgya phrag lnga lnga'i rdzing bu rnams ni skyed mos tshal re re la'o/_/'o na 'di ci ltar
[\[299a.3\]]rigs de ltar na skyed mos tshal gcig gi dpag tshad mang ba'i rdzing bu rnams nyid kyis khyab par 'gyur ba de bas na dpag tshad shin tu mang ba ni skyed mos tshal gcig gi tshad do/_/de ltar na skyed mos tshal gyi brgya phrag lnga lnga ci ltar dpag tshad bcu gnyis kyi tshad ni grong khyer gyis
[\[299a.4\]]yongs su bskor ba'i sa la yod do zhe na/_bden mod kyi 'di ni 'don pa nyams pa ste/_skyed mos tshal re re la rdzing bu lnga lnga zhes bya ba slar 'don pa rigs pa zhes bya ba kha cig go/_/mngon par brtson pa rnams kyis slar 'di ltar brjod pa yin te 'dis ni 'di bstan to/_/ci ltar
[\[299a.5\]]'phags pa chos 'phags kyi rdzu 'phrul gyis byung ba'i grong khyer de brjod pa tsam nye bar sbyor ba ste/_phun sum tshogs pa'i khyad par nye bar brjod pa ni dgos pa med pa'o/_/yod pa zhes bya ba nyid kyis dgos pa med pa'i bstan pa 'os pa ma yin zhes bya ba'o/_/shing
[\[299a.6\]]rta'i 'khor lo'i rgya khyon tsam zhes bya ba ni rgya che ba'o/_/sngon po zhes bya ba ni mdor bstan pa'o/_/lhag ma rnams kyis rgyas par bshad pa'o/_/kha dog sngon po zhes bya ba ni rang bzhin can gyi kha dog gis so/_/sngon por ston pa zhes bya ba ni sbyar ba'i kha dog gis so/_/
[\[299a.7\]]sngon por snang ba zhes bya ba ni gnyi ga ltar yang 'od gsal ba'i phyir ro/_/de bzhin du ser po zhes bya ba la sogs pa ste/_sgra 'byin pa zhes bya ba ni sgra nye bar gnas pa'o/_/sangs rgyas kyi tshul ni shes rab kyi pha rol tu phyin pa ste/_de la ri mor byed pa ni dang ba mchog go/_/
[\[299b\]]
[\[299b.1\]]de rjes su 'gro ba bde bar gshegs pa rnams kyi thos pa la sems gang rnams la yod pa de rnams de ltar de de rnams kyi'o/_/bzhi mdo ni lam bzhi'i dbus zhes bya ba dang 'brel to/_/kun nas zhes bya ba ni logs re re la'o/_/khang pa'i yongs su longs
[\[299b.2\]]spyod pa zhes bya ba ni khang pa'i kun nas dkris pa la'o/_/ci'i don du zhe na/_gsungs pa ni/_nye bar longs spyod pa dang yongs su longs spyod pa zhes bya ba ste/_nye bar longs spyod pa ni 'bras bu dang me tog la sogs pa rnams la'o/_/yongs su longs spyod pa ni nags dang
[\[299b.3\]]gtsug lag khang la sogs pa tshang ba nyid du longs spyod pa'o/_/skyed mos tshal rnams kyi grangs dang mi rnams la rgyu mtshan nye bar brjod pa mdzad do/_/tshad med pa bzhi bsgom pa'i gnas yin pa'i phyir bzhi'o/_/de la dga' ba bsgom pa'i gnas ni rtag tu dga' ba'i skyed
[\[299b.4\]]mos tshal lo/_/snying rje'i nye ba'i nyon mongs pa ni mya ngan te de med pas rnam par dag pa'o/_/ji skad du brjod pa/_byams pa sred med snying rje mya ngan med/_/dga' ba rgod med 'gro ba rnams la ni/_/btang snyoms sems can rgyab phyogs ma yin pa/_/mchog gi
[\[299b.5\]]byang chub sems dpa' khyod mngon mdzod/_/ces bya ba'o/_/de bas na nye ba'i nyon mongs pa'i mya ngan dang bral ba'i snying rje bsgom pa'i gnas yin pa'i phyir mya ngan med ces bya ba'o/_/byams pa la gnas pa'i byang chub sems dpa' rnams ni rnam pa thams cad du rab
[\[299b.6\]]tu 'phel ba'i bde ba dang yang dag par sbyor ba'i bsam pa can yo byad thams cad dang yan lag dang nying lag kyang shin tu yang dag par dgug pa'i snying dang ldan pa sems can rnams kyi slad du dor bar mdzad de/_sngon gyi dus su snod du rung ba 'dra byas nas/_/gos dang
[\[299b.7\]]bza' btung gdan dang bzhon pa byin rnams kyis/_/'on te byang chub sems rnams rang gi yan lag kyang /_/byams pa la gnas mngon par dga' ba dor bar mdzad/_/ces bya ba'o/_/de bas na byams pa bsgom pa'i gnas yin pa'i phyir mya ngan dang bral ba'o/_/
[\[300a\]]
[\[300a.1\]]btang snyoms ni rnam pa mang ba ste/_de la phan pa'i lhag pa'i bsam pa la zhon pa byang chub sems dpa'i byams pa dang snying rje dang dga' ba bsgom pa rnams la rab tu thob pa la 'bad pa med pa'i sems rtse gcig pa'i mtshan nyid ni btang
[\[300a.2\]]snyoms so/_/de las shin tu sna tshogs pa'i yul rnams kyis kyang sems ma bsgul ba'i rtag tu 'bad pa med par rgyu ba'i phan pa'i bsam pa gang gi tshe 'byung ba de'i tshe btang snyoms zhes bya ba'o/_/de me tog sna tshogs pa zhes bya ba'i skyed mos tshal du sgom par byed de/_rdzing
[\[300a.3\]]bu brgyad brgyad ces bya ba ni yan lag brgyad dang ldan pa'i chus gang ba'o/_/'phags pa'i lam yan lag brgyad po bsgom pa la rab tu sbyar ba'i byang chub sems dpa'i de dang de'i yan lag bsgom pa la ngal ba bsal brgyu ni rdzing bu brgyad do/_/de la gang zhig sngar rgyu med pa dang
[\[300a.4\]]mi mnyam pa'i rgyu nyid ma brten pas bde ba rnams la phyin ci ma log par mthong ba so sor rnyed pa de nyid thob ste shes rab gang zhig bsgom pas spong bar bya ba'i nyon mongs pa spang ba'i don du rnam par gzhag par byed pa de ni yang dag pa'i lta ba ste yan lag dang po'o/_/de bzhin du yang dag pa'i lta ba dag
[\[300a.5\]]par byas nas nges par 'byung ba la sogs pa yang dag par rtog pa ni yang dag pa'i rtog pa'o/_/brdzun dang phra ma la sogs pa'i tshig las log pa dang /_chos kyi gtam ni yang dag pa'i ngag go/_/srog gcod pa dang ma byin par len pa dang 'dod pas log par g.yem
[\[300a.6\]]pa'i log pa'i las kyi mtha' rnams sdom pa dang /_zag pa med pa'i lam gyi yan lag tu gyur pa de bzhin du chos kyi bsod snyoms dang chos gos la sogs pa yongs su btsal ba'i phyir yang dag pa'i las kyi mtha'o/_/yang dag pa'i 'tsho ba ni log pa'i 'tsho ba la sogs pa so
[\[300a.7\]]sor rtogs nas log pa'o/_/yang dag pa'i lta ba la sogs pa la brten pas bsgom pa la sbyar ba'i 'dun pa dang brtson 'grus gang yin pa de ni yang dag pa'i rtsol ba'o/_/yang dag pa'i rtsol ba dang ldan pa'i gang zhig dran pa nye bar gzhag pa bzhi yid la byed cing sems gnas
[\[300b\]]
[\[300b.1\]]pa de ni yang dag pa'i dran pa'o/_/gong nas gong du bsgoms pas nyon mongs pa 'grib pa'i phyir 'jug pa bden pa'i mtshan nyid gnas pa dang sems rtse gcig pa'i khyad par ni yang dag pa'i ting nge 'dzin to/_de ltar na yan lag brgyad po 'di rnams bsgoms pa las skyes pa'i ngal ba bsal ba'i
[\[300b.2\]]don du gang rnams la khrus byed pa dang zhugs pa la sogs pa spyod pa de rnams rim pa ci lta bar bzang po dang shin tu bzang po nyid dang ldan pa don ci lta bar ming gis tha snyad du byas pa'i rdzing bu rnams so/_/nges pa zhes bya ba ni dran pas nges pa'i chos la nye bar gnas pa'i phyir ro/_/mi 'bab
[\[300b.3\]]ces bya ba la 'bab pa ni 'di dang de las sems 'khor ba'o/_/de la ting nge 'dzin gyi gsal ba ste/_de dang ldan pas mi 'bab pa'o/_/them skas nyid ni them pa'i rnam pa yin pa'i phyir them pa'o/_/bug pa ni mtshams so/_/de la bar ni go skabs so/_/ldan pa ni 'dod pa'i
[\[300b.4\]]yon tan de rnams nyid kyis yang dag par shar ba'o/_/dbang du gyur pa ni dbang po thams cad kyis rjes su bzung ba ste de dang ldan pas na dbang du gyur pa'o/_/rtse ba zhes bya ba la sogs pa ni bshad zin to/_/ji ltar sems can rnams kyi tshogs 'phel ba de thams cad lus dang
[\[300b.5\]]ngag dang yid kyi las kyis sems can yongs su smin pa'i don du sten par byed pa'i byang chub sems dpa' rnams ltung ba med par 'gyur ro/_/ma lus rgyal dang nyon mongs bcom/_/dug ni sngags kyis bcom pa ltar/_/nyon mongs kyis ni nyon mongs zad/_/de rnams
[\[300b.6\]]thams cad mkhyen nyid thob/_/ces bya ba'i tshigs su bcad pa'o/_/de nyid kyi phyir gsungs pa/_dran pa'i ye shes kyis ni bcom pa sna tshogs yon tan 'grub pas spang ba ste/_/nyon mongs rnams ni khyed kyi byang chub nye bar mkho ba nyid du son pa yin/_/zhes bya ba'o/_/dus de srid
[\[300b.7\]]du zhes bya ba ni dus nyung ba'o/_/gser gyi rkang pa zhes bya ba la sogs pas gdan gyi khyad par te/_'phang du rgyang grags phyed ces bya ba'i tha tshig go/_/shing bal bting ba'am bar tshangs can bting ba ste bar tshangs ni la ba'i rigs khyad par can no/_/snying po can ni tsa ni'i gos bting ba'o/_/de
[\[301a\]]
[\[301a.1\]]'di'i steng du yod pas na steng snying po can no/_/snying po can ni sngas nang tshangs can zhes bya ba ni gzhan dag go/_/ka shi ka'i gos ni bA rA Ni sI nas byung ba'am lha las byung ba'o/_/de bting ba 'di la yod pas na de ltar brjod pa'o/_/ci ltar
[\[301a.2\]]mnyam par gyur pa ni mnyam pa ni ma yin pa de ltar 'dzin pa'o/_/lhan cig tu zhes bya ba ni skye bo rnams ci tsam gyis 'dzin pa de tsam 'dus pa tshang ba'o/_/bres pa ni mnyam par gzhag pa dang bcas pa'o/_/ci ltar zhe na gsungs pa ni/_ci 'di legs par gnas sam zhes bya ba ste/_
[\[301a.3\]]yang bar snang la rten med par 'dzin par ci ltar nus she na gsungs pa ni/_legs par gnas pa sna tshogs pa rnam par smin pas zhes bya ba ste/_legs par gnas pa des gnas par bya zhes bya ba rnam pa sna tshogs pa'i las kyi rnam par smin pa'i stobs nyid las bar snang du byang chub sems
[\[301a.4\]]dpa' la gnas zhes bya ba'o/_/mu tig gis brgyan pa zhes bya ba ni mtha' ma rnams su dra ba dang dra ba phyed pa 'phyang ba'i phyir ro/_/dbus su mu tig gi tshogs rags pa'o/_/mngon par gtor ba ni mngon du phyogs shing dor ba'o/_/rab tu gtor ba ni logs gsum la'o/_/yang
[\[301a.5\]]dag par gtor ba ni slar yang logs bzhi la'o/_/chos kyi bsam pa rnam par dag pa zhes bya ba la chos ni de rnams kyi dad pa dang 'dun pa dag la rnam par dag pa gang yin pa'o/_/chos la gus pa ni dge ba'i bshes gnyen yin pa'i phyir ro/_/rten pa ni snod du rung ba nyid do/_/log
[\[301a.6\]]par mi ltung ba'i chos can te zhes bya ba ni ngan 'gror 'gro ba ma yin pa'o/_/rgyun ma bcad pa ni chad pa dang bral ba'o/_/yid la byed pa zhes bya ba ni shes rab kyi pha rol tu phyin pa nyan pa'i yid la byed pa'o/_/dga' ba zhes bya ba ni dga' ba dang ldan pa'o/_/mgu ba zhes bya ba ni
[\[301a.7\]]yid bde ba thob pa'o/_/mchog gi sgra ni nye bar sbyar ba dang bcas pa yid bde ba la yang mthong zhes bya ba ni rnam bshad rigs pas so/_/yi rangs pa ni de la rtse gcig pa nyid kyi phyir ro/_/rab tu mgu ba ni dga' ba 'phel ba'i phyir ro/_/dga' ba dang yid bde ba ni dga'
[\[301b\]]
[\[301b.1\]]bas lhan cig tu byas pa'i rab tu dang ba'o/_/de 'di la skyes pas na de ltar brjod pa'o/_/de thos so zhes bya ba ni 'brel pa brjod par 'dod pas drug pa nye bar len pa la'o/_/po ti gang dag rnams las sa phyogs de nyid du 'dug pa na zhes bya ba 'di'i rjes la chos
[\[301b.2\]]thams cad la mi gnas pa'i 'du shes zhes bya ba 'don par byed kyi de ston pa thos so zhes bya ba ni ma yin pa de ni 'dri mkhan rnams kyi bag med pa ste/_'og tu thos nas kyang bdag la ting nge 'dzin gyi sgo brgya phrag skyes pa zhes brjod pa'i phyir ro/_/chos thams cad la mi
[\[301b.3\]]gnas pa'i 'du shes zhes bya ba ni ci ltar da lta nyid du chos 'phags kyi ston pa'i snang ba nye bar mi gnas pa de bzhin du rgyu'i nges pa la mi gnas pa'i chos thams cad don dam pa zhes bya ba'i 'du shes 'di shin tu mi rten pa'o/_/'du shes 'di'i mthus ci zhig tu 'gyur zhe na
[\[301b.4\]]gsungs pa ni/_de ting nge 'dzin gyi sgo du ma zhes bya ba la sogs pa ste/_ting nge 'dzin rnams ni sgo yin la nyon mongs pa rnams kyi gnyen por gyur pa btang snyoms dang mtshungs par ldan pa'i sems rtse gcig pa nyid ni ting nge 'dzin zhes brjod do zhes bya ba ni spyir ting nge
[\[301b.5\]]'dzin gyi mtshan nyid do/_/chos thams cad kyi ngo bo nyid ni kun brtags dang gzhan dbang dang yongs su grub pa'i mtshan nyid do/_/de rnams la lta ba ni mthong ba po'o/_/chos thams cad kyi ngo bo nyid ni kun brtags kyi mtshan nyid shin tu yod pa mi dmigs pa ni med par
[\[301b.6\]]nges pa'o/_/chos thams cad kyi ngo bo nyid ni gzhan dbang gi mtshan nyid kyis shes pa gang zhig brdzun par snang ba tsam nyid kyis yongs su shes pa'o/_/de las nges par 'byung ba ni brdzun par snang ba tsam nyid kyis shes pa'i phyir ro/_/yang gang gi tshe shes pas nges par
[\[301b.7\]]'byung ba zhes bya ba 'don pa ste/_de yang ngo bo nyid kyi shes pas nges par 'byung ba shes pa'i snang ba brdzun pa nyid kyis rtogs pa'o/_/chos thams cad tha dad pa med pa ni mnyam pa nyid de de bzhin nyid kyis gcig pa'i ngo bo nyid do/_/de dmigs par byed pa'i ting nge 'dzin ni
[\[302a\]]
[\[302a.1\]]de ltar brjod pa'o/_/de bzhin nyid de nyid kyis chos thams cad 'gyur ba med par mthong ba de bas na chos thams cad 'gyur ba med par mthong ba'o/_/chos thams cad kyi ci lta ba bzhin gyi ngo bo nyid gsum rtogs pa'o/_/de nyid kyi mun pa
[\[302a.2\]]gang zhig rnam pa thams cad du rtogs pa med pa de dang bral ba'o/_/de nyid kyi gang zhig mi shes pa ni phyin ci log tu rtogs pa'o/_/de sel bar byed pa ni sel bar byed pa'o/_/de ltar ting nge 'dzin 'di rnams ngo bo nyid gsum 'ga' zhig thams cad dang 'ga' zhig tu phyogs
[\[302a.3\]]gcig la brten nas bshad par bya'o/_/gang zhig me tog bkram pa la sogs pa de rnams kyang me tog bzhin du me tog rnams ni byang chub kyi yan lag rnams te/_de rnams kyis bkram pa'o/_/shes pa'i snang ba brdzun pa tsam nyid kyis de rnams nye bar gnas pa la sogs
[\[302a.4\]]pa'i tshul gyis bshad par bya'o/_/de bzhin du ci srid du de bzhin gshegs pa thams cad mthong ba zhes bya ba'i bar du'o/_/gang gi stobs kyis 'jig rten gyi khams sna tshogs pa na gnas pa'i de bzhin gshegs pa rnams gnas gcig tu gnas pa nyid mthong ngo /_/ting nge
[\[302a.5\]]'dzin de dag la zhes bya ba ni rim gyis thams cad la gnas pas ting nge 'dzin tha ma'i yon tan ting nge 'dzin snga ma'i yon tan yongs su mi 'dor bar gnas pa zhes brjod do/_/phyogs bcu 'di la yod pas na phyogs bcu'i 'jig rten no/_/phyogs bcu la gnas pa'i 'jig
[\[302a.6\]]rten gyi khams rnams zhes bya ba'i don to/_/rtogs par khong du chud pa zhes bya ba la rtogs pa ni thogs pa med pa ste de thob pa'o/_/bslab po zhes bya ba ni bslab pa thob par byed pa'o/_/des byas pa zhes bya ba ni gang zhig sngar des byas pa'o/_/zung shig ces bya ba ni
[\[302a.7\]]sems kyis mi brjed par bya ba zhes bya ba'i tha tshig go/_/de lta bu'i dge ba'i bshes gnyen gyis khyod kyi slad du slar byas pa nye bar gnas pa'i spyod pa byed nus pa zhes gsungs pa ni/_rigs kyi bu gal te khyod kyis zhes bya ba ste/_bsnyen bkur gyi phyir ram nye bar gnas
[\[302b\]]
[\[302b.1\]]pa'i phyir spyod pa'i mchog rnam pa gsum gyis gsungs pa ni/_bskal pa gcig gam zhes bya ba la sogs pa'o/_/de la rnam pa gsum ni dus kyi rab dang lus kyis bsnyen bkur dang bde ba'i dngos po dbul ba las so/_/de la dus kyi rab bstan pa ni/_bskal pa gcig gam
[\[302b.2\]]zhes bya ba la sogs pa'o/_/lus kyis bsnyen bkur gsungs pa ni/_mgo la thod bzhin du zhes bya ba la sogs pa ste/_thod pa nI tsai loN Ta ka zhes bya ba'i skad de de la tsai la ni gos ring ba'o/_/de'i loN Ta ka ni gcig tu bsdus nas ni dkris pa ste mgo la ras kyis dkris pa
[\[302b.3\]]zhes bya ba'i don to/_/bde ba'i dngos po dbul ba ni/_/bde ba'i yo byad thams cad ces bya ba la sogs pa'o/_/de nas de bzhin gshegs pa de dag mi snang bar gyur to/_/de yang ting nge 'dzin de dag las langs te zhes bya ba ni de rnams cig car nyid du mi snang bar gyur te/_
[\[302b.4\]]de yang langs zhes bya bar blta bar bya'o/_/ci ltar bcom ldan 'das grong khyer du bzhugs pa dang me tog gi char yang nam mkha'i dkyil nas 'byung ba zhes bya ba'o/_/gzhan du na de bzhin gshegs pa thams cad mthong ba'i ting nge 'dzin gyi stobs kyis de bzhin gshegs
[\[302b.5\]]pa rnams mthong zhes bya ba'i ting nge 'dzin las ma bzhengs par ci ltar mi snang bar 'gyur/_de bzhin gshegs pa de dag gang nas byon zhes bya ba la sogs pa ste/_'on de bzhin gshegs pa rnams mthong ba'i ting nge 'dzin gyi stobs kyis phyogs bcu'i 'jig rten gyi khams
[\[302b.6\]]la gnas pa 'dir gnas pa nyid du de bzhin gshegs pa rnams 'dis mthong ba yin te/_ting nge 'dzin las langs nas kyang mi mthong zhes bya ba don 'di gsal ba nyid de de bas na rtogs pa 'di de bzhin gshegs pa rnams gang nas byon/_de dag gang du bzhud ces bya/_ci ltar
[\[302b.7\]]yang dag par 'byung /_rang rang gi 'jig rten gyi khams na gnas pa'i de bzhin gshegs pa rnams kyi ting nge 'dzin gyi nus pas mthong ba'i phyir ro zhe na bde na mod kyi 'on kyang sngar bstan pa'i gang de bzhin gshegs pa rnams kyi sku byung bar gyur zhes bya la/_de bzhin
[\[303a\]]
[\[303a.1\]]gshegs pa rnams kyi sku ni tshogs te de bzhin gshegs pa mang po zhes bya ba'i don to/_/gang yang gsungs pa/_de bzhin gshegs pa de rnams kyis legs so zhes bya ba ni byin par gyur to zhes bya ba la de yang sngar mthong ba dang 'jig rten gyi khams
[\[303a.2\]]gzhan na gnas pa zhes bya ba gnyi ga yang mngon par 'dod pa'o/_/gang zhig yang gsungs pa/_de nas de bzhin gshegs pa de rnams mi snang bar gyur nas zhes bya ba de la yang sngar mdun du mthong ba dang 'jig rten gyi khams gzhan na gnas pa mthong ba dus mnyam du mi snang ba'o/_/
[\[303a.3\]]gang zhig yang de bzhin gshegs pa de rnams gang nas byon gang du bzhud snyam pa'i rtog pa 'di 'ong ba srid pa rnams la de de bzhin gshegs pa'i sku byung bar gyur zhes bya ba dang por bstan pa rnams la blta bar bya'o/_/gdung ba ni mya ngan no/_/mi dga' ba ni sdug bsngal gyis
[\[303a.4\]]gnas pa'o/_/gzungs thob pa zhes bya ba'i gzungs ni rnam pa bzhi ste/_bzod pa'i gzungs dang /_chos kyi gzungs dang /_don gyi gzungs dang /_sngags kyi gzungs so/_/'dir yi ge rnams thams cad bsgoms par gyur pa rnams chos thams cad rtogs pa'i
[\[303a.5\]]rgyur 'gyur ro/_/'di lta ste/_yi ge a ni chos thams cad kyi sgo ste gdod nas ma skyes pa'i phyir ro/_/de ltar na yi ge de dang de la brten nas chos thams cad la so sor rtog par byed par gyur pa dang skye bar gyur pa la dran pa dang shes rab dag de'i don du 'dzin pa'i phyir
[\[303a.6\]]gzungs zhes brjod do/_/de gzungs kyi rgyu las skye ba yin te 'di ni chos thams cad kyi don dam pa la dmigs pa'i bzod pa zhes bya ba ste/_dran pa dang shes rab de dag bzod pa'i gzungs zhes brjod do/_/yang yi ge rnams de nyid 'bad pa thams cad kyis yang dag par
[\[303a.7\]]goms par sangs rgyas dang byang chub sems dpa' rnams kyis rgyun mi 'chad par shin tu myur bar chos kyi rgyun dang de'i don rnams ston par gyur pa dag la yang dag par 'dzin pa la rgyu mtshan du gyur pa ming gi tshogs dang tshig gi tshogs dang yi ge'i tshogs rnams la shin tu
[\[303b\]]
[\[303b.1\]]goms pa nyid kyis yang dag par 'dzin pa la rgyur gyur pa de bas na dran pa dang shes rab dag de nyid chos kyi gzungs dang don gyi gzungs zhes brjod do/_/slar yang byang chub sems dpas de nyid yi ge rnams yang dag par bsgom pa yid bzhin gyi nor bu ltar dngos po thams cad ster bar gyur pa 'di
[\[303b.2\]]lta ste/_smon lam gyi stobs kyis de rnams la ting nge 'dzin gyi stobs kyis nye bar 'tshe ba la sogs pa thams cad rnam par 'jig pa'i don dang sdig pa thams cad zad pa'i don du zhes bya ba la sogs pa'i dgos pas byin gyis brlabs pa don thams cad sgrub par byed par 'gyur
[\[303b.3\]]ba de'i tshe de brten pa'i ye shes ni sngags kyi gzungs zhes bya bar brjod do/_/gzungs de dmigs par 'gyur bas yi ge rnams kyang gzungs kyi sgras brjod do/_/man zhes bya ba ni yid de shes pa la'o/_/traM zhes bya ba ni skyob pa la ste/_yid skyob pas na man tra te zhes bya ba'i ye
[\[303b.4\]]shes so/_/snying rje yang sngags kyi sgras brjod do/_/de dag gi rgyu mthun pa'i phyir de'i yi ge rnams kyang sngags zhes brjod de rnam pa thams cad mkhyen pa nyid kyi go 'phang gi gnas yin pa'i phyir tshig rnams zhes brjod do/_/de bas na gzungs kyi sngags kyi tshig ces ming thob
[\[303b.5\]]pa'o/_/de la bzod pa'i gzungs ni yang dag par yongs su rdzogs pa'i mos pas spyod pa'i sa la mngon par brtson pa'i stobs kyis skye ba yin no/_/gzungs lhag ma gsum po ni smon lam gyi stobs las skye ba yin no/_/sa dang po la ni chung ngur gyur pa ste gong ma gong ma'i sa rnams
[\[303b.6\]]la gzungs rnams thams cad kyang gong ma gong ma'i khyad par gyis 'bring dang che ba skye ba'o/_/de bas na gsungs pa/_gzungs thob pa zhes bya ba'o/_/dga' ba ni mthar phyin pa'i dga' ba'o/_/dang ba ni yon tan dang ldan pa rnams la sems rnyog pa med pa'o/_/ri mor
[\[303b.7\]]byed pa ni de'i yon tan rnams la ngo mtshar ba'o/_/gus par bya ba ni mngon par mchod pa'o/_/bdag 'di bzhin du zhes bya ba ni mchod pa'i yo byad med par ro/_/bdag gi lus btsongs la zhes bya ba ste/_gal te yang ting nge 'dzin thob pa'i phyir rnam pa gzhan gyis kyang yo byad skyed
[\[304a\]]
[\[304a.1\]]pa la 'di nus pa de lta na yang lus dang srog la mi ltos pa nyid kyis tshogs shin tu 'phel ba'i don du 'di ltar bsam par 'gyur ro/_/de nyid kyi phyir nyo ba'i bya ba'i khyad par gtan du ba bdag skad cig ma gcig gis byed nus pa gang gis bdag nyid
[\[304a.2\]]kyang gzhan gyi dbang du gyur pa nyid kyis thos pa'i bar chad du 'gyur ba zhes yang dag par bsam par mi byed do/_/zhig cing zhes bya ba ni yan lag cig shos zhig pa'i phyir ro/_/zad pa ni bsrabs pa'i phyir ro/_/'gags pa ni shi ba'i mthar thug pa'i phyir ro/_/btsongs pa ni
[\[304a.3\]]'bangs la sogs pa'i ngo bor ro/_/'di ni don med pa'i phyir zhe na gsungs pa ni/_'dod pa'i rgyu dang zhes bya ba ste/_'dod pa'i rgyu ni dngos po'o/_/'dod pa'i gzhi zhes bya ba ni brgyud nas so/_/sgra zhes bya ba ste khyad par gzhan gyis gsal bar byed pa ni/_sgra bsgrags shing zhes
[\[304a.4\]]bya ba ste shin tu che ba'i sgra ni skad do/_/skad gang zhe na/_gsungs pa ni mi su 'dod ces bya ba la sogs pa'o/_/nga'i yul las 'da' bar byed par 'gyur gyi zhes bya ba ni 'dir thung ba mi 'byung ngo /_/sems la chags pa dang bral ba'am zhes bya ba 'di la 'am gyi sgra rjes su 'jug pa'i
[\[304a.5\]]phyir dang rnam par bshad pa'i rnam par gzhag pa shes pa'i phyir ro/_/shin tu'i sgra ni 'dir nye ba'i sgra'i don la 'jug go/_/yul de las zhes bya ba lnga pa rigs par 'gyur ro/_/gang gi sgra ni de'i phyir gyi don la'o/_/de ltar yongs su bsgribs so zhes bya ba ni rtse gcig
[\[304a.6\]]par byas pa ma yin pa'o/_/ci ltar zhes bya ba ni gang gi phyir ro/_/ga la ba der song ste zhes bya ba ni brgya byin gyi bsod nams lhag pa nyid kyis bdud rnams kyis zil gyis mi gnon pa'i phyir ro/_/rkang zhes bya ba la madz+dza zhes bya ba'i skad do/_/de bas na madz+dza zhes bya ba'i sgra la
[\[304a.7\]]mo rtags la Da pa si mA bzhin du'o/_/rus pa dang rkang zhes bya ba ni rus pa'i rkang ngo /_/sems bde ba dang zhes bya ba ni dga' ba de nyid kyis las su rung ba'i sems so/_/sems rab tu dga' ba ni de las kyang dga' ba nyis 'gyur du yod pa'i phyir ro/_/bram ze'i khye'u khyod la
[\[304b\]]
[\[304b.1\]]sbyin no zhes bya ba ste/_'o na rkang la sogs pa sbyin pas srog zad pa'i phyir ro/_/shes rab kyi pha rol tu phyin pa nyan pa la bar chad chen po 'di yod do/_/de rtag tu ngus ci ltar blangs she na/_dgongs pa ni 'di yin te 'di ni de bzhin gshegs pa rnams kyis song shig dang
[\[304b.2\]]shes rab kyi pha rol tu phyin pa nyon zhes bya ba la nges par sbyar ba'o/_/de bzhin gshegs pa rnams kyi gsungs ni 'bras bu med par 'gyur ba ma yin te/_de bzhin gshegs pa rnams kyi mthu nyid kyis slar lus yongs su rdzogs pa nyid dang srog 'phrog par byed pa'i na tsha rnams
[\[304b.3\]]kyis srog la bar chad med par mthong ngo bdag nyid kyi bsod nams kyi mthu yang shes pa dang bden pa'i byin gyi rlabs pa'i stobs kyang shes pa'o/_/ji skad du bshad par 'gyur te/_bdag gi lus yongs su rdzogs par bya ba'i gnas 'di la ni lha'i dbang po khyod brtson
[\[304b.4\]]pa chung bar gyis shig ces bya ba'o/_/des na 'di nyan par 'dod kyang rus pa dang rkang la sogs pa sbyin pa la yang 'jug go/_/yon tan gyi rigs zhes bya ba ni mi rnams dang thun mong ba'i yon tan no/_/yon tan gyi khyad par ni mi rnams las 'das pa'i yon tan no/_/
[\[304b.5\]]bzod do zhes bya ba ni rang nyid kyis dngos su byed pa nyid kyis kyang 'dod pa de'i phyir ro/_/brgya byin gyi dang ba'i khyad par gsungs pa ni/_de nas lha'i dbang po brgya byin gyis zhes bya ba la sogs pa ste/_nus pa zhes bya ba ni mthu'o/_/dgongs pa shes nas gsungs pa ni
[\[304b.6\]]brtson pa chung bar gyis shig ces bya ba la sogs pa ste/_brtson pa zhes bya ba ni rtsom pa'o/_/skad cig ces bya ba la sogs pa ste/_dus nyung ba nye bar mtshon pa'i phyir skad cig la sogs pa gsum po la yang rnam grangs su gyur pa nyid do/_/dus nyung ba nye bar mtshon pa nyid
[\[304b.7\]]bstan pa'i don du gsum nye bar smos pa'o/_/nad ni nad chen po rnams so/_/gnod pa ni nad chung ba'o/_/spobs pa med pa zhes bya ba ni mdor bstan pa'o/_rtag tu ngu zhes bya ba la sogs pas ni rgyas par bshad pa'o/_/lan glan pa zhes bya ba ni lan gyi rgyu mtshan du'o/_/
[\[305a\]]
[\[305a.1\]]ma skyes nas zhes bya ba ni rnyed par gyur pa ma yin pa'o/_/bdag la stsol cig ces bya ba la stsol cig ces bya ba ni sbyin pa la'o/_/rol mo'i cha byad ces bya ba ni rol mo'i rnam pa'o/_/mang zhing zhes bya ba ni rnam pa mang ba'i phyir ro/_/rgya che ba ni rnam pa re rer mtha'
[\[305a.2\]]yas pa'i phyir ro/_/longs spyod ni nor rnams so/_/rgyas btab nas zhes bya ba ni spong ba srid pas spyod yul gyi ngo bo dgag pa'i don dang dad pa la sogs pa dang ldan pa rnams kyis rnyed par dga' ba nyid kyis mthong ba la sogs pa na gdung ba nyid kyi don du'o/_/sems can rnams
[\[305a.3\]]mgu ba la sogs pa'i thabs rdzu 'phrul gyi cho 'phrul bstan pa ni/_de dag gis zhes bya ba la sogs pa ste/_spyi bo'i steng na zhes bya ba ni dbu'i steng du'o/_/zhig tu gyur to zhes bya ba ni rab kyi sgra ste so so'i don la'o/_/nam mkha' zhes bya ba ni bar snang la'o/_/rdzu 'phrul che zhing
[\[305a.4\]]zhes bya ba ni sems mngon par 'du byas pa nyid kyis de lta bu'i rdzu 'phrul mdzad pa'i phyir ro/_/mthu che zhing zhes bya ba ni rdzu 'phrul mdzad pa la bdud la sogs pa rnams kyis chud mi gzon pa'i phyir ro/_/gzi brjid che ba zhes bya ba ni mu stegs dang bdud la sogs pa rnams kyis de'i phyogs su
[\[305a.5\]]nye bar mi 'gro ba'i phyir ro/_/thal mo sbyar te zhes bya ba ni thal mo sbyar bas na thal mo sbyar ba'o/_/de bzhin gshegs pa rnams kyi byon pa dang bzhud pa dri ba'i gnas skabs su brtsams pa'i don du rang gi gtam brjod cing gsungs pa ni/_rigs kyi bu 'di na bdag ces bya ba la sogs
[\[305a.6\]]pa ste/_rigs kyi bu zhes bya bas bos pa nyid kyis 'phags pa chos 'phags dge slong gi sdom pa la gnas pa ma yin te gzhan du na btsun pa zhes bya bas bos par 'gyur ro/_/khyad par gyur nas zhes bya ba ni thob pa'o/_/mthong ma thag tu zhes bya ba ni mthong ba'i rgyu las mthong ba dang
[\[305a.7\]]lhan cig nyid du zhes bya ba'i don to/_/rtag tu ngus nye bar mtshon pa'i le'u ni rtag tu ngu'i le'u ste le'u sum cu pa'o//_//gzugs kyi sku la de bzhin gshegs par 'dzin pa dgag pa'i don du gsungs pa ni/_rigs kyi bu zhes bya ba la sogs pa ste/_gal
[\[305b\]]
[\[305b.1\]]te byon pa dang bzhud pa dang ldan pa'i gzugs kyi sku de bzhin gshegs pa ma yin na 'o na de bzhin gshegs pa gang yin zhes bya ba 'di dgos pa la de bzhin nyid kyi ngo bo nyid chos kyi sku'i bdag nyid can don dam pa'i de bzhin gshegs pa gsungs pa ni/_de bzhin nyid las ma
[\[305b.2\]]g.yos te/_de bzhin nyid gang yin pa de ni de bzhin gshegs pa'o zhes bya ba ste/_'dis de bzhin nyid rnam par dag pas bsdus pa'i phyir rtag pa'i mtshan nyid chos kyi sku zhes bstan to/_/de yang rnam par byang ba'i cha can gzhan dbang gi ngo bo nyid yongs su 'gyur bas rnyed par
[\[305b.3\]]bya ba zhes bya ba'i skye ba dogs pa la skye ba med pa'i mtshan nyid 'di'i gsungs pa ni/_mi skye ba gang yin pa de ni de bzhin gshegs pa zhes bya ba'o/_/me long dang mnyam pa nyid dang so sor rtog pa dang bya ba grub pa'i ye shes la brten pa'i mtshan nyid 'di la gsungs pa ni/_yang dag
[\[305b.4\]]pa'i mtha' gang yin pa de ni de bzhin gshegs pa'o zhes bya ba'o/_/don ji lta ba bzhin du rtogs pa'i mtshan nyid can rnam par shes pa'i phung po yongs su gyur pa'i slad du gnyis su med pa'i mtshan nyid de la gsungs pa ni/_stong pa nyid gang yin pa de ni de bzhin gshegs pa'o
[\[305b.5\]]zhes bya ba ste/_kun brtags dang gzhan dbang med pa'i ngo bos spyod pa'i mtshan nyid ma yin pa dang don dam par yod pa'i stong pa nyid kyi ngo bo nyid kyis ngo bo nyid med pa'i mtshan nyid ma yin no/_/so so rang gis rig par bya'i mtshan nyid de'i go skabs su byed cing gsungs pa ni/_ci lta ba
[\[305b.6\]]bzhin gang yin pa de ni de bzhin gshegs pa'o zhes bya ba ste/_ci lta ba bzhin du rtogs pa ni 'dir ci lta ba nyid do/_/kun nas nyon mongs pa'i mtshan nyid 'di'i go skabs su byed cing gsungs pa ni/_'dod chags dang bral ba gang yin pa de ni de bzhin gshegs pa'o zhes bya ba
[\[305b.7\]]ste/_las mngon par 'dus byas pa ma yin pa'i mtshan nyid 'di ston cing gsungs pa ni/_'gog pa gang yin pa de ni de bzhin gshegs pa'o zhes bya ba ste/_las mngon par 'dus byas pa dgag pa ni 'dir 'gog pa'o/_/khyab par byed pa nyid dang rtogs par bya dka'
[\[306a\]]
[\[306a.1\]]ba nyid kyis nam mkha'i mtshan nyid de de la go skabs su byed cing gsungs pa ni/_nam mkha'i khams gang yin pa de ni de bzhin gshegs pa'o zhes bya ba ste/_'o na skyes bu chen po'i mtshan sum cu rtsa gnyis dang dpe byad bzang po brgyad
[\[306a.2\]]cus mdzes pa'i sku de bzhin gshegs pa ste/_slar de bzhin nyid la sogs pa'i mtshan nyid ni ma yin no zhes gsungs pa ni/_rigs kyi bu chos de dag las de bzhin gshegs pa gzhan na med de zhes bya ba ste/_shin tu rnam par dag pa'i de bzhin nyid ni de
[\[306a.3\]]bzhin gshegs pa zhes bya ba'i dgongs pa'o/_/gang gi phyir de de rnams kyi don dam pa'i sku zhes bya ba'i don to/_/de ltar de bzhin nyid la sogs pa dang de bzhin gshegs pa dag la tha mi dad pa brjod nas shin tu tha mi dad pa bstan pa'i phyir gsungs pa ni/_
[\[306a.4\]]rigs kyi bu chos 'di dag gi de bzhin nyid gang yin pa dang zhes bya ba ste/_chos 'di dag gi zhes bya ba ni de bzhin nyid la sogs pa rnams kyi'o/_/de bzhin nyid gang yin pa dang zhes bya ba ni kun brtags kyi ngo bos stong pa nyid de kun brtags kyi ngo bos de bzhin nyid
[\[306a.5\]]kyang don dam pa ma yin pa'i phyir ro/_/chos thams cad kyi de bzhin nyid gang yin pa zhes bya ba ni phung po dang khams la sogs pa rnams kyi'o/_/de bzhin gshegs pa'i de bzhin nyid gang yin pa 'di dag ni de bzhin nyid gcig pa ste zhes bya ba la sogs pas mdor
[\[306a.6\]]bstan pa'o/_/gtan tshigs gsungs pa ni med pa'i phyir zhes bya ba ste/_rdzas su med pa'i phyir ro/_/don dam par yod pa'i spyi'i mtshan nyid kyis med pa'i phyir ni ma yin no/_/da ni gzugs kyi de bzhin gshegs pa ma yin zhes bya ba gang zhig shugs kyis
[\[306a.7\]]gsungs pa de la gzhan dbang gi ngo bo'i med pa nyid dpes gsungs pa ni/_rigs kyi bu 'di lta ste dper na zhes bya ba la sogs pa ste/_nyi ma gung gi dus la zhes bya ba ni yang dag par 'ongs pas na dus so/_/nyi ma gung gi dus 'di gang yin zhe na/_nyi ma gung
[\[306b\]]
[\[306b.1\]]gi dus la 'ongs pa zhes bya ba'i don to/_/byis pa'i rang bzhin can ni de ma yin pa la de'i blo yod pa'i phyir ro/_/shes rab 'chal ba'i rang bzhin can ni/_/de'i blo yod de yongs su mi 'dor ba'i phyir ro/_/de bzhin du rigs kyi bu gang su dag de bzhin gshegs pa la
[\[306b.2\]]gzugs sam sgrar mngon par chags pa de dag ni zhes bya ba ste/_bi sha ste zhes bya ba'i khams kyi don la 'gro ba'i khyad par yin pa'i phyir byed pa po la k+ta'o/_/dper na grong khyer du zhugs pa zhes bya ba lta bu'o/_/de bzhin gshegs pa ni chos kyi sku'o zhes bya ba ste/_
[\[306b.3\]]'di rnams kyi chos kyi sku yod pas na chos kyi sku'o/_/yang na chos nyid ni de bzhin nyid do/_/de'i ngo bo thob pa'i chos rnams kyi sku ni chos kyi sku'o/_/chos kyi sku zhes bya ba ni chos nyid kyi sku zhes bya ba ni kha cig go/_/'dis ni sems dang sems las byung ba 'jug pa la yang gzhan
[\[306b.4\]]dbang gi don dam par yod pa nyid ni ma yin te/_smig rgyu la chu ltar zhes gsungs so/_/gal te gzhan dbang med pa yin na ci ltar med pa yin zhes bya ba la sgyu ma'i dpe gnyis pa gsungs pa ni/_rigs kyi bu 'di lta ste dper na zhes bya ba la sogs pa ste/_glang po che rnams kyi
[\[306b.5\]]tshogs ni tshogs te glang po che'i tshogs so/_/gal te gzhan dbang med pa yin na ci ltar 'dod pa dang mi 'dod pa nye bar longs spyod ces bya ba'i the tshom bzlog pa'i don du rmi lam gyi dpe gsungs pa ni/_rigs kyi bu 'di lta ste dper na zhes bya ba la sogs pa ste/_gnyid kyis log
[\[306b.6\]]pa'i zhes bya ba ni rmugs pa la zhugs pa'o/_/rmi lam du zhes bya ba ni brdzun par snang ba'i snod du rung ba'i khyad par thob pa'o/_/yongs su grub pa zhes bya ba ni bden pa nyid do/_/brdzun te zhes bya ba ni yang dag pa ma yin pa'o/_/de dang chos mtshungs pas slu bar byed pa zhes bya ba'i
[\[306b.7\]]don to/_/de nyid kyi phyir gsungs pa ni/_/yang dag pa ma lags so zhes bya ba'o/_/ming gi sku ni chos bstan pa'i rang bzhin no/_/gzugs kyi sku ni mtshan la sogs pas 'bar ba'o/_/don yod par ni sbyin pa po rnams la 'bras bu mang ba'i phyir ro/_/yul 'khor ni 'jig
[\[307a\]]
[\[307a.1\]]rten te de'i bsod snyoms ni 'tsho ba'o/_/de nyid kyi phyir sbyin gnas te sbyin par 'os pas na sbyin gnas so/_/'o na byang chub sems dpa' rnams dka' ba brgya phrag mang po dang /_bskal pa grangs med pa rnams mtshan la sogs pa yang dag par 'byung
[\[307a.2\]]ba'i las rnams ci'i phyir skyed pa yin te/_de bas na gzhal du med pa'i bsod nams kyi phung po yongs su bzung ba dang gzugs kyi sku skyed pa'i 'dod pa dang smon lam la sogs pa rnams don med par 'gyur zhes gsungs pa ni/_rigs kyi bu 'di lta
[\[307a.3\]]ste dper na zhes bya ba la sogs pa la don ni 'di yin te/_yang gal te de bzhin gshegs pa rnams kyi gzugs kyi sku ni don dam par yod pa ma yin te/_de lta na yang rdzas su yod pa yin te rnam par shes pa'i bdag nyid yin pa'i phyir ro/_/de la kun brtags ni tha
[\[307a.4\]]snyad du yod pa dang gzhan dbang ni sgrub pa'i kun rdzob tu rdzas yod pa dang yongs su grub pa ni srid pa'i kun rdzob tu don dam par yod pa zhes lan du brjod do/_/sgrub pa'i kun rdzob tu yod pa ni rgyu dang rkyen gyi tshogs pas bskyed pa'i phyir gzhan dbang sgrub pa'i kun rdzob tu yod pa'o/_/
[\[307a.5\]]gal te sgrub pa'i kun rdzob tu yod pa'i rang bzhin gyis gzhan dbang med par 'gyur na de'i tshe kun nas nyon mongs pa med par 'gyur la rnam par byang ba yang med de gnyi ga yang de la brten pa'i phyir ro/_/gzugs kyi sku nyid bcom ldan 'das rnams kyis bsgrub par bya ba ste/_
[\[307a.6\]]gzhan don la rtse gcig pa'i phyir ro/_/rang gi don grub pa ni de rgyu yin pa'i phyir ro/_/de nyid kyi phyir gzhan dbang yod kyang yongs su mi 'dor ba'i phyir 'khor ba dang mya ngan las 'das pa la mi gnas pa'i mtshan nyid can sku gsum gyi ngo bo nyid kyi byang chub bsgrub par
[\[307a.7\]]bya ba de'i phyir mtshan sgrub par byed pa'i las dang smon lam la sogs pa rnams don med pa nyid ma yin no/_/'o na gal te rgyu dang rkyen las skyes pa'i gzhan dbang gi ngo bo nyid ci nas kyang blang bar bya ba yin na de'i phyir de nyid don dam par yod par ci'i phyir mi 'gyur zhe na/_
[\[307b\]]
[\[307b.1\]]rten cing 'brel par 'byung ba nyid kyi phyir ro/_/ci skad du gsungs pa/_gang zhig rten cing 'brel par 'byung /_/ngo bo nyid kyi de ma skyes/_/zhes bya ba dang /_/gang phyir rang bzhin ma bcos pa/_/gzhan la ltos pa med pa'o/_/zhes bya ba gsungs so/_/'di'i rkyen
[\[307b.2\]]nyid tsam la/_/don dam pa nyid de dang der/_/rang las ma yin gzhan las min/_/zhes bya ba la sogs pas shing rta chen po rnams kyi bkag pa zhes re zhig bzhag par zad do/_/rigs kyi bu de bzhin du de bzhin gshegs pa de dag gi sku yongs su grub pa yang zhes bya ba ste/_de
[\[307b.3\]]bzhin du gal te rgyu rkyen la rag las pa sku yongs su grub pa yin na de'i tshe skye ba'i snga rol du med pa zhes bya bar 'gyur ro/_/byon pa dang bzhud pa dag skyes pa la ci ltar dgag pa zhes gsungs pa ni/_phyogs bcu'i 'jig rten gang nas kyang /_/zhes bya ba la sogs pa ste/_
[\[307b.4\]]don ni 'di yin te/_sangs rgyas rnams der byon pas sangs rgyas mthong ba med pa dang gzhan du bzhud pas mi mthong ba ni ma yin no/_/'on kyang rtag tu bzhugs pa'i de bzhin gshegs pa rnams la yang snod rnam par dag pa dang rnam par ma dag pas bsdus pa sangs rgyas
[\[307b.5\]]rnams kyi mthong ba dang mi mthong ba'o/_/ci skad du theg pa chen po rgyud bla ma nas gsungs pa/_dge ba skye 'jig las sangs rgyas/_/gzugs brnyan skye dang 'jig pa dang /_/thub pa skye min 'jig pa min/_/brgya byin bzhin du chos sku las/_/'bad pa med par
[\[307b.6\]]mdzad pa zhes/_/de ltar mthong ba la sogs 'jug_/skye ba med pa'i chos sku las/_/ji srid 'gag med srid par gnas/_/zhes bya ba'o/_/mdo sde rgyan las kyang gsungs pa/_ci ltar chu snod chag pa la/_/zla ba'i gzugs brnyan mi mthong ste/_/de bzhin
[\[307b.7\]]sems can sdug rnams la/_/sangs rgyas gzugs brnyan mthong ba min/_/zhes bya ba'o/_/'dis ni gzugs kyi sku la ltos pas kyang de bzhin gshegs pa rnams kyi byon pa dang bzhud pa med do/_/'on kyang rnam par dag pa nyid yod pa la gdul bya rnams kyi de bzhin
[\[308a\]]
[\[308a.1\]]gshegs pa rnams kyi bdag por byas nas skyes pa'i snang ba de yod ces bstan to/_/'o na gdul bya rnams la de bzhin gshegs pa'i snang ba rang gi bsod nams kyis nges par 'byung ba nyid yod mod/_/dbang du byed pa po de bzhin gshegs
[\[308a.2\]]pa'i gzugs kyi sku la ni rnam par gzhag pa ci lta bu zhes gsungs pa ni/_sangs rgyas bcom ldan 'das de dag gi sku rgyu med pa yang ma yin te zhes bya ba la sogs pa ste/_'dis ni gzugs kyi sku la rdzas su yod pa nyid bstan to/_/rdzas su yod pa yang de'i byon pa dang bzhud pa
[\[308a.3\]]med do/_/'on kyang gdul bya rnams la de bdag po'i dbang gis de'i rnam pa snang ba zhes bya ba'o/_/de bas na mchog tu bsam gyis mi khyab pa ngo mtshar ba'i phrin las can de bzhin gshegs pa rnams so/_/'phags pa thogs med kyi zhal snga nas kyis kyang /_ci skad du gsungs pa/_
[\[308a.4\]]byang chub ston mdzad 'ga' zhig tu/_/'ga' zhig tu ni mya ngan 'das/_/nam yang med min ma yin te/_/brtags pa'i sku can de bzhin gshegs/_/'di rnams kun du rnam spyod de/_/'ga' zhig tu yang spyod pa min/_/bdag gi dngos po kun mthong ba/_/dbang po drug gi spyod yul min/_/
[\[308a.5\]]zhes bya ba'o/_/dmyal ba pa rnams kyis kyang sprul pa'i sku mthong ba'i phyir bdag gi dngos po kun gyis mthong ste/_sku kun gyi ngo bo nyid gang gis dbang po gang yang rung bas kyang spyod yul du byed par nus pa ma yin zhes bya ba'o/_/slar de lta bu'i rnam pa rten cing 'brel
[\[308a.6\]]par 'byung ba 'di la dpe gzhan gsungs pa ni rigs kyi bu 'di lta ste dper na zhes bya ba la sogs pa ste/_shing bu ni rgyud rnams dkris pa'i rten no/_/rgyud rten zhes bya ba ni gtso bo ma yin pa'i rgyud mangs so/_/thog ma dang tha ma dag las sgra mi 'byung zhes bya ba'i tshig ni dbus thams cad
[\[308a.7\]]du 'brel pa'i don du'o/_/rgyu med pa zhes bya ba'i sgra las rang gi don la ka na ste des na rgyu med pa'o/_/pi wang gi sgra'i dpes bstan pa'i chos 'grub pa ni rgyu rkyen la rag las pa zhes bya ba mtshon te zhes bya ba kha cig go/_/dkrogs shing zhes bya ba ni rnam par g.yeng ba nyid thob pa rnams so/_/
[\[308b\]]
[\[308b.1\]]spa bkong bar gyur pa ni grib ma 'jig pa rnams so/_/de logs su rab tu 'dud par gyur to zhes bya ba ni chos nyid las thob pa sems med pa rnams kyis kyang chos bstan pa la rnam par 'gyur ba 'di des byin gyis rlob par byed pa'i lha'i byin gyis brlabs pas so/_/'thor zhing
[\[308b.2\]]zhes bya ba ni grol bar gyur pa'o/_/nam mkha' la 'phags nas zhes bya ba ni nam mkha' la'o/_/bdag gi lus kyis byang chub sems dpa' sems dpa' chen po chos 'phags la mngon par bkab ste de'i mdun du lus thams cad kyis sa la phab nas 'di la rang gi lus
[\[308b.3\]]'bul zhing 'dug pas so/_/'bul ba de nyid rjod par byed pa ni rigs kyi bu de dang mtshungs par bya ba la sogs pa bdag ces bya ba la sogs pa ste/_khyod la zhes bya ba ni de rnams kyis sangs rgyas kyi chos nyan pa la sogs pa la de'i rtsa ba can gyi phyir ro/_/ting nge 'dzin gcig
[\[308b.4\]]la snyoms par zhugs par gyur cing zhes bya ba ni zag pa med pa'i btang snyoms dang mtshungs par ldan pa sems rtse gcig pa nyid ni ting nge 'dzin zhes brjod de/_de bya ba tha dad pa nyid kyis dpa' bar 'gro ba dang seng ge rnam par rol pa dang ting nge 'dzin gyi rgyal po dang chos
[\[308b.5\]]thams cad kyi yang dag par 'byung ba la sogs pa'i ming rnams kyis tha snyad du byed cing rang bzhin tha dad pas ni ma yin no/_/de nyid kyi phyir gzhan du 'don pa yin te bcom ldan 'das ting nge 'dzin gyi rgyal po zhes bya ba'i ting nge 'dzin la snyoms par zhugs te/_gang du ting nge 'dzin thams
[\[308b.6\]]cad nang du 'dus pa zhes bya ba'o/_/des na ting nge 'dzin gcig la snyoms par zhugs pa dang ting nge 'dzin stong phrag du ma rnams kyis gnas par gyur to zhes bya ba 'gal ba med do/_/gcig la snyoms par zhugs pa zhes bya ba'i 'don pa la yang don 'di nyid ni de gzhan gyis yang ting
[\[308b.7\]]nge 'dzin gcig la snyoms par zhugs pa gzhan ting nge 'dzin stong phrag rnams kyis gnas par gyur to zhes bya ba 'gal ba la lan du ma mthong ngo /_/skyil mo krung gcig gis ting nge 'dzin stong phrag rnams la snyoms par zhugs so zhes bya bas gcig la snyoms par zhugs pa zhes
[\[309a\]]
[\[309a.1\]]'don pa 'di nyid bshad pa yin no/_/slar 'phags pa chos 'phags lo bdun gyi bar du ting nge 'dzin gcig la snyoms par zhugs pa nyid ci zhig bzhugs par 'gyur/_rtag tu ngu'i brtson 'grus kyi pha rol tu phyin pa rtogs pa'i don dang chos 'dod pa
[\[309a.2\]]thams cad kyi mngon sum du bya ba'i phyir 'di ltar brjod do/_/dus 'da' bar byed de zhes bya ba ni rab tu zhugs pa'o/_/bdag cag gis kyang khri gang la zhes bya ba ni dus gang la bdag cag gis kyang zhes bya ba'o/_/de'i rjes su 'jug go zhes bya ba ni rjes su byed pa rnams
[\[309a.3\]]so/_/lha'i zhes bya ba ni nam mkha' las byung ba'o/_/sems gzhan du 'gyur ba dang zhes bya ba ni sa gzhi chag chag gdab pa la rgyab kyis phyogs pa'o/_/nus pa med pa'i bya ba 'dod pa'i phyir ni ma yin te zhes bya ba ni le lo can gyi lus zhig par bya ba ni nus pa dang bral ba
[\[309a.4\]]de cung zad kyang mi byed pa'i phyir ro/_/de ltar bsams nas zhes bya ba ni dpyod pa'i rim pa 'dis lhan cig skyes pa'i lus la zhen pa bsal nas rang gi khrag gis sa phyogs de dag thams cad du chag chag btab po zhes bya ba ni 'di lta bu'i ngo mtshar ba'i sa la brgya byin la
[\[309a.5\]]sogs pa'i byin gyi rlabs kyis smad par bya ba ma yin pa nyid khrag gi chag chag go skabs su byed cing 'di ltar byas pa'o/_/de dag thams cad kyis kyang zhes bya ba ni bu mo brgya phrag rnams so/_/yang de dang des zhes bya ba'i 'don pa la mtshon cha'i khyad par ro/_/glags
[\[309a.6\]]ni 'jug pa'o/_/byin gyis brlabs te zhes bya ba byed par 'gyur bar ro/_/chos yongs su tshol ba yang zhes bya ba ni yongs su tshol ba'o/_/me tog bkram par gyis shig ces bya ba ste/_me tog gzhan gyis byang chub sems dpa' sems dpa' chen po chos
[\[309a.7\]]'phags la mchod pa'i don du bzhag nas 'dug go zhes bya ba 'don pa'o/_/mdun du yang byang chub sems dpa' sems dpa' chen po rtag tu ngu bu mo de dag dang lhan cig tu byang chub sems dpa' sems dpa' chen po chos 'phags la mchod pa byas par gyur to/_/
[\[309b\]]
[\[309b.1\]]de nas byang chub sems dpa' sems dpa' chen po rtag tu ngu mthong ba dang lhan cig pa nyid kyis nub byang mtshams kyi yul nas 'ongs pa'i bcom ldan 'das ma las mthong ste/_de nyid rigs pa yin no/_/me tog kha cig ni byang chub sems dpa' sems dpa' chen
[\[309b.2\]]po chos 'phags la gtor to zhes bya ba gang du 'don pa de ji ltar rigs/_de'i tshe chos 'phags ma mthong ba'i phyir ro/_/der 'phags pa chos 'phags kyis bstan pa ci lta bu byung bar gyur zhes bya ba de'i phyir gsungs pa/_de la ston pa ni 'di yin te zhes bya ba la sogs
[\[309b.3\]]pa'o/_/spyir bstan nas khyad par du gsal bar byed pa ni 'di lta ste zhes bya ba'o/_/rnam pa sum cu po 'di rnams kyis zhes bya ba'i don to/_/de nyid kyi phyir 'di'i thos pa'i stobs kyis skyes pa rnam pa sum cu po 'di nyid rnams kyis ting nge 'dzin rnams 'don par 'gyur
[\[309b.4\]]ba yin no/_/shes rab kyi pha rol tu phyin pa'i mnyam pa nyid ni rigs par bya zhes bya ba tha mar gsungs pa 'dir yang 'brel par bya'o/_/mnyam pa nyid ni mi mnyam pa nyid med pa de'i ngo bo gcig ces bya ba'i don to/_/de bas na chos thams cad kyi rang gi ngo bo rtogs
[\[309b.5\]]pa las de gzhan nyid kyi ngo bo cung zad ci zhig yin nam ma yin zhes gsungs pa ni/_chos thams cad mnyam pa nyid pas zhes bya ba ste/_chos thams cad kyang spyi'i ngo bo nyid de de bas na chos thams cad la don dam pa pa'i rang bzhin gcig rtogs pa ni shes rab kyi pha rol tu phyin pa
[\[309b.6\]]zhes bya ba'i don to/_/rig byed kyi mthar smra ba ltar bdag la sogs pa dngos po'i ngo bo nyid kyang ci zhig mnyam pa nyid yin nam ma yin zhes gsungs pa ni chos thams cad dben pa nyid pas zhes bya ba ste/_chos thams cad kun brtags dang gzhan dbang gi ngo
[\[309b.7\]]bo rnams kyis gang zhig dben pa nyid ni stong pa nyid de/_de rtogs pa ni shes rab kyi pha rol tu phyin pa dngos po'i ngo bo ni ma yin zhes bya ba'i don to/_/sngar dngos po'i ngo bo ci zhig gnas sam phyis dben pa nyid kyis yongs su 'gyur ba ci zhig yin nam ma yin zhes
[\[310a\]]
[\[310a.1\]]gsungs pa ni/_chos thams cad g.yo ba med pa nyid pas zhes bya ba ste/_chos thams cad kyi dus thams cad du g.yo ba med pa'i ngo bo 'di ni rang bzhin te rtogs pa'i dus la de ltar yongs su 'gyur ba ma yin no/_/gal te sngar yang yod na
[\[310a.2\]]de'i phyir gang gi tshe na rtogs par byed na de'i tshe ci zhig rtogs pa yin nam ma yin zhes gsungs pa ni/_chos thams cad rlom pa med pa nyid pas zhes bya ba ste/_'di ni rnam par rtog pa'i shes pa'i yul ni ma yin te/_'on kyang rnam par mi rtog pa'i zhes bya ba'i don
[\[310a.3\]]to/_/gal te rnam par mi rtog pa'i ye shes kyi rang bzhin yin na de'i phyir gzugs la sogs pa ma skyes pa dang ma 'gags pa dang gdod ma nas zhi ba la sogs pa'i dngos po gzhan la ci zhig rtogs par 'gyur ram ma yin zhes gsungs pa ni/_chos thams cad khengs pa
[\[310a.4\]]med pa nyid pas zhes bya ba ste/_dngos po gcig nyid dang rang bzhin gcig nyid dang ye shes gang la khengs pa yod pa ma yin te 'on kyang dngos po thams cad gdod ma nas zhi ba dang rang bzhin gyis yongs su mya ngan las 'da' ba la sogs pa don dam pa pa'i ngo bo thams cad
[\[310a.5\]]kyis shes pa ma yin zhes bya ba'i dgongs pa'o/_/de bas na gnyid dang myos pa dang brgyal ba mthug pa la sogs pa bzhin du mi rtog pa zhes bya ba ci zhig rnam par gzhag pa yin nam ma yin zhes gsungs pa ni/_chos thams cad ro gcig pa nyid pas zhes bya ba ste/_chos thams
[\[310a.6\]]cad kyi spyi'i ngo bo rtogs pa'i rang bzhin der 'jig rten las 'das pa'i ye shes thog mar sa dang po la skye ba de bas na gang zhig mthong ba dang /_thos pa dang /_dogs pa dang /_rnam par shes pa'i ngo bo rnams dmigs pa'i dus su des mthong ba de rnams nyid gcig tu ro gcig pa
[\[310a.7\]]nyid kyis ci zhig shes sam ma yin zhes gsungs pa ni/_chos thams cad mu med pa nyid pas zhes bya ba ste/_dngos po gcig ni gang gis de nyid du mi mthong /_dngos po thams cad de nyid du ni des mthong ba zhes bya ba'i rigs pas chos thams cad la khyad par byed
[\[310b\]]
[\[310b.1\]]pa nyid kyis rtogs pa 'di yin pa ste so sor nges pa'i yul ma yin no/_/'o na dngos po rnams kyi rang bzhin de ni de'i tshe nyid du ci zhig skyes sam ma yin zhes gsungs pa ni/_chos thams cad skye ba med pa nyid pas zhes bya ba ste/_'o na snga ma 'jig rten pa'i dmigs pa'i yul
[\[310b.2\]]gyi rang bzhin ci zhig 'gag pa yin nam zhes gsungs pa ni/_chos thams cad 'gag pa med pa nyid pas zhes bya ba ste/_gal te 'jig rten las 'das pa nyid kyis ye shes 'di la da ltar nyams su myang ba med pa de bas na don 'di dpe med pa ci zhig yin nam ma yin zhes
[\[310b.3\]]gsungs pa ni/_nam mkha' mu med pa nyid pas zhes bya ba ste/_ci ltar nam mkha' ni khyab byed dang rtogs par dka' ba de bzhin du 'di yang zhes bya ba'i don to/_/de nyid kyi phyir brjod pa nam mkha' bzhin du ro gcig pa dang rtogs par dka' ba'i ngo bo nyid ces bya ba'o/_/gal te
[\[310b.4\]]stong pa nyid kyi rang bzhin shes rab kyi pha rol tu phyin pa nyid do/_/de nyid ni de bzhin gshegs pa ste/_de bas na 'di 'gro ba'i don gyi bya ba rnam par spangs pa ci zhig yin nam ma yin zhes gsungs pa ni/_rgya mtsho mu med pa nyid pas zhes bya ba ste/_ci ltar sna tshogs pa'i 'jig
[\[310b.5\]]rten gyi khams rnams la rgya mtsho mu ma mchis pa rin po che sna tshogs pa'i 'byung gnas rnam pa mang pos 'gro ba'i don byed pa dang 'gro ba rnams la nye bar 'tsho bar bya ba de bzhin du de bzhin gshegs pa rnams kyang shes rab kyi pha rol tu phyin pa'i rang bzhin chos kyi sku'i bdag nyid
[\[310b.6\]]can gyis kyang chos kyi sku la brten pa'i kun rdzob pa mtshan dang dpe byad kyi rin po cher 'bar ba'i longs spyod rdzogs pa'i sku sangs rgyas kyi zhing sna tshogs pa las phyung ba rnams kyis sa chen po rnams la zhugs pa'i byang chub sems dpa' rnams dus thams cad du don du gnyer
[\[310b.7\]]zhing mdzad pa zhes bya ba'o/_/de nyid kyi phyir brjod pa/_'jig rten las 'das pa bsam gyis mi khyab pa zhes bya ba la sogs pa'o/_/'o na de bzhin gshegs pa rnams las nyan thos dang so so'i skye bo rnams kyi don 'grub pa ci zhig mi srid pa yin nam ma yin zhes gsungs pa ni/_ri rab
[\[311a\]]
[\[311a.1\]]sna tshogs pa nyid kyis zhes bya ba ste/_ci ltar gling bzhi so sor gser dang shel la sogs pa rnam pa sna tshogs pa'i ri rab rnams de bzhin du don dam pa'i chos kyi sku la brten pa'i sprul pa'i skus shes rab kyi pha rol tu phyin pa'i ngo bo nyid 'gro
[\[311a.2\]]ba ma lus pa'i don mdzad pa ni de bzhin gshegs pa rnams zhes bya ba'o/_/de nyid kyi phyir brjod pa/_sems can rnams la smin don du/_/'ga' zhig tu ni me ltar snang /_/zhes bya ba la sogs pa'o/_/don ni 'di yin te/_stong pa nyid la brten pa'i sangs rgyas
[\[311a.3\]]kyi chos rnams skye ba ma yin te nam mkha' la sa bon rnams bzhin du'o/_/'dus byas la brten pa'i sangs rgyas kyi chos rnams skye ba yin zhes bya ba'o/_/sems can rnams la ltos pas sangs rgyas rnams sangs rgyas kyi chos don du gnyer ba 'khrul pa'i ngo bo nyid
[\[311a.4\]]kyis kun rdzob kyi rang bzhin yang longs spyod dang sprul pa'i sku dag nye bar 'dzin par mdzad ces bya ba'o/_/'o na rang gi ngo bos rlom pa med pa'i rang bzhin shes rab kyi pha rol tu phyin pa yin mod/_rnam pa sna tshogs pa'i longs spyod dang sprul pa rnams kyis 'gro ba'i
[\[311a.5\]]don mdzad pa la 'bad pa med par mi nus pa'i phyir cis kyang rnam par rtog pa srid dam zhe na/_ma yin zhes gsungs pa ni/_nam mkha' rtog pa med pa nyid pas zhes bya ba ste/_ci ltar nam mkha' cung zad rnam par rtog par mi byed do/_/'on kyang thams cad la mgo
[\[311a.6\]]sbyin pa la sogs pa'i don gyi bya ba byed pa de bzhin du de bzhin gshegs pa rnams so/_/de lta na yang mdo sde rgyan las/_'ga' zhig tu ni chos kyi 'khor lo brgya phrag mang po'i sgo nas de ni ston par mdzad/_/'ga' zhig tu ni skye dang mi snang 'ga' zhig tu yang skye
[\[311a.7\]]bo'i spyod pa sna tshogs pa/_/'ga' zhig tu ni byang chub ma lus 'ga' zhig tu yang mi mnyam mya ngan 'das pa ni/_/rang gi gnas nas rnam par g.yo ba med cing de ni thams cad du yang mdzad pa ste/_/zhes bya ba'o/_/rang gi gnas nas zhes
[\[311b\]]
[\[311b.1\]]bya ba ni rnam par mi rtog pa'i dbyings las so/_/'o na gal te de lta bu'i 'jig rten las 'das pa'i ye shes shes rab kyi pha rol tu phyin pa gzugs la sogs pa'i phung po dang khams rnams las de tha dad pa nyid yin nam ma yin zhes gsungs pa ni/_gzugs
[\[311b.2\]]mu med pa nyid pas zhes bya ba la sogs pa nas rnam par shes pa'i khams mu med pa nyid pas shes rab kyi pha rol tu phyin pa mu med pa nyid do zhes bya ba'i bar du'o/_/de nyid kyi phyir brjod pa/_/stong pa nyid las gzhan du gzugs med do/_/gzugs nyid stong pa nyid do/_/
[\[311b.3\]]stong pa nyid kyang gzugs so/_/'o na ji ltar 'di chos thams cad kyi rang bzhin yang yod pas 'khor ba'i gnas skabs la rtsa ba med pa'i dri ma rnams kyis dor bar byed pa de bzhin du 'jig rten las 'das pa'i ye shes kyis yang dag par shes pa rnams kyi mthong
[\[311b.4\]]ba yang slar btang bar byas pa yin nam ma yin zhes gsungs pa ni rdo rje lta bu'i chos mnyam pa nyid pas zhes bya ba la sogs pa ste/_rdo rje lta bu'i chos ni stong pa nyid kyi rang bzhin gyis rtogs pa gang gi phyir slar dbye bar ni mi nus pa dang mnyam pa'ang yin te de'i ngo bor
[\[311b.5\]]mnyam pa'i phyir ro/_/gnod pa dang bral bde ba'i don/_/rang bzhin gyis ni log rnams te/_/gnod pa med pa 'bad ldan yang /_/blo ni de phyogs byed pa'i phyir/_/zhes bya ba'i dgongs pa'o/_/slar rtogs pa dbye bar ci zhig mi nus sam slar yang stong pa
[\[311b.6\]]nyid kyi ngo bo la sogs pa'i rang bzhin nyid de de bas na gzugs la sogs pa'i mthong ba nyid ni de'i mthong ba zhes bya ba ste/_de'i phyir ci zhig ma 'dres pa nyid yin nam ma yin zhes gsungs pa ni/_chos thams cad ma 'dres pa nyid pas zhes bya ba la sogs pa
[\[311b.7\]]ste/_ma 'dres pa nyid ni ma 'dres pa'i ngo bo'o/_/stong pa nyid dang lhan cig tu gzugs la sogs pa rnams dang gcig pa nyid do/_/de'i ngo bo ni ma 'dres pa nyid de des stong pa nyid du sna tshogs pa nyid med pa'o/_/gang gi phyir gzugs la sogs pa nyid stong pa nyid ni
[\[312a\]]
[\[312a.1\]]stong pa nyid yin pa de bas na 'khor ba'i gnas skabs su gzugs la sogs pa mthong ba'i phyir stong pa nyid la sogs pa mthong ba med do/_/de nyid kyi phyir brjod pa/_gzugs kyi stong pa nyid gang yin pa de ni gzugs ma yin zhes bya ba'o/_/'dis ni gcig pa
[\[312a.2\]]nyid kyi rnam par rtog pa'i rnam par g.yeng ba sel bar byed de de nyid kyi phyir bsdus pa'i don la ni/_gzugs ni stong nyid rigs min te/_/phan tshun spangs pa'i 'gal ba'i phyir/_/stong nyid ces bya gzugs bral te/_gzugs ni rnam pa dang bral ba/_/zhes bya ba
[\[312a.3\]]gcig pa'i rnam par rtog pa'i gnod pa zhes bya ba'o/_/gal te stong pa nyid ni gzugs la sogs pa rnams dang gcig pa'i ngo bo ma yin na 'o na stong pa nyid mthong ba'i dus nyid la gzugs la sogs pa rnams la yang stong pa nyid mthong ba yod par 'gyur ram ma yin zhes
[\[312a.4\]]gsungs pa ni/_chos thams cad dmigs su med pa nyid pas zhes bya ba ste/_stong pa nyid la sogs pa rnams las gtan du ba'i tha dad pa nyid 'di ma yin no/_/'on kyang de nyid don dam par yod pa thog ma med pa'i ma rig pa'i stobs kyis gzugs la sogs pa'i ngo bo rnams su
[\[312a.5\]]snang ngo /_/gang gi tshe ma rig pa med pas rang gi ngo bos mthong ba de'i tshe ma rig pa log kyang gzugs la sogs pa med pa rnams la ci ltar snang ba zhes bya ba'o/_/de lta na yang don bsdus pa las sna tshogs pa nyid kyis rtogs pa gsungs pa/_gzugs ni gzhan du 'dzin pa ste/_/
[\[312a.6\]]rnam pa gang gis stong nyid kyi/_/gang phyir med nyid snang ba ni/_/da ni ma rig pas sprul pa/_/med pa snang ba nus nyid kyis/_/de ni ma rig pa zhes brjod/_/ces bya ba'o/_/tha dad pa'i rnam par rtog pa'i rnam par thal bar g.yeng ba sngar bkag kyang go skabs gzhan du bkag pa yin
[\[312a.7\]]te/_gang zhig 'di chos kyi mi dmigs pa de ye shes gang gis kyang ci zhig rtogs pa yin nam 'on te ma yin rtogs pa yin na ye shes de don dam par yod pa dang gzung ba dang 'dzin pa'i ngo bor thal bar 'gyur ro/_/ma rtogs pa yin na yang dag par rdzogs pa'i sangs rgyas bcom ldan
[\[312b\]]
[\[312b.1\]]'das kyang 'jig rten las 'das pa'i chos thams cad rtogs pa'i phun sum tshogs pas de ltar ci ltar brjod/_chos kyang so so rang gis rig par bya bar mi 'gyur ro/_/shes rab kyi pha rol tu phyin pa yang ri bong gi rwa ltar shin tu med par 'gyur bas ma yin zhes gsungs pa/_chos
[\[312b.2\]]thams cad rnam par 'jig pa mnyam pa nyid pas zhes bya ba ste/_chos thams cad rnam par 'jig pa gang yin pa 'di ni mi dmigs pa'o/_/de'i mnyam pa nyid ni 'dzin pa'i ye shes la yang ngo /_/don ni 'di yin te/_gang gi tshe lam gyi gnas skabs su ye shes chos thams cad kyi stong pa nyid
[\[312b.3\]]la dmigs pa de'i tshe bdag nyid la yang stong pa nyid dmigs par gyur pa mngon du byed pa'i gnas skabs su de yang stong pa nyid kyi rang bzhin nyid thob pa yin gyi gzhan du na chos thams cad kyi stong pa nyid mngon du byas pa zhes bya ba ma yin no/_/de nyid kyi phyir mnyam pas mnyam pa'i dmigs par bya ba
[\[312b.4\]]dang dmigs par byed pa'i ngo bos gnas pa'i ye shes de brjod do/_/de nyid kyi phyir brjod pa/_rnam par shes pa'i chos nyid 'das/_/ye shes gnyis med tshul 'chang ba/_/rnam par rtog med lhun gyis grub/_/dus gsum sangs rgyas las byed pa/_/zhes bya ba'o/_/'di yang 'thad pa yin te
[\[312b.5\]]dgongs pa de nyid ji skad du/_slob dpon zla ba grags pa'i zhal snga nas kyis gsungs pa/_gang tshe skye ba med pa de nyid blo gros kyang ni skye ba dang bral ba/_/de'i tshe de nyid 'gro ba lta bu de yi rnam pa bsnyen pa'i phyir yang ste/_/zhes bya ba'o/_/ye shes de'i stong pa nyid dang lhan cig tu bdag nyid gcig dang
[\[312b.6\]]med pa la bya ba 'ga' zhig yod dam gang gis de'i ngo bo thob pa ci zhig shes par 'gyur ram ma yin zhes gsungs pa ni/_chos thams cad byed pa med pa nyid pas zhes bya ba ste/_'dir byed pa ni bya ba ste de med pas byed pa med pa'o/_/gal te bya ba yang med na stong pa nyid ni dngos
[\[312b.7\]]po'i mtshan nyid dang yang dag par 'das pa rdzas so so cung zad yod pa ma yin no/_/'dzin par byed pa'i ye shes kyang de'i ngo bo nyid thob pa ste 'on kyang 'jig rten las 'das pa'i ye shes 'di so so rang gis rig par bya ba'i chos zhes bya ba 'di mig 'phrul dang 'dra ba nyid ci zhig rtog ge
[\[313a\]]
[\[313a.1\]]ba'i yul gyi bya bas sun dbyung bar bya ba ci zhig yin nam ma yin zhes gsungs pa ni/_chos thams cad bsam gyis mi khyab pa nyid pas zhes bya ba ste/_de nyid kyi phyir theg pa chen po rgyud bla ma las/_rang 'byung rnams kyis don dam la/_/'dir ni dad
[\[313a.2\]]pa nyid kyis 'gro/_/mig med 'od kyis 'bar ba yi/_/nyi ma'i dkyil 'khor mthong ba min/_/sangs rgyas khams dang sangs rgyas byang chub dang /_/sangs rgyas yon tan sangs rgyas phrin las te/_/dag pa'i sems can gyis kyang bsam bya min/_/'di ni 'dren pa
[\[313a.3\]]rnams kyi spyod yul yin/_/rgyal ba rnams kyi yul 'di la ni mos pa'i blo/_/yon tan tshogs kyi snod du 'gyur ba yin/_/bsam med yon tan mngon dga' ldan pa'i phyir/_/sems can kun gyi bsod nams skyes pa zil gyis gnon/_/zhes bya ba'o/_/de bas
[\[313a.4\]]na 'dir rtog ge 'jug par bya ba ma yin no/_/phyogs kyi glang po'i zhal snga nas kyis ci skad du gsungs pa/_thub dbang bstan las shin tu ring bar nyams pa dang /_gang zhig rtog ge'i lam gyis chos nyid la btud pa/_/zhes bya ba'o/_/skyon dang bral ba'i chos yongs su tshol ba la
[\[313a.5\]]'jug pa'i byang chub sems dpa' rtag tu ngu'i chos bstan pas gang zhig bya ba byas pa de bstan pa la don yod pa nyid yang dag par bstan pa'i don du gsungs pa ni/_de nas byang chub sems dpa' sems dpa' chen po rtag tu ngu zhes bya ba la sogs pa ste/_de ltar 'dug
[\[313a.6\]]bzhin du zhes bya ba ni thos pa byed pa'i stan las ma langs pa'o/_/de'i tshe zhes bya ba la sogs pa ste/_rim pa gang dang rnam pa gang rnams gang nyid kyis shes rab kyi pha rol tu phyin pa bstan pa rim pa de nyid dang rnam pa gang rnams de nyid kyis ting nge 'dzin rnams skyes pa zhes bya ba ni
[\[313a.7\]]bsdus pa'i don to/_/chos thams cad mnyam pa nyid la sogs pa nyid dmigs pa ste de la dmigs pa yin pa'i phyir ting nge 'dzin rnams de ltar brjod pa'o/_/de lta bu la sogs pa zhes bya ba ni sum cu la sogs pa'o/_/'di rnams la sogs pa nyid kyang 'di rnams nyid kyis de rnams 'phangs pa'i phyir
[\[313b\]]
[\[313b.1\]]ro/_/chos 'phags kyis mtshon par byas pa'i le'u ni de'i le'u ste sum cu rtsa gcig pa'o//_//ting nge 'dzin thob pa'i phan yon gsungs pa ni/_thob ma thag tu zhes bya ba la sogs pa ste/_lhan cig ces bya ba'i sgra ni dus mnyam pa'i don la'o/_/gang gi tshe nyid du ting nge
[\[313b.2\]]'dzin rnams thob pa de nyid kyi tshe sangs rgyas bcom ldan 'das rnams mthong bar gyur to zhes bya ba'i don to/_/thob pa zhes bya ba ni bdun pa'i don la drug pa ste/_des na thob pa yod pa rnams la'o/_/tshul 'di lta bu nyid ces bya ba ni len par byed pa'i don 'di rnams don ston par byed pas
[\[313b.3\]]na tshul te tshig gi tshogs so/_/ming 'di nyid ces bya ba ni ming gi tshogs rnams kyis so/_/yi ge 'di nyid ces bya ba ni yi ge'i tshogs rnams kyis so/_/bsam gyis mi khyab pa dang zhes bya ba ni gnas gcig la gnas pa nyid kyis chos kyi rgyun la ting nge 'dzin thob pa'i phyir dang sna tshogs pa'i
[\[313b.4\]]'jig rten gyi khams na gnas pa'i sangs rgyas las gdams ngag thob pa'i phyir de mang du thos pa bsam gyis mi khyab pa'o/_/ci skad du gsungs pa/_sangs rgyas rnams las chos rgyun gyi/_/de tshe gdams ngag thob par 'gyur/_/rgya che zhing gnas ye shes kyi/_/rgya
[\[313b.5\]]che ba nyid 'gro ba'i phyir/_/zhes bya ba'o/_/thos pa rgya mtsho zhes bya ba 'dis ni thos pa chud mi za ba ste dran pa dang ldan pa'i phyir gsungs so/_/skye ba thams cad du yang nam yang sangs rgyas dang bral bar ma gyur to zhes bya ba'i mdor bstan pa'o/_/'di'i bshad pa ni skye ba thams cad du zhes
[\[313b.6\]]bya ba la sogs pa nas tha na rmi lam na yang zhes bya ba'i bar du'o/_/da ni bcom ldan 'das kyis kun dga' bo la bos nas yongs su gtad pa la go skabs byed pa zhes gsungs pa ni/_de nas zhes bya ba la sogs pa ste/_yang rab 'byor yongs su dor nas kun dga' bo las brtsams te
[\[313b.7\]]yongs su gtad pa ci'i phyir go skabs su mdzad ce na/_yongs su mya ngan las 'da' ba las pha rol du 'di nye bar dgos pa'i phyir ro/_/ci skad du 'chad par 'gyur ba las nga 'das nas 'di la yang byos shig ces bya ba'o/_/gnas brtan rab 'byor ni sngar nyid du yongs su mya ngan las 'da'
[\[314a\]]
[\[314a.1\]]ba'i phyir ro/_/'o na gnas brtan kun dga' bo las brtsams nas sngar yongs su gtad pa mdzad pa nyid do zhe na/_bden te 'on kyang de ni zhar las byung ba'o/_/gang gi phyir der gnas brtan kun dga' bos 'dzum pa mdzad pa'i dgos pa zhus pa de bas na skabs des yang
[\[314a.2\]]dag par rdzogs pa'i byang chub kyi rgyu de nyid shes rab kyi pha rol tu phyin pa nyid nye bar bstan to/_/de bas na yon tan 'di lta bu dang ldan pa'i phyir yongs su gtad pa'o/_/da ltar ni bstan pa rdzogs pa la yongs su gtad pa nyid skabs thob pa'o/_/kun dga' bo de bas na rnam grangs
[\[314a.3\]]'dis kyang zhes bya ba ste/_'phags pa chos 'phags kyis bstan pa'i shes rab kyi pha rol tu phyin pa nyan pa las rtag tu ngu nyid bla na med pa'i chos rnyed pa'i gtam gyis kyang ngo /_/'dis ni chos thams cad kyi stod pa nyid rtogs pa'i ngo bo 'jig rten las 'das pa rnam par mi rtog pa rdo rje lta
[\[314a.4\]]bu'i ting nge 'dzin gyis bsdus pa dngos po dang dngos po med pa gnyis las 'das pa shes pa dang shes bya ba'i ngo bo nyid ma yin pa yod med gnyis las 'das pa rtag chad dang bral ba stong pa gzugs med pa bstan du med pa gnas pa med pa snang ba dang bral ba rnam par rig byed ma yin pa dang
[\[314a.5\]]gnas med pa'i ye shes ni shes rab kyi pha rol tu phyin pa'o/_/gang yang de'i rjes la thob pa rtog pa dang bcas pa dang rtog pa dang bral ba rnams kyang me long dang mnyam pa nyid dang so sor rtog pa dang bya ba sgrub pa'i ye shes de rnams kyang de'i rgyu yin pa'i phyir 'bras bu la rgyu btags pas shes
[\[314a.6\]]rab kyi pha rol tu phyin pa'i ming nyid thob pa yin no/_/gang yang byang chub sems dpa' rnams kyi mos pas spyod pa zhes bya ba so so'i skye bo'i sa la brten nas rab tu dga' ba dang dri ma med pa dang 'od byed pa dang 'od 'phro ba dang sbyang dka' ba dang mngon du gyur pa dang ring du song ba dang /_mi g.yo ba dang
[\[314a.7\]]legs pa'i blo gros dang chos kyi sprin zhes bya ba mthong ba dang bsgom pa'i lam gyi rang bzhin sa bcu rnams la thos pa dang bsam pa dang bsgom pa la sogs pa'i rim pas mngon par 'phel ba chos kyi dbyings la dri ma med par byed pa'i thabs lam gyis bsdus pa kun du 'gro ba'i don dang /_
[\[314b\]]
[\[314b.1\]]mchog gi don dang /_rgyu mthun pa dang /_yongs su 'dzin pa med pa'i don dang /_rgyud tha mi dad pa'i don dang /_kun nas nyon mongs pa rnam par dag pa'i don dang /_sna tshogs pa ma yin pa nyid kyi don dang /_'grib pa dang /_'phel ba med pa'i don dang /_ye shes la
[\[314b.2\]]dbang ba'i don dang /_gzungs dang ting nge 'dzin gyi sgo la dbang ba'i don gyis de bzhin nyid kyi khyad par mngon sum du bya bas sa dang sa la gnas pa dag pa che zhing che ba thob pas rtogs pa'i khyad par thob par byed pa gang yin pa de rnams kyang shes rab kyi pha rol tu phyin pa thob pa'i rgyu yin
[\[314b.3\]]pa'i phyir shes rab kyi pha rol tu phyin pa'i ming nyid thob pa yin no/_/gang yang rtogs pa 'di rgyu mthun par gyur pa chos kyi bstan pa 'di yang shes rab kyi pha rol tu phyin pa nyid do/_/de ltar na de'i mtshan nyid dang de dang rjes su mthun pa dang de'i rgyu mthun pa las shes rab kyi pha rol
[\[314b.4\]]tu phyin pa'i don shes par bya'o/_/ci skad du gsungs pa/_shes rab pha rol phyin gnyis med/_/ye shes de ni de bzhin gshegs/_/bsgrub bya de don sbyor ba yis/_/gzhung lam dag pa de ni sgra/_/zhes bya ba'o/_/de lta bas na 'di ni de'i rjes su bstan pa'o zhes bya ba dang 'brel
[\[314b.5\]]to/_/'di la dpyad par bya'o zhes bya ba ni thos pa dang bsam pa la sogs par bya'o zhes bya ba'o/_/de ltar spyir chos spyod bstan nas khyad par du gsungs pa ni/_/mnyan par bya ba zhes bya ba la sogs pa ste/_mnyan par bya zhes bya ba ni gzhung dang don las so/_/de la yi ge la sgrub pa rnam pa
[\[314b.6\]]gsum gsungs pa ni gzung bar bya zhes bya ba la sogs pa ste gzung ba ni snying la gnas par byed pa'o/_/bcang bar bya zhes bya ba ni mi brjed par bya ba'o/_/bklag par bya zhes bya ba ste/_'dis ni gzung ba dang 'chang ba dag gi rgyu klog pa gsungs so/_/don la bsgrub pa gsungs pa ni/_/kun
[\[314b.7\]]chub par bya zhes bya ba ste/_gzhan las don 'dzin pa'i phyir dang gzhan las nang gi bdag nyid du rang nyid kyis bsams pa'i kun chub par bya ba'o/_/'di ni rang gi don gyi sgrub pa'o/_/gzhan gyi don gyis gsungs pa ni/_rab tu gdon par bya zhes bya ba ste/_gzhan rnams kyi phyir rgyas par
[\[315a\]]
[\[315a.1\]]yang dag par gsal ba'i phyir ro/_/bstan par bya zhes bya ba ni legs par gzung ba'i yi ge'i don las so/_/nye bar bstan par bya zhes bya ba ni don las bsam pa'i rang bzhin shes rab bskyed pas so/_/lung dbog par bya zhes bya ba ni klog bslabs pas so/_/kha
[\[315a.2\]]ton du bya zhes bya ba ni legs par gzung ba'i yi ge'i don yang legs par gzung bar 'gyur zhes bya ba gzhung dang don las cher goms par byed pa'i don du srod dang po la sogs pa la rgyas par kha ton du bya ba'o/_/'di thams cad bri ba ni rgyu yin zhes gsungs pa ni/_bri bar bya zhes bya
[\[315a.3\]]ba ste/_'geg par byed pa'i bdud la sogs pa rnams yod pa la ci ltar yang 'di grub ces bya ba gsungs pa ni/_de bzhin gshegs pa'i byin gyi rlabs kyis zhes bya ba ste/_legs par bris te bkur stir bya zhes bya ba ni gdugs dang rgyal mtshan la sogs pa rnams kyis
[\[315a.4\]]so/_/bla mar bya zhes bya ba ni dad pa la sogs pa'i sgrub pas so/_/rjed par bya zhes bya ba ni bstod pa dang phyag 'tshal ba la sogs pa rnams kyis so/_/mchod par bya zhes bya ba ni me tog dang /_spos dang /_dri dang /_mar me dang /_lha bshos dbul bas so/_/ri mor bya ba ni gya nom pa
[\[315a.5\]]dang mang po'i me tog la sogs pa dbul bas so/_/bsnyen bkur bya ba ni pha rol po rnams las kyang thams cad du byed du 'jug pa'i phyir ro/_/dngos po gang rnams kyis kyang bkur stir byed pa la sogs pa zhes nye bar mtshon pa'i don du 'ga' zhig bstan par byed pa ni/_me tog dang
[\[315a.6\]]bdug pa zhes bya ba la sogs pa ste/_'di ni nga'i rjes su bstan pa zhes bya ba la sogs pas ni nyan pa la sogs pa la nges par sbyar ba'o/_/yang ci'i phyir 'di bya zhes bya ba la de ci'i phyir zhe na zhes dogs nas gsungs pa ni/_'di las zhes bya ba la sogs pa ste/_gang gi phyir
[\[315a.7\]]'di ltar don che ba 'di zhes yongs su gtad pa la go skabs su byas nas yongs su gtad pa gsungs pa ni/_'di ci snyam du sems zhes bya ba la sogs pa ste/_rim gro byas te zhes bya ba ni bsam pa phun sum tshogs pas bsnyen bkur thams cad kyis yang dag par mgu bar
[\[315b\]]
[\[315b.1\]]byed pa'o/_/de'i phyir gsungs pa ni/_byams pa zhes bya ba ste/_sku 'di la zhes bya ba ni bdag gi lus la'o/_/de ltar 'di zhes bya ba ni dga' ba la sogs pa'o/_/yongs su gtad do zhes bya ba ni yang dag par gzhag pa'o/_/rjes su yongs su gtad pa zhes bya ba ni rjes su
[\[315b.2\]]'brel nas yang dag par gtad pa'o/_/yongs su gtad pa 'di ci'i don du zhes gsungs pa ni/_/'di nub par mi 'gyur zhing ci nas zhes bya ba ste/_ci ltar 'di nub par mi 'gyur ba de ltar bya zhes bya ba'i don to/_/skyes bu tha mar mi 'gyur zhes bya ba ni byas pa mi shes pa nyid la
[\[315b.3\]]sogs pas bag med pa'i ngang tshul can no/_/gang gi phyir yang 'di ltar 'di la gus pa'i khyad par zhes gsungs pa ni/_ci srid du zhes bya ba la sogs pa ste/_gang gi phyir sangs rgyas rnams las phyin ci ma log pa'i chos rtogs pa thob pa yin te de bzhin gshegs pa
[\[315b.4\]]gnas par gyur pa na yang de bstan pa'i sgo nyid do/_/de bas na ji srid du shes rab kyi pha rol tu phyin pa'i bstan pa yod pa de srid du de bzhin gshegs pa don la gnas pa kho na ste bstan pa nyid kyis de'i mdzad pa byed pa'i phyir ro/_/de bzhin gshegs pa gnas pa la de bzhin gshegs
[\[315b.5\]]pa mthong ba dang snga na med pa'i chos nyan pa dang dge 'dun nye bar gnas pa'i khyad par yod de de bas na ci ltar khyad par med ce na/_gsungs pa ni/_de dag ni ma bral bar zhes bya ba la sogs pa ste/_chos kyi sku mthong ba de ni de bzhin gshegs pa mthong ba'i gtso bo ste/_de yang shes
[\[315b.6\]]rab kyi pha rol tu phyin pas bsdus pa zhes bya ba'i dgongs pa'o/_/de'i phyir gsungs pa/_gang gis nga ni gzugs su mthong /_/gang zhig nga la sgrar shes shing /_/log pa spangs pas rab 'gro ba/_/skye bo de yis nga mi mthong /_/sangs rgyas chos la blta bya ste/_/
[\[315b.7\]]de bzhin gshegs pa chos kyi sku/_/zhes bya ba'o/_/dam pa'i chos nyan pa dang mi 'bral ba zhes bya ba ni shes rab kyi pha rol tu phyin pa las gang gi phyir chos gzhan yod pa ma yin te gang zhig de bzhin gshegs pas bstan par bya ba'o/_/dge 'dun la rim
[\[316a\]]
[\[316a.1\]]gro byed pa dang ma bral ba zhes bya ba ni mya ngan las 'das pa'i grong khyer thob pa la grogs dang 'dra ba ni dge 'dun te/_de la rim gro byed pa ni mya ngan las 'das pa'i grong khyer du 'jug pa nyid do/_/de sgrub par byed cing shes rab kyi pha
[\[316a.2\]]rol tu phyin pa nyid yod do/_/shes rab kyi pha rol tu phyin pa nyan pa dang 'dzin pa la sogs pa byed par gyur pa de bzhin gshegs pa'i drung na spyod pa kho na ste/_de bzhin gshegs pa'i drung na gnas pa'i bya ba sangs rgyas mthong ba la sogs pa la don las yod
[\[316a.3\]]pa'i phyir ro/_/de ltar byang chub sems dpa' chen po phyag na rdo rjes bcom ldan 'das la dngos su gsan nas bcom ldan 'das kyi dpal gyi zhal de nyid las 'byung ba'i ming gi tshogs dang tshig gi tshogs dang yi ge'i tshogs rnams kyis bcom ldan 'das ma
[\[316a.4\]]bstan pa bsdus nas rdzogs pa gsal bar mdzad cing gsungs pa ni/_de skad ces bka' stsal pa dang zhes bya ba la sogs pa ste/_de skad ces zhes bya ba ni shes rab kyi pha rol tu phyin pa'i mdo'o/_/bka' stsal pa zhes bya ba ni gsungs pa'o/_/bcom
[\[316a.5\]]ldan 'das zhes bya ba ni de bzhin gshegs pa longs spyod rdzogs pa'i sku dang sprul pa'i sku'o/_/de lta na yang gzhung 'grel las de bzhin gshegs pa sprul pa'i sku dge slong dang dge slong ma dang dge bsnyen dang dge bsnyen ma rnams kyis yongs su bskor zhing rgyal
[\[316a.6\]]po'i khab na bzhugs te/_de bzhin gshegs pa'i longs spyod rdzogs pa'i sku byang chub sems dpa'i 'khor dang bcas te bzhugs so/_/'khor gcig nyid las la rab tu zhugs pa'i byang chub sems dpa' rnams longs spyod rdzogs pa'i sku las chos
[\[316a.7\]]bstan pa 'byung ba shes te/_de rnams las gzhan pa ni sprul pa'i sku las so/_/gang zhig byang chub sems dpa' chen po rnams mang ba bcom ldan 'das kyi bstan pa rnam par grol ba rnams shes pa de rnams sku gnyis po las kyang shes pa yin no/_/slob
[\[316b\]]
[\[316b.1\]]dpon rnams kyis 'di skad du brjod pa yin te/_sa rnams thob pa'i byang chub sems dpa' rnams bcom ldan 'das kyis longs spyod rdzogs pa'i sku nyid mchog tu dga' ba dang mgu ba bsnyen pa rnams bsten pa yin te/_longs spyod rdzogs pa'i sku nyid
[\[316b.2\]]las chos ston pa thos nas de rnams kyi sangs rgyas kyi chos yongs su smin pa grub pa yin te sprul pa'i sku las ni ma yin no/_/de bas na de rnams sprul pa'i sku la chos bstan pa dang nyan pa'i don du nye bar mi 'gro'o/_/gzhan dag ni de rnams kyi 'khor
[\[316b.3\]]dang longs spyod rdzogs pa'i sku mthong ba'i skal ba dang mi ldan pa'i sprul pa'i sku nyid mthong ba yin no/_/de bas na theg pa chen po bstan pa thams cad la sku gnyis kyis bstan pa zhes de bas na yang gzhung 'grel las 'phags pa phyag na rdo rje sdud pa po
[\[316b.4\]]zhes legs par brjod pa yin no/_/nyan thos ni longs spyod rdzogs pa'i sku'i bstan pa mi shes shing bcom ldan 'das kyis de skad ces bka' stsal pa dang zhes bya ba ci zhig mjug bsdu ba yin/_de bzhin du gzhan la yang gzhung 'grel las log pa'i
[\[316b.5\]]gzhan rnams kyi bshad pa gzung bya ma yin pa nyid do/_/gang gi phyir slob dpon dbyig gnyen mdo sde lnga brgya bshad pa'i phyir 'phags pa mgon po byams pas bka' stsal pa de bas na/_ci ltar phyin ci log tu bshad pa mdzad/_bla ma'i man ngag las
[\[316b.6\]]gzhung 'grel gnod 'joms gsal por bya bar 'dod/_ces bya ba bshad pa'i 'phags pa thogs med kyi zhal snga nas nyid kyi man ngag la skyabs su byed do/_/de'i zhabs kyang chos kyi rgyun gyi ting nge 'dzin brnyes pa dngos su 'phags pa mgon po byams
[\[316b.7\]]pa las theg pa chen po dang mgon pos mdzad pa'i dbus dang mtha' rnam par 'byed pa la sogs pa'i bstan bcos rnams gsan par mdzad ces bya ba shin tu yang grags pa nyid do/_/'phags pa thogs med kyi mos pa'i dbang gis mgon po'i bstan
[\[317a\]]
[\[317a.1\]]pa de drang ba'i don zhes bya ba brjod par nus pa ma yin no/_/mdo yi de nyid don bsdus pa/_/bstan pa ring du gnas pa'i phyir/_/mdo yi nges don drang don gyi/_/rnam 'byed des ni byed par 'gyur/_/zhes bya ba 'jam dpal
[\[317a.2\]]gyi rgyud las 'phags pa thogs med kyi zhabs lung bstan pa thob pa'i phyir ro/_/de bas na mgon po byams pas nges pa'i don nyid du de rnams la bstan pa mdzad pa dang de'i zhal snga nas kyis kyang bstan bcos rnams la nges par 'grel pa zhes bya bar
[\[317a.3\]]rtogs par bya'o/_/'phags pa klu sgrub kyi zhal snga nas kyi bzhed pa las de ni 'gal ba ma yin te gang gi phyir 'phags pa klu sgrub kyi zhal snga nas kyi bstan bcos rnams la gang zhig rnam par shes pa la kun rdzob tu yod pa nyid bshad pa de nyid dbus dang mtha'
[\[317a.4\]]rnam par 'byed pa la sogs pa'i bstan bcos rnams la yang dgongs pa gzhan gyi don dam pa zhes bya ba'o/_/yongs su 'gyur ba med pa nyid de rnams kyi de dang der bshad pa la nye bar dmigs nas sngar nyid du bstan to/_/gzhung 'grel las kyang rang gi
[\[317a.5\]]bshad pa'o/_/'phags pa klu sgrub kyi zhal snga nas kyis tshig le'ur byas pa de dang der dngos su bris nas tshad mar byed pa de bas na 'phags pa'i bzhed pa dang 'gal bar smra bar nus pa ma yin no/_/gang yang 'phags pas gsungs pa/_lta ba'i phol
[\[317a.6\]]skyes pa zhes bya ba de yang dbu ma pa'i dgongs pa ma yin te/_slob dpon ni dbus su dbu ma pa rang gi gzhung rnams nyid kyis bstan pa'o/_/rnam par rig pa tsam la ma zhen par bcom ldan 'das kyi chos thams cad stong pa nyid kyi rgya mtsho 'dzin par
[\[317a.7\]]mi nus pa de bas na ci ltar bcom ldan 'das kyis sems tsam nyid ston pa de bzhin du 'phags pa rnams kyi 'ga' zhig tu'o/_/de bstan pa yang rnam par shes par smra ba nyid ni drang ba'i don kho na'o/_/rnam par shes pa don dam du yod pa zhes gang du yang ma grags
[\[317b\]]
[\[317b.1\]]pa'i phyir ro/_/de yi de nyid don dam yang /_/de bzhin nyid ni rdzas su 'dod/_/de ni bden pa mi bslu ba/_/de rtogs pa las sangs rgyas brjod/_/ces bya ba la sogs pas don dam par yod pa'i stong pa nyid ston par mdzad pa dang /_med ces bya ba chad lta'o/_/
[\[317b.2\]]zhes bya ba la sogs pa yang brjod par mdzad pa'i 'phags pa nyid kyis sun phyung ba'o/_/de'i slad du slob dpon gyis kyang lta ba'i phol skyes pa zhes brjod do/_/des na nang gi shes bya la brten nas/_/dbyig gnyen gyis ni rnam par bkrol/_/zhes bya ba sun phyung ba'o/_/
[\[317b.3\]]rtog ge ba rnams ni 'phags pa rnams kyi gzhung dang don dag las yongs su bsgyur bar byas nas pha rol tu phyin pa'i tshul la gnas pa'i gzhung rnams kha cig rnam par shes pa'i tshul nyid kyis bshad pa'o/_/gang gi rtsa ba can 'di brdzun pa pha rol tu phyin pa'i tshul ni rnam
[\[317b.4\]]par shes par smra ba zhes bya ba 'jig rten pas brjod pa'o/_/rtog ge ba de rnams nyid kyi 'dod pa rnams slob dpon zla ba grags pa'i zhal snga nas kyis dbu ma la 'jug pa las sun phyung ba ste/_don dam pa'i pha rol tu phyin pa'i tshul ni sun 'byin pa la yin te/_de
[\[317b.5\]]dngos su rang nyid kyis kyang mngon par 'dod pa'i phyir ro/_/gzhan du na 'phags pa rnams kyang drang don ston par mdzad pas 'dod pa tha dad pa zhes bya ba de bas na bstan pa nyid la ma 'brel ba chen por 'gyur ro/_/de rnams la dgongs nas 'di gsungs te/_gnas brtan
[\[317b.6\]]chos skyong la sogs pa rnams bstan bcos rnams kyi mdzad pa po de rnams kyis kyang stong pa nyid kyi de kho na nyid yongs su 'dor ba ma yin zhes bya ba'o/_/dgyes shing zhes bya ba ni yid gzung ba'o/_/gdul bya rnams kyi bstan pa'i don 'dzin pa'i phyir ro/_/'dis ni de bzhin
[\[317b.7\]]gshegs pa'i bstan pa la don yod pa nyid du bstan par mdzad do/_/nyan pa po rnams kyis ci zhig byas zhes gsungs pa ni/_mngon par bstod do zhes bya ba ste/_mngon par zhes bya ba'i sgra sngon du 'gro ba'i bstod pa'i sgra 'di ni las dang bcas pa bsngags pa'i don no/_/
[\[318a\]]
[\[318a.1\]]nyan pa po de rnams kyang gang yin zhe na gsungs pa ni/_byang chub sems dpa' byams pa la sogs pa zhes bya ba ste/_byang chub sems dpa' bcom ldan 'das longs spyod rdzogs pa'i sku'i gsungs pa la mngon par bstod do/_/gzhan dag ni sprul pa'i sku'i'o/_/'jig rten zhes bya ba ni sems
[\[318a.2\]]can gyi tshogs te mi'i 'jig rten du bstan pa'i phyir ro/_/mi'i tshogs nyid ces bya ba'i khyad par du ma gyur cig_/de bas na lha dang mi dang lha ma yin dang dri zar bcas pa'i zhes bya ba ste/_byang chub sems dpa' de rnams dang lha la sogs pa'i 'jig rten de dang zhes bya ba ni yang dag par bsdu
[\[318a.3\]]ba'o zhes bya ba ni rdzogs pa'i don la'o/_/'phags pa zhes bya ba ni chos kyi dbyings kyi rgyu mthun pa'i bstan pa'i ngo bo nyid kyis rnam par byang ba'i rang bzhin kun nas nyon mongs pa'i chos rnams las ring du song bas na 'phags pa zhes bya ba'o/_/stong phrag brgyad du bsdus pas na brgyad
[\[318a.4\]]stong pa'o/_/'di ltar brgyad stong pa 'di ni/_ci ltar gsungs pa'i don gyi tshad ces bya ba'o/_/ming la kan byas pas brgyad stong pa'o/_/'phags pa yang yin la/_brgyad stong pa yang yin pas na 'phags pa brgyad stong pa'o/_/de la yongs su gtad pa 'di la kun nas bskor bas na yongs su
[\[318a.5\]]gtad pa'i le'u ste rdzogs pa ni yang dag par thob pa mthar thug par byas pa zhes bya ba yongs su gtad pa'i le'u ste le'u sum cu rtsa gnyis pa rdzogs so//_//shes rab kyi pha rol tu phyin pa brgyad stong pa/_de bzhin gshegs pa thams cad bskyed par mdzad pa zhes bya ba ni sems can rnams kyi rgyud kyi
[\[318a.6\]]khyad par shes rab kyi pha rol tu phyin pa nyid rnam pa thams cad mkhyen pa nyid kyi ngo bo nyid kyis de bzhin gshegs par mdzad pa de bas na/_sangs rgyas skyed par mdzad pa'i chos kyi ngo bo nyid kyis de bzhin gshegs pa thams cad skyed par mdzad pa zhes brjod do/_/sangs rgyas dang byang chub
[\[318a.7\]]sems dpa' dang nyan thos dang rang sangs rgyas thams cad kyi yum zhes bya ba ni lam shes kyi ngo bo nyid rgyud kha cig rnams la sangs rgyas dang byang chub sems dpa' nyid du mdzad pa'i phyir de rnams kyi yum zhes brjod do/_/shes rab kyi pha rol tu phyin pa'i bstan pa ni skye bo thams cad kyi thun mong ba zhes brjod
[\[318b\]]
[\[318b.1\]]pa/_des na rang rgyal ba dang nyan thos rnams kyi yang yum mo/_/chos thams cad kyi phyag rgya zhes bya ba ni chos ni bstan pa'i chos so/_/de'i phyag rgya ni rgyas btab pa'o/_/'di las lhag pa'i bstan pa med pa'i phyir chos kyi phyag rgya'o/_/yang na 'di theg pa thams cad pa de bas na bcom ldan 'das kyi
[\[318b.2\]]chos 'di nyid de/_gang zhig 'dis chos kyi rgyal po bstan pa'i phyag rgya ltar rgyas btab pa de bas na chos kyi phyag rgya'o/_/chos kyi sgron ma zhes bya ba ni chos rnams thams cad la ci lta ba bzhin du gsal bar mdzad pas na chos kyi sgron ma'o/_/chos kyi lte ba zhes bya ba ni sgro 'dogs pa dang skur pa
[\[318b.3\]]'debs pa'i mtha' yongs su spangs pas chos kyi lus la dbus su gyur pa de bas na chos kyi lte ba'o/_/chos kyi rnga zhes bya ba ni phyogs thams cad du sangs rgyas thams cad kyis 'khor rnams la 'di nyid bstan pas na bstan pa'i sgra rnams kyis phyogs thams cad yongs su rdzogs pa'i phyir
[\[318b.4\]]chos kyi rnga bo che'o/_/chos kyi tshul zhes bya ba ni ci ltar 'khor los sgyur pa'i rgyal po'i phyogs gang gis 'khor lo rin po che 'gro ba de nyid kyis stobs kyi tshogs thams cad kyang 'gro ba de bzhin du sangs rgyas rnams kyi yang gsung rab yan lag bcu gnyis pa bcom ldan 'das ma gang gis gshegs
[\[318b.5\]]pa'i phyogs de nyid kyis gshegs te/_de bas na chos kyi tshul lo/_/chos rin po che'i gter zhes bya ba ni chos rnams sangs rgyas rnams kyi stobs bcu la sogs pa rnams so/_/byang chub sems dpa' rnams kyi sems la sogs pa rnams so/_/nyan thos rnams kyi byang chub kyi phyogs la sogs pa rnams
[\[318b.6\]]so/_/de dag chos gzhan rnams las khyad par du 'phags pa'i phyir rin po che ste/_de rnams kyi 'di ni gter te/_bcom ldan 'das ma nyid kyi thos pa dang bsam pa dang bsgom pa'i rim pas thams cad du thub pa'i phyir ro/_/chos kyi mdzod ces bya ba ni sangs rgyas rnams kyis chos bstan pa gang zhig
[\[318b.7\]]de ni bcom ldan 'das mas bsdus pa de bas na/_'di de bzhin gshegs pa rnams kyi chos kyi mdzod do/_/mi zad pa zhes bya ba ni dus thams cad du sangs rgyas thams cad kyi bstan par gyur pa yang zad pa med pa de bas na mi zad pa'o/_/bsam gyis mi khyab pa ngo mtshar ba mthong ba skar ma'i phreng ba zhes bya ba ni/_
[\[319a\]]
[\[319a.1\]]bsam gyis mi khyab pa dang /_ngo mtshar ba mthong ba gang la yod pa de yang yin la skar ma'i phreng ba yang yin te zhes bya ba'i bsdu ba'o/_/chos gsung rab kyi phung po'i rgyan du gyur pa nyid kyi phyir skar ma'i phreng ba dang 'dra bas na bcom ldan 'das ma skar ma'i phreng ba'o/_/shin tu rnam par dag
[\[319a.2\]]pa'i mu tig dang rin po che rnams kyis brtsam pa'i tshogs kyi khyad par ni skar ma'i phreng ba zhes brjod do/_/bde ba thams cad kyi rgyu zhes bya ba ni bde ba thams cad ni 'jig rten dang 'jig rten las 'das pa rnams so/_/de rnams kyi rgyu ni skyed par byed pa'o/_/bcom ldan 'das ma 'dzin pa la sogs
[\[319a.3\]]pa rnams kyis phun sum tshogs pa thams cad skyed pa'i phyir zhes bya ba'o/_/rdzogs so zhes bya ba la dang gi sgra ni 'dus pa dang le'u yongs su rdzogs pa la'o/_/bcom ldan 'das ma'i man ngag gi rjes su 'brang ba'i zhes bya ba'i rnam par bshad pa 'di rdzogs so/_/gting dpag dka' zhing yang dag mtha'
[\[319a.4\]]yi rgya mtsho las ni ngo mtshar ba yi spros pa kun gyi rlabs/_/phung po zhes bya lhan cig 'byung ba'i mi mnyam ma rig rlung gis kun nas bskyod pa las/_/zhi bas de dang lhan cig nyid du thim par 'gyur te thugs su chud pa gang rnams kyis/_/thub pa'i bstan pa bdud rtsi 'di ni 'thungs te shin tu ring bar pha rol nyams pa
[\[319a.5\]]rnams/_/gang zhig gzhung 'grel dang ni pha rol phyin tshul dang /_/gang zhig 'phags pa klu sgrub kyi yang dbu ma dang /_/don bsdus dang ni dri ba rnam par nges pa las/_/gang zhig gzhan yang mthong ba de las bdag gis bris/_/gang zhig nga rgyal gyis 'brel gsung rab 'chad par byed pa'i don de rnams la nyer brtags na/_/
[\[319a.6\]]'bar ba'i dmyal bar bskal pa dpag tu med par rang nyid kyis ni lce dang mgrin pa la/_/gshin rje'i bu rnams tsha la rno ba'i phur pas btsan thabs kyis ni brgya phrag yang dang yang /_/rgyang grags gnyis gnyis lag pa gnyis kyis khro ba dang ni 'gril bas 'bigs par yang ni byed/_/thub pa rgyal po'i bstan 'dzin rtse mor
[\[319a.7\]]gyur pa 'phags pa thogs med de ni gang du gshegs/_/gang du slob dpon dbyig gnyen long ba'i mun par mchog gi nyi ma'i gnyen ni rab skyes pa/_/gang dag gis ni de ltar lam drang mkhas pa rnams kyis bgrod cing nyer bgrod spangs gyur pas/_/dam pa'i chos kyis phongs par 'gyur ba las dang bral ba rnams kyi don du dka'
[\[319b\]]
[\[319b.1\]]bas byas/_/shes rab pha rol phyin pa'i rang bzhin 'di ni mi 'dra thub pa'i dam pa chos kyi sku/_/legs par bshad pa brjod par 'byung phyir bdag gis bsngags pa dang bcas rgyas par byas pa las/_/byas pa shes pa rnams kyis gus byas 'di ni bsrung bya thal sbyar bdag ni gsol ba 'debs/_/ston pa'i
[\[319b.2\]]bstan pa 'khrul pa khrel yin pa ste bdag nyid gcig pu yis ni ma yin no/_/gang gi kun nas rtsod pa rnams la pha rol phyogs kyi mtha'i/_/lto ba khengs pa brjod pa'i me 'di rab tu 'bar ba yin/_/drang srong min pa'i bshad pa'i 'dam rdzab shin tu chen po las/_/rgyal ba rnams ni skyed mdzad zhi ba
[\[319b.3\]]'byung gnas kyis ni gdon par byas/_/rtog ge drug kyang shes shing rig byed kyis rtsub bram ze rnams dang rtsod pa las ni rnam par rgyal/_/snyan dang gas dam pa brtsams pa'i yon tan 'di rnams kyis ni skabs su gyur la 'bras bu ci zhig yin/_/gal te sde snod gsum la goms pa gang gi tshe na rdzogs
[\[319b.4\]]sangs rgyas kyi yum gsum la yang ni/_/thogs med pa ni pha rol phyin tshul gal te gang du 'phags pa klu sgrub bzhed pa yang /_/bdag cag gis ni blo yis byas pa'i ngo mtshar rnams kyis rig pa rnams la mtha' yang med pa la/_/gang dang gang du yang ni gnyis dang gsum dang bzhi yang
[\[319b.5\]]bde bar grogs po rnams ni rnyed/_/srid pa gzhan yang rgya che ba la 'bad pa chen po rnams kyis blo dang ldan par byas pa ni/_/gcig gam gnyis kyang min te yongs su log nyid kyis kyang nang gi bdag nyid rig pa shes pa rnams/_/bdag gi bshad pa yang dag don gyis bsdus la gang zhig mi gus
[\[319b.6\]]pa/_/nga rgyal gyis ni skye bo ngan pa sun dbyung bar ni mi nus te/_/glang chen gtso bo'i mche ba gnyis ni bsnyon chu'i thigs pa sna tshogs can/_/su zhig gis ni lag pa'i stobs kyis kun nas gdon par yang ni nus/_/dpung rgyan dang ni gdu bu gtor cig dbang phyug chen pos reg pa'i gor ma 'dren byed pa/_/blon po
[\[319b.7\]]gser gyi 'od kyis bslus pa tha dad du ma rnams kyis dor bar ma byed cig_/dka' thub drag po rnams ni byas nas lha rnams bsten zhing gang zhig 'di ni sgrub byed pa/_/gang gis reg pas kyang ni lcags kyi phung po gser du bsgyur bas ngo mtshar don du 'byung /_/bcom ldan 'das ma shes rab pha rol phyin pa 'di bshad pas ni
[\[320a\]]
[\[320a.1\]]thob pa'i dge rnams kyis/_/dpal ldan rdo rje gdan dang nye bar gang tshe 'dir ni mgon po byams pa rang nyid kyis/_/skyes bu khyu mchog nA ga ge sar gsar pa'i shing gi grib ma rnams la ngal bso nas/_/rdzogs pa'i byang chub la ni smon lam byas nas de tshe nges par byang chub thob gyur cig_/mi yi dbang pos
[\[320a.2\]]brten cing btud pa'i phyags mas phyag dar legs par byas pa de yis ni/_/zhabs dang nye ba'i pad ma'i rdul ni ring por bskrad pas sdang ba med la 'tsho ba po/_/mi yi bdag po rA ma pA las sa skyong mdzad pa'i gnas kyi mu tig phreng ba ni/_/dpal ldan rgyal po dza gad ta lar gnas par byed pa bdag gis rnam bshad 'di byas so/_/
[\[320a.3\]]bcom ldan 'das ma 'phags pa shes rab kyi pha rol tu phyin pa brgyad stong pa'i rnam par bshad pa man ngag gi rjes su 'brang ba zhes bya ba rdzogs so//_//'di'i gzhung tshad ni sha lo ka stong phrag brgyad do/_/dpal ldan nga rgyal skyong gis rgyal srid mdzad pa'i lo bdun pa la dgun zla 'bring po'i tshes bzhi la dpal byang
[\[320a.4\]]chub chen po'i lha khang du bris pa'o/_/rgya gar gyi mkhan po a lang+ka ka de ba dang /_bod kyi lo tsA ba dge slong tshul khrims 'byung gnas kyis dpal sgye'u ri'i drung du chos skor dben pa'i gtsug lag khang du bsgyur ba'o/_/sde snod gsum ni 'dzin byed pa/_/gnyal gyi bri lha na bzhugs pa'i/_/dge bshes blo gros 'byung
[\[320a.5\]]gnas kyis/_/zhu phul yon bdag mdzad nas ni/_/dngos cag lo paN rnam gnyis kyis/_/rnam bshad 'di ni bsgyur ba yin/_/bsod nams 'di yis dus ni thams cad du/_/mchog gi sems can theg pa chen po'i rigs/_/'jig rten pa yi sdug bsngal sel nus shing /_/nad med rnam par 'tshe med 'byung gyur
[\[320a.6\]]cig_/shAkya'i dge slong tshul khrims 'byung gnas sbas pa'i theg pa mchog gi rjes su 'gro ba'i chos kyi sbyin pa las byung ba'i bsod nams gang yin pa 'dis mkhan po dang /_slob dpon dang /_pha dang ma sngon du 'gro bar byas pa'i sems can gyi phung po ma lus pas bla na med pa'i ye shes kyi
[\[320a.7\]]'bras bu thob pa'i rgyur gyur cig_/'grel pa 'di rting pa lo tsA bas snga mor bsgyur yang phyis gzhan la ma 'phel bas/_sngar dpe phyi ma rnyed pa las phyis bla ma chos kyi rgyal po'i phyag dpe rgya yig gi nang nas/_dge bshes cog ro ston gzhon gyis rnyed nas bris pa'o//_//_