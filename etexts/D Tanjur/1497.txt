[\[1a\]]
[\[1b\]]
[\[1b.1\]]@##/_/rnam 'grel dang ni de'i rgyan gyi/_/'grel bshad blo'i sgrib sbyong byed 'di/_/yon tan mchog ldan mkhas rnams kyis/_/mthong bas rgyal ba can du 'gyur/_/
[\[1b.2\]]slob dpon gyi gzhung 'chad pa'i thabs su gyur pa'i le'u dang pos ni rjes su dpag pa 'chad/_le'u gnyis pa tshad ma yang dag ces bya ba'i tshigs su bcad pa phyed kyis ni tshad ma grub pa/_/
[\[1b.3\]]gsum pa ni mngon sum 'chad pa yin no zhes 'chad pa po dang nyan pa po sbyong bar byed pa ma yin te/_don mngon par ma brjod pa'i phyir ro zhes bya ba'i dgongs pas/_de ltar spyi'i mtshan nyid ces bya ba
[\[1b.4\]]smos so/_/gal te yang 'di ni slob dpon gyi gzhung 'chad pa de lta na yang le'u dang po bshad pa'i zhar la tshad ma dag gi spyi'i mtshan nyid dang /_de'i rjes su gzhung gzhan bkod pa'i khyad par
[\[1b.5\]]gyis so zhes ston par rigs so/_/de ltar yang /_tshad ma mi slu can shes pa/_/zhes bya bas ni spyi'i mtshan nyid bstan pa yin la/_de dag gi khyad par gyi mtshan nyid ni/_mngon sum
[\[2a\]]
[\[2a.1\]]dang ni rjes dpag dang /_/ces bya ba la sogs pa so sor snang ba'i dbye ba brjod pas gsal ba nyid du byas pa yin no/_/grangs kyi nges pa 'di ni mtshan nyid kyi yan lag yin pa'i phyir dang po byas pa ma yin
[\[2a.2\]]nam/_gang gi phyir gsal ba'i dbye ba rnam par gzhag pa la gsal ba so so'i nges pa'i mtshan nyid brjod par nus pa ma yin no/_/de na gsal ba'i dbye ba rnam par gzhag pa gtso bo nyid kyi rang gi ngo bo'i dbye ba'i rang bzhin
[\[2a.3\]]gyi mtshan gyi ngo bo las gzhan yod pa ma yin pa'i phyir de dag nyid kyis de gnyis rtogs pa yin la/_tshad ma gzhan ni de dag tsam gyi gzhal bya yin pas bya ba rdzogs pa'i las su bsgrub pa ni sgrub par byed pa'i rigs pa
[\[2a.4\]]las 'das pa yin no zhes bya ba'i don to/_/tshad ma ni rigs pa yin la gnyis ni gzhal bya ste/_rigs par byed pa'i yul te gsal ba dang mi gsal ba'i so sor snang ba nyid kyis gnyis yin pa'i phyir ro/_/gsal
[\[2a.5\]]ba'i so sor snang ba 'di nyid ni don gyis dngos su bskyed bya yin pa nyid la don du sgro 'dogs pa'i yul yin pa'i phyir nus pa yin no/_/mi gsal ba'i yul so sor snang ba ni don gyis brgyud nas skyed par sgro 'dogs pa'i yul yin
[\[2b\]]
[\[2b.1\]]pa'i phyir mi nus pa yin te rnam pa gnyis po 'di las gzhan pa'i rnam pa ni yod pa ma yin te/_gang gis tshad ma gzhan du 'gyur/_/zhes bya ba'i tha tshig go/_/gsal ba so sor snang ba nyid don nyid yin pa'i phyir nus pa yin na ni rab rib can gyis skra shad du so sor snang ba la
[\[2b.2\]]yang 'gyur ro snyam du sems pa la rab rib can gyis dmigs par zhes bya ba smos te/_gnod par byed pa med pa yin na gsal bar so sor snang ba nus pa'i rang bzhin yin pa'i phyir khyab ches par thal ba ma yin no/_/gal te khyad par so sor snang ba ji ltar dngos su khyad par gyi bskyed bya
[\[2b.3\]]yin pa de bzhin du spyi'i so sor snang ba yang spyi'i dngos su bskyed bya nyid du 'gyur grang na/_ci'i phyir brgyud pas khyad par gyi bskyed bya kho na yin par brjod par byed snyam du sems pa la/_yul gcig nyid ces bya ba smos te khyad par las gzhan pa'i rjes su 'gro ba dang ldog pa dag las
[\[2b.4\]]nus pa mi rtogs pa'i phyir ro zhes 'chad par 'gyur ba'i phyir ro snyam du dgongs pa'o/_/gal te gcig nyid ji ltar rnam pa gnyis su 'gyur zhe na/_rtogs pa'i dbye ba zhes bya ba smos te/_gsal ba dang mi gsal ba'i ngo bo'o/_/de'i khyad par nyams su myong ba yang tha mi dad pa yin no zhe na/_
[\[2b.5\]]rtogs pa'i dbye ba yang zhes bya ba smos so/_/so sor snang ba dang de dang ldan pa dag la bye brag med do zhe na/_de nyid ni zhes bya ba smos so/_/tha dad pa nyid yin na nyams su myong ba tha dad kyang so sor snang ba tha dad par mi 'gyur ro snyam du sems pa ni/_gal te rtogs pa'i bye brag
[\[2b.6\]]ces bya ba'o/_/dbye ba yin yang shes pa'i dbang gis gnas pa'i shes bya ni shes pa'i bya ba'i dbye ba ji lta bas phye ba yin no zhes bstan pa ni/_shes pa dang /_shes bya dag ni zhes bya ba'o/_/gal te brgyud pas nus pa nyid spyi'i mtshan nyid yin na mi nus pa zhes ji ltar
[\[2b.7\]]brjod ce na/_brgyud pa zhes bya ba smos te/_dngos su skyed par byed pa'i nus pa las gzhan pa'i nus pa med pa yin no zhes bya ba ma yin pa dgag pa'o/_/dngos sam zhes bya ba ni skra shad la sogs pa'o/_/brgyud pas zhes bya ba ni sgra'o/_/gnod par byed pa'i tshad
[\[3a\]]
[\[3a.1\]]ma ni mi slu ba'i shes pa'o/_/yang na gnyi ga yang dngos kho na yin te/_'di ltar shes pa kha cig ni sreg pa dang 'tshod pa la sogs pa'i mtshan nyid kyi don byed pa la nus pa can du dngos su snang ba yin la/_gzhan la ni dngos kho na'i nus pa yod pa ma yin pas/_
[\[3a.2\]]nus pa nyid kyang mi nus par so sor snang bzhin pa'i ngo bos so zhes bya ba'i don to/_/de nyid kyis na phyi rol gyi don gyi bya ba nus pa med pa'i phyir skra shad la sogs med pa'i zhes smos so/_/de bzhin du cung zad ni dpe dang thun mong ba'i ngo bos rtogs pa yin la gzhan ni thun mong ma yin pas so
[\[3a.3\]]zhes bstan pa ni/_'dra dang zhes bya ba ste/_shes pa'i ngo bo'i don byed pa la nus pa dang mi nus pa'i so sor snang ba'i dbye bas gcig nyid so sor snang ba zhes bya ba'i don to/_/de nyid kho na mngon sum du sgra'i yul ma yin pa nyid kyis snang ba yin la/_rjes su dpag pa ni yul nyid kyis yin
[\[3a.4\]]no zhes bya ba ni dbye ba yin no zhes bstan pa ni yul dang zhes bya ba ste/_sgra las byung ba'i shes pa la snang ba'i phyir zhes bya ba'i don ni ma yin te/_nges par byed pa med pas skra shad la sogs pa bzhin du don med pa'i phyir ro/_/yul gang yod na dbang po la sogs pa'i rgyu mtshan gzhan yod pa na
[\[3a.5\]]blo ste rtogs pa ni mngon sum du mngon du byed pa gang 'byung ba yin no/_/rjes su dpag pa la ni de yod kyang mngon du byed pa mi 'byung ngo /_/du ba la dbang po'i bya ba yod kyang rjes su dpag par bya ba mngon du byed pa mi 'byung ba yin par bstan pa ni/_rgyu mtshan gzhan ni zhes bya ba'o/_/de nyid rnam pa
[\[3a.6\]]ci zhig ltar zhes bya ba mngon du bya ba med na'o/_/gal te zhes bya ba ni 'dra ba nyid tsam spyi'i mtshan nyid yin na ni thal ches so/_/ba men de ni 'di zhes bya ba ni ba lang ji ltar gyur pa de lta bu'i bi men no zhes lhag par ston pa'i ngag las rtogs pa'i ba lang gi 'dra ba nyid dang /_bye brag can gyi ba men
[\[3a.7\]]nyid ba men gyi sgra'i brjod bya ba ni ba men mthong ba las ni rjes su dran pa yin no zhes bya ba'i don to/_/ba lang mngon sum ma yin pa la ba men gyi 'dra ba nyid mthong ba ni ba lang dang 'dra ba'i ba men mthong ba'i khongs su gtogs pa yin te de 'dzin pas de mthong ba'i khongs su gtogs pa yin te/_
[\[3b\]]
[\[3b.1\]]de mi 'dzin pas de mthong ba nyid med pa'i phyir ro/_/'dra ba'i bdag nyid can gsum po de dag kyang 'dra ba kho na yin no zhes nges par 'dzin pa'i phyir gsal ba yin par bstan pa ni/_'dra ba'i ngo bo nyid du ni zhes bya ba'o/_/gal te yang spyi ni 'dra ba'i ngo bor 'gyur bar 'os pa ma yin te/_
[\[3b.2\]]mngon sum gyi yul nyid kyis khyad par yin pa'i phyir ro/_/khyad par med par so sor snang ba ni gsal ba ma yin pa'i phyir spyi yin par 'dod do/_/gang gi phyir ni spyi'i sgo nas kun du snang bzhin pa'i khyad par ni spyi'i mtshan nyid yin gyi spyi kho na ni ma yin no zhes bya ba'i don du bstan pa ni
[\[3b.3\]]de'i ngo bo zhes bya ba'o/_/rig par byed pa'i mngon sum ni spyi dang khyad par dang ldan pa nyid yin te gzhan du mi rigs pa'i phyir ro zhes bstan pa ni/_tha dad par rtogs pa med pa'i phyir zhes bya ba'o/_/der zhen pa yang khyad par gyi yul kho na nyams su myong bar bstan pa ni/_'dra ba'o
[\[3b.4\]]snyam du zhes bya ba'o/_/rjes su dpag pa la ni mngon sum gyis nyams su myong ba nye bas rtogs pa ma yin par bstan pa ni/_rjes su dpag pa'i zhes bya ba'o/_/mngon sum gyis rtogs pa'i nye ba ma yin yang sgra las rtogs pa'i spyi ma yin nam zhes bya ba 'dis khyab ches par dogs pa
[\[3b.5\]]gsal ba ni 'di la lan zhes bya ba'o/_/mngon sum las rjes su dpag par bya ba nyid sgra'i yul nyid kyis tha dad pa yin no/_/de'i yul yin pa'i phyir rjes su dpag pa bzhin du sgra yang tshad mar 'gyur ro zhes zer ba ni gal te sgra'i yul zhes bya'o/_/rjes su dpag par bya ba ni sgra
[\[3b.6\]]gzhan gyi don gyi rjes su dpag pa nyid yin par bstan pa ni gzhan don zhes bya ba'o/_/sgra'i yul nyid kyis spyi'i mtshan nyid me la sbyin sreg las mtho ris so zhes bya ba 'di la yang 'gyur ro snyam du sems pa la/_rang gi mtshan nyid kho na sgra'i yul dang yul ma yin pa nyid
[\[3b.7\]]kyis gsal ba dang mi gsal ba'i ngo bo yin pa'i phyir/_mtshan nyid gnyis yin no zhes bya ba ni gnas skabs su mi 'gyur bar bstan pa la/_sgra'i spyod yul ma yin pa zhes bya ba ste/_'di dag gi nang du spyi'i sgra'i yul ma yin no zhes de ltar rnam par gcod par byed pa ni dgag pa byed pa'o/_/
[\[4a\]]
[\[4a.1\]]'di las cir 'gyur zhe na/_sgra'i zhes bya ba smos so/_/gnas skabs nyid bstan pa ni/_spyi'i sgra kho na'i zhes bya ba'o/_/yul bzhin du yul ma yin pa la yang gnas skabs mtshungs par bstan pa ni/_yul ma yin pa yang zhes bya ba'o/_/gnas
[\[4a.2\]]skabs la ltos pa med pa la ni sgra'i yul dang yul ma yin pa dag ni don dang cig shos dag go zhes bstan pa ni des na sgra'i yul yang zhes bya ba'o/_/gzhan gyi 'dod pas bshad pa ni/_rgyu mtshan gzhan zhes bya ba'o/_/rang gi 'dod pa bstan pa ni/_yang na rgyu
[\[4a.3\]]mtshan gzhan zhes bya ba'o/_/lkog tu gyur pa zhes bya ba ni rang gi ngo bo ma dmigs pa'i phyir ro/_/spyi de zhes bya ba ni mi gsal ba'i so sor snang ba'i yul yin pa'i phyir ro/_/ma grub pa ni gtan tshigs su mi 'gyur ro zhes zer ba ni/_gal te mngon sum zhes bya ba'o/_/tshad
[\[4a.4\]]ma gnyis nyid du bsgrub par bya ba la/_gzhal bya gnyis nyid ni rang gi sgrub pa la tshad ma gzhan la ltos pa ni 'gal ba yin te/_bsgrub par bya ba phyin ci log tu sgrub par byed pa'i phyir ro zhes zer ba ni/_tshad ma gzhan gyis zhes bya ba'o/_/ma grub pa nyid yin no zhes zer ba ni/_'on
[\[4a.5\]]te tshad ma gnyis nyid kyis zhes bya ba ni/_gal te tshad ma dag gis nyams su myong bzhin pa yin pa'i phyir/_ma grub pa nyid ma yin pa de lta na byang gi sgra mi snyan dang lha mo a sa ra la sogs pa'i shes pa ni gsum la sogs pa nyid yin par 'gal bar 'gyur te gzhal bya gzhan yod pa'i phyir
[\[4a.6\]]ro zhes zer ba ni/_gsum pa la sogs pa yis zhes bya ba'o/_/rang gi mtshan nyid gcig po tshad ma'i dbye ba las ji ltar rnam pa gnyis yin pa de bzhin du sgra la sogs pa'i tshad ma'i dbye ba las rnam pa gsum pa la sogs par yang 'gyur ro zhes zer ba ni tshad ma'i dbye bas zhes bya
[\[4a.7\]]ba'o/_/gal te mngon sum dang mngon sum ma yin pa'i ngo bo'i gzhal bya ni tshad ma dag gis grub pa kho na yin no zhes zer yang /_'jug na rjes dpag ces bya ba ste/_mngon sum gyis 'brel pa ma bzung ba'i phyir ro/_/gtan tshigs kun las nges mi 'gyur/_/zhes bya ba ni gcig dang
[\[4b\]]
[\[4b.1\]]gsum nyid la sogs pa mi mthun pa'i phyogs la gnod pa can gyi tshad ma med pas ldog pa la the tshom za ba'i ma nges pa yin no snyam du sems pa'o/_/ji skad smras pa rnams sdud par byed pa ni/_de ltar gzhal bya gnyis zhes bya ba'o/_/gsal ba dang mi gsal bar snang ba'i gzhal
[\[4b.2\]]bya gnyis po shes pa'i bdag nyid rang rig pa nyid du bstan pa ni/_yul rnam pa gnyis ni zhes bya ba ste/_rang rig pa 'khrul pa yin na phyi rol yang 'grub par mi 'gyur bar bstan pa ni/_shes pa tha dad ces bya ba'o/_/gsal ba dang mi gsal ba'i rtogs pa'i dbye bas ni tshad ma'i
[\[4b.3\]]dbye ba la ma nges pa yin no zhes zer ba ni/_rtogs pa tha dad nyid yin yang zhes bya ba ste/_tshad ma mi slu ba can zhes bya ba la sogs pas tshad ma ma yin gsal ba kho na yin no zhes bya ba'i don to/_/gal te de nyid kyis rang gi ngo bos grub na tshad ma'i tha mi dad pa nyid grub pa ma yin nam zhes
[\[4b.4\]]bstan pa ni de'i tha dad ces bya'o/_/de 'di yang gcig nyid du mngon par zhen pa bsal ba'i phyir kha cig tu tha dad pa'i tha snyad du 'gyur bar bstan pa ni/_rnam rtog bcas pa'o zhes bya ba ni/_sngon dang 'dra ba ni de lta bu'i sgrub byed yin na'o/_/don de dgos pa'i gtan tshigs nyid do/_/don
[\[4b.5\]]sgrub ni dgos pa sgrub pa ste/_rang gi ngo bo ni mngon sum yin la don byed pa dang 'brel pa nyid ni rjes su dpag par bya ba yin no zhes bya ba'i don to/_/spyi'i rnam pas zhes bya ba ni don byed pa dang 'brel pa nyid kyis 'dra ba'i don byed pa dang 'brel pa nyid kyi ngo bo 'dzin pa'i rnam pa'o/_/gal te
[\[4b.6\]]gang zhig yul der ni/_/zhes bya ba la sogs pas dang por zhugs pas rjes su dpag pa'i dbang nyid kyis goms pa'i yul la yang mngon sum 'jug par byed pa nyid yin par bstan pa yin no/_/'on te goms pa las byung ba'i mngon sum 'jug pa'i rgyu yin pa'i phyir/_rjes su
[\[4b.7\]]dpag pa gtso bo ma yin gyi blo ni tshad ma nyid/_blang dang dor ba'i dngos po yi/_/'jug pa de gtso nyid phyir dang /_/zhes bstan pa yin no zhe na/_mngon sum med par zhes bya ba'o/_/du ba mthong ba las me rjes su dpog pa na rjes su dpag pa 'jug par byed pa nyid la sogs pa la
[\[5a\]]
[\[5a.1\]]mngon sum gtso bo ma yin no zhe na/_gang zhig tu sogs zhes bya ba'o/_/'bras bu'i rtags la sogs pa'i yul can zhes bya ba ni goms pa las me med na me 'byung ba'i du ba mthong na mngon sum nyid me rnam par 'jog par byed pa yin no zhes zer ba ni/_
[\[5a.2\]]'on te yang de la 'jug par byed pa ni mngon sum nyid du zhes bya ba'o/_/me tsam gyis 'bras bu nyid du goms pa'i du ba ni nye ba na gnas pa'i me'i 'bras bu nyid du rjes su dpag pa yin par bstan pa'o/_/de ltar rtogs pa med pa'i phyir ro zhes bya ba ni/_rtags mthong ba nyid rtags can mthong
[\[5a.3\]]ba yin no zhes khas len na ni pha rol po mi 'dod pa thob par 'gyur ba bstan pa ni/_'dir yang rtags kyi sgrub byed kyi/_/mngon sum nyid kyis 'jig rten gzhan/_/zhes bya ba'o/_/thabs khas len pa ni thabs las byung ba la ltos pa yin gyi/_rang dbang ma yin par bstan pa ni/_rjes dpag
[\[5a.4\]]tshad ma nyid min na/_/zhes bya ba'o/_/rjes su dpag pa ni dngos su mngon du byed pa ma yin pa'i phyir sdug bsngal la sogs pa'i chos mngon sum pa bzhin du nam yang thabs las byung ba la de lta ma yin par bstan pa ni/_gal te rjes su dpag pas zhes bya ba'o/_/gal
[\[5a.5\]]te rtags kyis mngon sum goms pa yin na/_ci mngon sum bzhin du lkog tu gyur pa mi 'dzin pa la yul du byed pa'am 'dzin pa las yin/_gal te mi 'dzin pa la yin na/_'dir yang rtags kyi zhes bya ba la sogs pa nas rjes su dpag pa tshad mar bsgrubs pas kho bo
[\[5a.6\]]cag la ci zhig bya zhes bya ba'i bar gyis bstan zin to/_/'dzin pa la yin na yang /_/'di la gal te lkog gyur kyang /_/mngon sum las zhes bstan pa yin no/_/'dra ba'i ngo bor zhes bya ba la ni dpe la mthong ba'i ngo bo ste/_'di skad du/_'dra bdag nyid las lkog gyur pa/_/zhes
[\[5a.7\]]gsungs pa'o/_/de snang ba'i shes pa tsam 'byung ba de'i yul nyid ni 'di'i khyab byed 'dis rtogs par bstan pa ni/_sgra yi shes pa de nyid kyang /_/zhes bya ba'o/_/'di nyid rigs pa can rnams kyis nye bar 'jal ba yin no zhes zer ba la/_nye bar 'jal bas zhes bya ba smos te/_ba men
[\[5b\]]
[\[5b.1\]]gyis 'di byos zhes 'dzud pa ni ba men gyi sgra ma rtogs par ba men gyi sgra'i ming can rtogs pa dang ldan pa yang ba men rtogs par mi byed pa de la dgon pa pa na re ba lang ji lta bu yin pa ba men de lta bu yin zhes ba men ba lang dang 'dra'o zhes smras pa de thos pa dang ldan pas kyang ril po mthong nas
[\[5b.2\]]sngar bstan pa'i ngag dran nas ba lang dang 'dra bar nges par byed pa de'i nges pa ni nye bar 'jal ba'i 'bras bu yin gyi/_ming dang ming can 'brel pa'i nges pa ni ma yin te/_de la 'dzud pa'i rjes su 'brangs nas rang nyid kyis mngon sum gyi dngos po la dran pa'i bdag nyid 'byung
[\[5b.3\]]ba'i phyir ro/_/rjes su dpag pa ni mngon sum tsam gyi yul la ma yin te/_lkog tu gyur pa yul yin pa'i phyir ro/_/'dir ni ming can nyid dam cig shos kyang rung mngon sum pa nyid dran pa yin no/_/'di la mngon sum pa khyad par yin gyi rjes su dpag pa la ni lkog tu gyur pa yin no zhes
[\[5b.4\]]bya ba'i don to/_/'dra ba nyid ni mngon sum gyi yul ma yin pa nye zhing mtshan nyid mi 'dra ba ma yin pa'i yul de la snang ba rnam par rtog pa tsam las byung ba ni de'i yul nyid yin pa des rtogs pa des na rang gi ngo bos 'dra bar snang ba'i rnam par rtog pas 'dra ba'i yul nyid rtogs pa'i
[\[5b.5\]]phyir rang bzhin gyi gtan tshigs yin gyi tshad ma gzhan ni ma yin no/_/rgyal dpog pa ni ba lang ril po mthong bas ba men mthong ba na ba lang nye ba ma yin na 'di ni ba lang dang 'dra'o zhes shes pa ni mngon sum yin la/_'di dang 'dra ba ni ba lang ngo zhes bya ba ni nye bar 'jal ba yin no zhes
[\[5b.6\]]zer ro/_/'di la yang sngar dang phyis dngos po mthong ba'i mngon sum yin la/_rnam par rtog pa ni 'dra ba nyid kyi yul can yin pas rang bzhin gyi gtan tshigs kho na yin no zhes bstan pa ni/_de'i ngo bo mngon sum gyis zhes bya ba'o/_/rnam par rtog pa mngon sum yin par 'dod pa la
[\[5b.7\]]ni mngon sum nyid 'di yin te/_'di ltar de dang 'dra ba ni 'di yin no zhes ma shes pas ni de dang 'dra ba 'di yin no zhes rtogs pa des na/_'di'i 'dra ba nyid 'di de'i 'dra ba nyid do zhes de'i 'dra ba nyid rtogs pa kho na 'di'i 'dra ba rtogs pa 'dra ba yin no zhes bya ba la dbye ba med par bstan pa ni/_'di
[\[6a\]]
[\[6a.1\]]ltar 'di de dang 'dra'o zhes bya ba'o/_/mngon sum rtogs pa med par smra ba la ni bdag gi rjes su byed pa ni 'dra ba yin la/_de'i tha snyad rnam rtog yin pa ni rang bzhin gyi gtan tshigs yin no zhes bstan pa ni de'i rjes su byed pa zhes bya ba'o/_/'dra ba nyid du snang ba'i
[\[6a.2\]]rnam par rtog pa ni de'i snang ba'i rnam par rtog pa de'i snang ba tsam las byung ba'i de'i yul nyid la ste/_lkog shal la sogs par snang ba'i ba lang gi rnam par rtog pa yang der snang ba tsam las byung ba'i lkog shal la sogs pa'i yul nyid la rang bzhin gyi gtan tshigs rang gi don gyi rjes su
[\[6a.3\]]dpag pa'o/_/rang gi rtogs pa gzhan la go bar byed pa na 'di ni 'di dang 'dra'o zhes de lta bu'i rnam par rtog pa'i yul nyid kho na ba ba lang 'di yin te/_lkog shal dang ldan pa'i phyir ba lang gi shes pa'i lkog shal la sogs pa'i yul nyid bzhin no zhes tha snyad du byed par brjod do zhes bshad
[\[6a.4\]]pa ni/_de ni 'di dang 'dra'o zhes bya ba ste/_'dir yang de dang mtshan nyid mi mthun pa ma yin pa dngos po de'i ngo bo ni/_de ni 'di dang 'dra'o zhes rtogs pa'i yul rtogs pa nyid kyi shes pa yin te ba lang gi shes pa'i lkog shal la sogs pa bzhin du rnam par rtog pa'i yul ni 'dra ba nyid yin
[\[6a.5\]]te/_de yang mtshan nyid mi 'dra ba'i dngos po'i ngo bo ni rtog pa de kho nas shes so snyam du dgongs pa'o/_/dngos po gang dag gi ngo bo brtag bya dang 'dra ba nyid de ni snga ma dang phyi ma'i mngon sum dag nyid kyis rtogs pa yin par bstan pa ni/_rnam pa gnyis ni zhes bya ba ste/_der ni gnyis
[\[6a.6\]]kho na yin gyi gcig ni ma yin no zhes bya ba'i don to/_/yul las gzhan pa dbang po dang gsal ba la sogs pa'i rgyu mtshan gzhan rnams med na blo yod pa ma yin pa ni rkyen gzhan tshang bar bstan pa yin no/_/blo ni 'byung dang zhes bya bas rang bzhin brjod pa yin par bstan pa ni/_gang la
[\[6a.7\]]rgyu mtshan gzhan yod pa na zhes bya ba'o/_/dmigs pa'i mi dmigs pa ni dmigs pa med pa ma yin nam/_de yang mi rigs na med pa'i tha snyad byed pa nyid ma yin te/_shin tu myos pa dang /_brgyal ba la sogs pa'i gnas skabs na mi mthong ba'i phyir/_de'i tshe na snang ba mi
[\[6b\]]
[\[6b.1\]]dmigs pa med pa yang ma yin la gzhan mthong ba dang so sor 'brel pa dran pa dag kyang med pa'i shes pa la dgongs pa dang ldan pa ma yin te tshad ma med pa'i rgyu mtshan yin pa'i phyir ro/_/des na gzhan mthong ba nyid de las gzhan pa dmigs pas dben pa ni de med par go bar byed
[\[6b.2\]]pas dngos po'i med pa rtogs par byed pa'i phyir ltos pa yin te/_gzhan du na de la phan par nye bar mtshon pa med par bstan pa ni/_de la 'ga' zhig ces bya ba'o/_/rtogs pa ni shes pa ste snang ba'i ngo bo gcig nyid du nges pa'i phyir ro/_/shes bya ni snang ba dang mi snang ba'i dbye bas
[\[6b.3\]]ma nges pa yin pa'i phyir rtogs pa ma yin par bstan pa ni rtogs pa'i rnam pa zhes bya ba'o/_/rtogs pa ni shes pa'o/_/lkog tu gyur pa dang cig shos kyang yin la/_shes pa yang yin pas lkog tu gyur pa dang cig shos kyi shes pa de dag gang gi yul yin pa de ni de bzhin no/_/'di
[\[6b.4\]]yang phyis zhes bya ba ni don dang don med nus pa gang zhes bya ba 'di la'o/_/gcig la 'jug pa'i mngon sum la gzhan mi snang ba la bdag mi 'jug go zhes bdag rig pa lkog tu gyur pa la mi 'jug pa'i rig pa yang /_mngon sum gyi rig pa lta bu yin pa'i phyir lkog tu gyur pa dang lkog
[\[6b.5\]]tu ma gyur pa'i rig pa gcig nyid yin par bstan pa ni/_gang la nga ni med pa de zhes bya ba'o/_/ci las shes she na nges pa nyid du rtogs pa nyid ni zhes bya ba'o/_/rjes su dpag par bya ba la 'brel pa 'dzin pa'i dus su mngon sum 'jug pa kho na ma yin nam snyam sems pa la mngon sum
[\[6b.6\]]gyis rtogs kyang zhes smos so/_/lkog gyur nyid ces bya ba ni rjes su dpag pa 'jug pa'i dus su'o/_/de'i tshe yang chos can mngon sum pa ma yin pa'i phyir chos kyang mngon sum pa ma yin no/_/sems pa ni don shes zhes bya ba'o/_/mngon sum las zhes bya ba ni de dang de ma yin
[\[6b.7\]]par rig pa dang /_rig pa ma yin pa'i rtags 'dzin pa las so/_/rang rig pa'i mngon sum zhes bya ba ni phyi rol rig pa ma yin pa'i ngo bo'o/_/dbang po'i shes pa zhes bya ba ni 'brel pa 'dzin pa'i dus su 'byung ba'o/_/'brel pa rtogs pa zhes bya ba ni rtags 'dzin pa'i mngon sum
[\[7a\]]
[\[7a.1\]]gyis chos dang chos can gyi'o/_/ji ltar yang mngon sum 'jug pas don mngon sum pa yin pa de bzhin du/_de log pas mngon sum par ma yin par 'gyur ba'i phyir/_mngon sum dang de log pa dang ldan pa'i chos kyang chos can la mngon sum pa dang lkog
[\[7a.2\]]tu gyur pa yin no zhes bstan pa ni tha dad med par gnas pa'i sgrub pa'i ngo bo zhes bya ba'o/_/gang gi phyir mngon sum pa'i sa phyogs ni chos can la bum pa med pa ni chos yin te med pa'i sa phyogs ni mngon sum pa ma yin pa'i med pa'i shes pa'i khongs su gtogs pa'i shes pa can
[\[7a.3\]]ni mngon sum pa ma yin pa'i chos can la yang mngon sum yin no zhes bya ba ni dpe yin no/_/dngos po mi 'dzin kyang chos 'dzin pa yin na/_chos rig pa yin yang rig par mi 'gyur ro zhes ldog pa'i shugs kyis chos can rig na thams cad rig par bsgrub par 'gyur ro snyam du sems pa
[\[7a.4\]]la dmigs kyis bsal bar bstan pa ni/_dngos po dang tha mi dad pa zhes bya ba ste/_gzhan gyis sgro btags pa'i ngo bo ni me dang ldan pa'i phyogs bzhin du chos can mngon sum nyid yin yang mngon sum ma yin la/_gzhan gyis sgro ma btags pa'i dngos po'i chos ni skad cig pa nyid
[\[7a.5\]]bzhin du chos can dang lhan cig mngon sum gcig gi yul yin zhes bya ba'i don to/_/chos gtso bo'i rgol ba la bstan pa ni/_rjes su dpag pas zhes bya ba'o/_/chos can gtso bo la bstan pa ni mngon sum nyid du gyur na yang zhes bya ba'o/_/mthong ba'i ngo bo zhes bya ba ni chos can gyi
[\[7a.6\]]'brel pa 'dzin pa'i dus su'o/_/chos can bzhin du chos kyang 'brel pa 'dzin pa'i dus su mngon sum pa yin no snyam du sems pa la/_rjes su dpag pas zhes bya ba smos te/_mi 'dod kyang zhes bya ba ni ltos pa med kyang zhes bya ba'o/_/de zhes bya ba ni lkog tu gyur pa nyid do/_/lkog
[\[7a.7\]]tu gyur pa'i dngos po'i nges pa nyid ni rjes su dpag pa'i dngos po dang 'brel pa'i ngo bo tshad ma nyid du nges pa yin par bstan pa ni 'dis ni zhes bya ba'o/_/rtogs par byed pa nyid ni tshad ma nyid ma yin te tshad med pa yin pa la yang yod pa'i phyir ro/_/rtogs pa'i khyad par ni dngos po dang 'brel
[\[7b\]]
[\[7b.1\]]pa nyid du bstan pa ni/_dngos dang 'brel pa tsam gyis zhes bya ba'o/_/gang zhig rgyu'i tshogs pa las zhes bya ba la sogs pa'i rigs pa'i rgyu'i tshogs pa yang 'bras bu'i rtogs par byed pa nyid du bstan pa ni/_gang phyir tshogs pa yod gyur la/_/zhes bya ba'o/_/gzhal bya gnyis
[\[7b.2\]]las zhes bya ba ni de'i shes pa yin la 'dir shes pa yang 'dzin pa kho na ste shes par byed pa po'i dbang du byas pa gang yin pa las zhes bya ba'i rigs pa las bstan pa'i dbye bas rang gi rgyu mtshan rtogs par byed do/_/de'i phyir 'di 'bras bu'i gtan tshigs yin par bstan pa
[\[7b.3\]]ni gal te yang gdon mi za bar zhes bya ba'o/_/gzhal bya dang ldan pa nyid kyis tshad ma nyid la khyab pa yin par bstan pa ni/_gzhal bya gnyis las zhes bya ba'o/_/bdag ni tshad ma yin la de yang rtag pa'i phyir/_gzhal bya med kyang yod na ji ltar khyab pa yin snyam du sems pas
[\[7b.4\]]bdag yod do zhe na zhes bya ba'o/_/bdag tsam ni tshad ma ma yin gyi 'on kyang de'i rnam par 'gyur ba yin la/_de yang gzhal bya yod na yod la de med na ni ma yin no zhes bstan pa ni de yang zhes bya ba'o/_/gcig ces bya ba ni rang gi mtshan nyid do/_/gzhan zhes bya ba ni spyi'i
[\[7b.5\]]mtshan nyid do/_/rtogs bzhin pa thams cad ni rang gi ngo bo kho nas yin gyi/_gzhan gyi ngo bos ma yin pa ma yin nam de'i phyir ji ltar de las gzhan pa zhes ji ltar brjod snyam du sems pa la/_gzhan gyi ngo bo rtogs pa nyid sgrub par byed pa ni don byed nus pa ni rang gi ngo bo dmigs pa
[\[7b.6\]]la'o gzhan ni rang gi ngo bo dmigs pa med na dmigs bzhin pa kun rdzob pa'i yang dag pa'i rtogs pas rtogs bzhin pa'i gzhan gyi ngo bos dmigs par 'gyur ro zhes bya ba'i don to/_/de dag de ltar rtogs pa ni rang gi mtshan nyid dang cig shos nyid du sngon gyi slob dpon rnams kyis
[\[7b.7\]]gsungs so zhes bya ba'i don to/_/bar skabs kyi rgol ba la bstan pa ni bar skabs kyi tshigs su bcad pa'o/_/'bras bu dang /_rgyu dang /_de'i nus pa yang tshad mas rtogs pa kho na yin yang sgyu ma la sogs pa bzhin du med pa yin no zhes bya ba'o/_/phyogs snga ma pa'i bsam pa ni
[\[8a\]]
[\[8a.1\]]gnod par byed pa med na mi rigs so snyam pas tshad ma can ma yin pa nyid kyi phyir ma yin no zhes bstan pa ni/_gal te don nus pa 'gal yang zhes bya ba la sogs pa'o/_/byed pa med pa zhes bya ba ni de'i rang gi ngo bo nyams pa ma yin yang de la gzhan med na 'bras bu mthong
[\[8a.2\]]ba ma yin no/_/yul nyung zad la khyab pa nyid kho na khyab pa ma yin pa nyid yin la de yang mngon sum gyi yul ma yin par bstan pa ni/_de yul khyab min zhes bya ba'o/_/rtag pa nyid de dus gzhan du gnas nyid kyi ngo bo ni mngon sum gyi yul ma yin no/_/rtag pa med ces bya ba ni
[\[8a.3\]]skad cig pa las te byed pa ste bya ba de'i dus na med par bstan pa ni skad cig pa'i zhes bya ba'o/_/yod pa ni skyes pa'o/_/rang gi ngo bo las byed pa gzhan pa ma yin no zhes bstan pa ni/_de'i de ma thag ces bya ba'o/_/'bras bu de gzhan yang ste rgyu ma yin par 'dod pa yang snga ma'i de ma
[\[8a.4\]]thag pa zhes 'khrul pa'o/_/thams cad ltos pa zhes bya ba ni 'bras bu du ba nyid bong bu la ltos par yang 'gyur ro/_/de dang 'brel pa ni skad cig dang 'brel pa ste rgyun dang ngo /_/tha dad pa la ni zhes bya ba ni rgyun dang rgyun can dag gi'o/_/rgyun de'i yang smras pa dang /_ma smras pa yang
[\[8a.5\]]sdud pa ni/_rgyun nyid de las zhes bya ba'o/_/brtags pa zhes bya ba ni rgyun du'o/_/de dang 'brel pas zhes bya ba ni rgyun dang ngo /_/rgyun gyi byed pa po yin pa'i phyir skad cig ma rnams yod pa gtso bo yin no snyam du sems pa ni/_rgyu dang 'bras bu 'brel pa zhes bya ba ni rjes su 'gro ba tsam
[\[8a.6\]]gyi rgyu nyid ni rgyu dang cig shos dag la yang mtshungs pa yod par bstan pa ni/_khams gsum gyi zhes bya ba'o/_/rtag dang cig shos phyogs dag ni/_/zhes bya ba ni rtag pa ni ldog pa med pa skad cig pa yin na rjes su 'gro ba'i khyad par med do/_/skad cig pa ni rgyun gyis byed/_/ces
[\[8a.7\]]pa la rgyun gzhan la ltos na thug pa med par 'gyur bar bstan pa ni/_gal te rgyun gzhan dag tu ni zhes bya ba'o/_/'bras bu nyid med pa ni rjes su 'gro ba nyid kyis so/_/skad cig pa'i rgyun yang rgyun gyi 'bras bu yin zhes bya ba'i phyogs la de yang skad cig pa yin pa'i phyir rgyun gzhan la
[\[8b\]]
[\[8b.1\]]ltos pa ni thug pa med par bstan pa ni/_gang gi phyir 'dir yang rgyun gyis zhes bya ba ste/_'bras bu nyid la byed pa po ni rgyu mtshan yin te/_sbyor bar byed pa po yin te de'i stobs kyis 'bras bu nyid du gsal ba'i phyir ro/_/gzhan pa'i 'bras bu yis zhes bya ba ni mi shes pa'i ngo bo'i
[\[8b.2\]]'tshed pa dang /_'tshed pa la sogs pas so/_/rtsa ba'i zhes bya ba ni me dang sngon po la sogs pa'o/_/de ltar mi srid pa'i mtshan nyid bstan nas khyab ches pa bstan pa ni/_shes pa'i 'bras bus zhes bya ba ste/_rmi lam du mthong ba ni med kyang shes pa la gnod pa med pa kho na'o
[\[8b.3\]]zhes bya ba'i don to/_/shes pa shes bya'i 'bras bu nyid shes pa la mngon sum med par bstan pa ni/_'di la'ang zhes bya ba'o/_/des sam ni 'bras bu'i ngo bos so/_/mngon sum de nyid las min te/_/zhes bya ba ni 'bras bu ste de zhes bya ba ni mngon sum ste 'bras bu'o/_/
[\[8b.4\]]sngar ni shes bya'i ngo bo rgyu yin pa'i dus su'o/_/'jug pa min pa ni 'bras bu dang rgyu dag ma skyes pa na dus mtshungs pa ni ma yin pa'i phyir/_'jug pa'i snga rol du zhes bya bar 'brel to/_/de ste khyod la 'bras nyid min te dus mtshungs pa'i phyir ro/_/'on te de'i dus na 'bras bu
[\[8b.5\]]dmigs nas rgyu ni dus snga ma par nges par byed do snyam du sems pa sel bar byed pa ni de yang zhes bya ba'o/_/gzhan gyi phyogs rjes su brjod nas sun 'byin pa ni/_de ltar mthar thug nyid med par/_/zhes bya ba ste/_'bras bu de shes pa'i dus na med pas de nyid kyis shes pa ma yin la/_
[\[8b.6\]]yin na yang dus mtshungs pa'i phyir 'bras bu nyid ma yin no zhes bya ba la sogs pa'i mthar thug pa med par rjes su 'jug go zhes bya ba'i don to/_/rgyu dang 'bras bu nyid ni byed pa dang bya ba nyid do/_/ka ba gcig nyid bum pa dang lhan cig gam/_lhan cig ma yin par sngar mthong ba ngo
[\[8b.7\]]shes pas gal te dmigs na skad cig par 'dod pa nyams par 'gyur ro zhes bstan pa ni/_de ltar brtag par zhes bya ba'o/_/so sor zhes bya ba ni snga ma'i ngo bo phyi ma la ma yin zhing de la phyi ma yang ma yin no/_/dran pa ni rnam par rtog pa ste thog ma med pa'i bag chags kyi bskyed bya
[\[9a\]]
[\[9a.1\]]yin la/_nyams su myong ba'i bag chags kyi bskyed bya'i dran pa ni ji ltar nyams su myong ba kho na la 'jug gi_/gcig nyid la ma yin par bstan pa ni/_snga ma dang phyi ma'i rtogs pa yis zhes bya ba'o/_/nyams su myang ba 'am nyams su myong ba'i bag chags
[\[9a.2\]]med na phyi rol rnams la bdag rig par byed pa po nyid yin na/_thams cad thams cad mthong bar 'gyur bar bstan pa ni/_gal te bdag gcig nyid yod kyang zhes bya ba'o/_/ji ltar phyi rol gyi sgrub pa la tshad ma dgos pa de bzhin du/_bdag kyang ngo snyam du sems pa 'khrul pa yin
[\[9a.3\]]par bstan pa ni bdag la brten pa zhes bya ba'o/_/tshad ma ni bdag med kyang 'khrul pa ma yin par bstan pa ni/_bdag la brten pa ma yin yang zhes bya ba'o/_/thob par byed pa'i shes pa'i thob pa ni tshad ma nyid yin te/_de ni bdag med kyang 'bras nyid la sogs pa bzhin du rjes su
[\[9a.4\]]'gro ba dang ldog pa'i las byung ba'i rnam par rtog pas rtogs pa nyid du bstan pa ni/_mthong ba'i zhes bya ba'o/_/bdag yod na yang zhes bya ba ni tsam gyis zhes bya ba de'i bshad pa'o/_/gang rung ni zhes bya ba ni shes pa'i 'o/_/de lta yin na bdag yod kyang gang zhig tshad ma yin zhe
[\[9a.5\]]na/_mngon sum dang ni rjes dpag dag_/kho na zhes bya ba smos so/_/de lta yin na de dag kho nas bdag gam phyi rol gyi mi rtag pa nyid rtogs par byed do snyam du sems pa la snga ma dang phyi ma'i zhes bya ba smos so/_/de'i phyir de dag tsam ni de kho na nyid yin par bstan pa ni shes pas
[\[9a.6\]]mi myong ba'i zhes bya ba'o/_/'bras bu la sogs pa nyid grub na rgyu'i don la rjes su dpag pa 'bras bu mthong ba yin gyi/_ma grub na ma yin no zhes bstan pa ni rjes su dpag pa de yang zhes bya ba ste/_dngos la ni 'bras bur gyur pa'am/_rgyur gyur pa la mngon sum gyis rig pa med na
[\[9a.7\]]mi 'byung ba 'dzin pa med pa'i phyir rjes su dpag pa 'jug pa med do zhes bya bar 'brel to/_/rjes su dpag pa kho nas med na mi 'byung ba rigs pa yin thug pa med par bstan pa ni/_sngon rol mngon sum zhes bya ba'o/_/'bras bu nyid la sogs pa 'ba' zhig ma yin pa ma yin zhing /_
[\[9b\]]
[\[9b.1\]]gzung ba nyid la sogs pa yang ma yin par bstan pa ni/_'bras sogs gzhal bya re zhig zhog_/ces bya ba'o/_/de ltar yang de don med par nus pa ma yin par bstan pa ni gzhi med ces bya ba la sogs pa'o/_/gal te 'di ni sngon po'o zhes bya ba'i rnam par shes pa la phyi rol
[\[9b.2\]]gyi sngon po la rtog pa na ji ltar dmigs pa med pa yin zhe na/_shes pa dmigs dang bcas 'gyur na/_/zhes bya ba smos so/_/rnam par rtog pa ni gzung ba dang 'dzin pa nyid du mthong ba la dbye ba byed pa yin te/_de ma yin pa'i ngo bor rig pa ma yin pa'i phyir ro zhes bstan pa ni
[\[9b.3\]]'gro 'dir rgyu nyid ces bya ba ste/_gal te yang mthong ba'i rjes su dpag pa'i rnam par rtog pa sngon po dang de mthong ba dag gi rgyu dang /_rgyu dang ldan pa nyid kho na rjes su 'brang bar byed pa ste/_mthong ba la dbye ba med pa'i phyir zhes bya ba'i don to/_/gnod pa med pa'i so sor snang ba'i rgyu
[\[9b.4\]]mtshan gyis dmigs pa dang bcas pa yin na rab rib can gyi shes pa la yang der snang ba'i gnod pa med pa'i phyir der 'gyur ro/_/don med kyang 'byung ba'i phyir der mi 'gyur ro zhe na yang /_don rgyu nyid kho nas dmigs pa dang bcas pa nyid du bstan pa ni/_snang ba tsam gyis zhes bya
[\[9b.5\]]ba'o/_/'on te rgyu nyid kyang ma nges pa'i snang ba tsam gyis mi 'grub po zhe na/_gang zhig gang gi zhes bya ba'o/_/don rgyu nyid mi 'dzin pa'i phyir mi 'gyur ro zhes bstan pa'i phyir gzhan gyi 'dod pa nyid kyi 'bras bu dang rgyu nyid rjes su rjod par byed pa ni 'di ni zhes bya ba'o/_/sngon po gzung bar bya ba nyid
[\[9b.6\]]kyis gsal bar snang bzhin pa ni rgyu nyid kyis dmigs pa ma yin par brjod pa yin na/_rgyu gang gis rab rib can gyi shes par thal bar 'gyur snyam du sems pa ni/_rgyu nyid kyis ni dmigs pa ma yin gyi zhes bya ba ste rgyu nyid tsam gyis ma yin pa'o/_/rgyu nyid bzhin du gzung bya nyid kyang mi
[\[9b.7\]]'grub po/_/de'i phyir thal ches pa kho na yin par bstan pa ni sngon po la sogs pa ma gtogs pa'i zhes bya ba'o/_/don gyi bya ba byed pa nyid dang /_cig shos dag gis so sor snang bzhin pa'i khyad par las dmigs pa dang bcas pa dang /_cig shos nyid kyi khyad par yin no snyam du sems
[\[10a\]]
[\[10a.1\]]pa ni 'khrul pa nyid ces bya ba'o/_/don byed nus pa'i shes pa ni ngo bo nyid kyis rtogs par byed pa ni don bya myong ba zhes bya ba'o/_/so sor snang bzhin pa de nyid myang bya myong byed gang yin pa de ni de myong ba ste/_de'i 'dzin byed las gzhan gyi shes pa yin no zhes bya ba'i don
[\[10a.2\]]to/_/de nyid dam shes pa zhes bya ba brtag pa gsum pa yin par bstan pa ni 'on te de yang myong zhes bya ba'am/_gzhan zhes bya ba'i don gyi bdag nyid yin nam ci zhes bya ba ni de'i 'og tu yang mtha' gsal bar byed pa'i phyir don bya ba ste don sgrub par byed pa ni tha dad pa yin pa'am/_don gyi
[\[10a.3\]]ngo bo 'am de'i shes pa gzhan gyi ngo bo yin par yang 'gyur ro zhes bya ba'i don to/_/rgyu rnams ni gdon mi za bar 'bras bu dang ldan par 'gyur ro zhes bya ba'i rigs pas 'khrul par mngon par 'dod pa'i shes pa la yang don byed pa med pa tsam gyis/_mi bden pa kho nar nges par byed pa ma yin
[\[10a.4\]]par bstan pa ni de'i bya ba don gzhan la zhes bya ba'o/_/gal te gzhan zhes bya ba ni gzugs kyi'o/_/rang myang ba la yang zhes bya ba ni gzugs rig pa la yang ngo /_/de ni myong yang ni reg bya rig pa la yang ngo /_/'khrul pa la yang ste rig pa'i shes pa la yang yongs su tshim par 'gyur ro/_/
[\[10a.5\]]dgun smad kyi dus su mkhris pa'i rims kyis grang ba'i reg pa yang dro ba yin par snang bar bstan pa ni grang ba'i dus su zhes bya ba ste/_dgun smad la ni grang ba'i reg pas gzhan la gnod par mthong gi rims nad can la yang dro bar tshor bar yod pas yongs su tshim par byed par brjod pa yin
[\[10a.6\]]no/_/tshad mar gyur pa nyid kyi myong ba ni yongs su tshim par byed pa yin gyi/_rang dbang ni ma yin no zhe na myong ba tshad ma yin na ni zhes bya ba'o/_/de la yang skyon can zhes bya ba ni rab rib can gyi blo yang dmigs pa dang bcas pa nyid du 'gyur ro zhes bya ba'o/_/yongs su tshim pa bzhin du lhag
[\[10a.7\]]par smos pa yang de la myong bar 'gyur bar bstan pa ni don du ni smos pa zhes bya ba'o/_/kun sgrub byed ces bya ba ni rab rib can gyi myong ba yang ngo /_/bshad pa yin no zhes bya ba ni myong ba la gzhan dbang yin gyi rang dbang ma yin par ro/_/de nyid bstan pa ni gzhan yang nyams su myong ba zhes bya ba
[\[10b\]]
[\[10b.1\]]la sogs pa'o/_/de dag ces bya ba ni thun mong dang thun mong ma yin pa dag go/_/ci'i phyir nyams su myong ba med ce na/_gang phyir mngon sum rjes dpag gis/_/zhes bya ba smos so/_/gal te rang gi mthong ba la rjes su dpag pa yin pa de lta na gang la yin zhe na spyi'i yul can
[\[10b.2\]]ni 'dra ba'i yul can no/_/khyad par rig pa min pa ni rang gi mtshan nyid rig pa min pa'o/_/rig bcas zhes bya ba la rig pa ste/_tshad ma dang lhan cig 'jug pa tshad ma dang lhan cig pa zhes bya ba'i don to/_/gang gis rig ce na rab rib can gyis so/_/rab rib can ma yin pas rig
[\[10b.3\]]pa ni thams cad kyis rig par byed do zhes pa mi rigs par bstan pa ni rab rib can gyis zhes bya ba'o/_/ka ba 'dzin pa ni rab rib can gyi dmigs bya ma yin pa'i mtshon pa'o/_/cung zad kyang dmigs pa ma yin no zhes bya ba'i 'og tu gzhan gyi dmigs bya zhes rtogs par bya'o/_/mngon
[\[10b.4\]]sum nyid kyis gzhan gyi dmigs bya nyid dgag pa yin no zhes bya bar sbyar ro/_/ji lta bu zhig ce na gzhan gyis dmigs par bya ba zhes bya ba la sogs pa'o/_/yul ma yin pa'i phyir ni mi snang ba'i phyir ro/_/de'i ni gzhan gyi dmigs par bya ba nyid kyi'o/_/de'i zhes bya ba ni gzhan gyi
[\[10b.5\]]dmigs bya yin pa'i phyir dngos po gzhan gyi ngo bo'o/_/gal te des dngos po'i ngo bo mi dmigs pa de lta na ci zhig dmigs par byed ce na dmigs bzhin pa nyid ces bya ba'o/_/dmigs bzhin pa nyid ma dmigs na dngos po dmigs pa ma yin no/_/de gal te dmigs na de kho na dmigs
[\[10b.6\]]pa yin gyi dngos po ni ma yin no zhe na gang zhig ces bya ba'o/_/rang rang gi dmigs bya nyid ma gtogs pa ma dmigs pa'i phyir dang /_de kho na dngos po yin gyi gzhan ma yin par bstan pa ni dmigs pa las tha dad pa zhes bya ba'o/_/phyi rol gyi don mi byed pa ni bden mod kyi cung zad nyams su myong ba kho na
[\[10b.7\]]sngon po la sogs pa'i snang ba dang /_chags pa la sogs pa myong ba'i ngo bo'i don gyi bya ba byed kyi cung zad ni mi byed do zhes nus pa dang /_cig shos dag gis yod pa dang med pa'i rnam par gzhag pa'o snyam du sems pa ni ci ste myong ba rnams zhes bya ba'o/_/phyogs 'di la rang rig pa'i shes pa
[\[11a\]]
[\[11a.1\]]la lkog tu gyur pa med pas yul de la rjes su dpag pa med pa'i phyir gnyis nyid nyams pa yin par bstan pa ni/_rang rig tsam gyi zhes bya ba'o/_/rgyud gzhan gyi shes pa lkog tu gyur pa'i yul de la rjes su dpag par 'gyur ro snyam du sems pa la shes gnyis rgyu
[\[11a.2\]]'bras bor yang zhes bya ba smos so/_/'bras bu mthong ba las rgyud gzhan gyi shes pa rjes su dpog par byed la 'bras bu nyid kyang 'ga' zhig gis rang gi rgyud la gzung bar bya ba de yang rang rig pa tsam gyis 'dzin par mi byed cing gzhan rig pa'i shes pa ni ma yin te/_gang gi phyir de nyid gzhan
[\[11a.3\]]du 'gyur ba ni ma yin no/_/'bras bu rig par byed pa'i dus na rgyu snga rol du mngon sum gyis shes pa dran pa las nyams su myong ba'i bag chags las 'byung ngo snyam du sems pa la/_gal te rgyu nyid rjes dpag gis/_/zhes bya ba las so/_/ji ltar nyams su myong ba dran pa las te/_
[\[11a.4\]]dran pa yang de'i dus nyid la/_/zhes bya ba'i rigs pas dran pa snga rol du byung ba ma yin zhing /_shes pa'i rgyu 'bras bu'i dus na ma yin no zhes bstan pa ni de tshe zhes bya ba ni de'i dus te da lta ni ma yin zhes bya ba'i don to/_/de'i dran pa da ltar ba ma yin nam/_de'i phyir de yang de kho na nyid yin no snyam du
[\[11a.5\]]sems pa la sngar ni zhes bya ba'o/_/de'i shes pa dang ldan pa yin yang de de'i ni ma yin no/_/gang gi phyir shes pa yod pa nyid kyi phyir shes bya yang thams cad du yod pa ma yin par bstan pa ni/_de'i shes da ltar yod min na/_/zhes bya ba ste de'i shes pa ni rgyu'i shes pa'o/_/gang gi tshe
[\[11a.6\]]na yod pa de'i tshe rjes su dpog par byed pa yin no snyam du sems pa la snga ma nyid du zhes bya ba'o/_/snga rol du mngon sum gyis rig na rjes su dpag pa don med par bstan pa ni/_min te mngon sum gyis rig phyir/_/zhes bya ba'o/_/mngon sum gyis rig pa la yang snga rol nyid ni mngon
[\[11a.7\]]sum gyis mi rig ste/_rjes su dpag pa'i yul yin no snyam du sems pa la/_de la rjes su dpag pa yis/_/zhes bya ba'o/_/rang rig pa tsam gyi ngo bo'i dran pa des sngar gyi 'bras bu nyid du shes par mi byed par bstan pa ni des de zhes bya ba'o/_/da ni da ltar ba'i rtog ge ba rnams dga' ba'i
[\[11b\]]
[\[11b.1\]]ched du gzhal bya'i rnam rtog bstan pa ni/_rgyu dang 'bras bu'i dngos po 'di/_/zhes bya ba'o/_/med pa'i skye ba rtogs na rta'i rwa yang rtogs par 'gyur te/_snga na med pa zhes bya ba ni skye ba'i kho na'i khyad par la khyad par ma rtogs na/_med pa ci ltar khyad par du ma byas kyang snga na med pa ma yin par
[\[11b.2\]]bstan pa ni mthong ba blo la gnas pa'i skye ba yin na/_snga na med pa shes par mi rigs te skye ba la khyad par du/_gtan med pa las ldog pa'i phyir/_/zhes bya ba'i don to/_/de bstan pa ni/_ji srid skye ba ma yin pa/_/zhes bya ba'o/_/'jim pa'i gong bu dang /_dbyibs
[\[11b.3\]]la sogs pa rgyur mngon par 'dod par khyad par du ma byas pa nyid kyi med pa 'bras bus stong pa nyid kyi ngo bo ni rgyu rtogs pa nyid kyi rtogs pa de'i phyir/_phan tshun brten pa ma yin no snyam du sems pa ni gal te 'bras bus stong pa'i zhes bya ba'o/_/lan btab zin to zhes bya ba ni skad cig pa dang /_
[\[11b.4\]]cig shos kyi phyogs dag la rjes su 'gro ba dang ldog pa med par ro/_/gal te yang 'bras bu stong pa'i ngo bo snga na med pa la 'bras bu ni thal ches pa yin yang gtan med pa la ni thal ches pa ma yin no snyam du sems pa la ni snga na med pa zhes bya ba smos so/_/'bras bu nyid la sogs pa med na
[\[11b.5\]]thams cad med par thal bar 'gyur bas rtogs pa la 'gal ba yod pa ma yin te/_rtogs pa ni sngon po la sogs pa nyid tsam gyi yul yin pa'i phyir ro snyam du sems pa la de'i phyir tshad yod ces bya ba smos so/_/med pa skye na thams cad las skye bar 'gyur te/_nye ba dang ring ba dag med pa'i
[\[11b.6\]]phyir ro/_/yod na yang de nyid 'bras bu nyid yin pa'i phyir yod pa'i 'bras bu yin no snyam du sems pa ni ji ste yang yod pa nyid 'bras bu yin te zhes bya ba'o/_/kha cig tu yod pa dang med pa dag kho na nye ba dang ring ba dag yin gyi/_gzhan dag ni ma yin no zhes bstan pa ni bltas mnyan zhes
[\[11b.7\]]bya ba'o/_/dbang phyug rgyu yin pa'i phyogs la ltos nas byed pa ni med pa la mi srid pa ma yin nam zhes bstan pa ni gal te dbang phyug ces bya ba'o/_/dbang po las 'das blo zhes bya ba de'i tshe 'bras bu med kyang dbang po las 'das pa mthong bas bzung ba ni rgyu nges pa'i sbyor bas byed pa kho na'o
[\[12a\]]
[\[12a.1\]]zhes bya ba'i don to/_/de lta yin yang med pa la yang byed pa yod na yod pa'i 'bras bu zhes smras pa dang dbang phyug dang bcas pa dang /_dbang phyug med pas ci zhig bya/_/zhes gsal bar bstan pa ni/_'dir yang 'bras zhes bya ba'o/_/gsal ba kho nar
[\[12a.2\]]bshad pa ni ci thams cad ces bya ba'o/_/dbang phyug med pa dang /_dbang phyug dang bcas pa gsal bar byed pa cig med pa nyid la zhes bya ba'o/_/thams cad yod na ni zhes bya ba ni dbang phyug dang bcas pa dang /_cig shos dag la mtshungs so/_/lan du phyogs gnyis la mtshungs
[\[12a.3\]]par bstan pa ni thams cad kyi tshe zhes bya ba'o/_/'bras bu'i yod pa dang med pa nyid brtag par byas nas rgyu'i brtag pa byed pa ni med pa'i rgyu las te zhig pa las so/_/snga na med pa zhes bya ba ni 'bras bu'i snga rol du zhig pa'i phyir snga na med pa ni rgyu'i'o/_/'di rnams ni sngar ma byung ba
[\[12a.4\]]rgyur 'dod pa rnams kyi'o/_/yod pa ni rang gi dus bzhin du phyis kyang rgyu ma yin la/_med pa ni sngar byung ba bzhin du rgyu rnams su 'gyur ro zhes bya ba'i don to/_/gang byung 'di rnams de byed pa/_/zhes bya ba'i rigs pa bstan pa ni/_de ste rang bzhin byed yin na/_/'bras bu 'byung ba'i
[\[12a.5\]]dus su yin gyi/_rgyu'i ni ma yin no zhes bya ba'i rim pa'o/_/de'i phyir 'di la dus mtshungs pa yin no zhes bya ba'i skyon med pa ste/_'bras bu'i dus ni med pa ni rgyu nyid du mi rigs pa yin la/_de'i dus su yod pa yang rgyu nyid ji ltar yin/_rgyu bzhin du re ba med pa'i phyir ro zhes dgongs
[\[12a.6\]]pa'o/_/sngon rol snang ba'i shes pa res 'ga' ba ni dbang po la sogs pa la med pa'i rgyu rang dang rjes su mthun pa rtogs par byed pa ma yin nam zhes the tshom za ba ni ji ste yang shes pa'i zhes bya ba ni snga mar zhes bya ba ni snga rol tu byung ba ste/_'bras bu de nyid ni rjes su dpag pas rtogs
[\[12a.7\]]pa'i don gyis yod pa'i 'bras bu ni de'i ngo bo ste/_rjes su dpag pas ni 'di rtogs par mi byed de mngon sum gyi yul yin pa'i phyir zhes bya ba'i don to/_/rtogs bzhin pa'i mngon sum gyi 'bras bu 'di ni de med na mi 'byung ngo zhes ldog pa las don grub pa yin te/_'di rjes su dpag pa
[\[12b\]]
[\[12b.1\]]par bya ba ni ma yin te/_mngon sum pa yin pa'i phyir mngon sum gyi yang ma yin te/_de med na zhes rtogs pa yin te/_lkog tu gyur pa'i phyir zhes bya ba ni gnas skabs kyi don to/_/rjes su dpag pas kyang rang gi ngo bo rtogs pa ma yin te/_mngon par zhen pa tsam yin te zhes
[\[12b.2\]]bstan pa ni rtogs par gyur pa zhes bya ba'o/_/dngos po'i ngo bo gnyis la gsal ba ni mngon sum gyi yul yin la/_mi gsal ba ni rjes su dpag pa'i yul yin no snyam du sems pa ni rnam pa mi gsal ba zhes bya ba'o/_/mngon sum gyi ngo bo'i bdag nyid kho na cig shos kyang ngo
[\[12b.3\]]zhes mngon sum la ngo bo gnyis su snang bar 'gyur ro zhes bstan pa ni mngon sum de zhes bya ba'o/_/gal te yang gnyi ga lan cig snang ba ma yin te tshu rol dang pha rol gyi cha bzhin du rim gyis rtogs kyang mngon sum kho na yin par bstan pa ni rang bzhin gnyis ni zhes bya ba ste/_rjes su dpag pa yang mi
[\[12b.4\]]gsal ba'i dngos po'i ngo bo la reg pas mngon sum nyid du 'gyur ro zhes bya ba'i don to/_/khyad par gyi dbang gis ni thag ring ba dang nye ba dag gi'o/_/ngo bo gnyis las lhag pa'i dngos po'i ngo bo nyid rtogs pa ma yin par bstan pa ni gal te khyad par tha dad pas zhes bya ba'o/_/rjes su dpag
[\[12b.5\]]pas zhes bya ba ni mngon sum bzhin du dngos po'i ngo bo snang ba'i phyir shes pa dbang po las skyes par 'gyur ro/_/dbang po la sogs pa rtag tu rjes su dpag par bya ba/_rjes su dpog bzhin pa na dbang po dang 'brel pa ma yin par rjes su dpog par byed pa ji lta ba de kho na bzhin du 'jug pa'i
[\[12b.6\]]yul 'di la yang rjes su dpog par byed pa ma yin no snyam du sems pa ni ji ste dbang po dang 'brel pa zhes bya ba'o/_/rtag tu rjes su dpog pa bzhin du rjes su dpag pa'i yul gzhan yang 'jug pa'i yul ma yin par 'gyur ba de'i phyir/_'jug par byed pa ma yin pa'i rjes su dpag pa tshad
[\[12b.7\]]mar 'gyur ba ma yin par bstan pa ni/_de la 'jug pa don med yin/_/zhes bya ba'o/_/rtag pa'i rjes su dpag pa ni 'jug par byed pa'i rjes su dpag pa la mkho ba nyid du 'dod pa yin la de min na der yang mi 'gyur ro zhes bya ba'i don to/_/gal te sangs rgyas pa'i yang mngon sum ni rang gi yul
[\[13a\]]
[\[13a.1\]]'das pa dang ma 'ongs pa rig pa ma yin te/_rang gi dus kyi yul can yin pa'i phyir ro zhes zer ba ni gal te zhes bya ba'o/_/gal te 'di ni khyed la yang zhes bya ba'o/_/de ltar zhes bya ba ni 'das pa la sogs par snang ba'i shes pa'o/_/de'i ni sangs rgyas pa'i'o/_/gzhan
[\[13a.2\]]las kyang zhes bya ba ni bag chags la sogs pa las kyang ngo /_/mthong ba'i zhes bya ba ni da ltar ba'i rtags te/_dus gzhan gyi rtags can gyis khyab par byed ces bya ba'i shugs kyis de'i dus na bsgrub par bya ba yod pa yin no/_/gal te shes pa zhes bya ba ni rjes su dpag pa'o/_/ji ltar rnam
[\[13a.3\]]par 'jog pa zhes bya ba ni de shes na me'i shes pa skyed par byed pa'i gzhan du ni ma yin zhes bya ba ni du ba la sogs pa'o/_/de la zhes bya ba ni rjes su dpag pa'i shes pa la'o/_/snga ma'i ngo bo nyid kyis rtogs bzhin pa/_/zhes bya ba ni rjes su dpag pas so/_/de ni mi mthong ba nyid do zhes
[\[13a.4\]]bya ba ni rjes su dpag pas mngon par zhen pa'i bya ba can yin pa'i phyir ro/_/rtogs pa med pa nyid ces bya ba ni rang gi ngo bor ro/_/lkog tu gyur pa nyid du zhes bya ba ni rang gi ngo bor ma rtogs pa kho na don lkog tu gyur pa ni the tshom mo/_/de ni mngon sum nyid ces bya ba ni don gyi ngo bo yin pa'i phyir
[\[13a.5\]]ro/_/the tshom 'brel pa'ang yod ma yin/_/zhes bya ba ni rang gi ngo bor rjes su dpag pas bdag nyid thams cad nges pa la the tshom za ba ni mi rigs la mngon sum gyis mthong ba la ni nges pa'i bdag nyid ma yin pa'i phyir the tshom za'o/_/skad cig pa la sogs pa la ni thal ba las me rjes su dpog pa
[\[13a.6\]]na zhig pa kho na yin no zhes bya bar 'gyur ro/_/mngon sum nyid yin na lkog tu gyur pa nyid ma yin par bstan pa ni/_des na lkog tu gyur pa'i don gyi yul can zhes bya ba'o/_/de nyid kyi phyir zhes bya ba ni nus pa nyid kho nar dmigs kyis bsal bar byed pa'o/_/nus med na zhes bya ba ni rang gi ngo bo ma
[\[13a.7\]]yin zhes bya ba'i don to/_/'bad pas du ba las ldang 'dod pa'i/_/snyan dngags mkhan po rnams kyi gtso/_/rtsod dang skyon dngos las ni rgyal ba'o/_/rgyal ba can dag go bar 'gyur/_/nus mthong zhes bya ba'i lan bstan pa'i phyir snga ma'i phyogs kyang mthong ba'i yul kho na la ma yin nam/_de'i
[\[13b\]]
[\[13b.1\]]phyir mngon sum gyi ngo bo'i mthong ba med ces bya ba kho na rigs par 'os pa yin no snyam du sems pa la 'di ltar sa bon las zhes bya ba ste/_mthong ba zhes bya ba rang gi ngo bo'i yul can ma yin mod kyi 'on kyang nus pa'i yul can yin la de ni mngon sum ma yin no/_/des na 'di mthong ba ni rtogs
[\[13b.2\]]pa'i tshig yin par ji skad bstan pa ste/_rgyu la sogs pa la 'jig rten pa'i rtogs pa yod do zhes bya ba'i don to/_/rnam par dbye ba med par zhes bya ba ni mthong ba dang 'dra bar mthong ba zhes nye bar btags pa'o/_/lhag par mos pa ni bstan pa'i rnam par rtog pa'o/_/rnam par rtog pa nyid
[\[13b.3\]]ni phal cher 'jig rten pa tha snyad du byed pa yin par bstan pa ni dngos 'di bdag gis dran pa zhes bya ba ste/_khyim nas byung nas slar khyim du 'ong ba ni/_dran pa'i ngo bo'i lhag par mos pa'i dbang gis so zhes bya ba'i don to/_/rnam par gzhag pa thams cad kyi/_/zhes bya ba ni 'bras bu dang rgyu
[\[13b.4\]]dang gzung bya dang 'dzin byed kyi ngo bo la sogs pa rnams kyi ste/_mngon sum ni rang gi ngo bo rig pa tsam gyi mthar thug pa yin pa'i phyir ro/_/sgyu ma lta bur ma brtags na nyams dga' ba'i mngon sum gyis rtogs pa nyid kun rdzob ces 'chad pa ni/_gang gis rang gi ngo bo yis/_/gzhan gyi ngo bo
[\[13b.5\]]sgrib byed pa/_/zhes bstan pa'i kun rdzob kyi mtshan nyid dang 'gal ba can yin par bstan pa ni/_bsam pa ni zhes bya ba'o/_/ma brtags na zhes bya ba ni tshad ma can ma yin pa'i rtogs pa'i don zhes bya ba'i don to/_/me ma dmigs na mi dmigs pa'i du ba mi dmigs pa ni me dmigs na dmigs so
[\[13b.6\]]zhes bya ba'i mngon sum dang /_mi dmigs pa lnga po 'bras bu dang rgyu nyid kyi dngos po rnams dang mthun pa'i rnam par rtog pa skyed pa'i rnam par gzhag par byed pa ma yin nam snyam du sems pa la 'di ltar rgyu dang 'bras bu'i rtags ni zhes bya ba ste/_re zhig mngon sum dang mi dmigs pa rnams
[\[13b.7\]]mngon sum gyi ngo bo ste/_rang gi yul rnams la 'bras bu dang cig shos nyid kyis sbyor bar byed pa ma yin te/_sbyor bar byed pa'i bdag nyid ma yin pa'i phyir ro/_/rjes su dpag pa'i ngo bo yang rjes su dpag pa la 'brel pa 'dzin par byed pa ma yin par bstan pa ni de bzhin rjes dpag gi
[\[14a\]]
[\[14a.1\]]zhes bya ba'o/_/gnyi ga 'dzin pa tsam gyi bya ba can yin pa'i phyir ro zhes bya ba ni sbyor bar mi byed pa'i bdag nyid yin pa'i phyir ro/_/'di'i de ma thag tu zhes bya ba ni mngon sum nyams su myong ba las byung ba'i rnam par rtog pa'i bsam pa rgol ba'o/_/'di ltar 'di nyid
[\[14a.2\]]las byung ba'am zhes bya ba la sogs pa ni/_gzhan dang 'brel pa dang ma 'brel pa dang /_shin tu ma 'brel pa rnam par gcod pa la rim pa ji lta ba bzhin du mthong ngo /_/mngon sum gyi rjes las byung ba'i rnam par rtog pa ni mngon sum gyis mthong ba'i cha tsam gyi rjes su 'brangs par byed pa yin
[\[14a.3\]]gyi khyab pa ni ma yin no zhes bstan pa ni/_da ltar yang zhes bya ba'o/_/nges pa med pa'i phyir zhes bya ba ni khyab pa med pa'i phyir ro/_/'di las byung ba nyid do zhes nges par bzung ba yang ma yin te zhes bya ba 'di ni ma 'brel pa rnam par gcod pa bstan cing shin tu ma 'brel pa rnam par gcod par bstan pa
[\[14a.4\]]yang /_'di las zhes bya ba la sogs pas so/_/mi dmigs pa las byung ba'i rnam par rtog pa'i bsam pas zer ba ni ji ltar de med na zhes bya ba'o/_/mi dmigs pa ni mngon sum las gzhan pa yang yin la/_rjes su dpag pa yang yin no zhes bya ba'i phyogs la bstan pa ni de lta bur
[\[14a.5\]]gyur na zhes bya ba'o/_/gzhan ma yin zhes bya ba ni gzhan pa ma yin pa ste mngon sum nyid yin te/_gzhan dmigs pa ni mi dmigs pa yin pa'i phyir ro/_/mngon sum la brjod pa'i zhes bya ba ni mngon sum las byung ba'i rnam par rtog pa brjod pa'o/_/gal te rjes su dpag pa yin
[\[14a.6\]]no zhes bya ba de dag tsam ni rgol ba yin te/_rjes su dpag pas gzhan tshol na thug pa med par bstan pa ni rjes su dpag pa thug pa med par yang 'gyur ro zhes bya ba'o/_/yul dang dus nges pa'i mngon sum las byung ba'i rnam par rtog pa ni yul nges pa la sogs par mngon par zhen par
[\[14a.7\]]mi byed la/_med pa las kyang ma yin te/_yul la sogs pa nges pa med pa'i phyir ro snyam du sems pas zer ba ni/_'on te dngos po med pa'i zhes bya ba ste/_yod pa'i dngos po bzung nas ni/_/mi mthun phyogs dag dran byas kyang /_/yid kyi med pa'i shes pa ni/_/dbang po la ltos med par
[\[14b\]]
[\[14b.1\]]'byung /_/zhes bya ba'i rigs pas/_yul la nges pa nyid kyi dngos po nges pa la dngos po med pa'i tshad mas bstan to zhes bya ba'i don to/_/de yod na yod pa'i rtags yin la de las kyang rtags gzhan la de'i 'bras bu nyid du shes pa ni/_'brel pa 'dzin pa la ltos pa'i phyir rjes su dpag
[\[14b.2\]]pa ni ma yin la gnod pa can med pa'i phyir tshad ma ni yin no/_/dpyod pa zhes bya ba'i tshad ma yin pa ni yul dang dus la sogs pa nges pa can du 'jog par byed do snyam du sems pa ni dpyod pa'i tshad mas rtogs par bya ba zhes bya ba'o/_/nges pa'i mtshan nyid ces bya ba ni de yod na yod pa'i
[\[14b.3\]]rtags las rtags can gyi dbye ba gsal ba ni de'i 'bras bu rtogs pa zhes nges par rtogs pa yin no/_/gang gi phyir du ba ni me nyid las byung bar lan cig ma yin par dmigs pa yin gyi/_gzhan las ni ma yin no zhes bya ba'i gzhan du mi 'thad pa 'dis me la nges so zhes nges pa'i shes
[\[14b.4\]]pa ni don gyis go ba las zhes bya ba'i don to/_/de yod pa nyid na yod pa zhes bya ba'i khongs su gtogs pa'i nges pa can ni rtags yin la/_de tsam ni ma yin te 'khrul pa'i phyir ro/_/gal te de 'grub na gzhan rtags can ma yin zhing tshad ma gzhan po dpyod pa'am don gyis go ba yang
[\[14b.5\]]ma yin no zhes bstan pa ni/_gal te rgyu dang 'bras bu yi/_/zhes bya ba'o/_/de las 'byung ba zhes bya ba ni de kho na las nges pa can khongs su gtogs pa'o/_/de la skyon ni zhes bya ba ni de kho na las zhes bya ba'i nges pas khyab po/_/mngon sum gyis ma yin zhing de las byung ba'i rnam par rtog
[\[14b.6\]]pas kyang ma yin te/_yul dang dus nges pa'i phyir ro/_/de kho na las byung ba'i phyir gzhan gyi 'bras bu nyid ma yin du zin kyang /_de nyid ni gzhan no snyam du sems pa la/_de yang yul nges pa la sogs pa'i sbyor ba mi byed pa'i mngon sum gyis ma rtogs pa nyid du bstan pa ni nges pa can zhes bya ba ste
[\[14b.7\]]khyab pas so/_/'on te de yod na 'byung ba tsam ni rtags yin la/_de yod na yod pa kho na ni rtags can no snyam du sems pa ni gal te nges pa ni dpyod pa'am zhes bya ba'o/_/de tsam gyi nges pa can khyab pa'i mngon sum gyis khyab pa ma yin par bstan pa ni gal te da ltar zhes bya ba'o/_/ma khyab pa las
[\[15a\]]
[\[15a.1\]]rtogs pa ni nges pa can ma yin no zhes bstan pa ni 'o na bum pa zhes bya ba'o/_/lan cig ma yin par lhan cig tu dmigs pa rnams kyang 'khrul par mthong ba'i phyir ma mthong ba la yang yid ches pa med do/_/ma mthong ba la ni yul dang dus la sogs pa bskal pa rnams kyi
[\[15a.2\]]med pa nyid du sgrub par byed pa ma yin par bstan pa ni 'o na ni 'di nyid kyis zhes bya ba ste/_yid brtan du med pa'i yul la yang yid ches pa ni ring po mthong ba ma yin pa rnams kyi kun rdzob pa nyid yin gyi/_tshad ma can ma yin par bstan pa ni nus pa rtogs pa zhes bya ba ste/_'byung bar 'gyur
[\[15a.3\]]ba gnod par byed pa med pa ni gnod pa can ma 'ongs pa ma yin pa'i phyir/_de'i yul la the tshom za ba yin no zhes bya ba'i don to/_/yid mi ches pa dang yid ches pa'i rtogs pa de nyid la brten nas sngar mthong ba ngo shes pa'am dran pa 'byung ba tshad ma ma yin pa'i rtogs pa 'phen pa yin par bstan
[\[15a.4\]]pa ni/_ngo shes sngar gyi mthong ba dang /_/zhes bya ba'o/_/de ltar zhes bya ba nas kun rdzob ces bya ba'i bar gyis dgos pa bstan nas gsungs so zhes bya ba ni 'dod na zhes bya ba la sogs pa'o/_/ji ltar de ltar zhes bya ba 'dis ni gang yang rung ba'am de zhes bya ba bzhin du ma gus pa'i tshig ni ma
[\[15a.5\]]yin te/_'on te kun rdzob ji lta ba de bzhin du gzhag gi tshad ma'i 'jug pas dkrugs par ma byed cig ces rnam par dbye ba'i tshig go/_/gang gi phyir tshad ma 'jug par byed na kun rdzob kyi 'bras bu nyid la sogs pa 'jig par 'gyur te/_rnam par dbye ba med pa'i phyir ro zhes bstan pa ni
[\[15a.6\]]'jig rten gyi tha snyad ces bya ba'o/_/de lta yin na skad cig pa ma yin pa nyid la sogs pa yang rtogs pas grub pa/_tha snyad pa kho na yin no snyam sems pa la/_gnod pa nyid kyi phyir ma yin no zhes bstan pa ni smos pa'i rnam par dbye ba tsam gyis zhes bya ba ste/_mi smod pa'i rnam par rtog pa ni
[\[15a.7\]]mos pa yin gyi/_skad cig pa yin pa'i rnam par rtog pa ni 'bras bu nyid la sogs rnam par rtog pa bzhin du mi smod pa ma yin na/_skad cig pa nyid kyi rnam par rtog pa ni ma smad pa yin yang tshad mas ma dpyad pas bsgom par bya ba kho na zhes bya ba'i don to/_/tshad ma dang tshad ma ma yin pa
[\[15b\]]
[\[15b.1\]]dang /_'bras bu dang cig shos nyid la sogs pa'i dbye ba'i rnam par rtog pa nyams su myong ba med na/_sgom pa po med pa'i phyir sgom pa la sogs pa med de/_rnam par rtog pa'i bag chags las byung ba nyid kyi phyi ma zhes bstan pa ni/_'jig rten gyi tha snyad kyi rgyur zhes bya ba'o/_/sngon po la sogs
[\[15b.2\]]pa med pa'i phyir de las tha mi dad pa'i shes pa med pa ni kun rdzob yin te/_'jig rten gyi tha snyad kyis yongs su tshim par byed pa'i phyir/_de'i mngon pa'i nga rgyal du yod pa yin pa'i phyir 'ga' ba med do zhes dbu ma pa'i 'dod pa bstan pa ni sngon po la sogs pa zhes bya ba'o/_/gzhan la yang zhes bya ba ni sad
[\[15b.3\]]pa'i gnas skabs na yang bag chags tsam las byung ba'i shes pa ni bya ba med pa yin no/_/rang rig pa'i mngon sum las bden pa'i shes pa las tha mi dad pa'i sngon po la sogs pa ni de'i bdag nyid du yod pa yin gyi/_skye ba la sogs pa ni de lta ma yin pa'i phyir mi bden pa'i kun rdzob yin te/_snga ma dang
[\[15b.4\]]phyi ma'i mngon sum las byung ba'i rnam par rtog pas rtogs pa'i phyir yod do zhes bya ba ni rnal 'byor spyod pa pa'i lta bu bstan pa ni yang na skye ba la sogs pa zhes bya ba'o/_/de 'di ltar tshad ma dang 'jig rten gyi tha snyad la ltos nas/_yod pa dang med pa dag la 'gal ba med pa la/_'grel pa byed pa
[\[15b.5\]]po'i 'gal bar smra ba ni/_ma nges pa nyid yin par bstan pa ni ji ste kun rdzob ces bya ba ni zhes bya ba'o/_/skye ba yod pa ma yin no zhes bya ba ni skye ba med pa'o/_/de ma thag pa'i rgyu ni 'bras bu las snga rol na yod pa ma yin te/_'das nas yun ring du lon pa yin la med pa yin yang gang kho na de med pa'i
[\[15b.6\]]dus na yod pa de kho na rgyu yin te/_de ma thag pa yin pa'i phyir ro/_/snga ma ni ma yin te/_yun ring ba'i phyir ro snyam du sems pa la skad cig gi dngos po zhes bya ba'o/_/dri la sogs pa'i mtshan nyid kyang gzugs kyi 'bras bu la gzugs kyi skad cig pa bzhin du de ma thag pa yin pa'i phyir/_
[\[15b.7\]]rgyur 'gyur ba zhig na rjes su 'gro ba dang ldog pa dag med pa'i phyir ma yin no zhes bya ba 'di yang /_'das nas yun ring du lon pa bar du chod pa la yang mtshungs pa yin te/_don gyis nus pa med pa rnams la de ma thag pa rnams la dgos pa med do zhes bya ba'i rigs pas de ma thag pa nyid
[\[16a\]]
[\[16a.1\]]kyi rgyu yin na/_dri la sogs pa rgyu ma yin pa nyid kyis tha dad pa nyid ma grub po zhes bstan pa ni/_'di ni zhes bya ba'o/_/rnam par rtog pa'i rtogs pa la de med pa'i phyir rtogs pa med pa can gyi shes pa yin la/_des grub pa ni ma brtags pas grub pa yin na tshad mas
[\[16a.2\]]grub pa nyid ji ltar kun rdzob yin zhes bstan pa ni brtag pa zhes bya ba ste/_tshad ma can ma yin pa'i rtogs pa ni kun rdzob ste/_sgyu ma la sogs pas bstan pa zhes bya ba'i don to/_/rtogs pa gang la tshad ma rjes su 'jug pa de ni kun rdzob ma yin zhes bstan pa ni bstan bcos byed pa'i zhes bya
[\[16a.3\]]ba'o/_/rang rig pa las phyi rol gyi tshad ma dang /_cig shos kyi rnam par dbye ba ni kun rdzob kho na yin te/_phyi rol gyi don la ltos pa yin no zhes bstan pa ni tshad ma dang tshad ma ma yin pa zhes bya ba'o/_/thob pa zhes bya ba ni skye ba skye bzhin pa las tha mi dad pa'i phyir thob pa ste/_phrad pa'i
[\[16a.4\]]mthar thug pa'i ngo bo'o/_/gang la ltos nas sgrub byed kyi shes pa tshad ma yin pa de shes pa gzhan yin par bstan pa ni thob pa zhes bya ba ste/_gal te shes pa snga mas don rig pa yin na shes pa phyi ma don med pa yin la/_de dag tsam rtogs par byed pa yin pas ci'i phyir ltos pa yin/_
[\[16a.5\]]lhag par rtogs par byed pa nyid yin pas snga ma pa ni yul gzhan pa mi slu ba dang /_cig shos kyi shes pa gzhan 'jug pa ni/_rang gi don shes pa'i tshad ma nyid ma yin no/_/de lta mod kyi rang gi yul rnam par 'jog pa ni ma yin no/_/rtogs pa'i ngo bo nyid kyis ni yul rnam par 'jog
[\[16a.6\]]par byed pa yin gyi rtogs pa gzhan rang gi yul rnam par gzhag pa byed pas ni ma yin no/_/gal te de lta yin na rtogs pa gzhan yang de las gzhan pa'i rnam par gzhag pa'i yul la yin zhing /_de yang de bzhin no zhes mthar thug pa med pa'i phyir ro/_/gang du yang rang gi yul rnam par
[\[16a.7\]]gzhag pa med pa'i phyir ro/_/shes pa ma lus pa tshad ma ma yin par thal bar 'gyur ro/_/ci'i phyir thob pa don du gnyer bar 'gyur/_/zhes bya ba ni/_de lta bu nyid dmigs pa nyid kyis yang tshad ma ni don med do zhes bya ba'i dgos pa'o/_/blo thams cad tshad ma yin par ni mi rigs pa
[\[16b\]]
[\[16b.1\]]ma yin nam/_gzhan nyid du grub pa'i phyir yang /_tshad ma'i skabs dang zhes pa yod do zhes bya ba'i rigs pa dang /_gnod pa can nyid tshad ma yin pa'i phyir dang /_gnod pa can yang rang gi ngo bo la gnod par byed pa ma yin te/_rtogs bzhin pa yin pa'i phyir ro/_/thob bya la ni gnod pa yin
[\[16b.2\]]te/_de'i tshad med pa'i phyir de'i yul ma yin pa snga ma de'i gnod pas gnod byar ci ltar 'gyur/_phrad pa'i mthar thug pa thob pa'i tshad ma nyid ni/_gnod bya gnod byed kyi yul mtshungs pa nyid de yang bkag pa yin te/_rang gi dus tsam yul yin pa'i phyir ro snyam du dgongs pa'o/_/'di ni
[\[16b.3\]]zhes bya ba ni gzhan no/_/des zhes bya ba ni snga ma'i shes pas so/_/de ltar na yang zhes bya ba la sogs pa ni lan yin te/_thams cad la yang gzhan 'ga' zhig thob pa yod pa'i phyir ro/_/de lta na yang tshad ma dang tshad ma ma yin pa'i rnam par dbye ba med do zhes bstan pa ni de'i phyir don dam
[\[16b.4\]]pa zhes bya ba'o/_/gzhan pa tsam ni yul ma yin mod kyi/_'on kyang mngon par 'dod pa'i phrad pa'i mthar thug pa thob pa ni tshad ma yin no zhes 'jig rten pa 'dod pa yin no zhe na/_de lta yin na de kun rdzob pa nyid yin par bstan pa ni kun rdzob tu ci lta ba de lta yin du zad do zhes bya ba'o/_/ci'i phyir
[\[16b.5\]]mngon par 'dod pa yin zhe na/_des na dngos po'i de kho na nyid ces bya ba ste/_gang zhig ji lta ba yin pa de de nyid yin par ni kun rdzob yin zhes rnam par dbye ba yin pa de ltar de de nyid yin no/_/spyi la yang zhes bya ba ni/_dpyid kyi dus su bram ze me rnams bsten pa dang /_bram ze la sbyin pa zhes
[\[16b.6\]]bya ba la sogs pa'i don byed pa ni spyi la sogs pa thams cad la yang yod pa'i phyi rol gyi don byed pa yod pa ma yin zhes bsam par bya'i/_med pa la ni ma yin no zhes bstan pa ni blo la zhes bya ba ste/_'di la blo'i mtshan nyid dang ldan pa nyid yod pa ma yin te/_rjes su 'gro ba dang ldog pa'i rjes su
[\[16b.7\]]byed pa'i blo ni yod pa yin te/_gzugs la sogs pa'i blo bzhin no/_/'bad pa la sogs pa tsam las byung ba spyi'i blo ni ma yin te/_mig la sogs pa tsam las byung ba rab rib can gyi shes pa bzhin no/_/mig dang gzugs sogs blo bzhin no/_/zhes bya ba ni mig la sogs pa'i blo bzhin
[\[17a\]]
[\[17a.1\]]dang /_gzugs la sogs pa'i blo bzhin no zhes bya ba ni/_go rims bzhin du med pa nyid dang yod pa nyid kyi dpe yin no/_/dmigs pa dang bdag po'i rkyen gyi yul la zhes bya ba la dmigs pa'i yul ni gzugs la sogs pa'i blo rnams kyi'o/_/bdag po'i rkyen
[\[17a.2\]]gyi yul ni rab rib la sogs pa rnams kyi'o/_/de lta yang mig la sogs pa med par ni nang gi zhes ston pa'o/_/de lta bu'i the tshom la de nyid gang zhe na/_rta de ni ba lang nyid kyi bag chags zhes bya'o/_/rta de mi byed pa ci'i phyir zhe na ba lang zhes bya ba'i brda ni de nyid la zhes bya ba ste/_lkog
[\[17a.3\]]shal la sogs pa dang ldan pa la yin gyi/_ba lang nyid med pa la sogs pa 'di ni ma yin no/_/ba lang gi tshogs pa pa yang rta la sogs pa mtshan nyid mi mthun pa ril po bzhin du/_rjes su 'jug pa'i ngo bo ni mthong ba la mi snang ba yin par bstan pa ni/_gsal ba las tha dad pa zhes bya ba'o/_/
[\[17a.4\]]ma tshol ba'i be'u ni rta la sogs pa las log pa ba lang gi tshogs la rjes su 'jug pa ni/_ma ma yin pa la yang 'jug pa'i phyir rtogs pa ma yin nam/_'dra bar rtogs pa ni bden mod kyi 'dra ba nyid kyi rang gi ngo bo las tha dad pa ma yin no/_/rang gi ngo bo kho na de de dang 'dra ba'am de dang mi
[\[17a.5\]]'dra ba yang rung ba la log par rtogs par mi bya ba'o/_/don dam par ni ma yin no zhes bstan pa ni/_dngos po ma yin pa'o/_/blo ni rtogs bya las ldog pa ma yin pa ma yin nam/_bden te rtogs bya'i rjes su 'gro ba dang ldog pa'i rjes su byed pa yin na yin gyi/_gzhan ni ma yin no zhes
[\[17a.6\]]bstan pa ni/_gal te gsal ba med kyang zhes bya ba ste/_gsal bar byed pa'i phyir gsal ba ni spyi yin la de med na med cing de yod na yod par 'gyur ro/_/thams cad du blo yod na rtogs bya yang yod par 'gyur ba ma yin nam snyam du sems pa ni/_spyi ni khyab par zhes bya ba'o/_/de yod na ni
[\[17a.7\]]'bad pa la sogs pa yod na'o/_/sug par byed pa ni gal te spyi mi ldog pa nyid ces bya ba ni thams cad na gnas pa nyid do/_/shes pa tsam la nus pa med pa'i phyir/_/zhes bya ba ni blo'i mtshan nyid kyi yod pa nyid med pa'i phyir ro/_/des zhes bya ba ni de'i rjes su 'gro ba dang ldog pa'i
[\[17b\]]
[\[17b.1\]]mtshan nyid spyi la brjod pa'i rigs pas so/_/de ltar yin na gang las de dag 'byung bar 'gyur zhes zer ba la/_brda zhes bya ba la sogs pa smos te/_bum pa ni yan lag can yin la/_de nyid kho na yan lag du ma'i thun mong yin pa'i phyir spyi yin no/_/de bzhin du 'degs pa ni/_
[\[17b.2\]]las yin la de nyid rdzas du ma'i thun mong yin pa'i phyir spyi yin no/_/bar gyi gsal bar byed pa yin pa'i phyir grangs la sogs pa rnams la yang spyi zhes bya bar 'gyur ro/_/bum pa la sogs spyi ma yin pa de ni/_rang gi mtshan nyid kho na yin pa'i phyir 'gal ba cung zad kyang med de/_de'i phyir
[\[17b.3\]]spyi 'dzin pa yin no/_/'degs pa nyid kyang spyi yin te/_dus mang po'i gsal ba dus gcig las 'byung ba med pa'i phyir ro/_/bskor ba dang 'degs pa la sogs pa ni bum pa la sogs pa bzhin du dus gcig na yod pa ma yin no bya ba'i yan lag rim gyis dus mang por byung ba rnams kyis
[\[17b.4\]]bskor ba gcig tu gsal bar byed pa 'di yang gtam tsam yin te mtha'i gsal byed tsam gyis gsal bar bya ba nyid la thun mong ma yin pa'i ngo bo nyid kyis bskor ba ma yin pa nyid du thal bar 'gyur te/_de'i dus na med pa gsal byed ma yin pa'i phyir dang /_rang gi shes pas gzhan gyi blo'i rgyu gsal
[\[17b.5\]]bar byed pa'i phyir te gsal byed lta bu'o/_/dbye ba med pa bum pa gcig tu snang ba ma yin nam/_thag ring ba las du ma gcig bzhin du snang ba ma yin pas/_de yang de ltar 'gyur ba ni rgyu mtshan med pa'i phyir ro/_/phra ba nyid rgyu mtshan yin pa ni rigs pa ma yin te/_rdul phra rab phra ba
[\[17b.6\]]ni mngon sum yin pa'i phyir ro/_/gang gi phyir mngon sum ni thag ring ba la sogs pa'i rgyu mtshan gyis rnam par dbye ba ma bzung bar snang bar 'gyur gyi/_rdul phra rab ni du ma yin yang snang ba ma yin te/_dbang po las 'das pa yin pa'i phyir ro/_/gang gi phyir dbang po las
[\[17b.7\]]'das pa ni dbang po'i yul du mi 'gyur te/_'gal ba'i phyir ro snyam du sems pa la/_rab rib can la skra nyag gcig mngon sum ma yin yang /_tshogs pa rnams phan tshun phan 'dogs pas mngon sum yin pa de bzhin du/_rdul phra rab kyang yin na gang gi phyir gzhan gyi mngon
[\[18a\]]
[\[18a.1\]]sum rab rib can la dgos par 'gyur/_rnal 'byor gyi mngon sum nyid ni rdul phra rab rnams la yang kho bo cag la sogs pa la dgos pa yin par bstan pa ni/_gzugs la sogs las tha dad par/_/zhes bya ba ste/_mig la snang ba la gzugs kyi rdul phra
[\[18a.2\]]rab rnams re res dbang po las 'das pa yin yang phan tshun phan 'dogs pas 'dus pa ni mngon sum yin te/_rab rib can gyi skra la sogs pa yin pa'i phyir 'gal ba cung zad kyang med do/_/de bzhin du ro la sogs pa'i rdul phra rab rnams kyang ngo /_/gal te gzugs la sogs pa
[\[18a.3\]]rnams su khyad par med pa'i phyir de dag tsam gyis bum pa ni snam bu la sogs pa rnams las khyad par du mi 'gyur ro snyam du sems pa la/_dbyibs kyi bye brag gi khyad par du byas pas mtshan nyid mi mthun zhing brda'i bye brag gi yul du mthong ba rnams ni de'i bag chags sad pa'i rgyu rnams la
[\[18a.4\]]de'i sgra rnams kyis brjod pa yin no zhes don du bstan pa ni/_des na de tsam zhes bya ba'o/_/gzugs la sogs pa tsam gyi bum pa la ni/_mig la sogs pa rnams rnam par gzhag pa yin gyi/_'tshol ba ni ma yin pa la/_'tshol bar mthong ba ma yin nam/_de bzhin du bdag
[\[18a.5\]]gis reg go zhes bya ba'o/_/de'i phyir de yul gzhan yin no snyam du sems pa ni gal te rdzas ni zhes bya ba'o/_/mthong ba la bdag gis reg go zhes bya ba'i rnam par rtog pa ni mthong ba las byung ba yin gyi/_rang dbang du ni ma yin la mthong ba yang gzugs tha dad pa'am/_tha mi dad pa'i
[\[18a.6\]]rdzas la ma yin te/_de med kyang 'byung ba ni bag chags tsam las byung ba yin par rtogs so/_/de nyid bstan pa ni rdzas de gzugs las gzhan yin pa'am zhes bya ba ste/_tha mi dad pas so/_/de las bzlog pa ni tha dad pas so/_/'di la gzugs yod pa'i phyir gzugs dang ldan pa'o/_/
[\[18a.7\]]de las bzlog pa las zhes bya ba 'di la bstan pa ni gzhan du rigs pa yin na blo zhes bya ba ste/_bag chags tsam las byung ba'i rnam par rtog pa yang phyi rol rnam par 'jog pa byed par 'gyur ro zhes bya ba 'di la yang dbye ba dang dbye ba ma yin par rig pa kho na snang ba'i med pa rig pa lan yin par
[\[18b\]]
[\[18b.1\]]yang rtogs so/_/snang ba bzhin du rnam par rtog pa yang phyi rol rtogs na gnod par byed pa med pa'i phyir/_rang dbang kho na ma yin nam/_rgyu ni de bzhin du mi 'thad pas bag chags kyi ngo bo'am/_gzhan yang rung ba 'ga' zhig tu yang 'gyur ro snyam du sems pa ni ci ste bum pa'i blo ni zhes
[\[18b.2\]]bya ba'o/_/'khrul pa med pa zhes bya ba ni/_gnod pa med pa ste gzugs la sogs pa las tha dad pas bum pa'o/_/bum pa dmar po'o zhes rtogs pa yin no zhes bya ba'i don to/_/brdas thun mong dang thun mong ma yin par byas pa dag ji lta ba bzhin pa'i brdas brjod pa dang rtogs pa yin
[\[18b.3\]]gyi de dag las dngos po'i dbye bas grub pa ni ma yin no zhes bstan pa ni/_dmar po dang ni mi dmar ba/_/zhes bya ba'o/_/gang kho nar gzugs yin pa de kho nar reg pa ma yin nam/_brda las ni ma yin te/_dngos po ni de lta bu yin no zhes zer ba ni ci ste gal te zhes bya ba'o/_/gzugs
[\[18b.4\]]dang reg pa la sogs pa'i tshogs pa gcig las byung ba'i 'dus pa ni bum par tha snyad gdags pa'i yul yin la/_de lta bur btags pa'i 'dus pa gang de la zhes bya ba ni/_dmag la glang po che bzhin du tha snyad 'dogs pa'i yul yin no zhes bstan pa ni tshogs pa gcig la rag las zhes
[\[18b.5\]]bya ba ste/_dmag gam nags ni grangs mang po nyid yin pa'i phyir/_bum pa la sogs pa 'ga' yang de lta bur 'gyur ro/_/kha cig na re grangs kyi shes pa'i rtogs bya ni mang ba nyid yin gyi/_bum pa'i shes pa'i rtogs bya ni ma yin zhing /_dmag dang nags la sogs pa'i shes bya'i
[\[18b.6\]]rtogs bya yang ma yin no/_/mi dmigs na nags la sogs pa'i shes pa mang po nyid la yang mtshungs pa yin te/_nye bar gnas pa med pa'i phyir 'khrul pa yin no/_/bar na gnas pa'i ni ma yin te/_de lta bu'i shes pa mthong ba'i phyir ro/_/de'i phyir brdas brtags pa'i yul thams cad
[\[18b.7\]]la sgra las byung ba'i shes pa rnams yin gyi/_dngos po'i de kho na nyid la ni ltos par byed pa ni ma yin te/_ji ltar brtags pa bzhin yin par ni mi rigs pa'i phyir ro zhes bstan pa ni/_de'i phyir tshogs pa gcig la zhes bya ba ste/_yan lag can tha dad pa ma yin mod kyi 'on kyang grub pa
[\[19a\]]
[\[19a.1\]]dang bde ba gcig pa'i gzugs la sogs pa'i tha snyad gcig gi yul yin la steng dang 'og gi chas phye ba yin yang gcig yin te/_grub pa dang bde ba gcig nyid kyi phyir/_de'i yan lag rnams su brtags pa yin pa des na yan lag can yod do snyam sems
[\[19a.2\]]pa la/_gal te de lta na phan tshun zhes bya ba ste/_tha dad pa med pa'i lus na grub pa dang /_bde ba gcig pa yin no/_/phan tshun tha dad pa ma yin no zhes bya ba ni/_grub pa dang bde ba tha dad pa dang /_grub pa dang bde ba gcig pa nyid kyis rgyu mtshan kho na mthong ba la bdag reg go zhes bya ba
[\[19a.3\]]la sogs pa'i shes pa rnams rnam par gnas pa yin no/_/de skad smra ba ni 'di ltar mthong ba gang yin pa de nyid la zhes bya ba'o/_/grub pa dang bde ba gcig pa ni gcig rtogs na rtogs pa'am/_gzhan du yang rung ba'i rtogs pa yin par bstan pa yin la/_gzugs la sogs pa ni ma yin te/_
[\[19a.4\]]rtogs pa tha dad pa can yin pa'i phyir ro zhes bstan pa ni/_gal te gzugs sogs bya ba ste/_gzugs la sogs pa ni grub pa dang bde ba gcig pa yin no/_/gzhan du ji ltar 'gyur zhes bya ba ni grub pa dang bde ba mi gcig pa nyid ni tha mi dad par rtogs pa'i mtshan nyid yin no/_/de bstan
[\[19a.5\]]pa ni snang ba tha mi dad par thal ba'i phyir ro zhes bya ba'o/_/gal te bum pa'o zhes rtogs pa la grub pa dang bde ba tha dad pa nyid ma yin te tha dad pa'i phyir ro/_/gzugs dang ro la sogs pa'i dbye ba rtogs pa ni khyad par gyi dbye bas byas pa'i 'khrul pa yin no zhes bstan pa ni/_'on te gcig po
[\[19a.6\]]de nyid ces bya ba'o/_/tha dad par 'dzin pa ni mngon sum yin zhing /_tha mi dad par 'dzin pa'i snang ba ni rnam par rtog pa yin na/_stobs chung ba ji ltar gnod par byed ces bstan pa ni 'dzin pa'i dbye bas gcig pa'i zhes bya ba'o/_/re zhig gcig nyid do zhes bya ba ni rnam par rtog pa'o/_/
[\[19a.7\]]rtogs pa gcig nyid rnam par rtog pa can ni/_dbye bas mthong bas gnod pa'i phyir/_'khrul pa yin par bstan pa ni/_gcig nyid ni zhes bya ba'o/_/gzhan du 'dzin pa med pas zhes bya ba ni gcig la'o/_/ma 'khrul par zhes bya ba'o/_/gcig go/_/de nyid ces bya ba ni mngon sum gyis
[\[19b\]]
[\[19b.1\]]mthong ba'i ngo bos so/_/tha mi dad par rtogs pa ni mngon sum gyi ngo bo yin no/_/gzugs snang ba nyid ni zhes bya ba ni gzugs kyi snang ba la ro khongs su gtogs pa ma yin no/_/gzugs la sogs pa tsam nyid do zhes bya ba ni snang ba tha dad pa'o/_/dngos po gcig nyid yin na dbang
[\[19b.2\]]po thams cad las skyes pa'i blo 'khrul par 'gyur ba'i phyir/_yan lag can grub na thams cad mi 'dzin par 'gyur bar bstan pa ni/_gal te dbang po'i zhes bya ba'o/_/thams cad kyis mi 'dzin na yan lag can yang mngon sum pa ma yin pa'i phyir thams cad med par 'gyur bar bstan pa ni
[\[19b.3\]]don med par zhes bya ba la sogs pa'o/_/lag pa la sogs pa'i skad cig ces bya ba ni/_de ma gtogs pa'i bya ba ni skad cig tu rtog pa la ni tshad ma med do/_/ma yin te gsal bas gsal bar bya ba yin pa'i phyir ro zhes bya ba ni/_rang rig gsal bas gsal bar byed pa yin pa'i phyir ro/_/
[\[19b.4\]]rnam pa gzhan du yang rung zhes bya ba ni mi rten pa'o/_/'das pa ni gsal bar byed pa ma yin rang gi shes pas gzhan gyi blo'i rgyud nyid ma yin zhes bstan pa ni/_tshogs pa 'ba' zhig ces bya ba'o/_/nor bu dang dngul la sogs pa'i dngos po nyid bzhin du goms pa las snang ba dang /_'degs pa
[\[19b.5\]]la sogs par mi rigs te/_brtags pa yin pa'i phyir ro zhes bstan pa ni/_shes pa de zhes bya ba ste/_nor bu dang dngul la sogs pa'i shes pa ni ma yin no/_/gal te don byed par zhes bya ba khyad par dang bral ba mi nus pa'i spyi'i mtshan nyid ni khyab ches pa yin te/_don ma yin pa
[\[19b.6\]]la yang yod pa'i phyir ro snyam du sems pa ni gal te don byed par zhes bya ba ste/_don ni nus pa'i ngo bos snang ba'i nus pa'i mtshan nyid yin gyi/_mi nus pa'i ngo bor snang ba ni spyi'i mtshan nyid yin no zhes khyad par dang bcas pas skyon med par bstan pa ni skra shad la sogs pa ni spyi min te zhes
[\[19b.7\]]bya ba ste/_rab rib can gyi shes pa ste 'di ni don gyi mtshan nyid ni ma yin gyi/_'on kyang dbye ba'i mtshan nyid yin no/_/gal te don la dbye ba'i mtshan nyid 'di yin pas med na mi 'gyur ro snyam du sems pa la shes byar 'dzin phyir zhes bya ba ste/_rtogs par byed/_go bar byed/_shes
[\[20a\]]
[\[20a.1\]]par byed pa'i phyir don yin pas med pa yang don gyi khyad par gyi dbye bas mtshan nyid kyi khongs su gtogs pa'i phyir zhes bya ba'i don to/_/gal te don yin na ji ltar mi nus pa'i ngo bor snang ba yin snyam du sems pa ni/_gal te 'di zhes bya ba'o/_/nus pa med pa'i
[\[20a.2\]]snang ba nyid bstan pa ni dngos su zhes bya ba'o/_/don nyid bstan pa ni brgyud nas bya ba'o/_/spyi nus pa med pa bzhin du don gyi khyad par dang bral ba'i sgra'i yul nyid kyang mtshan nyid ma yin no zhes zer ba ni 'o na ji ltar zhes bya ba'o/_/don gyi khyad par gyi 'gal ba zer ba ni chu klung gi 'gram
[\[20a.3\]]na zhes bya ba'o/_/de spyi yin mod ces bya ba ni sgra'i yul tsam mo/_/yod pa'i don gyis sgra'i yul du snang ba nyid thal ches par mi 'gyur bar bstan pa ni 'di ltar spyi ni kho bo cag ces bya ba'o/_/'bras bu'i sgo nas don gyi khyad par yin par bstan pa ni spyi kho na sgra'i yul yin no zhes bya ba ni ma yin
[\[20a.4\]]zhes bya ba'o/_/de ltar sgra'i yul kho na yin gyi zhes bya ba smos so/_/rang gi mtshan nyid kyi mtshan nyid la yang khyab ches pa gsal ba'i phyir/_don gyi khyad par du 'gyur bar bstan pa ni de bzhin du yul ma yin pa zhes bya ba'o/_/'dir yang zhes bya ba ni 'bras bu'i sgo nas don gyi khyad par
[\[20a.5\]]la'o/_/'di ni don gyi mtshan nyid ma yin gyi dbye ba'i mtshan nyid yin par bstan pa ni/_tshad ma ni slu ba med pa can gyi shes pa zhes bya ba'o/_/gal te skra la sogs pa yang gang dag gi bya ba la ltos nas de dag gi bya ba dang zhes sbyar ro/_/de'i tshe de la yang zhes bya ba ni don byed par nus pa nyid kyi
[\[20a.6\]]don nyid de/_tshad ma'i yul yin par rtogs pa'i phyir don yin zhes sgrub pas so/_/rgol ba de'i de ma thag tu de dag kyang ste/_skra shad la sogs pa rnams kyi yang ngo de lta bu'i dngos por med pa nyid du yongs su gcod pa yin no/_/spyi'i ngo bo nyid dgag pa med par bstan pa ni ji ste de ltar zhes bya ba ni/_
[\[20a.7\]]gal te yang yod pa'i sgra la sogs pa ni spyi'i sgo nas shes pa'i yul yin na/_ji ltar gsal bar snang ba'i khyad par gyi ngo bo yin/_gang gi phyir sngon po la sogs pa gsal ba nyid du snang bzhin pa/_med pa dang spyi yang ma yin no snyam du sems pa ni de lta na ni zhes bya ba'o/_/lan du gsal snang
[\[20b\]]
[\[20b.1\]]nyid ces bya ba'o/_/da ni med pa'i yul can gyi spyi gang yin snyam sems pa la/_skra sogs zhes bya'i blo dag ni/_/zhes bya ba 'di la skra la sogs pa zhes bya ba'i de ma thag tu med do zhes bya ba 'thob pa yin te/_de dag gi yang de lta'i dngos zhes bya ba'i gnas skabs yin pa'i phyir ro/_/med do
[\[20b.2\]]zhes bya ba'i spyi'i yul can gyi blo ni 'gal ba'i phyir/_gsal bar snang ba ma yin pa ma yin nam/_gzhan du snang ba la ni ma yin la/_snang bzhin pa ni brjod bya yin par bstan pa ni skra snang zhes bya ba ste/_phyi rol gyi don gyis don med pa can gyi skra shad kyi ngo bo'i snang ba shes pa gang yin pa de ni phyi
[\[20b.3\]]rol gyi yul can nyid du khas blangs pa med do zhes gnod pa can gyi yul yin no zhes bya ba'i don to/_/rang gi ngo bos skra shad kyi snang ba ni/_rang gi ngo bos dgag pa ma yin par bstan pa ni/_gal te rab rib can gyi zhes bya ba'o/_/skra shad la sogs pa dang 'dra bar zhes bya ba ste/_yod pa dang med
[\[20b.4\]]pa dag gis med par bstan pa ni/_skra la sogs bden min zhes bya ba'o/_/yod par bstan pa ni/_yang na tshul mthun phyir 'dra yin/_/zhes bya ba'o/_/gal te yod pa gsal bar snang ba yin pa de lta na/_med pa gang zhig yin zhes zer ba ni/_'o na don med pa'i zhes bya ba'o/_/dbang po'i
[\[20b.5\]]rnam par shes pa ni phyi rol gyi yul la zhes bya ba'i tha tshig go/_/de ltar yang /_don la de ni dbang shes yin/_/zhes smos pa'o/_/phyi rol la ltos nas mi gsal bar snang ba dang cig shos nyid ces bya ba'i rnam par dbye ba rang rig pa ma yin par bstan pa ni de'i phyir mi gsal ba zhes bya ba'o/_/
[\[20b.6\]]gsal bar snang ba nyid kyis dbang po'i shes pa ma yin gyi/_'on kyang don gyi yul can nyid kyis ma 'khrul ba dang 'khrul pa la sogs zhes bstan pa ni des na dbang po ni zhes bya ba'o/_/nus pa med pa'am sgra'i yul ni spyi'i mtshan nyid yin zhes bya ba 'di la khyab ches pa gsal ba'i don du don
[\[20b.7\]]yod do zhes khyad par du mi byed pa ma yin nam/_shes pa'i ngo bo nyid kyis sgra'i yul thams cad skra shad bzhin du don dang don ma yin pa'i rnam par dbye ba med pa'i phyir ro zhes zer ba ni gal te shes pa'i rang bzhin gyis shes pa'o/_/'gal lo zhes bya ba ni nus pa can dang nus pa can ma yin
[\[21a\]]
[\[21a.1\]]no zhes rnam pa gnyi ga yin par ro/_/ji ltar 'dod phyir zhes bya ba ni gsal ba'i shes pa'i ngo bo ni rang rig pa'i yul yin gyi spyi ni de lta ma yin no/_/gang gi phyir don rnams kyis mtshungs pa'i ngo bo ni mtshungs pa nyid yin te/_don gyi mthar thug pa nyid du rtogs pa'i phyir de ltar gsal ba
[\[21a.2\]]ma yin pa des na/_shes pa'i ngo bo kho na phyi rol gyi don bzhin du dngos po'i don du cis mi 'dod ces gsal ba yin no/_/don ni zhes bya ba ni spyi'i shes pa la'o/_/de la zhes bya ba ni spyi'i shes pa la'o/_/shes pa shes pa'i ngo bo nyid kyis don nyid du zhen bzhin pa yang ji spyi yin snyam du sems
[\[21a.3\]]pa la/_kun la zhes bya ba smos te shing gi sgra'i shes pa yang /_rno ba ni gsal ba ste ches rno ba dang /_dman pa dang /_ches dman pa dang /_drag pa dang /_ches drag pa yang gang gi dang po tsan dan yin pa de ni seng ldeng la sogs pa ste/_der mtshungs pa de'i shes pa'i ngo bo la gcig tu byas pa ni
[\[21a.4\]]rtogs pa'o zhes sbyar ro/_/gzhan gyis khas blangs pa'i spyi'i chos de nyid la yod par bstan pa ni 'di ltar mtshungs pa zhes bya ba'o/_/kun rdzob tu zhes bya ba ni tshad ma'o/_/de las zhes bya ba ni don las so/_/don las skye ba yin na rtogs pa med par 'gyur ro snyam du sems pa la/_bag chags
[\[21a.5\]]kyi zhes bya ba'o/_/de ltar sgrub pa'i ngo bo snang ba dang /_brtag bya dag gcig tu byas pas spyi bstan nas ldog pa'i ngo bo spyi bstan pa ni de ni ldog pa la bstan nas zhes bya ba'o/_/brtan pa ni ngo bo gnyis te de la skye ba dang /_der 'jug pa'i shes pa ste/_de bstan pa ni de'i rgyud nas zhes bya ba'o/_/
[\[21a.6\]]'jug par byed pa yin zhes bya ba ni de la zhen pas zhes bya bar sbyar ro/_/ldog pa dang 'brel pas zhes bya ba ni gnyis kyi ngo bo ste/_gang gi phyir ldog pa las skyes pa'i rnam pa ni ldog pa nyid du zhen par byed de/_de'i phyir ldog pa'i rang bzhin ni/_gal te shes pa'i ngo bo gsal ba las skyes pa
[\[21a.7\]]yin na/_gsal ba'i ngo bo zhen pa'am/_gsal ba nyid du khyad par mi mtshon par 'gyur ba yin gyi/_gzhan shes pa'i ngo bo'am spyi yang ma yin zhes zer ba ni ji ltar rnam pa spyi yin zhes bya ba ste/_de'i phyir shes pa'i rang bzhin gyi dngos po ni/_don byed par nus pa ma yin te don dang dbang po la
[\[21b\]]
[\[21b.1\]]sogs pa med kyang sgra las byung ba'i shes pa la snang ba'i phyir ro/_/dbang po med kyang sgra las byung ba la snang bzhin pa ni/_dngos po kho na yin no zhe na ma yin te/_dbang sogs 'bras bcas nyid phyir ro/_/tshogs smos pa ni gcig kyang 'bras bu dang bcas pa ni ma yin gyi/_thams cad na sgra
[\[21b.2\]]yod pa'i phyir ro/_/de med na ji ltar sgra thos par 'gyur zhing /_ma bzung ba'i don la brdar yang ji ltar byed/_dbang po ma gtogs par yang thog ma med pa'i bag chags las blo la gnas pa'i sgra ni/_brda 'dzin pa la rgyu mtshan sad par byed pa'i phyir/_dbang po tshogs pa'i rtogs pa ni/_/'di
[\[21b.3\]]bas yang ba'i rtog pa yin/_/zhes bya ba'i don to/_/yang na tshogs pa don med pa yin gyi/_gcig ni ma yin te/_gang gi phyir thos pa'i sgra ni rang bzhin kho nas don rtogs par byed kyi/_brda byas pa ni ma yin no zhes bya ba ni yang ba'i rtog pa yin no/_/ngag ni ming la 'jug la ming ni don la 'jug
[\[21b.4\]]ces bya ba'i kha cig gi lta ba de sel bar byed pa ni shes pa'i rnam pa de ni ming ma yin te/_rang rig pa'i shes pa'i rnam pa yin pa'i phyir ro/_/rang rig pa'i bdag nyid ma yin na rang rig pa ma yin pa de'i ngo bo ma yin te rtogs pa ma yin pas med pa'i phyir ro/_/khas blangs nas bstan pa ni ming sogs brjod
[\[21b.5\]]na zhes bya ba ste/_sogs pa'i sgras ni don gyi gzugs brnyan te/_rgyu mtshan bstan pa yin no/_/zad par sgom pa la sogs pa la 'di gsal ba yin no/_/'brel ba med pa can zhes bya ba ni gsum ka dang 'brel pa can ma yin te/_shes pa yin yang brjod bya'i don ma rtogs pa'i phyir 'jug pa
[\[21b.6\]]ma yin zhes bya ba'i don to/_/sgra las mi rtogs na don gyi gzugs brnyan gyi ngo bo nyid yin pas/_don la 'khrul pa yin la/_de las 'jug pa yin no/_/de bzhin du zad par sa bsgom pa la sogs pa la rgyu mtshan rtogs pa yin te/_sar mngon par zhen pa'i phyir 'jug pa yin par bstan pa ni/_/
[\[21b.7\]]gal te don las tshul 'dra las zhes bya ba ste/_gzugs brnyan gyi 'dra ba nyid las ni/_dus thams cad du 'khrul pas 'jug pa ma yin te/_ngag ming la 'jug par mthong ba po'i 'jug par mi 'gyur ro/_/mthong ba po ma yin pa 'jug par 'gyur ro zhe na/_mthong ba po long zhing lkugs par
[\[22a\]]
[\[22a.1\]]'gyur ba dang /_sgra'i tha snyad chad par 'gyur ro/_/ming la yang 'jug par 'gyur ro zhes bya ba'i bshad pa ni thog ma med pa'i ma rig pa'i bag chags las der zhen pa nyid de'i shes pa de zhes bya ba ni gzhan gyi 'dod pa yin no/_/de nyid khas blangs nas brjod pa ni yul
[\[22a.2\]]la 'khrul pa yin par 'gyur te/_yul 'dzin par nye bar mtshon pa yin pa'i phyir/_gzugs la 'khrul pa yang gzung ste/_mi 'dod kyang 'khrul pa 'thob po zhes bya ba'i don to/_/yul la 'khrul pa yod pa de ni yul la mi gnas pa'i phyir ming la mi 'gyur ro zhes 'chad pa ni ldog pa'i sgo nas yin
[\[22a.3\]]la/_rjes su 'gro ba'i sgo nas bstan pa ni gal te zhes bya ba'o/_/shes pa'i rnam par 'khrul pa nyid ni bag chags kyi rgyu yin par bstan pa ni shes pa la mtshungs min zhes bya ba'o/_/de 'dra ba'i blo zhes bya ba ni rang gi rnam pa la don nyid du zhen pa'i blo ni bdag la 'gyur ro zhes bya ba'i don to/_/ming
[\[22a.4\]]ni blo nyid de ltar dpyod pas 'jug par byed par ni mi rigs te khas ma blangs pa'i phyir ro zhes bstan pa ni gzhan las te/_ming dang mtshan ma mthong ba la'o/_/shes par smra bas gang bstan pa de ni ma yin te khas ma blangs pa'i phyir ro/_/phyi rol gyi don gyi rnam shes 'byung bar khas len pa
[\[22a.5\]]la tshad ma can min pa ni rnam shes dang phyi rol gyi don las gzhan pa'i ming 'di la tshad ma med de/_des bskyed pa'i khyad par grub pa med pa'i phyir ro/_/ldog pa ni rjes su dpag pa ste/_grub pa med pa'i phyir ro/_/lus can dang lus can ma yin pa zhes bya ba ni/_dbyibs can dang dbyibs can
[\[22a.6\]]ma yin pa dag go/_/yul de rdul gang gi yin pa de ni de'i yul yin pa de'i'o/_/yul med pa zhes bya ba ni ma yin pa zhes bya ba dang sbyar ro/_/shes pa ste zhes bya ba 'dis ni smras pa dran par byed pa yin no/_/ming dang mtshan ma ma rtogs na tha snyad kyi yan lag ma yin gyi rtogs na shes pa kho na
[\[22a.7\]]yin par bstan pa ni rtogs nas don gyi rnam pa zhes bya ba'o/_/de mi 'thad pa'i phyir zhes bya ba ni rtogs pa'i bdag nyid ma yin pa'i phyir dang /_de'i ngo bo ma yin na mi rigs pa'i phyir ro/_/de la yang zhes bya ba ni ming dang mtshan mar snang ba'i phyogs la yang ngo /_/'khrul pa nyid ni phyi rol la shes pa'i
[\[22b\]]
[\[22b.1\]]rnam pa bzhin du khas blangs pa la tshad ma med pa ma yin no zhes sbyar bas rgol ba yin no/_/lan ni ma yin no zhes bya ba ni ma yin pa kho na zhes bya ba'i don to/_/gal te phyi rol gyi snang ba las phyi rol yin pa de nyid ni 'jug par byed pa nyid yin la/_de la yang kha cig tu don du gnyer ba nyid kyis skyes bu 'jug pa
[\[22b.2\]]yin gyi/_kha cig tu ni ma yin pa de dag tsam gyis 'khrul pa ni ma yin no snyam du sems pa la gal te shes pa thams cad ces bya ba'o/_/phyi rol snang ba yin par ci las shes/_/zhes zer ba ni shes pa ni ma yin no zhes bya ba'o/_/shes pa thams cad la phyi rol zhes bya ba ni mi 'grub ste rmi lam gyi shes
[\[22b.3\]]pa la phyi rol pa med pa'i phyir ro/_/rmi lam na yang mi ldan pa'i 'du byed ming la sogs pa la brten nas mthong ba yin no snyam du sems pa la 'du byed las kyang min zhes bya ba'o/_/'gal ba dmigs pa yin par bstan pa ni de'i sngo la sogs par zhes bya ba'o/_/rmi lam gyi nang gi ni sngon po la sogs
[\[22b.4\]]pa nyid ma yin te/_thogs pa med pa'i phyir dang /_dang ba'i phyir te/_thogs pa med pa'i bar ma do'i srid pa'i gzugs lta bu'o zhes 'di la bstan pa ni de'i shes pa yin zhes bya ba'o/_/bar ma do'i srid pa yang gzhan gyi sems bzhin te/_lha'i mig gis mthong ba nyid yin yang thun mong ba ma yin no/_/_
[\[22b.5\]]gzung bar bya ba nyid mi dmigs pa las kyang shes pa nyid yin par bstan pa ni ming sogs zhes bya ba'o/_/thams cad du dmigs pa dang ldan pa yin yang /_tshad ma dang tshad ma ma yin pa'i dbye bas 'gyur ba bstan pa ni de lta na 'o na zhes bya ba'o/_/'di la de kho na nyid ces bya ba thams cad dmigs pa dang
[\[22b.6\]]bcas pa'am/_dmigs pa med pa'am/_ci zhig yin zhe na/_dmigs pa med pa nyid kho na ste/_gzung bya nyid ma dmigs pa'i phyir ro/_/de bstan pa ni dmigs pa dang bcas pa nyid ni grub pa med pa'i phyir ro zhes bya ba'o/_/gar yang zhes bya ba ni sad pa'i gnas skabs na yang ngo /_/'o na ni zhes
[\[22b.7\]]bya ba ni khas blangs nas brjod pa la'o/_/sngon po la sogs pa nyid ces bya ba ni bden pa'i sngon po la sogs pa'o/_/de las bzlog pa'i phyir ro zhes bya ba ni thogs pa med pa'i phyir ro/_/ci las shes she na de lta yang sa phyogs shin tu dog par zhes bya ba'o/_/thams cad kyis zhes bya ba ni gnyid
[\[23a\]]
[\[23a.1\]]log pa nyid kyis so/_/nang gi bag chags yongs su smin pa yang 'dzin pa'i rgyu yin pa'i phyir rgyu yin par bstan pa ni 'du byed kyi zhes bya ba'o/_/'du byed las skyes pa'i shes pa la yang rang la yod par khyad par med pa'i phyir/_thams cad kyi shes pa thob par 'gyur bar
[\[23a.2\]]bstan pa ni/_nye ba thams cad ces bya ba'o/_/'ga' zhig ces bya ba ni gzung bar bya ba'o/_/'du byed pa'i dbang gis de skyed par byed pa mthong ba la rnam par dbye ba yin par bstan pa ni/_sngon gyi rang bzhin zhes bya ba'o/_/de'i dus nyid ni da ltar gyi dus nyid do/_/de la phyin ci log yod min/_/
[\[23a.3\]]zhes bya ba ni sad pa na mthong ba la phyin ci log pa'i chos yod pa ma yin no/_/thams cad kyis zhes bya ba ni de mthong ba'i skyes bus so/_/de dag kyang zhes bya ba ni phyin ci log pa nyid kyis chos dang las dag la phyin ci log nyid du mthong ba'i skyes bu dag la'o/_/thams cad ni skyes bu ste/_gnyid log pa
[\[23a.4\]]bzhin du sad pa la yang snang ba ni/_shes pa yin pas shes pa thams cad 'khrul pa yin pa la dbye ba med do/_/snang ba kho na yin gyi zhes bya ba ni rnam pa gzhan du don rnam pa gzhan ltar 'dzin pa'o/_/gzhan yang zhes bya ba ni med pa'i don no/_/med pa'i don gyi ngo bo mthong ba las dmigs pa
[\[23a.5\]]med par rtogs pa yin gyi/_phyin ci log tu snang ba ni ma yin no zhes bstan pa ni de lta na ni 'o na shes pa nyid de zhes bya ba'o/_/re zhig gnod pa byed pa mi 'byung ba tsam ni gnod par byed pa ma yin te thal ches pa'i phyir ro/_/'on kyang gnod pa can las gzhan pa'i shes pa ma yin no zhes bstan pa ni gnod
[\[23a.6\]]par byed pa nyid kyang zhes bya ba'o/_/phrad pa'i shes pa'i ngo bo ni gnod par byed pa med par smra ba ni don thob pa'i phyir zhes bya ba'o/_/'o na ji ltar zhes bya ba ni gzhan gyi tshe med pa kho nas de la yang rjes su dpag pa yin zhes bya ba de kho na bstan pa ni dri za'i grong khyer zhes bya ba'o/_/de la dri za'i grong khyer la sogs
[\[23a.7\]]pa rnams la'o/_/'dis ni zhes bya ba ni shes pa thams cad phyin ci log par snang ba nyid du thal ches pas so/_/don ni don no zhes mthong ba las rtogs pa yang don nyid du rnam par rtog pas rtogs pa yin no/_/rmi lam la sogs pa'i shes pa don dang ldan pa nyid ni re zhig zhog_/sad pa
[\[23b\]]
[\[23b.1\]]rnams kyis gzugs la sogs pa'i blo 'di gang yin pa de nyid don dang ldan par gang gis te/_rgyu mtshan gang gis 'dod pa las gnyid kyi snang ba ni ma yin te/_rmi lam la sogs pa dang thun mong ba nyid kyi phyir ro/_/gnod par byed pa med pa ni slu ba med pa ste/_mi slu ba kho na yin la de yang thab par bya ba'i rjes
[\[23b.2\]]su 'gro ba yin na'o zhes zer ba ni gal te don nus mthong phyir na zhes bya ba'o/_/gzhan pa ste rmi lam dang spyi la sogs pa ni don med pa can yin te rgyu mtshan med pa'i phyir ro/_/thug pa med par zhes bya ba ni 'jig rten pa ma yin pa'o/_/'jig rten pa nyid du rtogs pa zhes bya ba ni phyin ci log tu snang bas te/_
[\[23b.3\]]de yang 'jig rten pa ma yin pa la 'jig rten par rtogs pa'o/_/'dir don gzhan med pa zhes bya ba la sogs pa bshad pa ni 'di ni rtogs pa tsam nyid yin no zhes bya ba'o/_/'brel pa can gyi ming brjod pas kyang don la 'jug pa ma yin na/_'brel pa med pa la lta smos kyang ci dgos zhes bstan pa ni/_
[\[23b.4\]]'brel med na yang 'jug mi 'gyur/_/zhes bya ba'o/_/'brel pa can gyi phyogs la skyon gzhan brjod pa ni 'das pa dang zhes bya ba ste/_don dang 'brel pa can gyi ming ni don zhig na 'jig par 'gyur zhes bya ba'i don to/_/don dang 'brel pa can gyi ming ni/_don zhig na 'jig pa yin te/_mi rtag
[\[23b.5\]]pa nyid kyi phyir la spyi ni de lta ma yin te/_rtag pa'i phyir ro zhes zer ba ni sgra las spyi ni 'dzin pa'i phyir zhes bya ba ste/_ming dang mtshan ma la bstan pa'i thal bar 'gyur bar mi 'gyur ro zhes bya ba'i don to/_/mtshungs pa rnams kyi dngos po ni 'byung bar 'gyur ba la ltos pa nyid kyis de 'dzin par nus pa'i 'dzin pa
[\[23b.6\]]kho na yin pa'i phyir ro/_/de 'dzin pa la skyon du 'gyur bar bstan pa ni de min zhes bya ba'o/_/mtshungs pa rnams kyi ngo bo zhes bsgrub pa tsam gyi dngos po rang gi bdag nyid kyis yod bzhin pa'i spyi ni gsal ba rnams la 'jug pa yin gyi/_de'i ngo bo ni ma yin no snyam du sems pa la 'dzin na yang zhes bya ba ste/_
[\[23b.7\]]rang dbang gi gzung bya nam mkha' bzhin du 'dzin bzhin pa yang gsal ba de dag gi spyi ma yin zhing /_de dag kyang ma yin te/_gsal bar byed pa'i phyir gsal bar byed pa zhes bya ba'i don to/_/de'i phyir nam mkha' bzhin du mig la sogs pa yod pa tsam gyis te/_rtag tu ni gsal ba yod dam med na yang
[\[24a\]]
[\[24a.1\]]dmigs par 'gyur ro zhes bstan pa ni des na rtag tu mi 'gyur te zhes bya ba'o/_/res 'ga' ba ni rtag tu dmigs pa ma yin pa ma yin no snyam du sems pa la rtag nyid phyir ro zhes bya ba'o/_/nam mkha' rtag pa yin yang mig la sogs pa'i gsal ba la ltos nas ji ltar
[\[24a.2\]]mngon sum pa de bzhin du spyi yang 'brel pa can gyi gsal ba mngon par gsal ba la ltos nas mngon sum du 'gyur ro snyam du sems pa ni/_gal te yang gsal las mngon sum la gsal ba yin zhes bya ba ste/_gang gi zhe na gsal ba'i ste khyad par gyi'o/_/spyi'i mngon sum zhes bya ba ni rgyu
[\[24a.3\]]mtshan yin no/_/gsal ba las mngon par gsal ba mngon sum la zhes bya ba ni/_'brel par dka' ba yin te/_gsal ba dang mngon sum pa dag pa khyad par med pa'i phyir ro/_/spyi'am nam mkha' yang rung mngon sum gyi ngo bo ni gsal bar byed pa la ltos pa ma yin te don med pa'i
[\[24a.4\]]phyir ro/_/de'i rang bzhin ma yin pa yang ltos par byed pa ma yin te/_khyad par du sgro gdags pa ma yin par bstan pa ni/_bdag la shes pa skyed pa la zhes bya ba'o/_/gzhan du zhes bya ba ni gsal bar gnas pa'i ngo bo'o/_/gzhan du zhes bya ba 'di la zhes zer ba ni gal te spyi zhes bya ba'o/_/
[\[24a.5\]]de'i rang bzhin ni gsal ba'i ngo bo'o/_/de'i rang bzhin du ni gsal bar gnas pa nyid du'o/_/de zhes bya ba ni gsal ba'i ngo bo'i 'o/_/gal te gsal ba rtogs pa med par yang /_/zhes bya ba'i sgra las byung ba'i phyogs kho na la'o/_/gsal ba dang 'brel pa med na gsal ba kho na la
[\[24a.6\]]gzhan du yang ji ltar zhes bya ba ni rtsod pa'i yul yin no/_/ma grub pa'i bsgrub bya dang sgrub byed dang 'brel pa la sogs pa dpe'i skyon de dag rnams ni skyon du mi 'gyur te/_phyogs de'i ngo bo yin pa'i phyir ro zhes bstan pa ni dpe'i skyon med par zhes bya ba'o/_/gong bur gsal ba yin yang spyi
[\[24a.7\]]gsal bar ma yin par bstan pa ni/_des na gal te zhes bya ba'o/_/de la mngon sum gyis rtogs pas ci bya zhes bya ba ni khas blangs pa ste/_ma grub po zhes bya ba'i don to/_/sgra las rtogs pa ni mngon sum gyis rtogs pa ma gtogs par mi 'byung zhes bya ba don gyis go ba yin no zhes zer ba ni/_
[\[24b\]]
[\[24b.1\]]gal te mngon sum zhes bya ba'o/_/mngon sum gyis rtogs pa nyid sgra las rtogs par byed do zhes snang ba'i dbye ba las dgag par byed pa ni/_spyi'i rnam pa gang yin pa de nyid ces bya ba'o/_/spyi ni dmigs par bya ba yin yang rang bzhin gyis dmigs bya ma yin pas/_gzhan gyis gzhan
[\[24b.2\]]du 'gyur ba ma yin nam zhe na/_de'i nus pa zhes bya ba smos te/_gzhan gyis gzhan du byed na mi rtag par 'gyur ro zhes bya ba'i don to/_/sngon po la sogs pa'i rang gi mtshan nyid la dmigs na byis pa'i thog ma med pa'i bag chags kyis bskyed pa'i sngon po la sogs pa'i shes pa mi gsal bar snang ba
[\[24b.3\]]yin te/_phyi rol du zhen pa'i snang ba de la brdar byas pas sgra las byung ba yin par snang ba yin na/_de la mngon sum gyis rtogs pas ci zhig bya zhes sems pa la/_spyi'i rnam par shes pa de yang zhes bstan pa la/_de yang zhes bya ba ni sgra las byung ba'i las te rjes 'brel ni rjes su 'gro ba'o/_/sngon
[\[24b.4\]]po la sogs pa'i rnam pa'i cha ni mi gsal ba'o/_/gang gis sprul zhes bya ba ni sngon por mthong ba dang bag chags dag gis drangs pa yin gyi/_spyi tsam mthong ba las ni ma yin no zhes bya ba'i don to/_/spyi med par thal ba'i phyir te zhes bya ba 'di bstan pa yin no/_/sngon po la sogs pa'i rnam pa
[\[24b.5\]]las tha dad pa'i spyi la mtshungs pa'i rnam pa yin na don gyir mi 'gyur ba bstan pa ni/_de la yang zhes bya ba'i yang ni ni'i don to/_/gnyi ga yang zhes bya ba ni don dang spyi dag gi'o/_/dbang pos gzung bar mi 'gyur ro/_/zhes bya ba ni/_sgra las byung ba kho nas khyad par yang rtogs pa yin na/_dbang
[\[24b.6\]]po la don med pa'i phyir dbang pos gzung bar bya bar mi 'gyur ro/_/'on te sgra las byung ba ni gnyi ga'i 'dzin pa yin la/_dbang po ni khyad par tsam 'dzin pa yin no/_/de'i phyir 'bras bu dang bcas pa yin no zhes zer ba ni dbang pos zhes bya ba'o/_/dbang pos spyi mi 'dzin pas brda med pa'i phyir/_sgra
[\[24b.7\]]las byung bas 'di rig pa ma yin no zhes bstan pa ni sgra las zhes bya ba'o/_/mngon sum gyis spyi rtogs pa ma yin par bstan pa ni/_snang ba tha dad pa'i phyir ro zhes bya ba'o/_/gal te sngon po la sogs pa nyid sgra las byung ba'i yul can gyi gzhan spyi'i ma yin na de dang 'dra bar dbang po la don med pa
[\[25a\]]
[\[25a.1\]]yin no zhes bya ba'i thal bar 'gyur ba'i don nye bar bsdu ba ni gsal ba nyid sgras zhes bya ba'o/_/sngon po la sogs pa'i ngo bo spyi yin par smra ba po nyid sngon po la sogs pa gsal ba dang mi gsal ba'i rnam par dbye ba las/_dbang po dang sgra las byung ba'i shes pa dag
[\[25a.2\]]gi yul rnam par gzhag pa'i phyir/_dbang po 'bras bu med pa ma yin par bstan pa ni/_gal te dbang po shes don nyid/_/ces bya ba ste gsal bar shes pa'i don yin pa'i phyir ro/_/sgra sogs ni sgra dang gzugs la sogs pa las so/_/gcig gi ngo bo la mngon sum du ngo bo nyid
[\[25a.3\]]gnyis su mi snang ba'i phyir tha dad par snang ba ste/_gsal ba dang mi gsal ba gnyis su snang ba ga las te/_mngon sum las ni ma yin no/_/de yod na zhes bya ba ni sgra las byung ba la yod pa'i phyir/_da ltar ba dang nye ba la da ltar ba bzhin zhes bya ba'i rig pas so/_/gsal ba'i ngo bor gcig
[\[25a.4\]]pa'i dngos po yin du zin kyang de yang da ltar ba'i nye ba yin pa ni/_mngon sum kho na'i yul yin gyi/_sgra'i sbyor ba ni de la 'bras bu dang bcas pa ma yin la/_gzhan du ni sgra yin no zhes bya ba'i rnam par dbye ba zer ba ni/_de lta na yang 'das pa dang ma 'ongs pa dag ces bya ba ste/_mi snang ba med
[\[25a.5\]]pa zhes bya bar sbyar ro/_/mig gi rnam par shes pas gzung ba'i phyir yul thag ring ba la sgra thos pa'i shes pas rtogs pa yin te/_gzhan du na gnas la ltos nas kyang ji ltar yul thag ring ba nyid yin te/_de yang rna bas ma rtogs pa'i phyir ro zhes bstan pa ni/_de ni rgyang ring yul
[\[25a.6\]]nyid du zhes bya ba'o/_/sngon po la sogs pa'i gsal ba la brten pa mtshungs pa nyid tsam gyi ngo bo sngon po la sogs pa'i cha dang ldan pa'i rigs nyid snang ba ma yin nam snyam du sems pa la/_rigs ldan rigs min zhes bya ba'o/_/gsal ba'i ngo bo ni so sor gcig la gcig ldog par grub
[\[25a.7\]]pa rang rang gi rgyu las gyur pa yin zhes gzhan gyis kyang khas blangs pa bstan to/_/de 'di rigs dang ldan pa yin gyi rigs ni ma yin no zhes ci las shes she na/_gang gis gzhan la brten pa'i phyir/_gzhan la ltos pa ni gzhan la brten pa yin la/_khra bo la khu yu nyid du snang
[\[25b\]]
[\[25b.1\]]ba ma yin te/_tha dad pa'i gzhan la ltos pa nyid ni 'bras bu nyid yin la/_de khu yu la sogs pa la phan tshun med do/_/de bstan pa ni/_ltos phyir 'bras bu nyid du brjod/_/ces bya ba'o/_/rang gi rgyu la ltos nas 'bras bu nyid yod do zhe na/_de lta na yang grub pa ni ltos pa
[\[25b.2\]]med pa yin te/_gzhan la rag ma las pa'i phyir ro zhes bstan pa ni/_grub pa'i phyir zhes bya ba ste rdzogs pa'i phyir ro/_/ma grub pa ni grub pa 'ba' zhig kho na yin gyi/_ltos pa ni ma yin te/_rang nyid med pa nyid kyis so/_/khra bo la sogs par grub pa 'bras bu ma yin pa ni ltos par byed pa ma
[\[25b.3\]]yin te/_ltos pa med par dmigs pa'i phyir dang /_rdzogs pa nyid kyis de la ltos nas 'bras bu ma yin pa'i phyir ro zhes bstan pa ni/_'bras min ji ltar yang ci zhig_/ces bya ba rnam pa gnyis su'o/_/de'i 'di zhes ji ltar 'bras bu yin pa de bzhin du de nyid 'di'o zhes 'bras bu ma
[\[25b.4\]]yin par rtogs pa nyid do zhe na rtog pa 'ba' zhig gis 'brel par byed pa yin gyi/_mngon sum gyis ni ma yin te de las bzlog par dmigs pa'i phyir ro/_/gsal ba'i ngo bo las gzhan nyid yin na/_de ste gsal ba'i ngo bo rigs dang 'brel pa med do/_/gang gi phyir tha mi dad pa dang /_cig
[\[25b.5\]]shos kyis rnam par rtog pa med pa de'i phyir rigs ni rang bzhin med pa yin te tha dad pa dang cig shos nyid du brjod par bya ba ma yin te/_dngos po ma yin na zhes bya ba'i don to/_/gal te tha dad grub ces bya/_/zhe na dang /_'bras min nyid ces bya ba yang /_spyi yin zhes bya ba ni zhar las byung ba'o/_/ldog
[\[25b.6\]]pa'i phyogs la brten nas bshad pa ni/_gzhan nyid yin na de 'brel med/_/ces bya ba 'dis rtogs pa'i don yin no/_/gal te tha dad grub ce na/_/zhes bya ba 'dis 'bras bu ma yin pa'i gsal ba'i yul kho na la 'chad par byed pa ni/_de bzhin du khra bo la sogs pa ni gzhan la ltos
[\[25b.7\]]pa med par zhes bya ba'o/_/'bras min ji ltar yang ci zhig_/ces bya ba ni/_gsal ba'i yul kho nar bstan pa ni/_bzlog pa la smos kyang ci dgos zhes bya ba ste 'bras bu ma yin pa'i gsal ba'i ngo bo la'o/_/gzhan nam spyi yang rung zhes bya ba ni mngon par 'dod pa yin no/_/gsal
[\[26a\]]
[\[26a.1\]]ba las gsal ba gzhan nam zhes bya ba 'di ni snga ma las zlos pa yin la/_nyes pa bsu ba yang ma yin te bar chad med pa nyid kyis mi dran pa med pa'i phyir ro/_/de ltar na khro bo la sogs pa'i ba lang nyid ni spyi ma yin te/_ri bong gi rwa bzhin du 'brel pa med pa'i phyir ro/_/
[\[26a.2\]]gal te 'gyur na ri bong gi rwa la yang 'gyur ro snyam du sems pa la/_med pa rigs su thal mi 'gyur/_/zhes bya ba smos te/_med pa ni ri bong gi rwa'o/_/ci las shes she na/_ltos pa med pa'i phyir te/_rtogs pas 'brel par byed ces bya ba'o/_/ltos pa'i mtshan nyid kyi 'brel pa
[\[26a.3\]]rtogs pas sprul pa'i rigs dang rigs dang ldan pa dag bstan pa ma yin no/_/'di ni ri bong gi rwa dang ba khra mo dag la yod pa ma yin no/_/de la brten nas zhes bya ba ni ba khra mo la sogs pa la brten nas so/_/de la yang ni ba khra mo la sogs pa la ba lang nyid kyi rtog pa 'jug par byed
[\[26a.4\]]pa yin pa'i phyir te zhen pa'i phyir/_spyi de'i ngo bo yin gyi ba khra mo la sogs pa de dag gi 'brel pa can tha dad pa ni yod pa ma yin zhing /_tha mi dad pa yang ma yin no zhes bstan pa ni/_de'i bdag nyid kyi zhes bya ba'o/_/dngos su 'brel pa dang bral bar 'dod pa tsam las byung ba rnam par rtog
[\[26a.5\]]pas byas pa'i 'brel pa ni/_phyogs dang mthun phyogs pa bzhin du ri bong gi rwa dang ba khra mo dag la yang cis mi 'gyur snyam du sems pa la/_khyad par bstan pa ni de'i phyir ri bong la brten nas zhes bya ba ste/_byis pa dang phyugs la sogs pa yang ba khra mo mthong nas/_thu yul la sogs pa
[\[26a.6\]]mthong na de nyid la de nyid 'di yin no zhes rnam par dpyod kyi/_rta ngang pa la sogs pa mthong ba la ni ma yin no/_/de yang don gyi khyad par mthong ba las byung ba rtogs pas byas pa'i rigs ni/_brda yod na sgra rnams kyis brjod par bya ba yin te/_de'i phyir ri bong gi rwa dang don mthong ba las byung ba'i
[\[26a.7\]]rtogs pas go bar bya ba'i yul la sgra rnams rgyud nas/_don gyi yul can du 'gyur ro zhes bstan pa ni de'i rigs kyi'o/_/khyad par ni gsal ba rnams so/_/de la 'jug pa ni rab tu 'jug pa'o/_/dgos pa gang dag gis yin pa de ni don can no/_/rtog pa dang mtshungs pa'i yul can rnams
[\[26b\]]
[\[26b.1\]]ji ltar gsal ba'i yul can yin zhe na/_rtog pa yang zhen pa las de'i yul can kho na yin te/_rtog pa dang mtshungs pa'i yul can rnams kyis so zhes bya ba'i don to/_/ngo bo rnams ni rang bzhin rnams te phan tshun khyad par can rnams la brten nas skyes pa'i rtog pas sprul pa ni rigs
[\[26b.2\]]yin no/_/'di de yang yin la khyad par yang yin pa'i rnam par gcod pa yod do/_/de la 'jug pa ni rtogs par byed pa ste/_gang dag gi dgos pa yin pa de dag gis so zhes kha cig 'chad do/_/de las zhes bya ba ni khyad par las so/_/der lhag par zhen pa zhes bya ba ni khyad par du
[\[26b.3\]]zhen pa'o/_/khyad par rtogs pa kho na las rigs rtogs pa'i phyir rnam par rtog pa'i bya ba nyid khyad par gyi yul yin no/_/de yang khyad par thams cad kyi thun mong yin pa'i phyir spyi zhes brjod do/_/gal te rnam par rtog pa'i bya ba kho na rigs yin na/_mi gsal ba'i ngo bo
[\[26b.4\]]rnam pa nyid ji ltar yin gang gi phyir ngo bo med pa la ni ngo bor rigs pa ma yin no snyam du sems pa la/_de la ngo bor snang ba'am zhes bya ba ste/_de la ngo bor snang ba ni gzung ba'i rnam pa ngo bor mthong bar sgro 'dogs pa rnam par rtog pa'i bdag nyid ni/_de'i bya ba'i ngo bo'i rigs la yang
[\[26b.5\]]'khrul pas sbyar ba thog ma med pa'i bag chags kyis bskyed pa yin la/_des kyang rigs su sbyar ba'i ngo bo'i rnam pas don la yang sbyor bar byed pa ni/_'khrul pa kho na yin par bstan pa ni/_don la de nyid du 'dzin pa zhes bya ba ste/_'dzin pa ni sbyor ba ste gcig tu byed pa'o/_/ngo bo'i
[\[26b.6\]]rnam pa nyid do zhes gzung ba'i rnam pa dang /_rigs sbyor yin pa nyid du zin kyang de dag shes pa gcig gi bdag nyid du gyur pa'i phyir gcig nyid du zhen pa ci las yin zhes dbye ba las dbye ba bstan pa ni/_ngo bo nyid la zhes bya ba'o/_/ngo bo nyid ni gzung ba'i rnam pa'o/_/mthong ba zhes bya ba ni rnam par
[\[26b.7\]]rtog pa'i bdag nyid du gyur pa nyid do/_/ma mthong ba zhes bya ba ni gsal ba dang rnam par rtog pa dag gi dbye ba zhes bya ba'i don to/_/de kho na mthong ba nyid kyis zhes bya ba ni dbye ba mthong ba nyid kyis so/_/rnam par rtog pa'i dbye ba'i ngo bo'i spyi brjod nas/_don las ldog
[\[27a\]]
[\[27a.1\]]pa'i ngo bo bstan pa ni don rnams kyis ni spyi gang yin zhes bya ba'o/_/gzhan dag gi ldog pa ni ldog par byed pa nyid kyi mtshan nyid de/_ngo bo gang gi yin pa de ni gzhan las ldog pa'i bdag nyid kyi dngos kho na spyi yin la/_
[\[27a.2\]]de brjod pa'i sgra dag yin gyi tha dad pa'i spyi yin par smra ba bzhin du ni 'thad pa ma yin pa'i phyir/_'dir gzhi mthun pa nyid ma yin no/_/de las ldog par byed pa nyid ni shes par byed pa ste/_de las ldog par byed pa zhes bya ba dang sbyar ba ste/_ldog par byed pa'i ngo bo'i don to/_/gal te 'jug par
[\[27a.3\]]yang zhes bya ba ni sgrub pa yang ngo /_/'gog pa zhes bya ba ni khyer nas mi 'ong ba ste 'gog par byed pa'i ngo bor rtogs pa yin no/_/de 'gog pa zhes bya ba ni 'gog par byed pa nyid do/_/dgag pa la zhes bya ba ni 'gog par byed pa nyid la'o/_/ba lang ngam ba lang ma yin zhes the tshom za ba/_ba
[\[27a.4\]]lang ma yin pa dang 'brel pa de la ba lang ngo zhes bya ba ni/_ba lang ma yin pa ldog par byed pa yin gyi gzhan la ni dang po nyid ba lang ngo zhes sbyor ba ni/_ba lang nyid sgrub pa'i ngo bo rtogs pa yin gyi/_rang gi mtshan nyid ni ma yin no/_/gzhan yang rig pa nyid kho na dngos po yang de yin la
[\[27a.5\]]spyi yang de yin te/_de yang dkar por yang 'gyur srid pas/_nag po zhes bya ba ni yang ldog par byed pa'o/_/nag po yang ba lang ma yin pa srid pas de ldog par byed pa ni ba lang ngo zhes bya ba las phyi nas rtogs par 'gyur gyi sngar ni ma yin no snyam du sems pa ni/_gal te sgra dang po'i zhes
[\[27a.6\]]bya ba'o/_/ngag la ni byed pa'i tshig gtso bo yin te/_bya ba ston pa'i phyir ro zhes ston pa ni/_len par mi byed pa 'dir zhes bya ba'o/_/gzhan ci yid ces bya ba ni mi len pa yin zhes bya bar sbyar ro/_/ming la gzhan du thal bar 'gyur ro zhes bstan pa ni khyer nas 'ongs pa ni khyer nas ma
[\[27a.7\]]'ongs pa 'gog par byed pa dang po 'dzin pa la'o/_/de ni ba lang ma yin pa la yang thal bar 'gyur bas ba lang zhes bya ba'o/_/de las kyang nag po ma yin pa la yang thal bar 'gyur ba'i phyir/_nag po'i zhes bya ba'i sel ba ni sgra'i don te/_sel ba kho na sgra'i don yin no zhes bya ba'i don to/_/
[\[27b\]]
[\[27b.1\]]ma yin par dgag pa kho na yin gyi/_med par dgag pa'i ngo bo ni ma yin te/_dngos po de las gzhan pa med pa'i phyir ro/_/yod par zin kyang spyi la bstan pa'i gzhi mthun pa ma yin pa nyid la sogs pa'i spyi la bstan pa'i skyon rnams su 'gyur ro/_/ma yin par dgag pa bsgrub
[\[27b.2\]]pa kho na yin no zhes zer ba ni/_gal te de bkag pa ni zhes bya ba'o/_/bden te ma yin par dgag pa la yang de'i bdag nyid kho na gzhan dang thun mong ma yin pa'i ngo bos med par dgag pa brjod kyi dngos po las tha dad pas thun mong ma yin pa ma rtogs pa'i ngo bo bstan pa ni bkag
[\[27b.3\]]pa ni 'gog par byed pa ste/_de'i rigs mi mthun pa'o/_/gzhan gyi rtog pa yin zhes bya ba ni thun mong ma yin pa'i ngo bo'i rtog pa'o/_/gal te yang cha de las sgra las rtogs pa ma yin yang sel bar byed pa'i bdag nyid kyis ni de nyid rtogs pa yin pa'i phyir 'jug pa kho na yin par
[\[27b.4\]]bstan pa ni/_sgra yi byed pa de la med/_/ces bya ba ste/_de nyid de zhes don du gnyer ba nyid do/_/gal te rta la sogs pa gzhan med na/_gzhan ba lang gi ji ltar yin gang gi phyir/_med pa sel bar byed pa'i ngo bo yang thun mong ma yin pa'i ngo bo dang bral ba med pa tsam kho na'o
[\[27b.5\]]zhes zer ba ni gzhan yod pa nyid ces bya ba'o/_/gzhan rtogs na zhes bya ba ni yul gzhan rtogs na'o/_/de yang 'di yin la rtog pa yang yin pa de skye ba'i phyir/_rang gi mtshan nyid kho na mthong ba ni gzhan las ldog par byed pa'i bdag nyid kyis rtog pa'i yul yin no/_/rang gi mtshan
[\[27b.6\]]nyid ni rang gi ngo bos rnam par rtog pa la mi snang ba ma yin nam/_ma yin du zin kyang rnam par rtog par 'gyur ba yin par bstan pa ni/_rtog pa'i rang bzhin zhes bya ba'o/_/rtog pa gzhan las ldog par byed par ji ltar shes pa de bzhin du/_de dang thun mong ma yin pa ldog par byed par yang
[\[27b.7\]]ngo snyam du sems pa la/_ji ltar de gzhan med par rtogs pa de bzhin du de med pa ma yin par bstan pa ni/_rang gi blo nyid de ste/_gzhan gyis dben pa kho na yin gyi/_thun mong ma yin no zhes bya ba ni rim pa gzhan no/_/thun mong ma yin pas med do zhes rtogs pa ma yin no zhes bya ba'i don to/_/
[\[28a\]]
[\[28a.1\]]rigs ldan rigs min zhes bya ba la sogs pas spyi ni tha dad pa'am/_tha mi dad par yod pa ma yin pa de lta mod kyi/_ngo bo med can spyi blo la/_/spyi nyid du zhes bya ba rang gi ngo bor mthong ba las spyi ni ma yin te/_spyi med kyang spyir snang ba'i blo ni dngul med kyang
[\[28a.2\]]dngul du snang ba'i blo bzhin du/_de ma yin pa la der 'dzin pas don la 'khrul pa yin te/_nya phyis la dngul bzhin du spyi yin par 'dod pa de yang bslad pa'i phyir te sgro btags pa'i phyir/_de 'ba' zhig las ni ma yin la/_ngo bo med pa'i don rnams gang dag yin pa de yang spyi yin te/_
[\[28a.3\]]bslad pa'i phyir ro/_/'di yang zhes bya ba'i don ni yang gi sgra'o/_/de 'di ni spyi med kyang ji ltar rang bzhin med par khas blangs pa nye bar sdud pa ni de nyid du na zhes bya ba'o/_/spyi nyid du ni mthong phyir zhes bya ba la/_spyi blo la zhes bya ba ni rtogs pa'i don te/_spyir snang ba'i blo ni spyi'i blo zhes brjod do/_/
[\[28a.4\]]'brel par ni ngo bo med pa can la rnam pa med pa nyid du'o/_/spyi blo la/_spyi nyid du ni mthong phyir dang /_/zhes bya ba ni spyi nyid du snang ba'i phyir ro/_/yang zhes bya ba ni srid pa'i don to/_/gal te rnam pa med pa nyid du 'gyur na zhes bya ba'o/_/kho bo'i bshad pa la ni rnam pa dang bcas pa dang rnam pa
[\[28a.5\]]med pa nyid kyi dbye ba med pa yin la/_lhag ma ni mtshungs so/_/rigs ldan rigs min zhes bya ba la sogs pas brjod par bya ba ma yin pa'i phyir/_rang bzhin med pa nyid du bstan to/_/de'i phyir ngo bo med pa'i don med rnams kyi spyi blo la zhes bya ba'i gang yin pa de yang tshigs su bcad pa
[\[28a.6\]]gsum gyis go rims bzhin du rnam par rtog pa'i bya ba tsam dang /_ldog pa dang 'khrul pa nyid rnams kyis dngos po med pa nyid yin pas brjod bya ma yin pa nyid bstan pa ni ngo bo med pas brjod bya min zhes bya ba'o/_/rigs ldan rigs min zhes bya ba 'dis brjod par bya ba ma yin pa nyid ni/_
[\[28a.7\]]rang bzhin med pa nyid la gtan tshigs ma grub pa ma yin no snyam du sems pa la gal te brjod pa 'ga' zhig las zhes bya ba ste/_gal te yang ba lang nyid rang gis gsal ba rnams las brjod par bya ba ma yin yang /_rta'i gsal ba rnams las ldog pa ni brjod bya kho na yin pa'i phyir brjod bya
[\[28b\]]
[\[28b.1\]]ma yin pa ma grub pa yin no/_/gang zhig kha cig tu brjod bya'i dbye ba mthong ba rang gi gsal ba la gzhan du mi 'gyur ro/_/de'i phyir rang gi gsal ba la brjod bya ma yin pa ni/_gsal ba gzhan la yang de kho na bzhin yin la/_'ba' zhig ni mtshan nyid mi mthun pa'i gsal ba dag kho na de
[\[28b.2\]]ltar tha dad pa yin gyi/_rigs dag la ni ma yin te/_ma dmigs pa'i phyir ro/_/gal te rigs dag la tha dad pa med na gsal bya dag ji ltar tha dad pa yin/_rigs nyid la rnam pa zhes zer te de gsal ba gsal bar byed pa'i phyir ro/_/rigs dag kyang de'i ngo bo nyid la dbye ba med pas
[\[28b.3\]]ji ltar de las kyang dbye ba yin zhe na/_dbye bas dmigs pa ba khra mo dang /_rta ngang pa la sogs pa'i gsal ba dag kho na'i dbye bas de'i rgyu can gyi rnam par rtog pa dag kyang yul gyi dbye ba la btags pa yin te de'i phyir rigs ni 'ga' zhig la brjod par bya ba ma yin par bstan pa ni/_min pa nyid la
[\[28b.4\]]yin zhes bya ba'o/_/'grel par ni rang gi ngo bo nyid dang /_khyab pa nyid kyis de brjod par bya ba ma yin pa nyid dang /_brjod par bya ba zhes khyab pa la brten pas/_ngag gcig gis bshad pa yin te/_khyab bya yod pa'i phyir khyab byed yod par bstan pa ni de nyid dang gzhan dag tu zhes bya ba'o/_/
[\[28b.5\]]brjod bya ma yin pa nyid ces zer ba ni ji ste spyi gzhan las zhes bya ba'o/_/tha dad par snang ba med pas brjod bya nyid ma yin na/_snang bar tha mi dad pa'i phyir de lta yin na dngos po ma yin te/_de bstan pa ni tha dad par mi snang na zhes bya ba ste/_so sor snang ba tha dad pa med pa nyid ni de nyid la tha dad pa ni
[\[28b.6\]]de nyid ma yin pa'i phyir rjes su dpag pa ma yin te/_de nyid dang gzhan nyid brjod du med pa zhes bya ba'i don to/_/gal te de dag gi ni ri bong gi rwa la sogs pa rnams kyi'o/_/rnam par rtog pa'i bya ba tsam gyi gzhan las ldog pa'i 'khrul ba ni/_mtshan nyid mi mthun pa'i spyi brjod par bya ba
[\[28b.7\]]yin na 'das pa dang ma 'ongs pa sgra sbyor bar mi 'gyur te/_spyi med pa'i phyir ro zhes bstan pa ni/_'das pa dang ni ma 'ongs pa yin zhes bya ba'o/_/ci'i phyir spyi med ce na yod pa zhes bya ba ni dngos po'i spyi med pa gsal ba'i ngo bor ji ltar 'gyur/_med pa'i chos nyid ni yod pa nyid du 'gal bas khyab
[\[29a\]]
[\[29a.1\]]pa yin par bstan pa ni med pa'i chos gang yin pa zhes bya ba'o/_/yod pa med pa'i chos nyid yin na med pa khyab par byed par 'gal ba yin par bstan pa ni/_yod pa min na yang zhes bya ba'o/_/da ltar yod pa la ni bum pa'i sgra gtso bo yin la/_med pa 'das pa la
[\[29a.2\]]sogs pa tshad ma'i yul nyid thun mong ba'am/_gzhan las nye bar btags par byed do snyam du sems pa ni gal te nye bar btags las de 'dod ces bya ba ste/_'das pa la sogs pa spyi nye bar btags pa pa yin pa'i phyir med pa'i chos nyid mi 'grub ste/_yod pa nyid la 'gal ba khyab pa mi 'grub
[\[29a.3\]]po zhes bya ba'i don to/_/de bstan pa ni med pa zhes bya ba ni ma grub pa'o/_/yod pa yang med pa'i chos yin na/_khyab par byed pa 'gal ba yin pa'i phyir de yang ma grub pa yin par bstan pa ni/_gang zhig nye bar btags pa zhes bya ba ste/_gzhal bya nyid du 'dra ba'i phyir da ltar ba'i bum pa 'das
[\[29a.4\]]pa la nye bar btags pa ni/_snam bu la yang khyad par med do/_/de'i phyir 'das pa'i bum pa'o zhes bya bas 'das pa'i snam bu'o zhes bya bar 'gyur ro/_/zhes bstan pa ni 'das pa zhes bya ba la sogs pa de la zhes bya ba'o/_/gzhal bya nyid du 'dra ba nyid kyis nye bar btags pa ni/_'das pa'i snam
[\[29a.5\]]bu la sogs pa la yang 'gyur bar bstan pa ni 'brel pa med par zhes bya ba'o/_/nye bar btags pas kyang med pa la 'jug pa'i sgra ni/_med pa'i yul can du 'gyur bar bstan pa ni/_'jug na ni zhes bya ba'o/_/de yang zhes bya ba'i sgra'i brjod bya'o/_/gcig yin pa'i phyir zhes bya ba ni da ltar ba dang ngo /_/'das
[\[29a.6\]]pa la sogs pa'i dus kyi 'pho ba 'jug pa tsam mo zhes bya ba'i lta ba la ni 'das pa la sogs pa gcig pa nyid du rigs so/_/de nyid yin te zhes bya ba ni da ltar ba nyid do/_/spyi lta bur zhes bya ba ni dngos po'i rang gi ngo bo rtogs pa yang don byed pa dang bral ba nyid kyi spyi lta bu'o/_/don gyi ngo bo ni da ltar ba
[\[29a.7\]]bzhin du don byed pa med kyang spyi lta bu ma yin te/_snang ba tha dad pa'i phyir ro zhes bstan pa ni gal te de med na zhes bya ba'o/_/gal te 'das pa la sogs pa rtogs pa las tha dad pa kun rdzob yin na/_de rnam par dbye ba byed pa po ma yin te/_rtogs pa thams cad don la dmigs pa nyid du bye brag med pa'i phyir ro zhes
[\[29b\]]
[\[29b.1\]]bstan pa la/_kun rdzob 'di ci zhes bya ba ni ma yin pa kho na'o/_/ci las shes she na don zhes bya ba'o/_/tha snyad kyi ngo bo ni kun rdzob yin pa la don go bas gnod pa yin par bstan pa ni kun rdzob bden pa'i zhes bya ba'o/_/dngos po brjod par bya ba yin na btags pa ma yin te/_gtso bo nyid du thal
[\[29b.2\]]bar 'gyur ba'i phyir dngos po ma yin pa la yin no/_/de'i phyir yang dngos po ma yin pa brjod byar thal bar 'gyur ro zhes bstan pa ni de'i phyir dngos po zhes bya ba'o/_/ba lang la ba lang ngo zhes bya ba bzhin du brjod pa tha dad pa can gtso bo ma yin nam/_de med pa las ni btags pa yin pa ni khur
[\[29b.3\]]bu ba la ba lang ngo zhes bya ba lta bu'o zhes zer ba ni/_'on te med par rtogs pa zhes bya ba'o/_/yul med pa nyid du sgrub par byed pa ni gang zhig mthong ba zhes bya ba'o/_/ngo bo gang du zhes bya ba snang ba'i dbye bar mi nus pa'i phyir ro/_/gang gis de dngos zhes bya ba ni med pa'i yul can nyid du
[\[29b.4\]]thal bar 'gyur ba'i phyir ro/_/'das pa la de'i ngo bo rtogs pa nyid da ltar bar sgro 'dogs pa ji lta ba de bzhin du/_de'i dus can du yang bstan pa ni de lta na ni/_'o na zhes bya ba'o/_/de lta ma yin pa ni rang gi ngo bo ma yin pa'o/_/spyi zhes bya ba ni mthong bar sgro btags pa'i ngo bo'o/_/thams
[\[29b.5\]]cad du zhes bya ba ni mngon sum mam rjes su dpag pa'o/_/'o na ni de zhes bya ba ni rjes su dpag pa'i yul lo/_/mngon sum gyis rtogs pa'i gsal ba'i ngo bo ni rjes su dpag pa'i yul ma yin yang /_mi gsal ba ni de nyid 'di zhes bya ba 'am thag ring ba yang rung ba yul kho na yin no
[\[29b.6\]]snyam du sems pa ni/_'on te mngon sum gyis kyang zhes bya ba'o/_/de nyid 'di'o zhes bya ba ni mngon sum pa ma yin te/_brtag par bya ba ma yin pa'i phyir ro/_/thag ring ba la yang rgyu'i skyon gyis rab rib can bzhin du yin par bstan pa ni/_spyi de la ni mngon sum nyid ces bya ba'o/_/gnyi ga'i
[\[29b.7\]]thun mong yin na zhes bya ba ni/_de nyid 'di'o zhes bya ba'i 'das pa dang da ltar ba gnyi ga de dang thun mong ba'o/_/mngon sum gyis da ltar ba 'das pa'i snang ba dang lhan cig pa tha mi dad par ma rtogs pa yin par bstan pa ni da ltar bar snang ba ni zhes bya ba'o/_/rnam par rtog pa la yang de'i bya ba las
[\[30a\]]
[\[30a.1\]]tha dad pa thun mong ba'i ngo bo med par bstan pa ni/_du ma nyid du snang na yang zhes bya ba'o/_/de'i sgrub pa rigs dang 'dra ba nyid 'brel pa la sogs pa nye bar byas pa kho na nye bar btags pa yin gyi/_rgyu mtshan med pa tsam gyi rgyu can ma yin par bstan pa ni/_blo ni 'khrul
[\[30a.2\]]pa med 'jug pa/_/zhes bya ba'o/_/rgyu mtshan dang de dang 'brel pa'i rgyu mtshan nyid yin gyi rgyu mtshan med pa tsam gyi rgyu can ni nye bar btags pa ma yin te/_thal ches pas 'khrul ba'i phyir/_rgyu mtshan dang de dang 'dra ba'i rgyu can nyid kyis gtso bo dang btags par yang bdag nyid ji lta ba bzhin
[\[30a.3\]]du yul la ma 'khrul pa kho na'o zhes bya ba'i 'dod pa gzhan yin no snyam du sems pa la/_gtso bo dang sgro btags pa'i rgyu mtshan yod pa kho na la blo 'jug gi_/med na ni 'khrul pa med pa ma yin no/_/'grel par ni 'khrul pa med pa'i blo'i yul gtso bo yin la/_gzhan
[\[30a.4\]]ni btags pa yin zhes khong nas 'byung ba yin te/_de bstan pa ni cig shos zhes bya ba ni 'khrul pa'o/_/khong nas dbyung ba gang yin zhe na/_bram ze'i khye'u la yang zhes bya ba'o/_/gzhan du zhes bya ba ni rgyu mtshan med pa tsam yul du btags pa la'o/_/yul med pa ni btags pa pa
[\[30a.5\]]yin te/_'dra ba'i rgyu mtshan nyid kyis gtso bo ma yin pa bzhin no/_/'khrul pa med pas 'jug pa bstan pa ni/_don med na yang 'gro ba yis/_/zhes bya ba ste/_don med pa nyid ni btags pa ba ma yin te/_'khrul pa med par 'jug pa nyid ma yin no zhes bya ba'i don to yang na dngos dang btags
[\[30a.6\]]pa bdag gi rgyu mtshan ni/_dngos la 'khrul pa med par 'jug pa nyid kho na'o zhes bya ba tshigs su bcad pa snga ma'i don la yang sbyor bar byed pa ni gang la zhes bya ba ste/_gcig la 'khrul pas 'jug pa nyid/_gzhan la de las bzlog pa kho na yin no zhes bya ba'i don to/_/'grel pa'i bshad pa ni
[\[30a.7\]]gsal ba kho na yin no/_/gzhan du zhes bya ba ni dgos pa dang bcas pa las so/_/mtshungs pa'i phyir zhes bya ba ni 'khrul pa med par rtogs pa nyid kyis so/_/yod pa dang med pa'i yul nyid kyis don sna tshogs pa ni ba lang gi sgra bzhin du gtso bo kho na yin no snyam du sems pa la/_gnyi ga la
[\[30b\]]
[\[30b.1\]]rtogs bya gcig pa nyid du bstan pa ni dngos po med pa 'dzin pa zhes bya ba ste/_gang gi phyir bum pa'o zhes 'das pa'am/_da ltar ba la tha dad par 'jug pa ma yin no zhes bya ba'i don to/_rnam pa mtshungs pa can gyis zhes bya ba ni da ltar ba dang ngo /_/rtogs pa nyid las zhes bya ba ni rtogs bzhin pa med
[\[30b.2\]]pa'i phyir ro/_/zhig par ma shes pa zhes bya ba ni 'das pa'i khyad par dang bral ba la'o/_/'di zhig go zhes bya ba ni 'das pa'i khyad par can la'o/_/the tshom zhes bya ba ni zhig pa la zhig pa 'am 'on te ma zhig pa zhes so/_/dngos po 'dzin pa'i rtog pa la 'das pa'i shes pa gnod pa
[\[30b.3\]]yin par bstan pa ni/_gal te dngos po zhes bya ba'o/_/de las de dang zhes bya ba ni dus tha dad pa la yang lha sbyin kho na'o zhes bya ba ni gzhan gyi 'dod pa'o/_/yod pa'i rtags du ba la sogs pa ni/_khyab par byed pa yod bzhin par rnam par gzhag pa byed pa yin par bstan pa
[\[30b.4\]]ni 'on te rjes su dpag pa las zhes bya ba'o/_/rtags kyi khyad par las zhes bya ba nyid 'chad pa ni 'di ltar zhes bya ba'o/_/de ni zhes bya ba ni da ltar ba'i dngos po'i yul can yin no/_/mngon sum bzhin du bzung ba la yang cha kha cig la ma nges pa'i phyir ma bzung bar mngon par sems pa
[\[30b.5\]]yin no snyam du sems pa ni/_rnam pa gzhan zhes bya ba'o/_/nges pa'i bdag nyid kyi rjes su dpag pa la mngon sum gyi rigs pa med par bstan pa ni de la rnam pa gzhan de ni zhes bya ba'o/_/gzhan du zhes bya ba ni ma gtogs pa nyid la'o/_/'on te 'di la zhes bya ba ni snang bzhin pa la'o/_/
[\[30b.6\]]gal te ma mthong ba tsam la the tshom za ba ma yin na/_gang gis thal ches par 'gyur/_'on kyang chos can spyir mthong la de'i khyad par rnams ma mthong ba mthong bar 'dod pas the tshom gyi yul yin no zhes zer ba ni 'on te spyi zhes bya ba'o/_/mngon sum las gzhan pa mngon sum ma yin pa'i shes pa
[\[30b.7\]]ni dran pa ste/_mngon sum ma yin no zhes bkag pas khyad par gyi ngo bo la dmigs pa'i shes pa gzhan yang yod pa yin na ji ltar the tshom yin med par dgag pa yin na ni/_/ma mthong ba la the tshom du 'gyur ro zhes bstan pa yin par bstan pa ni/_med dang ma yin pa dag las/_/
[\[31a\]]
[\[31a.1\]]zhes bya ba ste/_rjes su byed pa yin pa'i phyir gnas ma yin pa la slar yang brjod pa lta bu'o/_/snang ba nyid don dang don ma yin pa la thun mong ba yin gyi/_don 'ba' zhig la ma yin par bstan pa ni 'o na ni snang ba tsam kho na la'o zhes bya ba'o/_/ma yin par dgag pa
[\[31a.2\]]dran pa the tshom gyi rgyu mtshan la spyi mngon sum mo zhes mngon sum gyi khyad par du mi rigs par bstan pa ni spyi mngon sum yin pa'i phyir zhes bya ba ste/_de yang khyad par gyi ngo bo yin pas so/_/gal te khyed kyi 'dod pa la yang mthong ba la the tshom med na/_/ma mthong ba yang the tshom med do zhes bya ba ji
[\[31a.3\]]ltar skyon ma yin zhe na/_bag chags las rtogs pa kha cig dmigs pa med par skye bzhin pa the tshom med par bstan pa ni de'i phyir zhes bya ba ste/_ma mthong ba 'ga' zhig la zhes bya ba'i don to/_/gal te rjes su dpag pa mngon sum bzhin du dngos po 'dzin pa yin na gzhan nyid du rtog pa
[\[31a.4\]]yin yang g.yo bar mi 'gyur ba zhig na/_g.yo ba yin te sngar rtogs pa'i rgyun ldog cing rgyun gzhan yang 'dod pa las skye bar bstan pa ni gal te der ni dngos po dang reg pas zhes bya ba'o/_/de med pa'i phyir ro zhes bya ba ni g.yo ba med pa'i phyir ro/_/rnam par rtog pa med pa yin yang rgyu
[\[31a.5\]]la rang gi ngo bo 'dzin pa dang bral bar 'gyur ba ma yin no/_/ma yin te rgyu med pa'i phyir zhes bya ba ni rjes su dpag pa'i rgyun yang phyin ci log pa yin na/_rnam par gcod par 'gyur gyi mngon sum ni ma yin no/_/de'i rgyu med na mi 'byung ba'i rgyun nyid du nges pa kho na rtags kyi bya ba ma yin no snyam du
[\[31a.6\]]sems pa ni 'on te gzhan du zhes bya ba'o/_/rjes su dpag pas dngos po'i rang gi ngo bo mthong ba na/_med na mi 'byung ba nyid du nges pa kho nar bstan pa ni de mthong na zhes bya ba ste dngos po'i mthong na'o/_/bstan pa yis zhes bya ba ni rjes su dpag pas so/_/de dang 'dra ba nyid las mngon
[\[31a.7\]]sum pa'i gzugs 'dzin pa'i bdag nyid kyi rjes su dpag pa la mthong ba ni/_rang gi ngo bo 'dzin pa ma yin no/_/mthong ba'i zhes bya ba ni mngon sum gyis te de ni dpe yin no/_/rang gi ngo bor ma mthong ba nyid g.yo ba yin par bstan pa ni reg bya reg ma yin zhes bya ba'o/_/bshad pa yin no zhes
[\[31b\]]
[\[31b.1\]]bya ba ni snang bzhin pa la mngon sum 'gal ba'i phyir ro zhes ma mthong ba kho na zhes 'dis bstan pa yin no/_/rnam par rtog par rigs pa ma yin no zhes bya ba ni the tshom za bar ro/_/rnam pa gzhan gyis zhes bya ba ni skad cig pa nyid dam ma goms pa'am thag ring ba'i khyad par la'o/_/dpag
[\[31b.2\]]bya la zhes bya ba ni mngon sum gyis ma nges la/_rjes su dpag pas nges pa'i khyad par gyi cha la yang rgyang ring po nas mthong ba'am/_ma mthong bas kha cig la yang rjes su dpag pa nyid yin te 'og gi cha la dbus kyi cha bzhin du dngos po gcig yin pa'i phyir ro/_/snang bzhin pa ni rjes su
[\[31b.3\]]dpag pa la yang slu bas g.yo ba ma yin pa ma yin no snyam du sems pa la snang ba la zhes bya ba'o/_/phyi rol la ltos pa'i dbye ba ni mngon sum dang rjes su dpag pa dag gis te/_mngon sum dang de'i snang ba dag gis yin gyi/_rang rig pa la ltos pa ni ma yin no zhes lan du bstan pa ni
[\[31b.4\]]tha dad ces bya ba'o/_/'ga' zhig ces bya ba ni rab rib las byung ba la sogs pa'o/_/rjes su dpag pa nyid kyang zhes bya ba ni mngon sum ltar snang nyid ces bya ba dang sbyar ro/_/da ltar ba'i dngos po'i ngo bor snang ba rjes su dpag pa yin du zin kyang /_de tsam gyis ni rab rib las byung ba
[\[31b.5\]]bzhin du tshad ma ma yin te/_'byung bar 'gyur ba'i dngos po dang 'brel pa med pa'i phyir ro zhes bstan pa ni/_yang na zhes bya ba'o/_/de ni skyes bu gzhan gyis zhes bya ba ni 'byung bar 'gyur ba'i mngon sum nyid kyis yin te/_da ltar ba ni rab rib las byung ba la yang yod pa'i phyir ro/_/rjes su
[\[31b.6\]]dpag pa nyid yin pa'i phyir zhes bya ba ni/_dang po'i rjes su dpag pa dang ldan pa mtshungs par dngos po 'dzin pa ma yin yang /_dngos po med na mi 'byung ba'i phyir dngos po 'dzin pa yin no/_/dngos po'i yul la dngos por snang ba thams cad rjes su dpag par btags par 'gyur bar bstan
[\[31b.7\]]pa ni/_rjes su dpag pa thams cad ces bya ba'o/_/yod pa yang med pa'i yul nyid du dngos dang btags pa'i mtshan nyid ma 'khrul pa dang /_cig shos kyi shes pa'i yul nyid ma yin no zhes 'di ci las shes snyam du sems pa la/_'jig rten gyi grags pa las so zhes bstan pa
[\[32a\]]
[\[32a.1\]]ni/_ji ltar dngos po nus med pa/_/zhes bya ba ste/_rab tu bstan pa la'o/_/med par brjod pa'i phyir med ce'am zhes bya ba ni gtso bo la sogs pa'i mnyan pa yin no/_/gtso bo la sogs pa dngos po ma yin te/_tshad ma ma yin pa'i phyir nus pa med pa'i dngos po
[\[32a.2\]]la grangs can gyi skyes bu'i sgra de 'bras bu du ma'i nus pa can la yang gtso bo'i sgrar byed do/_/de yang gtso bo'i sgrar byed la/_de yang 'bras bu sna tshogs pa nyid khas blangs pa'i phyir/_/yod pa'i yul yin yang btags pa yin te/_med pa'i yul la yang gtso bor bstan pa ni rtog
[\[32a.3\]]pa ci bzhin du zhes pa ste/_grangs can gyi rtog pa dang rjes su mthun pa'i dngos po med kyang /_gtso bo la sogs pa'i sgra gtso bor byas pa yin zhes bya bar sbyar te/_khyed kyi 'dod pa ni 'jig rten las phyin ci log par dmigs pa yin no zhes bya ba'i don to/_/med pa la yang gtso bo
[\[32a.4\]]la sogs par sgro 'dogs pa yin te sgro gdags par bya ba med pa'i phyir med pa'i yul can btags par 'gyur bas zer ba ni ji ste gzhan zhes bya ba'o/_/'das pa'i bum pa la sogs pa'i sgra 'khrul pa rtogs pa'i yul nyid btags pa pa nyid ma yin par bstan pa ni/_sgra las zhes bya
[\[32a.5\]]ba'o/_/zhig pa ste 'das pa la'o/_/ma zhig pa ni da ltar ba la'o/_/de 'dra nyid ni khyad par med pa nyid do/_/yod pa dang med pas yang mtshungs par kho na yin gyi des byas pa'i khyad par ni ma yin no/_/mngon sum la ni med pa la med pa kho na zhes khyad par yin par bstan pa
[\[32a.6\]]ni don yod can zhes bya ba'o/_/'das pa dang /_da ltar ba la yang 'khrul pa med pa'i blo 'dzin pa nyid spyi tsam 'dzin pa yin te/_don yod pa'i phyir ni ma yin no/_/gtso bo la sogs pa'i blo yang rtog pa ji lta ba bzhin du spyi'i yul can kho na ma yin nam snyam du sems pa ni spyi tsam zhes bya
[\[32a.7\]]ba'o/_/gsal ba'i mthar thug pa nyid med na de spyi ma yin zhing /_'das pa la sogs pa yang ma yin par bstan pa ni de yang zhes bya ba'o/_/gsal ba ma gtogs pa'i 'ba' zhig 'dzin pa ni spyi ma yin par 'gyur yang tha mi dad pa la ni skyon 'di ma yin pa ma yin nam zhes zer ba ni 'on te gsal ba de nyid
[\[32b\]]
[\[32b.1\]]ces bya ba'o/_/gsal ba rnams kyi ngo bo ni phan tshun ldog par 'dod pa yin la/_tha mi dad par rtogs par mi nus pa'i phyir de la reg pa'i rtog pa ma yin no zhes bstan pa ni/_phan tshun khyad par can rnams ni zhes bya ba'o/_/snang ba ni log pa yin la ma log pa ni brtag bya kho na ma
[\[32b.2\]]yin nam zhes zer ba ni/_ngo bo gnyis ni yod na yang /_/zhes bya ba'o/_/de'i rjes su 'gro ba ste spyi'i'o/_/rang gi ngo bo nyid ni rjes su 'gro ba'i ngo bo'o/_/rang gi ngo bo nyid kyis zhes bya ba ni mngon sum gyis shes pa'i mngon sum yin no/_gal te gsal ba'i ngo bo ma log cing gcig yin na/_
[\[32b.3\]]gsal ba'i ngo bor mi 'gyur te/_de ldog pa'i ngo bo yin pa'i phyir ro zhes bstan pa ni/_gsal ba tha dad pa med par 'gyur te zhes bya ba'o/_/de lta na yang zhes bya ba ni gsal ba'i mthar thug pa med pa med pa'i phyir ro/_/dmigs pa kho na yin no zhes bya ba ni mngon sum gyis so/_/rjes su
[\[32b.4\]]song ba'i rnam pa can gyis shes pa zhes bya ba ni rnam par rtog pa'o/_/'di ltar sngon po zhes bya ba bzhin du 'di spyi'o zhes ji ltar sor mos ston pa ma yin zhes bstan pa ni/_de nyid de ltar zhes bya ba'o/_/bag chags las byung ba'i rjes su song ba'i shes pa ni/_don shugs kyis 'phangs pa
[\[32b.5\]]ma yin par bstan pa ni/_tha snyad kyi bag chags kyi zhes bya ba'o/_/gnas skabs kyi bsu ba ni spyi gzhan nyid ni zhes bya ba'o/_/rnam gzhan zhes bya ba ni snang ba gzhan no/_/snang ba gzhan te de ni de nyid ma yin no zhes bya ba'i rim pa'o/_/de ltar na ci 'gyur zhe na/_gzhan du'o zhes bya ba'o/_/ci las
[\[32b.6\]]she na mngon sum las so/_/bag chags las byung ba'i rtog pa ni don gyis 'phen pa ma yin par bstan pa ste/_rjes 'gro'i rtog pa las zhes bya ba'o/_/gsal ba las log pa yang spyi'i 'brel pa med par bstan pa ni de dag las te/_gsal ba dag las so/_/mtshungs pa'i
[\[32b.7\]]dngos ni gzhan nyid du gal te 'gyur na zhes bya bar sbyar ro/_/rta nyid khra mo la sogs pa dang 'brel pa med pa nyid yin pa'i phyir khyad par du byed pa ni de dag ces bya ba'o/_/lan ni de dag gi zhes bya ba'o/_/gzhan las log pa ni spyi yin pas dngos po ma yin te/_log pa dang ma log pa'i
[\[33a\]]
[\[33a.1\]]rnam par rtog pa'i gzhi ma yin par bstan pa ni ldog pa la ni zhes bya ba ste/_log pa ni de ma yin pa las log pas dngos po mtshungs pa bzhin du rtog par byed ces bya ba'i don to/_/gal te de dag nyid mtshungs pa'i ngo bor 'dod na de dag las gzhan du 'gyur ro zhes bya bar sbyar du
[\[33a.2\]]yang rung ngo /_/gang gi phyir dngos po'i ngo bo ni/_de nyid dang gzhan nyid dag gis brjod par bya ba ma yin pa de nyid kyi phyir/_/dngos po ma yin par bstan pa ni/_de phyir mtshungs nyid spyi 'di la/_/zhes bya ba ste/_rtog pa gcig gi rtogs par bya ba'i phyir/_de nyid dam gzhan nyid dag tu mngon
[\[33a.3\]]sum gyi yul ma yin no zhes bya ba'i don to/_/dngos pos yod pa'i spyi ni 'bras bu'am cig shos kyang rung ba de ni cig shos ma yin te/_spyi ma yin par thal bar 'gyur ro zhes bstan pa ni de 'bras yin zhe na yang zhes bya ba'o/_/'bras bu nyid yin na yang gsal ba bzhin du 'jig pa can du 'gyur
[\[33a.4\]]bar bstan pa ni/_'jig 'gyur de yang 'dod ma yin/_/zhes bya ba'o/_/'bras bu yang yin la rtag pa yang yin na 'gal ba ci zhig yod ce na/_dngos po tsam dang ni bya ba smos te/_dngos po nyid dam 'bras bu nyid kyang rung mi rtag pa nyid kyis khyab pa yin la/_mi rtag pa dang 'gal
[\[33a.5\]]bas khyab pa yin zhes bya ba'i don to/_/'bras bu nyid ma yin na yang /_/yod na thams cad la ltos min/_zhes bya ba'i rigs pas gsal ba rnams dang 'brel pa can ma yin pa'i spyi ni/_nam mkha' lta bur 'gyur zhes bstan pa ni ma 'brel ba dang zhes bya ba ste/_gsal ba rnams dang ngo /_/
[\[33a.6\]]dngos med ni rang bzhin med pa nyid de ri bong gi rwa bzhin du 'bras bu ma yin pa'i phyir ro/_/'khrul pa zhes bya ba ni rang gi rnam pa la don gyi bdag nyid du mngon par zhen pa las rtogs pa'i 'bras bu yin no zhe na zhes bya bas/_rnam rtog skye ba'i sa bon no/_/zhes zer ba'o/_/ba lang ngo ba lang
[\[33a.7\]]ngo zhes sngar mthong ba ngo shes pa ni gsal ba la spyi sgrub pa ma yin nam snyam sems pa la ngo shes pa ni zhes bya ba'o/_/ma nges pa zhes bya ba ni nges pa med pa'o/_/spyi rnams la gcig pa'i sgra'i rgyu mtshan sngar mthong ba ngo shes pa ni gsal ba rnams la yang khyad par can ma yin te/_ngo bo
[\[33b\]]
[\[33b.1\]]gzhan ma mthong ba la sogs pa'i khyad par yin pa'i phyir ro/_/yul med na ni blo rnams kyi/_/skye ba med ces zer ba ni spyi ni rtogs pa yin no zhes bya ba'o/_/thams cad mtshungs so zhes bya ba ni gsal ba rnams la yang brtags pa'i spyi ni mngon sum gyis rtogs pa ma yin no/_/
[\[33b.2\]]brda dang mtshungs pa'i yul nyid ni bzlog pa dang 'gal ba can yin te/_dngos po'i yul nyid la 'gal bas khyab pa yin par bstan te/_'di brda la ma ltos par rtogs pa ma yin gyi 'o na ci zhe na/_de la ltos pa yin no/_/'dis ni yul gang la brda yin pa'i yul de la de'i shes
[\[33b.3\]]pa yin no zhes bstan to/_/dngos po'i yul can nyid ni brda med pa dang mtshungs pa ma yin pa'i yul can ma yin pa nyid kyis khyab pa ni/_brda dang mtshungs pa'i yul nyid la 'gal ba khyab pa yin no zhes bstan pa ni dngos po'i stobs kyis skyes pa'i zhes bya ba'o/_/sgro 'dogs pa nyid do zhes
[\[33b.4\]]bya ba ni yul la'o/_/gal te spyi'i shes pa brda la ltos pa yin zhes ci las shes snyam du sems pa la brda med par zhes bya ba ste/_dang po bsring ngo zhes bya ba bzhin du gau zhes bya ba'i brda yin na/_'di ni go'i sgras brjod par bya ba yin zhes bya ba'i don yin pa'i phyir brda med na gar
[\[33b.5\]]yang sgra rjod byed ma yin no zhes bya ba'i don to/_/gsal ba gzhan mthong ba las zhes bya ba ni/_mthong ba'i gsal ba gzhan la de nyid do/_/zhes gsal ba gzhan mthong ba'o/_/ji ltar ba lang nyid la sogs pa rigs ni rtags dang brda la sogs pa'i shes pas rtogs par bya
[\[33b.6\]]ba de bzhin du skye ba gnyis pa zhes bya ba la sogs pa yang zhes bya ba bstan pa ni de bzhin du gsal byed la sogs pa'i zhes bya ba'o/_/nges pa'i bdag nyid kyi mngon sum la nges par byed pa po'i nye bar bstan pa don med par bstan pa ni/_mngon sum gyis ni gzung zhe na/_/zhes bya ba'o/_/nges pa'i
[\[33b.7\]]bdag nyid la yang nye bar bstan pa 'thad pa ma yin pas don med pa can nyid yin te/_rang nyid med pa'i phyir ro zhes bstan pa ni/_mngon sum gyis ni ma bzung ba'ang /_/zhes bya ba'o/_/brda ma bzung ba yang be'u ma tshol ba dang ma he la sogs pa'i tshogs mang po yongs su 'dor nas/_rang
[\[34a\]]
[\[34a.1\]]gi spyis ba lang gi tshogs dang nye bar 'gro'o zhes bya ba'i rigs pas dbang pos lhag par rtogs pa ma yin no snyam du sems pa ni ji ste yang dngos po zhes bya ba'o/_/de ni de ltar ma rtogs phyir/_/zhes bya ba ni brda med na'o/_/ba lang nyid ni zhes bya ba ni brda med pa'o/_/
[\[34a.2\]]gzhan gyi zhes bya ba ni rje rigs la sogs pas so/_/gsal ba ni mngon par gsal ba ste de kho na nyid kyi ngo bo'o/_/ba khra mo la sogs pa'i gsal ba rnams mtha' yas pa ma yin nam/_rigs gcig med na gcig gi sgra nges par sbyor ro/_/dbye ba rnams ni/_mtha' yas phyir na
[\[34a.3\]]'khrul pa nyid/_/ces bya ba'i rigs pas zer ba ni mtha' yas gsal ldan zhes bya ba'o/_/'on te brda ma bzung yang gsal byed la sogs pa rnams la de nyid 'di'o zhes rjes su 'brel bas brdar byed pa ni/_ba lang nyid la yang mtshungs par bstan pa ni/_ngo shes pa zhes bya ba'o/_/nga ro
[\[34a.4\]]rtsub pa la sogs pa ni sgra dang ldan pa nyid la sogs pa'o/_gal te rta ngang pa la sogs pa las/_ba khra mo la sogs pa la ngo bo gcig med na/_dbye ba med par 'di kho na de'i zhes gcig tu 'dzin pa sgra med par ji ltar skyed par byed snyam du sems pa ni/_ji ltar rigs med shes pa'i zhes
[\[34a.5\]]bya ba smos te/_ji ltar ba khra mo la sogs pa rnams la rgyu mtshan med kyang ba lang nyid yin gyi rta ngang pa la sogs pa rnams la ni ma yin pa de bzhin du mthong ba las de la de ltar 'dzin pa yang de lta bu'i ngo bo'i shes pa mig la sogs pa rnams kho na la yin gyi/_rna ba la sogs pa rnams la ni
[\[34a.6\]]ma yin te/_rgyu mtshan gzhan med kyang rang bzhin gyi yin no zhes bstan pa yin no/_/blo gcig tu 'gyur ro zhes bya ba ni 'di gcig bya ba yin blo yang yin pa'o/_/mtshungs pa'i rnam pa nyid ces bya ba ni gzhal bya'i ngo bo'o/_/blo skyed pa nyid ces bya ba ni de'i rnam pa'i blo skyed par byed pa'o/_/
[\[34a.7\]]tha dad pa'i bdag nyid kyi blo skyed pa 'gog par mi byed pa ma yin nam/_'on kyang gcig tu snang ba nyid yin no zhes bdag smra'o snyam du sems pa la/_rnam pa 'gas kyang ni mngon sum la sngon po bzhin du gcig tu snang ba ma yin pa'o/_/mig la sogs pa'i shes pas gzhan du mi 'thad
[\[34b\]]
[\[34b.1\]]pas brtags pa yang yod pa kho na ma yin nam/_de bzhin du ba lang nyid kyang yin no zhes bstan pa ni/_gal te zhes bya ba ste ba lang nyid la sogs pa'i blo bzhin du gzugs la sogs pa'i blo ni ba khra mo la sogs pa tsam las 'byung ba ni ma yin te/_mig la sogs pa med na med pa'i phyir ro/_/
[\[34b.2\]]de'i gzugs bzhin du dbang po las 'das pa mthong ba po la de'i ngo bor snang bar 'gyur bar srid do snyam du sems pa la/_gal te lta ba po'i zhes bya ba'o/_/de bzhin du rigs ni dbang po las 'das pa ma yin te/_khas ma blangs pa'i phyir ro/_/khas len na ni don gyis go ba nyams par
[\[34b.3\]]bstan pa ni/_rigs rnams ni ma yin zhes bya ba ni gzugs can nyid ma yin pa'o/_/yan 'gar ba rnams ni gsal bya 'dzin pa dang bral ba rnams so/_/de dag 'dzin na de rnams kho na de lta bu'i shes pa skyed par byed pa'i phyir don gyis go ba nyams pa yin par bstan pa ni gsal ba
[\[34b.4\]]'dzin tshe na 'ang zhes bya ba'o/_/lugs kyi ni dbye ba zhes bya ba ni gsum mo/_/bag chags kyi khyad par la mig tu smra ba'i 'dod pa bstan pa ni/_gang zhig 'bras bu ldog pas zhes bya ba ste/_ldog pa las 'grub par 'gyur ro zhes bya ba'i rigs pas/_gang gi phyir gsal ba rnams
[\[34b.5\]]nyid la rnam pa 'gas gcig gi blor 'gyur ba dang /_rang gi ngo bor snang ba yang rigs la ni ma yin no/_/de'i phyir phyi'i don byed pa yin par lta zhog gi/_/rtog pa dang cig shos kyi ngo bo'i shes pa tsam gyi byed pa yang nus pa med pa'i phyir ro/_/nus pa nye bar brjod pa thams cad dang bral ba'i
[\[34b.6\]]mtshan nyid nye bar brjod pa med par 'thob bo zhes bstan pa ni/_shes pa tsam gyis zhes bya ba'o/_/rang bzhin med pa zhes bya ba ni nye bar brjod pa med pa'o/_/snang bzhin pa dmigs pa med pa yin gyi gzhan gyi ni ma yin no zhes bstan pa ni/_gang dang gang zhes bya ba ste/_de dngos
[\[34b.7\]]po med pa yin te/_brjod bya nyid dang gzhan nyid dag tu brjod bya yin pa'i phyir ro/_/shes pa tsam gyi don byed par yang mi rung ba'i phyir zhes bya ba la sogs pa ji skad du bstan pa'i spyi'i mtshan nyin yin la/_de las bzlog pa rang gi ngo bor snang ba'i brjod bya nyid ni brjod bya ma yin pa nyid
[\[35a\]]
[\[35a.1\]]ces bya ba la sogs pa'i mtshan nyid can rang gi mtshan nyid yin par bstan pa ni/_ji skad bshad las bzlog gang yin/_/zhes bya ba'o/_/rang gi ngo bo nyid la mtshan nyid ces bya bar ni mi rigs te/_spyi'i mtshan nyid la rang gi ngo bo med pas khyab par byed pa ma yin pa'i phyir/_
[\[35a.2\]]gang zhig rang gi gsal ba rnams la khyab par mi byed pa de ni mtshan nyid ma yin par 'gyur ro snyam du sems pa ni/_'o na ji ltar zhes bya ba'o/_/yang na gsal ba ma khyab pa'i phyir zhes bya ba ni spyi ni khyad par la khyab par byed pa yin te/_mtshungs pa rnams kyi dngos po ni spyi yin no
[\[35a.3\]]zhes bya ba'i nges pa'i tshig las so/_/dngos po med par smra ba la ni de med pa'i phyir spyi ni rnam par rtog pa'i bya ba yin no/_/de yang dngos po la brten pa yin te/_rjes su dpag pa nges pa'i tshul gsum pa'i rtags yod na yod pa'i phyir ro/_/ma grub pa dang 'gal ba las byung ba ni dngos
[\[35a.4\]]po med pa la brten pa yin te 'brel ba med pa las byung ba'i phyir ro/_/ma nges pa yin pas gnyi ga la brten pa yin te/_gcig tu yang nges pa med pa'i phyir ro zhes bstan pa ni spyi de yang rnam pa gsum zhes bya ba'o/_/'grel par bshad pa ni gsal ba kho na'o/_/dngos po dang /_dngos
[\[35a.5\]]po med las zhes bya ba ni grub pa dang bde ba tha dad pa nyid kyi snang ba tha dad pa'i ming can nyid kyis so/_/dngos po dang dngos po med pa nye bar len pa zhes bya ba ni sgrub pa la sgrub byed du rung ba nyid kyi mi dmigs pa dag bstan pa yin no/_/gnyi ga la brten phyir zhes bya ba snang ba dmigs pa la
[\[35a.6\]]ltos pa yin par bstan pa ni gnyi ga'i nye bar len pa'i khyad par zhes bya ba'o/_/rang gi mtshan nyid kyis dngos po la brten pa ma yin te/_mi snang ba'i phyir la snang bzhin pa la ni 'gyur ba de lta na spyi'i dngos por thal bar 'gyur ba ma yin nam zhes zer ba ni/_gal te dngos rten dngos
[\[35a.7\]]'brel phyir/_/zhes bya ba ste/_dngos po la 'gyur gyi med pa dngos po ma yin pa spyi la ni mi 'gyur te/_dngos po kho nar 'gyur ro zhes bya ba'i don to/_/dngos po 'dzin pa nyid kyi phyir dngos po'i 'bras bu yang yin no zhes zer ba ni dngos 'brel phyir zhes bya ba'o/_/lan ni/_rnam pa 'gas kyang
[\[35b\]]
[\[35b.1\]]rnam shes la/_/de dngos snang ba med phyir ro/_/zhes bya ba dang /_de'i phyir de ni shes tsam gyis/_/don byed par yang mi rung nyid/_/ces bya bas lan rgyas par btab pa yin no/_/byung bar gyur pa dang 'byung bar 'gyur ba zhes bya ba de'i shes pa spyi la ma dmigs par snang ba'i phyir/_
[\[35b.2\]]'das pa dang ma 'ongs pa ni spyi ma yin par bstan pa ni mthong phyir zhes bya ba'o/_/gzhan du zhes bya ba ni spyi med kyang ngo /_/shes pa dngos po la brten pa zhes bya ba 'grel pa ni/_gal te dngos rten dngos 'brel phyir/_/zhes bya ba'i rang gi mtshan nyid kyi dngos po khas blangs nas bkod pa yin no/_/
[\[35b.3\]]gal te shes pa de spyi la yin nam zhes bya ba la sogs pa ni spyi yod par ro/_/bzlog pa la zhes bya ba ni spyi med pa la'o/_/rang dang spyi'i mtshan nyid kyi dngos po 'dzin pa'i spyi'i shes pa dngos po la brten pa ji ltar brjod ces zer ba ni/_gal te dngos chos nyid nyams na/_/zhes bya ba'o/_/
[\[35b.4\]]brgyud pas rang gi mtshan nyid kyi ngo bo dngos po la brten par bstan pa yin no zhes bstan pa ni/_dngos por 'dzin pa sngon 'gro can/_/zhes bya ba'o/_/lkog tu gyur pa zhes bya ba ni gtso bo la sogs pa bzhin du tshad ma'i yul ma yin pa'o/_/rang gi mtshan nyid kho na tshad ma'i yul yin pa'i phyir
[\[35b.5\]]gzhal bya yin par bstan pa ni/_rang gi mtshan nyid gcig gzhal bya/_/zhes bya ba'o/_/dngos po la rang gi mtshan nyid snang ba'i mngon sum dang /_spyi snang ba'i rjes su dpag pa ste shes pa gnyis ma yin nam/_gzhal bya gnyis phyir tshad ma gnyis/_/zhes bya ba yin na/_de ji ltar
[\[35b.6\]]gcig nyid yin snyam du sems pa la/_yod pa dang med pa zhes bya ba'o/_/rjes su dpag pa la yang rang gi mtshan nyid kho na rnam par dpyod kyi spyi tsam ni ma yin no/_/ci las she na don bya de las zhes bya ba ni rang gi mtshan nyid las te spyis mtshon bzhin pa'i rang gi mtshan nyid yin te/_de ltar
[\[35b.7\]]yang snang ba'i dbye ba las/_gzhal bya gnyis zhes bstan to/_/rang gi mtshan nyid kho na yod pa'am med pa nyid du rjes su dpag pas dpyod pa yin te/_rnam par dpyod par byed pa'i bdag nyid yin pa'i phyir/_'dzin pa ni ma yin no zhes bya ba'i don to/_/rang gi mtshan nyid yod pa dang med
[\[36a\]]
[\[36a.1\]]pa'i don du tshad mas rnam par dpyod pa rtogs pa dang ldan pa'i bstan bcos yin par bstan pa ni 'grel pa ni don gyi bya ba byed pa zhes bya ba'o/_/gang gi phyir rang gi mtshan nyid kyi don du bstan bcos yin pa de'i phyir des rtogs par byed pa'i tshad ma gnyis kyang rang gi mtshan
[\[36a.2\]]nyid kyi yul can du bstan par 'gyur ro zhes bstan pa ni/_des na zhes bya ba'o/_/mngon sum gyi dbang po las byung ba nyid ni rjes su dpag pa la sogs pa las tha dad pa'i rgyu mtshan ma yin te/_de med kyang rang rig pa la sogs pa mngon sum yin pa'i phyir ro zhes bstan pa ni ma
[\[36a.3\]]yin te/_dbang po skyed pa nyid ces bya'o/_/sgra las byung ba dang nye bar 'jal ba la sogs pa ni rjes su dpag pa las gzhan pa'i tshogs pa'i bskyed bya ni tshad ma ma yin te/_de bzhin du don dang 'brel pa mi 'grub pa'i phyir ro/_/'grub na yang rjes su dpag pa kho na yin no zhes bstan
[\[36a.4\]]pa ni de'i phyir gzhal bya rnam pa gnyis zhes bya ba ste/_snang bzhin pa'i rnam pa gnyis kho nas so/_/de lta yin dang ma khyab pa la sogs pa'i skyon yang med do/_/gal te rjes su dpag pa yang rang gi mtshan nyid kho na ston par byed pa ni gzhal bya rnam pa gnyis su mi 'gyur ba zhes zer ba
[\[36a.5\]]la/_de ni zhes bya ba ni rang gi mtshan nyid kyi ste/_mngon sum dang cig shos kyi tshad ma'i bya ba'i dbye bas gcig nyid rnam pa gnyis su rnam par gzhag pa yin no zhes bya ba'i don to/_/gal te gzhal bya ni tshad ma'i bya bas nye bar mtshon pa yin na/_gnyi ga la yang tha dad par mi 'gyur
[\[36a.6\]]te/_'on te de'i bya ba dang bcas pa yin na don dam pa ma yin la/_gzhan dang gzhan du nye bar bzhag pas gzhan dang gzhan yin pas mtha' yas par 'gyur ro zhes zer ba ni/_gal te rtogs pa'i dbye bas zhes bya ba'o/_/de'i phyir 'di ni de'i rang dang gzhan gyi ngo bo dag gis
[\[36a.7\]]zhes bya ba'i dbye ba'i mtshan nyid ni mi rung ngo /_/ci las she na don dam zhes bya ba ste/_de dag gis nye bar mtshon pa ni gcig nyid do zhes bya ba'i don to/_/mtha' med pa nyid ni de nye bar gnas kyang de nyid kyi nang gi dbye ba las so zhes bstan pa ni/_ltos pas byas pas zhes bya ba
[\[36b\]]
[\[36b.1\]]ste/_nye bar dmigs pas so/_/don dam pa ni mngon sum du snang ba yin te/_de las don byed par dmigs pa'i phyir 'dis ni de'i bya ba nye bar mtshon par brjod do/_/rjes su dpag pa la ni de ltar mtshon pa ma yin la/_mngon sum bya ba bcas par yang don dam dang kho na'o
[\[36b.2\]]zhes bstan pa ni/_yod pa yin zhes bya ba ni gang gi tshe dmigs pas 'di bshad pa ni rang gi ngo bos zhes bya'o/_/gal te dmigs pas zhes bya bas ni yod pa yin zhes bya ba la sogs pa 'phen pa yin no/_/gang gi tshe mi dmigs pa'i med pa yin la/_de las bzlog pas dmigs pa
[\[36b.3\]]nyid ni yod pa yin gyi gzhan ni ma yin no zhes bstan pa ni/_ri bong gi rwa la sogs pa ma dmigs pa zhes bya ba'o/_/dmigs par bya ba med par ji ltar mi dmigs pa nyid yin pa de bzhin du dmigs pa yang dmigs pa ma yin par bstan pa ni/_dngos po med pa ni zhes bya ba'o/_/
[\[36b.4\]]de yang zhes bya ba ni dmigs pa med pa ste/_dmigs par bya ba bzhin du gzhan gyis rtogs par bya ba yin na'o/_/blo'i mi dmigs pa med par mi 'gyur ba'i phyir don gyis go bar nye bar 'jog pa yin na/_thug pa med par 'gyur la gang gi phyir gang kho na la nye bar gzhag pa ma byas pa de
[\[36b.5\]]kho na la med par 'gyur ro/_/de bstan pa ni/_thug pa med pa'i phyir zhes bya ba ste/_blo ma dmigs pas med pa yin na thug pa med par brjod do/_/dngos po dang dmigs pa dag gcig nyid yin na/_mi dmigs pa dang dngos po ji lta mi 'gal bas dngos po yod pa de bzhin du
[\[36b.6\]]dmigs pa la yang 'gyur ro zhes bstan pa ni/_de lta yin na zhes bya ba ste shes pa gcig la 'dre ba dmigs pa na de las gzhan pa dmigs pa med pa nges par byed pa yin te ma 'dres pa'i phyir ro/_/de'i phyir thug pa med pa dang /_med pa rtogs pa zhes bya ba'i skyon yang med do zhes zer ba ni/_
[\[36b.7\]]'on te gzhan dmigs pa nyid ces bya ba'o/_/'di la lan btab zin zhes bya ba ni dngos po med par ni rtogs pa ma yin no zhes bya bas so/_/gzhan dmigs pa nyid ni de las gzhan pa dmigs pa med par nges pa khongs su gtogs par byed pa 'di yang tshad ma ma yin par brjod de/_
[\[37a\]]
[\[37a.1\]]gang gi phyir tshad ma can ma yin pa'i nges pa ni tshad ma ma yin no/_/gzhan rtogs pa'i ngo bo nyid de las gzhan pa mi rtogs pa'i ngo bo rang rig pa yin pas/_thug pa med pa ma yin no snyam du sems pa ni/_gzhan dmigs pa de nyid ces bya ba'o/_/rang rig pa gzhan las
[\[37a.2\]]dben pa de las mi dmigs pa gzhan dmigs pa med pa'i ngo bor mi 'gyur bar bstan pa ni/_de lta na yang de med do zhes bya ba'o/_/gcig rig pa kho na gzhan rig par byed pa ma yin pa ni gzhan du mi dmigs pa yin gyi med pa ni ma yin no/_/de lta yin na de dmigs pa kho na dngos po yin pa'i
[\[37a.3\]]phyir de las gzhan pa dmigs pa dag kho na yod pa dang med pa dag go/_/de bstan pa ni/_de lta na ni 'o na zhes bya ba'o/_/so sor nges pa'i ngo bo gzhal bya snga ma ma yin nam/_de la de'i dmigs pa gzhan yin pa'i phyir/_ji ltar dmigs pa yod pa yin snyam du sems pa ni/_gal te
[\[37a.4\]]so sor nges pa nyid ces bya ba'o/_/'ga' la yang zhes bya ba ste/_rjes su dpag pa la de bzhin du 'gyur ro zhes bya ba'i don to/_/dmigs par bya ba nyid kyi ngo bo rjes su dpag par bya ba nye ba ma yin pa'i phyir/_mngon sum la mi snang bar ci las shes she na gal te 'gas kyang zhes bya ba
[\[37a.5\]]smos te/_dmigs par bya ba ma yin pa'i yul la rjes su dpag pa tshad ma ma yin pa yin te 'brel pa med pa'i phyir ro/_/'gas kyang zhes bya ba ni rang gis sam gzhan gyis ma dmigs pa'i ngo bo ste/_rjes su dpag pa la yang ma rtogs bzhin pa ni de ltar yin pa'i phyir dmigs par
[\[37a.6\]]bya ba ma yin par mi rigs par zer ba ni/_de'i tshe zhes bya ba'o/_/de lta ma yin no zhes bya ba yang zhes bya ba ni dmigs par bya ba ma yin pa la yang ngo /_/dmigs pa med pa'i phyir zhes bya ba ni/_rang gi ngo bo dmigs pa med kyang ngo zhes bya ba ste snang ba dmigs pa'o/_/phyis zhes bya ba ni
[\[37a.7\]]thob pa'i dus su'o/_/sngar zhes bya ba ni rjes su dpag pa 'jug pa'i dus su'o/_/yod pa nyid ji ltar yin zhes bya ba ni rjes su dpag pa'i dus na'o/_/phyis nyid ces bya ba ni thob pa'i dus su'o/_/dmigs par bya ba nyid du rtogs pa zhes bya ba ni tshad mas rtogs pa'i phyir ro/_/
[\[37b\]]
[\[37b.1\]]rjes su dpag pa'i dus su de ltar rtogs pa ni mi snang ba nyid du 'gyur ro zhes zer ba ni dmigs par bya ba nyid du zhes bya ba'o/_/gzhan gyi tshe yang zhes bya ba ni rjes su dpag pa'i dus su yang ngo /_/gzhan du zhes bya ba ni dmigs bya ma yin pa'o/_/gzhan du rtogs zhes bya ba ni rtogs bzhin pa
[\[37b.2\]]nyid kyis so/_/'byung bar 'gyur ba'i yod pa la zhes bya ba ni thob pa'i shes pas yul la yin gyi/_rjes su dpag pa'i dus su 'byung bar 'gyur ba'i dmigs bya ma yin pa la ni ma yin no/_/dmigs par bya ba de nyid gzhan gyi ngo bos zhes bya ba ni sngar mthong ba'i ngo bos sam zhes pa'i
[\[37b.3\]]rnam pa'i ngo bos so/_/rang gi mtshan nyid don dam pa yin du zin kyang rjes su dpag pa'i yul don dam pa ma yin par zer ba ni/_ltos pa byas pa'i phyir zhes bya ba'o/_/de ltar rjes su dpag pas sgro btags pa'i ngo bo ni dngos po ma yin pa des na gnyi ga'i ngo bo nyid med pa'i phyir dngos po'i
[\[37b.4\]]mtshan nyid 'dres par bstan pa ni/_tshad ma gcig gis gnyi ga'i rang bzhin du zhes bya ba ste/_spyi ni ltos pa can yin pa'i phyir dngos po ma yin no/_/yang na zhes bya ba ni rang gi mtshan nyid kyang don dam pa pa ma yin te/_shes pas bstan pa nye bar mtshon pa'i sngon po la sogs pa
[\[37b.5\]]ni bden pa yin no zhes bya ba'i don to/_/tshad ma nyid du zhes bya ba ni mngon sum dang rjes su dpag pa dag go/_/thob bya gang zhes bya ba ni gnyi ga yang ngo /_/gal te gzhan gyi ngo bos de rtogs pa ji ltar yin/_gang gi phyir dkar po ni ser po nyid kyis rtogs pa ma yin no snyam
[\[37b.6\]]du sems pa la/_ji lta ba bzhin mngon zhen min pa'i phyir/_/zhes bya ba ste/_'khrul pas ni dkar po yang ser po nyid du rtogs so zhes bya ba'i don to/_/'khrul pa yin yang dkar po nyid ser po zhes ci las shes she na/_de ltar mngon par zhen pa kho nas so/_/de'i phyir med
[\[37b.7\]]pa'i yul 'khrul pa nyid yin no zhes zer ba ni ma dpyad pa kho na'o/_/rtogs nas zhes bya ba 'dis 'khrul pa nyid rjes su brjod nas tshad ma min zhes bya ba la sogs par sgrub par byed pa'o/_/gal te yang rang gi rnam pa mthong ba thob bya nyid du sgro 'dogs par byed la/_thob bya ni mngon par
[\[38a\]]
[\[38a.1\]]'dod pa'i bsam pas 'dzin pa ste bsam pa ji lta ba bzhin du 'thob par byed cing mi slu bar byed pa ni tshad ma yin te/_mngon sum bzhin no zhes bstan pa ni/_bsam pa la ni zhes bya ba'o/_/ji ltar bsam pa thob pa yin na/_gzhan ni gzhan gyi rnam pas rtogs
[\[38a.2\]]pa'am 'khrul pa nyid ji ltar yin zhes bstan pa ni/_rnam pa gzhan gyis kyang rtogs pa zhes bya ba ste/_rang gi rnam pa mthong nas sems la phyi rol du sgro 'dogs par mthong ba'i phyir 'gal ba med do/_/gal te bsam pa thob na thob par bya ba kho na snang ngo zhes ci'i phyir ma rtogs zhes
[\[38a.3\]]zer ba la/_phyogs 'di la zhes bya ba ste/_ji bzhin mngon zhen min pa'i phyir zhes bya ba la sogs pas dngos por 'dzin pa'i rnam par rtog pa bkag pa yin no zhes bya ba'i don to/_/bsam pa ni rtogs pa ma yin nam ji ltar bsam pa thob pa ni mi slu ba yin la/_de yod na ji
[\[38a.4\]]bzhin ma yin pa'i don du mngon par zhen pa ji ltar yin snyam du sems pa la/_gzhan du yang zhes bya ba nas rigs pa ma yin gyi zhes bya ba'i bar du'o/_/lan ni 'di ni 'chad par byed pa rnams kyis rtogs pa kho na yin no zhes bya ba ste/_de kho na nyid sems pa po ni snang ba'i
[\[38a.5\]]dbye ba las shes pa'i snang ba dang phyi rol dag gi dbye ba mthong nas de dag la gcig pa nyid du zhen pa ni ji bzhin ma yin pa'i don du mngon par zhen pa rig go zhes bya ba'i don to/_/de la ltos nas phyi rol las gzhan pa rang gi rnam pa mthong ba'i phyir/_ji ltar bsam pa de rtogs pa'i ngo bo zhes zer
[\[38a.6\]]ba ni de nyid du zhes bya ba smos so/_/tha snyad byed pa po'i skye bo la ltos nas bsam pa la mi slu ba yin par bstan pa ni ma yin te/_rnam par rtog pa rnams zhes bya ba ste/_de kho na nyid rig pa po la ltos nas 'khrul pa yin gyi cig shos la ni bsams pa la mi slu ba yin zhes bya ba'i don to/_/gnyis
[\[38a.7\]]na zhes bya ba ni rjes su dpag pa rtog pa yin pa'i phyir/_ma 'ongs pa'i thob bya la reg pa can yin gyi mngon sum ni ma yin te/_rang gi nus pa 'dzin pa'i phyir ro zhes bya ba'i don to/_/rjes su dpag pas gsal bar ni/_/zhes bya ba'o/_/yul rung can gyis mi shes pa'i ste/_mi gsal
[\[38b\]]
[\[38b.1\]]ba'i rnam pa/_rang gis shes phyir de shes yin/_/zhes bya ba'i rigs pas rang gi ngo bo nye bar gnas pa zhes bya bar sbyar te/_nye bar gnas pa dang nye bar gnas pa ma yin pa gang la yod pa de'o/_/rang gi ngo bo nyid kyis zhes bya ba ni tha dad pa'i rtog pa med pa'o/_/rnam par brtag pa 'byung
[\[38b.2\]]bar 'gyur ba zhes bya ba ni/_snga ma dang phyi mar gyur pa'i dngos po rnams kyi rgyun gyi brtag bya ba'o/_/de'i zhes bya ba ni mngon sum la'o/_/rgyun zhes bya ba ni 'byung bar 'gyur ba'i rgyun skad cig ma gzhan la'o/_/de 'di mngon sum las 'byung bar 'gyur ba'i rnam par rtog pa la rgyun dang de'i
[\[38b.3\]]rigs la 'jug pa ma yin par bstan pa ni/_'gal te zhes bya ba'o/_/skad cig gang gzung ba de'i rgyun la mngon sum las byung ba'i rnam par rtog pas lhag par zhen par byed do/_/de'i phyir 'jug pa'i yul la ltos nas kyang khyad par gyi yul can ma yin nam/_rjes su dpag pa
[\[38b.4\]]ni rgyu gzhan dang thun mong bas de ston par byed cing de las ltos nas kyang spyi'i yul can yin no snyam du sems pa la mngon sum gyi bya ba mi dpyad par rnam par rtog pa tsam la dpyod par byed pa ni gnyi ga yang spyi'i yul du mtshungs so/_/skad cig ma'i mngon sum ltos pa yin na yang
[\[38b.5\]]rtags kyi mngon sum la ltos nas khyad par mtshungs pa yin te/_skad cig ma gang gzung ba de'i rgyun bzhin du 'bras bu gang gzung ba de'i rgyun la nges par byed pa yang yin no zhes bstan pa ni/_de dang 'brel pa gzung ba ni zhes bya ba la/_de zhes bya ba ni 'byung bar 'gyur ro/_/'brel pa
[\[38b.6\]]can zhes bya ba ni dang po'o/_/rjes su dpag pa la bsgrub par bya ba dang 'brel pa can gyi rtags kyi rtogs pa mngon sum gyi rjes la 'byung ba la rgyu ni 'byung bar 'gyur ba la'o/_/de'i rigs nyid ni mngon sum gyi yul yin no/_/gang la zhe na/_rjes su dpag pa'i yul la ni rjes su
[\[38b.7\]]dpag par zhes sbyar ro/_/der ni zhes bya ba ni rjes su dpag pa la'o/_/'di la zhes bya ba ni mngon sum las byung ba'i rtogs pa la'o/_/'dir ni zhes bya ba ni mngon sum la'o/_/'di nyid la ni gsal ba gcig la'o zhes bya ba mi rigs par bstan pa ni ma yin te/_byung ba dang
[\[39a\]]
[\[39a.1\]]'byung bar 'gyur ba zhes bya ba rgyun gzhan las log pa yang spyi kho na yin no zhes bya ba'i don to/_/thob par bya ba ni 'jug par bya ba ste thob par bya ba'i yul nyid med na zhes bya ba ni da ltar ba ste 'khrul pa la yang mtshungs so/_/mthong ngo zhes bya ba ni nor bu'i 'od la
[\[39a.2\]]ni nor bur shes pa'o/_/phyi ma rnams kyang zhes bya ba ni grub pa dang bde ba gcig pa'i phyir ro/_/shes pa'i skad cig ma dang po kho nas bzung zhing khongs su gtogs pa'i nges pa bas nges pa ma yin nam/_der ma nges na de'i yul du dpyod pa mi rigs pa'i phyir ro snyam du sems pa la
[\[39a.3\]]the tshom za na ni zhes bya ba smos te/_nges pa'i mthar thug pa'i bya ba la tshad ma rdzogs na the tshom ma yin te thams cad la de ltar thal bar 'gyur ba'i phyir ro/_/tshad ma ma yin pa kho na'o zhes bya ba ni/_the tshom za bas gnod pa'i bya ba yin pa'i phyir ro/_/de lta yin na zhes bya ba ni 'jug pa'i
[\[39a.4\]]snga rol du 'jug pa po de med pa'o/_/the tshom za ba'i yul can gyi shes pa nyid tshad ma ma yin pa las 'jug pa nyid yin par bstan pa ni/_re zhig mthong ste zhes bya ba ni ma nges pa'i tshad ma nyid las mi rigs so zhes bya ba'i don to/_/gsal ba'i mngon sum la ni mi gsal ba
[\[39a.5\]]'byung bar 'gyur zhing mi gsal ba'i rjes su dpag pa la ni 'jug pa'i yul gsal ba ste/_brtags pa ni mi gsal ba yin la cig shos ni gsal ba yin no/_/gsal ba yang sgro 'dogs par byed pa ni rjes su dpag pa yin te/_rjes su dpag pa gzhan bzhin no zhes bstan
[\[39a.6\]]pa ni/_yang na rnam pa gzhan du zhes bya ba'o/_/de ni mngon sum gang yin no zhe na gtso bor gyur pas ni bya ba smos te/_shin tu goms pas rtog pa med pa yin na khyad par du 'jug par brjod do/_/rnam par rtog pa des sbyor ba can gyis kyang ni 'brel pa can gyis kyang ngo /_/
[\[39a.7\]]de med na yang zhes bya ba ni rtog pa med na yang ngo /_/'jug par byed pa'i mngon sum cha gang la nges pa skyed par byed pa'i rnam par rtog pa nye bar mtshon par byed pa ma yin nam/_gang gi phyir mngon sum ni thams cad kyi cha la gsal ba'i bya ba can yin par bstan pa ni/_
[\[39b\]]
[\[39b.1\]]rjes 'gro ldog pa dag las ni/_/zhes bya ba'o/_/rnam par rtog pa'i 'jug pa ni mngon sum gyis 'jug pa la nus pa yod do zhes rnam par bsgyur nas sbyar ba yin no/_/de ltar zhes bya ba ni tha snyad sgrub par byed pas phan ma thogs pa la dran pa sngon du 'gro ba can gyi rtog pa dang /_nges pa rjod
[\[39b.2\]]par byed pa la sogs pa'i dran pa ni ma mtshon pa'i yul la mi 'byung ba de nyid kyi phyir dran pa bzhin du tha snyad du yang 'gyur ba'i phyir rtog pa'i nus pa ma yin no/_/gang ga phyir rang nyid mtshon pa la ni rang bzhin gyi gtan tshigs kyang don med do/_/de'i phyir rang nyid mtshon pa ma yin pa la ni rang bzhin gyi
[\[39b.3\]]gtan tshigs sam gzhan gyis kyang rung tha snyad kyi phyir nges par byed la/_der nges kyang de'i don byed pa la nges pa med pa'i phyir de'i nges pa ni rang nyid kyang rtags kho na las yin pas skyon med do/_/lkog tu gyur pa'i yul la 'jug par byed pa nyid yin yang zhes bya ba ni mngon sum dang rjes su dpag
[\[39b.4\]]pa dag la mtshungs pa yin no/_/gsal ba dang mi gsal ba'i dbye bas zhes bya ba ni gzung bya'i rnam pa'i dbye bas so/_/de'i phyir/_bsam pa la ni slu med phyir/_/'khrul pa la yang tshad ma nyid/_/ces bya ba ni legs par gsungs pa yin par bstan pa ni/_des na gzhan gyi ngo bos zhes
[\[39b.5\]]bya ba'o/_/tshad ma nyid yin yang zhes bya ba ni tshad ma nyid 'khrul pa nyid dang 'gal ba med pa yin no/_/'di nyid bstan pa ste rjes su dpag pa ni de kho na nyid rig par byed pa po rnams la 'khrul pa yin te/_tha snyad pa rnams la ni mi slu ba'i phyir tshad ma ma yin no/_/nor bu'i 'od la nor bu'i
[\[39b.6\]]shes pa ni 'khrul pa dang mi slu ba can yang yin pa tha snyad pa rnams kho na la'o zhes pa ni khyad par ro/_/phan tshun khyad par med mod kyi zhes bya ba ni gseb kyi bu ga'i phyogs la gnyi ga la yang nor bu med pa'i phyir ro/_/don ji lta ba ma yin pa'i shes pa yang gnod par byed pa 'byung ba med na 'jug par byed pa
[\[39b.7\]]mthong ngo zhes bstan pa ni/_ma mthong yang zhes bya ba'o/_/rjes su dpag pa'i 'khrul pa las cig shos la khyad par med par bstan pa ni/_'brel pa'i don las zhes bya ba ste tshad ma skye ba'i ste mngon sum gyi skye ba'i rgyu mtshan no/_/de bstan pa ni mngon sum gyi skye ba'i rgyu mtshan gang yin pa
[\[40a\]]
[\[40a.1\]]de ni de lta bu yin no/_/de yang de yin la rjes su dpog pa'i shes pa yang yin pa ni 'bru mang po pa'i bsdu ba dang /_bsgrub bya la drug pa'i bsdu ba ste/_mngon sum gyi rjes su dpag pa bzhin du rjes su dpag pa tshad ma yin no zhes bya ba'i don to/_/bsgrub
[\[40a.2\]]bya'i bshad pa ni rjes su dpag pa ni zhes bya ba'o/_/dpe ni mngon sum yang zhes bya ba'o/_/gal te mngon sum gyis sngon por mthong ba la/_rjes su dpag pa ji ltar dpe yin snyam du sems pa la/_rjes dpag med par zhes bya ba ni las kyi tshig ste/_sngon po mthong ba ni nges pa yod na
[\[40a.3\]]ma goms pa'i ched du 'jug par byed pa yin la/_nges pa yang rjes su dpag pa yin pa'i phyir mngon sum tshad mar byed na rjes su dpag par thob par yang 'gyur ro zhes bya ba'i don to/_/rjes su dpag pa'i tshad ma nyid kyi rgyu mtshan mi slu ba'i ngo bo'i mngon sum yin par bstan pa ni/_de bzhin
[\[40a.4\]]rjes su dpag ces bya ba ni byed pa po'i tshig go/_/la lar dang por zhes bya ba ni mngon sum mam rjes su dpag par yang ngo /_/mngon sum ni rjes su dpag pa sngon du 'gro ba can ma yin la/_rjes su dpag pa ni mngon sum sngon du 'gro ba can ma yin nam zhes bya ba'i khyad par yod pa ji
[\[40a.5\]]ltar khyad par med pa yin snyam du sems pa la/_rjes dpag las zhes bya ba'o/_/'das ma thag pa'i tshig rkang bshad pa ni/_'on te 'gyur na yang zhes bya ba ni snga ma'o/_/rjes su dpag pa med pa yang zhes bya ba ni las kyi tshig go/_/gal te na mngon sum skye ba la ni rjes su dpag pa
[\[40a.6\]]la mi ltos pa tha snyad du ni ltos pa kho na yin te/_gzhan du na tshad ma nyid du mi rigs pa'i phyir ro zhes bstan pa ni/_rjes dpag med par mngon sum ni/_/zhes bya ba ste/_sgrub par byed pa rjes su dpag pa yin zhes bya bar sbyar ro/_/bden te tha snyad du ni mngon sum rjes su dpag pa la ltos la rjes su dpag pa ni de
[\[40a.7\]]la ltos pa ma yin te/_rang nyid nges pa'i bdag nyid yin pa nyid kyis tha snyad 'dogs pa yin pa'i phyir ro snyam du sems pa ni/_'on te yang 'gyur na/_mngon sum ni zhes bya ba'o/_/sngar nyams su myong ba'i bag chags las byung ba'i rjes su dpag pa ni dran pa yin la ji ltar nyams su myong ba kho na
[\[40b\]]
[\[40b.1\]]dngos po'i da ltar ba nyid rnam par gzhag pa mi byed do/_/mngon sum ni phyogs kyi chos nges pa'i yul can gang dran pa'i yul la khyab par byed pa ste ston pa yin no/_/yul can gzhan gyis de'i yul can la khyab pa ni ma yin te/_de ltar ma dmigs pa'i phyir ro zhes bstan pa ni/_
[\[40b.2\]]mngon sum min na zhes bya ba'o/_/dran pa ni ji ltar nyams su myong ba kho na yin no zhes bstan pa ni/_rjes su dpag pas zhes bya ba'o/_/dran pa ni yul dang dus la sogs pas thag ring ba'i yul can nyid du bstan pa ni/_rtsig pa la sogs pa zhes bya ba'o/_/mngon sum gyis zhes bya
[\[40b.3\]]ba ni khyab par bya ba'i mngon sum gyi bya ba las 'byed pa'i rjes su dpag pa dran pa tsam nyid kyis ma nges pa'i yul la sogs pa'i yul can nyid yin par the tshom za ba nyid do/_/rjes su dpag pa dang bral ba'i nor bu'i 'od la nor bu'i shes pa la yul la phyin ci log pa'i phyir/_nges pa'i yul
[\[40b.4\]]yongs su mi 'dzin pa ni gnyi ga la yang mtshungs pa yin par bstan pa ni/_nor bu'i 'od la zhes bya ba ste/_nyams su myong ba yul nges pa can yin na/_dran pa yul nges pa can yin te/_yul nges pa la sogs pa'i khyab pa nyams su myong ba ni ma yin no zhes bya ba'i don to/_/rim
[\[40b.5\]]gyis nges par mthong ba can ni the tshom yin la gcig med pa nges par 'gyur ro snyam du sems pa ni the tshom ni zhes bya ba'o/_/rim gyis sam rim gyis ma yin par yang rung ste/_the tshom ni nges par mthong ba ma yin te/_'o na ci zhe na/_nges par gzung ba mi byed par bstan pa ni/_gnyi
[\[40b.6\]]ga'i cha la zhes bya ba ste/_de'i cha gnyi ga nges par 'dzin pa ma yin no/_/cha phyed pa med pa zhes bya ba ni/_gal te yang gzhan las log par nges pa yin yang /_de gnyi ga las gcig nges par 'dzin pa ma yin no zhes bya ba'i don to/_/de lta yin yang mngon sum gzhan kho na yul
[\[40b.7\]]nges par byed pas tshad ma yin gyi rjes su dpag pas ni ma yin te/_yul nye bar ma bstan pas zhig pa'i phyir ro snyam du sems pa la/_des na cha phyed pa med pa de zhes bya ba ste/_de dag gi dbye ba yin na bden mod kyi tshad ma gcig gi bya ba la phral ba'i dbye ba yin pas dbye ba las byung
[\[41a\]]
[\[41a.1\]]ba'i skyon ma yin no zhes bya ba'i don to/_/nor bu'i 'od la nor bu'i shes pa phyin ci log pa yang rjes su dpag pa dang lhan cig bya ba gcig pa yin gyi/_bya ba tha dad pa'i skyon gyis gos pa ma yin par bstan pa ni phyin ci log kyang zhes bya ba dang /_sel ba yin
[\[41a.2\]]zhes bya ba dang sbyar te mngon sum dang rjes su dpag pa'i stobs kyis snga rol nyid ni the tshom dang phyin ci log pa med do zhes bya ba'i don to/_/de lta na yang nor bu'i 'od la nor bu'i shes pa tshad ma ma yin pa kho nar gsungs so zhes bya ba sel ba yin par bstan pa ni/_rjes su dpag pa gzhan
[\[41a.3\]]las zhes bya ba'o/_/de rjes su dpag pa'o zhes log par rtogs pas zer ba ni/_de tshad ma gang yin zhes pa'o/_/rang gi 'dod pa bstan pa ni/_/de ni mngon sum tshad ma nyid/_/ces bya ba ste/_'khrul pa med pa'i khyad par ni bsams pa'i cha la 'khrul pa bsal ba'i ched du yin gyi bdag
[\[41a.4\]]nyid thams cad kyis ni ma yin no/_/mngon sum thams cad kho na nges par mtshungs pa yin pa'i phyir/_bdag nyid thams cad kyis ma 'khrul pa ni ma yin no zhes bstan pa ni/_mi slu bas na zhes bya ba ste/_bsams pa'i cha la 'khrul pa med pas cha gzhan thams cad 'khrul pa
[\[41a.5\]]yin par bstan pa ni 'khrul dang mi 'khrul zhes bya ba'o/_/nor bu'i 'od la nor bu'i shes pa spyi'i mtshan nyid las re zhig tshad ma yin par bstan pa ni/_tshad ma ni mi slu ba can zhes bya ba'o/_/de'i rgyu mtshan ma 'khrul pa nyid mi slu ba las gzhan nyid yin zhes zer ba ni/_gal
[\[41a.6\]]te mi slu ba yang zhes bya ba'o/_/don ji lta ba nyid dang ma 'khrul pa dang mi slu ba rnams don gzhan ma yin par bstan pa ni/_yul dang dus zhes bya ba'o/_/de skad brjod pa'i phyir zhes bya ba ni gnod pa med pa nyid du brjod pa'i phyir ro/_/gal te de lta na rang gi phyogs kyi rtsod pa ste/_'khrul
[\[41a.7\]]pa dang mi 'khrul pa nyid du kho nas de dag gi dbye ba yin gyi gzhan du ni ma yin no zhes bya ba'i don to/_/ma 'khrul pa'i don ni mi slu ba'i don nyid yin pa'i phyir/_rtog pa dang cig shos nyid du de las khyad par med par bstan pa ni/_snang ba tha dad pa'i phyir ro zhes bya ba'o/_/ma 'khrul
[\[41b\]]
[\[41b.1\]]pa nyid ni 'dod pa la mi slu ba can nyid du gnyi ga la yang khyad par med par bstan pa ni/_tshad ma'i shes pa thams cad ces bya ba'o/_/de kho na nyid rig pa po'i rnam par 'khrul pa yang gnyi ga la yang 'khrul pa med par bstan pa ni/_'khrul pa ni zhes bya ba'o/_/yang dag
[\[41b.2\]]pa'i shes pa sngon du 'gro ba can yin pa'i phyir/_mi slu ba can gyi yang dag pa'i shes pa'i gnas skabs su mi slu ba'i don can gyi ma 'khrul pa smos pas ci zhig bya zhes bya ba yang gang smras pa/_de yang bsdus pa'i bdag nyid kyi sdud par byed pa'i ngag gi skyon ma yin no/_/gzhan du
[\[41b.3\]]na rtogs pa dang bral ba nyid kyang de la shes pa'i snang ba gang yin zhes bya ba'i gnas skabs rtog pa med pa can las phyin ci log tu bshad par bya bar 'gyur ro zhes bya ba'i don to/_/gzhan la zhes bya ba ni sngon po la sogs pa'i mngon sum la'o/_/de ni zhes bya ba ni sngon po la sogs
[\[41b.4\]]pa'i shes pa la'o/_/yul gang la mthong ba'i yul de kho na rjes su dpag pa yin la/_de'i phyir yul tha mi dad par rlom pa'i mngon sum pa yin gyi nor bu'i 'od la nor bu'i shes pa la ni ma yin no/_/yul bzhin du yul gyi dbye bas tshad ma gzhan nyid du mngon par rlom pa'i phyir
[\[41b.5\]]zhes zer ba ni nor bur shes pa la ni zhes bya ba'o/_/mngon sum thams cad la ni nges pa 'dren pa'i bya ba can rang gi yul las 'das nas de'i yul du 'gyur ro zhes bstan pa ni don dam du ni zhes bya ba'o/_/thams cad 'jug pa'i yul ston par byed pa po mngon sum dang rjes su
[\[41b.6\]]dpag pa yang 'dus pa kho na yin te/_re re ni ma yin par bstan pa ni/_de ni gnyi ga tshad ma nyid ces bya ba'o/_/de nyid mngon sum mam zhes bya ba ni rang gi 'dod pa'o/_/yang na rjes dpag nyid ces bya ba ni shAkya blo'i'o/_/'od la nor bu'i shes pa ni/_gzhan
[\[41b.7\]]snang ba dang khyad par med pa'i snang ba tsam ma yin par bstan pa ni/_nor bu snang ba'i zhes bya ba'o/_/snang ba la khyad par med pa la ji ltar yul gzhan la yul de kho na zhes gzhan du ji ltar yin snyam du sems pa la/_de la la lar zhes bya ba ste/_'khrul pa nyid du
[\[42a\]]
[\[42a.1\]]yang khyad par med do/_/spyi'i rjes su dpag pa zhes bya ba ni tha dad par byas pa la'o/_/ji ltar de kho na nyid rig pa po'i bsam pas rjes su dpag pa ni/_bdag nyid kyi rnam pa la phyi rol du mngon par zhen pas 'khrul pa yin pa de bzhin du/_
[\[42a.2\]]mngon sum rnam pa la mngon par zhen par mi byed do snyam du sems pa la/_gang la don gyi nus pa la zhes bya ba'o/_/mngon par zhen pa med pa'i blo ni don gyis nus pas don 'dzin par byed pa'i mngon sum yin gyi ngo bo gzhan mdun du byas pa ma yin la don yang bdag nyid 'dzin pa'i don du
[\[42a.3\]]blo la bdag nyid gzhan gyis bar du chod par byed pa zhes bya ba bstan pa ni/_de lta zhes bya ba'o/_/rang dbang can ni bar du ma chod pa can no/_/de nyid ces bya ba ni mngon sum pa'o/_/rtogs par bya ba gang la blo'am don ni ngo bo gzhan nye bar byed pa lkog tu gyur pa yin no zhes
[\[42a.4\]]bstan pa ni/_de las gzhan dngos zhes bya ba'o/_/de'i rnam pa nyid kyis skye ba las tha dad pa'i blo'i bya ba'am/_ngo bo gzhan mdun du byas pa ma yin par bstan pa ni/_de'i rnam pa can du zhes bya ba'o/_/de dag gnyi ga gzhan la yin par bstan pa ni/_gang la mngon mthong ba
[\[42a.5\]]zhes bya ba'o/_/dbang po'i bya ba med pa'i phyir lkog tu gyur pa thob pa de ni sangs rgyas pa rnams mi 'dod pa yin no zhes zer ba ni de ni de ltar ni dbang po'i bya ba med pas lkog tu gyur pa nyid du mi 'dod pa'o/_/gang gi phyir dngos po'i ngo bo mthong ba dang lkog tu gyur pa'i yul nyid kyang 'gal
[\[42a.6\]]ba can yin no zhes zer ba ni/_de'i phyir zhes bya ba'o/_/gal te lkog tu gyur pa snang ba ma yin pa'i yul shes pa gang gi yin pa de ste/_dngos po mthong ba ni dngos po mthong ba ma yin pa'o/_/dngos po mthong bar yang lkog tu gyur pa'i yul can nyid du mi 'gyur bar zer
[\[42a.7\]]ba ni/_rtogs pa zhes bya ba'o/_/'di nyid bshad pa ni/_gal te rtogs na zhes bya ba'o/_/phyed snga ma bshad pa ni/_/dngos po la reg pa ma yin pa zhes bya ba'o/_/lan ni spyi'i yul can yin na zhes bya ba'o/_/spyi snang zhing khyad par mi snang ba yin na yul lkog tu
[\[42b\]]
[\[42b.1\]]gyur pa yin no snyam du sems pa ni/_'on te spyi 'ba' zhig ces bya ba'o/_/'dir yang zhes bya ba ni lan no/_/ji ltar de yul nyid yin pa ni don yul yin te zhes 'dri ba yin no/_/de yang zhes bya ba ni lan yin no/_/gal te rang gi ngo bos rtogs pa ma yin pa de bzhin gyis
[\[42b.2\]]rtogs bzhin pa yang yod do zhes ci las yin/_de ltar rtogs kyang gtso bo la sogs pa ni yod pa ma yin no zhes bstan pa ni/_ma mthong bdag nyid ngo bo de/_/zhes bya ba ste/_ma mthong ba'i rang bzhin gyi ngo bo'o/_/gzhan las rtogs pa yin la thal ches par 'gyur ba sel ba yin
[\[42b.3\]]te/_de rtogs pa'i rten te/_dmigs pas 'brel pa can gal te nges pa yin na de ltar 'gyur bar bstan te/_go byed nyid ni rtogs pa'i rten te/_de tshe zhes bya ba ni rang bzhin gyi 'brel pa'i rtags kyi mtshan nyid do zhes bstan par 'gyur ro/_/gzhan dag na re de rten ni bsgrub
[\[42b.4\]]bya'i rten chos can dang 'brel pa can zhes bya ba ni phyogs kyi chos nyid de/_chos can de dag gang gi rten yin pa'i bsgrub bya'i chos de dang 'brel pa can du nges pa'i phyir med pa mi 'byung bar bstan to zhes sems pa yin no/_/de nyid bstan pa ni rten de dang zhes bya ba'o/_/
[\[42b.5\]]ji ltar zhes bya ba'i dri ba bshad pa ni/_'brel pa can las dran pa nyid ces bya ba'o/_/de lta bu nyid du mthong ba'i phyir ro zhes bya ba'i lan gyi shes pa ni ma yin te/_'bad rtsol la sogs pas zhes bya ba'o/_/thams cad kyi tshe yang zhes bya ba ni nye bar mtshon pa yin pa'i
[\[42b.6\]]phyir thams cad la yang zhes bya ba yang 'thob bo/_/de'i phyir 'dra ba'i rang gi ngo bo thams cad la thams cad du yang yin no/_/du ba ni zhes bya ba 'dis lkog tu gyur pa'i 'dra ba rtogs bzhin pa ni rang gi ngo bos kyang nges pa can ni ma yin no zhes bya ba'i don to/_/mthong ba de dang de 'dra
[\[42b.7\]]ba yin te don de byed pa nyid kyis sam/_gzhan du yang rung ba mngon sum yin te/_gzhan du mi 'jug pa'i phyir bstan pa ni/_de dang 'dra ba des zhes bya ba ste/_da ltar bas zhes bya ba'i don to/_/de dang 'dra ba zhes bya ba ni mthong ba dang 'dra bas so/_/de la zhes bya ba ni de'i don
[\[43a\]]
[\[43a.1\]]byed pa can gyi da ltar ba la'o/_/'dis kyang mngon sum dang de dang 'dra ba 'dzin pa'i phyir rjes su dpag pa mtshungs par bstan pa ni/_de lta bu nyid ces bya ba'o/_/gal te yang de dang 'dra ba rang gi ngo bos rtogs pa ma yin yang de dang 'brel pa can rtogs
[\[43a.2\]]pa yin par bstan pa ni/_'brel pa las kyang zhes bya ba'o/_/'brel pa nyid bstan pa ni/_'bras sogs rtags ni zhes bya ba ste/_'dis ni med na mi 'byung bar bshad pa khas len pa yin no/_/'bras bu nyid du zhes bya ba ni shing sha pa nyid la'o/_/rgyu nyid du zhes bya ba ni
[\[43a.3\]]du ba la sogs pa'i 'o/_/yod pa'i phyir skad cig pa nyid do zhes bya ba 'di la yang 'dra ba nyid rtogs pa kho na yin no zhes bstan pa ni/_de ni 'di yin te zhes bya ba'o/_/gzhan gyi yang zhes bya ba ni dngos po'o/_/'bras bu las 'dra ba nyid rtogs pa yin gyi rang bzhin las ni ma yin te/_
[\[43a.4\]]dpe med pa'i phyir ro zhes kha cig zer ba la/_de sel ba bstan pa ni/_rjes su dpag pa'i rtog pa mtha' dag ces bya ba ste/_de la brten nas mi bslu ba can no zhes bya bar 'brel to/_/ji ltar mthong ba dran pa tshad ma yin te/_dpe med pa'i don yin no zhes bya ba'i don yin na ji lta ba ma
[\[43a.5\]]yin pa mthong ba tshad ma ma yin par 'gyur bar zer ba ni/_gal te mthong ba 'khrul pa zhes bya ba'o/_/mthong ba ni rang rig par mthar thug pa'i phyir/_ji ltar mthong ba gzhan du dran pa mi srid par bstan pa ni mthong ba las 'khrul pa de yang ni zhes bya ba'o/_/mthong ba yal bar bor ba
[\[43a.6\]]yang dran pa kho nas phyi rol gyi yul du rnam par gzhag pa yin la/_ji ltar gzhag pa dran pa tshad ma yin gyi gzhan du ni tshad ma yin par bstan pa ni dran pa de yang zhes bya ba'o/_/nyer mtshon dag las zhes bya ba ni nges pa dag las so/_/rang gi ngo bos rtogs pa ji lta ba de bzhin rang
[\[43a.7\]]gi ngo bo dang ma 'brel ba las kyang ma yin nam/_ji ltar rang gi ngo bo rjes su dpag pas rtogs pa ma yin zhes zer ba la/_de tshe go byed rjes su 'gro/_/zhes bya bas so/_/'brel pa 'dzin pa'i dus su mthong ba dang 'dra ba ni rjes su dpag par bya ba la go byed yin zhing go bya yang ngo /_/des
[\[43b\]]
[\[43b.1\]]na de'i dus can gyis 'di la khyab pa yin pa'i phyir/_go bar byed pa'i rjes su 'gro ba de dang 'dra ba ni de'i spyi nyid du rtogs pa ni rang gi ngo bos so zhes bya ba'i don go byed yod na nges pa yin la/_go bya ni go byed kyi rjes su 'gro ba yin no/_/de la yang spyi'o zhes bshad pa la khyad par nyid
[\[43b.2\]]ci'i phyir ma yin zhes bya bar ni rigs par bstan par mi 'gyur ro/_/'brel pa 'dzin pa la ltos pa med par lung dang don gyi go ba la sogs pa ni rang gi ngo bos sam/_gzhan du yang rang gi go byed ma yin par bstan pa ni/_des na lkog gyur ces bya ba'o/_/go byed kyi rjes su 'gro ba
[\[43b.3\]]yang de yin la/_spyi'i ngo bo yang de yin pa'i rgyu des na/_rtogs pa ni lkog tu gyur pa'i don gyi'o/_/go byed spyi ni go bya khyad par la ma nges so zhes bstan pa ni/_go bar byed pa de'i gzhan gyi dbang zhes bya ba ste/_rtags kyi khyad par nye bar mtshon na go byed kyi rnam pa thams cad
[\[43b.4\]]rtogs pa yin no/_/de yang zhes bya ba ni rjes su dpag pa'o/_/dran pa nye bar gzhag pa la sogs pa bsgom pa'i lam ni lung med na/_mi rtogs pa ma yin nam/_lung dang rigs pas rnam dpyod pas zhes gsungs pas so/_/bden te de'i don yang rigs pa dang 'brel ba
[\[43b.5\]]kho na yin no/_/gal te yang lung las thog mar de rtogs par rigs pa ma yin yang tshad ma kho na yin pa'i phyir/_rjes su dpag pa las gzhan pa las dbang po las 'das pa rtogs pa ma yin par bstan pa ni/_'brel pa can gyi chos las ni zhes bya ba ste/_lus la sogs pa la chags pa
[\[43b.6\]]ni yul gzhan la gnyen po brten kyang rgyab kyis phyogs pa thob par mi 'gyur la dang po nas de'i bsam pa dang ldan pa kho na yin pa'i phyir ro/_/de'i phyir shes pa thams cad la sngar ram phyis kyang rung /_'brel pa can mthong ba tshad ma yin gyi gzhan du ni ma yin no zhes bya ba'i don to/_/
[\[43b.7\]]gnas gsum par 'pho ba na lung tshad ma yin nam zhes zer ba la/_mngon sum lkog tu gyur pa dag las zhes bya ba ste/_de yang gtso bo'i don la mi bslu ba bsgrub pa'i bsgom pa dang /_tshogs pa gcig la rag las pa'i shes pa'i rgyu rjes su dpag pa kho na zhes bya ba'i don to/_/
[\[44a\]]
[\[44a.1\]]rjes su dpag pa'am rjes su dpag pa nye bar 'jog pa yang rjes su dpag pa kho na'o zhes bya ba'i tha tshig go/_/de de ltar tshad ma rnam gnyis zhes bya ba la sogs pas mtshan nyid mi mthun pa'i rnam pa gnyis nyams su myong bzhin pa las/_tha dad pa'i
[\[44a.2\]]nyams su myong ba gcig ma yin zhing gzhan du yang ma yin no zhes bya ba nyid yin gyi/_gnyi ga'i bdag nyid kyi gcig ni nam yang ma yin na/_gang gis de'i yul la gsum par 'gyur/_de bzhin du rang gi mtshan nyid kho na gcig ma yin na/_gang gis gcig kho na tshad mar 'gyur
[\[44a.3\]]zhes bya ba 'dis gsum nyid dam gcig kyang gzhal bya rnam pa gnyis kyis bkag pa yin no zhes bstan pa ni/_gzhal bya gnyis ni mthong ba'i phyir/_/zhes bya ba ste/_gzhal bya gzhan med pa'i phyir tshad ma gsum pa la sogs pa med par sngar bstan pa yin la/_'dir ni gzhan med
[\[44a.4\]]kyang gnyis po des gcig tu gyur pa'i gsum pa 'phangs pa ma yin no zhes bya ba ni khyad par ro/_/'grel par yang de lta bu'i don du bshad par bya'o/_/gsum la sogs pa yang ma yin no zhes bya ba'i sogs pa'i sgra ni bag med pas brjod pa'am yang na gnyi ga ma yin pa la
[\[44a.5\]]sogs pa sdud pa'i don du'o/_/de la re zhig rang gi mtshan nyid gcig po kho na spyi dang khyad par rtogs pa'i yul yin pa'i phyir/_gzhal bya gnyis po med do snyam du sems pa ni 'on te spyi dang khyad par zhes bya'o/_/spyi med pas gzhal bya tha dad pa ma yin pa'i phyir/_rang gi
[\[44a.6\]]mtshan nyid gcig po kho na rnam pa gnyis su rtogs pa yin no zhes zer ba ni/_med pas gzhal bya ma yin phyir/_gcig nyid ces bya ba'o/_/mtshan nyid ni med pa nyid ces bya ba ni ngo bo'o/_/gzhal bya ma yin pa nyid du bsgrub pa la ma nges pa yin te/_med pa gzhal bya la yang
[\[44a.7\]]yod pa'i phyir ro zhes bstan pa ni ma nges pa nyid dam zhes bya ba'o/_/med pa ni med pa'i ngo bo ste gzhan gyi gzhal bya zhes bstan pa ni med pa yang zhes bya ba'o/_/spyi'i yul la rjes su dpag pa tshad ma ma yin du zin kyang /_med par nges pa'i ngo bo ni gnyis pa thob pa kho na ste/_de rjes su
[\[44b\]]
[\[44b.1\]]dpag pa'am gnyis par 'gyur ro zhes bya ba la khyad par med par bstan pa ni/_de nges tshad ma gnyis pa nyid/_/ces bya ba ste/_gal te yod pa gsal bar byed pa'i dbang po ni de'i khyad par dang ldan pa med pa yang gsal bar byed pa yin te bya ba dang ldan pa'i dbang po la de rtogs
[\[44b.2\]]pa mthong ba'i phyir ro snyam du sems pa la/_med pa dbang skyes blo min te/_/zhes bya ba ste/_des dben pa mthong ba las de dran na de med pa'i nges pa skye ba yin gyi dbang po las skyes pa'i bdag nyid rang la khyad par gzhan du sgro 'dogs pas ltos pa ma yin no/_/dran pas phan
[\[44b.3\]]btags pa'i dbang po nyid med pa'i shes pa'i rgyu ma yin nam zhes zer ba la/_don gyi stobs las zhes bya ba ste/_don gyi nye ba dang nye ba ma yin pa dag las snang ba'i dbye ba dang 'brel pa'i shes pa de ni de'i bskyed bya yin gyi/_med pa'i nye ba dang cig shos dag las de'i snang ba'i
[\[44b.4\]]dbye ba can gyi shes pa ni ma yin te/_khyad par med par dmigs pa'i phyir ro/_/don ni shes pa la dmigs pa nyid kho na skyed byed nyid yin pa med pa la yang 'di la khyad par med do snyam du sems pa la/_don gyi nus pa la zhes bya ba smos te/_nye ba dang cig shos kyi bskyed bya snang
[\[44b.5\]]ba'i dbye ba med pas de la dmigs pa tsam gyis don gyi bskyed bya nyid kyi du ba las me rtogs na mthong ba dang thal ba ni dus kyis bar du chod kyang rags pas phra mo'i shes pa la rang bzhin gyis bskal pa yin yang dbang po bskyed bya nyid du 'gyur ro/_/gang gi phyir de'i tshe dbang po'i
[\[44b.6\]]bya ba med pa ni ma yin no/_/de la gzhan du 'jug pa'i dbang po yin no zhes 'di la yang cis mi 'dod/_nye ba dang cig shos dag las snang ba la khyad par med pa ni de'i bskyed bya nyid la rgyu ni 'di la khyad par med do/_/gal te gang gi med pa 'di yin pa de ni de'i khyad par can
[\[44b.7\]]mngon sum gyi yul ma yin la 'o na ci zhe na/_yul nye ba la sogs pa des dben pa'i phyir bar du chod pa rtogs pa'i skyon yod do zhes zer ba ni/_'on te sa phyogs dben pa dmigs pa nyid las zhes bya ba'o/_/gcig gi rigs pa kho na'i mi snang ba la ltos nas mi rigs pa
[\[45a\]]
[\[45a.1\]]ma yin nam zhes zer ba ni/_de nyid las gzhan rig pa nyid ces bya ba'o/_/snang bzhin pa gzhan ma yin na gang la ltos nas de gzhan yin/_de mi snang na gzhan nyid mi 'grub bo zhes bstan pa ni/_de las gzhan nyid du zhes bya ba'o/_/de kho na nyid
[\[45a.2\]]med pa'i khyad par can med par nges pa la mngon sum nyid ldog pa las zhes bya ba ni ldog pa'i phyir ro/_/ldog pa ni med par nges par byed do snyam du sems pa ni 'gal ba ste mi mthun pa yin no/_/log pa ste med par gyur pas yod pa bzhin du med par yang nges par byed pa mi rigs so zhes
[\[45a.3\]]bya ba'i don to/_/mngon sum log pa ni ma yin gyi 'o na ci zhe na/_de'i ldog pas ste rab tu ldog par ni nges par byed pa yin no/_/de la smras pa/_mngon sum nyid ces bya ba'o/_/gzhan sems pa can du rtogs pa yod pa ma yin no zhes bya ba ci las shes par byed ces zer ba la/_smras
[\[45a.4\]]sogs la ni zhes bya ba ste/_de'i ngo bo nges pa can ni gzhan sems pa can du rtogs pa'i nges pa'o/_/rnam pa ci zhig ltar zhes bya ba ni tshad ma can ma yin pa'o/_/thabs med pa kho na'o zhes bya ba ni tshad ma med pa nyid do/_/de ltar rtogs na gzhan sems pa can du rtogs par
[\[45a.5\]]'gyur ba bstan pa ni/_de lta yin na zhes bya'o/_/'on te 'di yang zhes bya ba ni gzhan la thabs med par bstan pa'o/_/gzhan gyis kyang zhes bya ba ni 'jig rten rgyang pan pas so/_/med pa dang rgyu dang khyab byed la sogs pa'i nges pa yod pa ni bden yang /_de lta bu tshad ma yin
[\[45a.6\]]na thal ches pa yin no zhes zer ba la/_slu med phyir na tshad ma nyid/_/ces bya ba'o/_/de thams cad mkhyen pa nyid ma yin pa la smra ba po nyid dam nying mtshams mi sbyor ba la shi ba'i sems nyid khyab pa yin yang nges par byed pa ma yin pa ma yin na/_des na mi slu ba'i phyir ro/_/ji ltar nye bar
[\[45a.7\]]bstan pa tshad ma ma yin no snyam du sems pa ni/_la la dag tu zhes bya ba'o/_/smra ba po nyid kyi phyir zhes bya ba thams cad mkhyen pa nyid la sogs pa 'gal ba ma yin zhing /_khyab par byed pa la sogs pa 'gal ba ma yin pa la 'bras bu 'gal ba ma yin zhing des khyab pa yang ma yin
[\[45b\]]
[\[45b.1\]]no/_/de'i phyir the tshom za ba yin la 'bras bu'am/_khyab bya'am 'gal ba'i 'bras bu'am khyab bya zhes bya ba'i nges par bstan pa ni/_rtags la log par mthong ba gang gi yin pa de'i 'di lta bu'i rtags dang rtags ma yin pa mtshungs par byed pas rtags las nges pa med pa
[\[45b.2\]]yin gyi/_dpyod par byed pa po las ni ma yin no/_/de yang re zhig tshogs pa gcig par mtshungs pa yin no zhes zer ba ni/_tshogs pa gcig la rag las pa nyid kyis zhes bya ba'o/_/gal te 'gal ba'i 'bras bu'am khyab bya zhes ci las yin gang gi phyir de la res 'ga'
[\[45b.3\]]'byung ba nyid kyis de'i 'bras bu nyid dam khyab bya nyid ma yin te/_thal ches pa'i phyir ro zhes zer ba la/_gang las ni dngos po las te dngos 'gal la'o/_/'di'i ni rgol ba po'i'o/_/rtogs pa grub pa ni nges pa nyid do/_/nges pa'i ngo bo mi mthun pa'i phyogs ma nges pa las
[\[45b.4\]]ldog pa'i dngos po de de ltar rtogs pa'i yul gyi 'bras bu'am khyab bya yin no/_/gang gi phyir de la nges pa ni de'i 'bras bu ma yin pa'am khyab bya ma yin pa ma yin te/_nges pa nyid kho na la de ltar brjod pa'i phyir ro/_/rtogs pa zhes bya ba ni nges pa'i yul rtogs pa'o/_/de'i
[\[45b.5\]]ngo bo zhes bya ba ni de'i rang gi ngo bo'o/_/de'i 'bras bu nyid dam de'i ngo bo nyid 'di grub na de nges par yod pa yin te de med na de nyid med pa'i phyir ro zhes bstan pa ni/_rang gi rgyu'am ngo bo dag ces bya ba'o/_/gal te yang smra ba po nyid la sogs pa las du ba la sogs pa'i rang gi ngo bo
[\[45b.6\]]ni bsgrub bya gzhan nyid khyad par med kyang bsgrub bya'i 'bras bu dang khyab bya nyid kyi de las khyad par yod pa'i phyir gzhan du 'di dag gi 'bras bu nyid la sogs pa'i ngo bo gzhan nyid kyi rgyu mtshan gang yin pa de dag gi mtshan nyid yin no zhes bya bar sbyar ro/_/'grel par bshad pa ni
[\[45b.7\]]gsal ba kho na'o/_/gal te res 'ga' rgyu'am rang bzhin yin yang /_gzhan gyi tshe yang de ltar yin pa ci las she na/_de ltar dogs pa yin na zhes bya ba'o/_/de 'di ltar 'bras bu dang khyab bya yod na rgyu dang khyab byed yod par brjod de/_de yod na yod pa nyid kyi phyir ro/_/
[\[46a\]]
[\[46a.1\]]de nyid kyi phyir de dag med par nges na 'bras bu dang khyab bya dag med par nges par bstan pa ni/_rang gi ngo bo'am zhes bya ba'o/_/bltar rung zhes bya ba ni ngo bo'i khyad par ro/_/mthong ba'i rgyu zhes bya ba ni rkyen gzhan tshang ba'o/_/bltar rung min pa zhes bya
[\[46a.2\]]ba ni rang bzhin mi dmigs pa'o/_/de dang ldan pa zhes bya ba ni rang bzhin gyi rgyu dang ldan pa'o/_/'di la ji skad bstan pa dang ldan pa zhes zer ba ni mi rigs te/_rgyu dang khyab par byed pa mi dmigs pa dag gis rung ba ma yin pa'i mi dmigs pa dang ldan pa nyid kyi med par nges pa'i
[\[46a.3\]]phyir ro/_/'brel pa can yang yin la de med kyang yod na 'gal ba ci yod ce na/_gang gi phyir 'di 'brel pa can zhes bya ba ste/_de med na med pa dang yod par yang 'gal la med pa ni 'brel yin zhes bya ba'o/_/mthong ba tsam khas blangs nas lkog tu gyur pa gsal bar byed na khas blangs
[\[46a.4\]]pa'i khyim dang skyed mos tshal la sogs pa yang yul gzhan du song ba mi mthong ba'i phyir ro zhes bstan pa ni/_spyi yi blo ni tshad min na/_/zhes bya ba ste spyi'i blo ni lkog tu gyur pa'i blo'o/_/de med pa ni rang gis khas blangs pa'i lkog tu gyur pa de yang med par 'gyur ro/_/pha rol gyi
[\[46a.5\]]dngos bzhin ni kho bo cag 'dod pa'i 'jig rten pha rol bzhin no/_/ma mthong ba'i khyim dang skyed mos tshal la sogs pa ni yang mthong ba de'i phyir ma mthong bas khyad par du byas pa'i ma mthong ba ni med par go bar byed la 'jig rten pha rol la yang dus thams cad du ma mthong ba yang yod do
[\[46a.6\]]zhe na khyod kyis 'dod pa'i dbang po la sogs pa la yang dus thams cad du ma mthong ba yod do zhes bstan pa ni/_de min zhes bya ba'o/_/gnas skabs gnas skabs su mthong du zin kyang de med pa'o zhes bya ba yang mi rigs te/_rgyu med na mthong ba khas blangs pa 'gal ba'i phyir
[\[46a.7\]]ro zhes bstan pa ni/_med par rtogs pa yin na ni/_/zhes bya ba'o/_/khyim dang skyed mos tshal la sogs pa ma mthong ba ni de'i tshe med pas ma rig na ji ltar khyad par du byed ces zer ba la/_'o na gang gi tshe zhes bya ba'o/_/rung ba nyid la zhes bya ba ni rgyu rnams kyi nus pa la'o/_/nus pa
[\[46b\]]
[\[46b.1\]]yang de yod na yod pa nyid kyis rang bzhin gyi gtan tshigs kyis rtogs kyi/_gzhan gyis ni ma yin no zhes bstan pa ni/_rang bzhin gyi gtan tshigs zhes bya ba'o/_/blo yang yin la skye ba yang yin zhes bya ba ni/_gnyis gnyis pa la gcig bzhin pa'i ngo bo zhes bstan pa ni skye ba
[\[46b.2\]]dang blo'o zhes bya ba'o/_/'bras bu mthong ba dang zhes bya ba ni rjes su 'gro bas so/_/mig gam nus pa yang rang gi mtshan nyid yin la/_dngos po yin pa'i phyir mngon sum kho nar rtogs pa ma yin nam zhes zer ba ni/_rang gi mtshan nyid la ste gzung bya la rnam rtog med pa'o/_/
[\[46b.3\]]rtog pa dang bcas pa'i mngon sum ni rang gi rnam pa la don du zhe na spyis zhen par byed la/_mngon sum gyis rtogs bya nges pa bas ni mi gsal bar byed pa yin gyi/_'on kyang zhen par byed pa yin gyi ngo bo gzhan gyi spyi gsal bar byed pa ma yin par bstan pa ni/_rnam rtog med par zhes
[\[46b.4\]]bya ba'o/_/spyis 'dzin par rjes su dpag pa kho na yin par bstan pa ni/_de la zhes bya ba ni mig la sogs pa la'o/_/de 'di ltar rang gi mtshan nyid gcig po gzhal bya la/_rang gi mtshan nyid dang spyi'i shes pa'i yul yin pa de'i phyir/_shes pa'i dbye ba kho na tshad ma'i dbye ba
[\[46b.5\]]yin pas gcig nyid tshad ma yin no zhes gsal nas da ltar ni rang gi mtshan nyid dang spyi'i ngo bo gcig pa'i gzhal bya gsum pa yod pa'i phyir tshad ma gsum par 'gyur ro zhes gsal ba'i don du nye bar bkod pa ni gzhal bya nges na kha dog ni zhes bya ba'o/_/rang gi mtshan nyid ni mngon
[\[46b.6\]]sum kho na'i yul yin gyi/_spyi'i ni rjes su dpag pa kho na'i yin te rang gi mtshan nyid kyi ni kha dog mi rtag pa nyid spyi'o zhes khas blangs pa'i phyir ro/_/de blo ste gnyis ga'i bdag nyid kyi blo mngon sum yin te spyi'i snang ba yin pa'i phyir ro/_/rjes su dpag pa yang ma yin te/_khyad
[\[46b.7\]]par gyi cha snang ba'i phyir dang rtags med pa'i phyir yang ngo zhes bstan pa ni zhes bya ba'o/_/khyad par mthong ba la ni rtags yod kyang rjes su dpag pa ma yin te spyi'i yul ma yin pa'i phyir ro/_/de bstan pa ni/_khyad par mthong ba rtags dang ni/_/zhes bya ba'o/_/ci'i phyir spyi yul ma yin
[\[47a\]]
[\[47a.1\]]zhe na/_de dang lhan cig rtags kyi 'brel pa mi 'dzin pa'i phyir ro zhes bstan pa ni/_rtags dang ni zhes bya ba'o/_/tshad ma gzhan pa de ni khyad par mthong ba ste/_mngon sum yin te dbang po las skyes pa ma yin pa'i phyir ro/_/rjes su dpag pa ma yin te/_
[\[47a.2\]]spyi yul ma yin pas 'di'i shugs kyis tshad ma gzhan grub pa yin zhes zer ba ni/_mang po nyid dam zhes bya ba'o/_/mngon sum dang khyad par mthong ba yang gcig la'am khyad par la zhes bya ba 'chad par 'gyur ba'i dgag pa dang sbyar bas gnas skabs kyi mang po nyid kyi rtog pa
[\[47a.3\]]dgag pa yin te/_gcig nyid kyis rnam par bcad pa'i phyir ro/_/de smra ba ni dper na khyad par mthong ba'i zhes bya ba ni gzhal bya la'o/_/de ltar gcig nyid dang gsum nyid gsal bar mi 'gyur zhes zer ba ni gcig ma yin pa yang ma yin pa kho na'o zhes bya ba'i don to/_/
[\[47a.4\]]khyad par mthong ba'i tshad mas khyad par 'dzin pa'i phyir ro/_/bshad pa gsum pa 'jug pa ni gcig nyid kho na'o zhes bya ba'am gyi sgra ni 'jug pa'am zhes rgyu mtshan gyi rtog pas mang po nyid kho nar sgrub par byed pa de la ni gcig nyid du sgrub pa ma yin te mang po nyid dngos su 'gog pa'i
[\[47a.5\]]phyir ro/_/de'i phyir drang ba'i don nyid yin no/_/nus dang nus min nyid ces bya ba drang ba'i don nyid yin no/_/tha dad par snang ba yang mngon par zhen pas gcig nyid yin no snyam du sems pa la zlos pa nyid ma yin par bstan pa ni/_bden mod kyi 'di yang zhes bya ba'i rigs
[\[47a.6\]]pa kho na yin pa'i phyir zlos pa ma yin no/_/kha dog kyang mi rtag pa bzhin du rtog pa'i yul spyi kho nas yin no zhes bstan pa ni/_skyon 'dir thal bar mi 'gyur te zhes bya ba ste/_/mi rtag pa nyid bzhin du rnam par rtog pa'i yul yin pa'i phyir kha dog kyang spyi kho na yin no zhes bya ba'i
[\[47a.7\]]don to/_/gal te kha dog la sogs pa'i spyi mi rtag pa nyid la sogs pa dang sbyor ba la ji ltar khyad par rnams la mngon par zhen pa'am/_'jug pa yin zhes zer ba la/_dngos med ngo bo min ni dngos po las gzhan pa'i spyi yin te/_sgra mi rtag pa'am kha dog gam zhes bya ba
[\[47b\]]
[\[47b.1\]]'dis de nyid de dngos po nyid kyi'o/_/de bzhin ni mngon sum du mi byed pas so/_/grub phyir ni nges pa'o/_/rab bsgrub phyir ni nges par mthong bas byed pa'i phyir ro/_/gzhan du mngon du byed pa na mngon du byed pa'i yul ma grub pa ma yin nam snyam du sems pa ni/_gzhan la zhes
[\[47b.2\]]bya ba ste/_dngos su mi snang ba'i yul la gzhan la de snang ba'i yul du ji ltar 'gyur ba yin zhe na/_rang gi mtshan nyid las gzhan 'grub pa zhes bya ba ni mi rigs pa kho na'o/_/de nyid ni rang gi mtshan nyid do/_/grub phyir ni zhen pa'i phyir te/_gal te yang rang gi mtshan nyid snang ba ma
[\[47b.3\]]yin na zhen par byed pa yin la zhen pa yang rang gi ngo bo mi snang ba yin na zhen pa yin te/_mi mthun pa yin pa'i phyir thams cad du mtshungs pa yin te/_gang gi phyir rang gi ngo bo snang ba ni nges pa yin pa'i phyir mi mthun pa zhen pa zhes bya ba'i don to/_/gal te brtags pas zhes bya ba
[\[47b.4\]]nas brtsams nas ma yin no zhe na zhes bya ba'i bar gyi kha dog nyid dang mi rtag pa nyid dag gis spyi'i ngo bo yin pa'i phyir/_dngos po ma yin pa nyid du the tshom za ba dang 'brel pa yin te des bskyed pa'i phyir dang der zhen pa'i phyir ro/_/de la zhes bya ba la mi snang ba'i phyir ni mngon du mi byed pa'i
[\[47b.5\]]phyir ro/_/dngos su ma 'brel yang zhes bya ba ni dngos su mi snang ba la yang ngo /_/gal te dngos su mi snang ba yin yang rang gi mtshan nyid kho na zhes pas yul yin gyi gzhan ni ma yin na/_dbang phyug la sogs pa'i rnam par rtog pa la yang de ltar 'gyur ro snyam du sems pa la/_
[\[47b.6\]]dngos po ji lta bur gyur pa zhes bya ba ste/_rtags las skyes pa'i rtog pa ni rtags kyi rgyu dang khyab byed dag las 'brel pas 'brel pa can de mngon du byed kyang der zhen pa'i phyir de'i yul can yin gyi cig shos ni ma yin te/_de dang 'brel pa med pas de'i yul nyid du rnam par gzhag par
[\[47b.7\]]mi rigs pa'i phyir ro/_/dngos gang zhes bya ba ni yod pa yin gyi cig shos ni ma yin no/_/ji lta bur gyur pa zhes bya ba ni me ma yin pa dang shing ma yin pa la sogs pa'i bdag nyid kyis yin gyi yod pa la sogs pas ni ma yin no/_/de 'dra ba de ni zhes bya ba ni du ba ma yin pa
[\[48a\]]
[\[48a.1\]]dang shing sha pa ni ma yin pa las log pa'i ngo bo yod pa dang /_rtswa las byung ba la sogs pa ni ma yin no/_/rtags kyang 'bras bu'am khyab bya yin la de'i ni rgyu ni sbyor bar byed pa'i rgyu mtshan ni rgyu nyid kyis sam khyab par byed pa nyid kyis so/_/sems
[\[48a.2\]]kyi zhes bya ba ni mi shes pa rtags ma yin pa'i phyir brgyud pa brtan par byed pa'o/_/de ltar yang rgyu byed pa yin pa de'i phyir rtags 'bras bu yin no/_/sems la ni gnyi ga yang khyab pa yin no zhes bya ba ni mi rigs te/_gal te na cung zad 'gas khyab par byed pa yin na ni 'di las cir 'gyur
[\[48a.3\]]zhes bstan pa ni gang gi phyir de ltar yin pa de'i phyir des bskyed pa ni rtags kyis bskyed pa'i rtags can gyi blo nyid do/_/rgyu ji ltar bur gyur pa'i dngos po la ni yul la 'am rgyu mtshan la ste rtags kyi sgo nas de las byung ba'i phyir gzhan med pa ma yin no zhes bya bar dgongs pa'o/_/rtag tu
[\[48a.4\]]snang ba las lkog tu gyur pa rtogs pa ni thob par bya ba'i yul nyid la 'brel pa'i yul du nges pa can nyid yin la/_'brel pa can mi bslu ba yang mi bslu ba can gyi ngo bo ni tshad ma nyid yin zhes bya ba'i don bshad nas/_bshad pa byed pa gzhan rnams kyi log par rtog pa'i ched du yang
[\[48a.5\]]tshigs su bcad pa brjod pa ni/_de ltar rtags dang rtags can blo/_/zhes bya ba'o/_/rtags can gyi shes pa bzhin du der zhen pa'i rtags kyi shes pa yang de dang 'brel pa can yin pa'i phyir mi bslu ba can yin no/_/'di nyid skyed par byed pa'i phyir rtags kyi shes pas yang de la
[\[48a.6\]]zhen pa yin no/_/gang gi phyir tha mi dad par zhen pa nyid kyis der zhen pa nyid ni ma yin te mngon sum la med pa'i phyir ro/_/mngon sum nyid kyang de ma yin te ma bzung ba'i rgyun la zhen pa skyed par byed pa'i phyir ro/_/gal te don dang 'brel pa zhen pa dang thob pa la sogs pa yod pas
[\[48a.7\]]tshad ma nyid yin yang ji ltar 'khrul pa can yin te/_'gal ba'i phyir ro zhes zer ba la/_de'i ngo bor de'i rtags can la zhen par byed pa'i phyir rtags dang rtags can gyi shes pa dag la sngar ji skad bstan pa'i 'khrul pa yin no/_/de yi ngo bos stong de dag_/ces bya ba ni de mngon
[\[48b\]]
[\[48b.1\]]sum du byed pa dang bral ba dag go zhes bya ba'i gtan tshigs kyi tshig go/_/rang gi ngo bo mngon du byed pa ni ma 'khrul ba yin no/_/'grel pa byed pas ni rtags dang ldan pa dang mi ldan pa nyid du dbye ba med pa'i rtags kyi shes pa ni rang bzhin gyi rjes su dpag pa yin la rtags
[\[48b.2\]]can gyi shes pa ni 'bras bu'i rjes su dpag pa yin par bshad do/_/du ba la sogs pa zhes bya ba nas brtsams nas gtso bo nyid du yin no zhes bya ba'i bar gyis rtags can gyi shes pa bzhin du rtags kyi shes pa yang rtags kyi yul can yin la rtags can med na mi 'byung ba nyid kyi
[\[48b.3\]]nges pa'i ngo bo'i rtags kyi bya ba la rtags can yang rjes su 'jug pa'i phyir gzhan dag gi rang gi 'dod pa bkod pa yin no/_/'dis kyang pha rol po gzhan gyi rtsod pa sel bar ston pa ni/_des na ji skad du zhes bya ba'o/_/de'i yul ma yin pa'i phyir ro zhes bya ba bsal nas/_yul gcig
[\[48b.4\]]pa'i phyir zhes bya ba ni rtags can khyad par du byas pa'i rtags rtogs pa'i mngon sum ma yin par smra ba ni mngon sum ma yin pa'i phyir ro/_/de 'di ni gzhan gyi 'dod pa bkod pa sel bar byed pa ni/_'brel pa nyid kyis rtags 'dzin pa zhes bya'o/_/thun mong gi chos dag gi ni
[\[48b.5\]]spyi'i ngo bo dag gi 'brel pa ni mngon sum ma yin te/_de'i yul can ma yin pa'i phyir ro/_/rjes su dpag pas 'dzin pa yin na thug pa med par bstan pa ni/_de lta yin na zhes bya ba'o/_/'on te goms pa las mngon sum gyi bsgrub bya med na mi 'byung ba'i rtags la de
[\[48b.6\]]nyid du 'dzin pa yin no snyam du sems pa la/_de'i tshe mngon sum de rtags can snang ba nyid yin/_de mi snang ba nyid yin na/_de med na mi 'byung ba nyid kho na mi 'dzin to zhes zer ba ni 'on te rtags ni zhes bya ba'o/_/ji ste de zhes bya ba'i rjes su dpag pa'o/_/rtags can med na
[\[48b.7\]]mi 'byung ba nyid 'dzin pa nyid ni rtags kyi bya ba yin la/_'di la rtags can 'dzin pa rjes su 'jug pa yang yin par bstan pa ni/_shin tu goms pa las zhes bya ba ste du ba'i ngo bo ni sbrang bu'i tshogs pa dang mi mthun pa'i mtshan nyid la goms pa yin na/_me ma rtogs kyang ches
[\[49a\]]
[\[49a.1\]]gsal bar nyams su myong bas nye bar mtshon pa pa ni rtags yin no zhes bya ba'i don to/_/goms pa med pa ni ji ltar rtags 'dzin pa yin zhe na/_du ba de nyid du zhes bya ba smos te de'i tshe yang me 'dzin pa ma yin yang rtags 'dzin pa la yang 'jug pa yin no/_/
[\[49a.2\]]zhes bya ba'i don to/_/gzhan dang 'brel pa nyid du nges pa ni rtags 'dzin pa yin par brjod pa gang yin pa de rtags can 'dzin pa kho na yin te/_rtogs pa can med pa'i phyir ro zhes bstan pa ni/_de'i me dang 'brel pa nyid ces bya'o/_/mi dmigs pa las byung ba'i rjes su
[\[49a.3\]]dpag pa ni med pa'i yul can yin pa'i phyir/_rtags dang rtags can gyi shes pa dag la brgyud pas kyang dngos po dang 'brel pa med pa ma yin nam/_dngos po gzhan ni med par bsams nas dngos po'i yul nyid do zhes brjod pas shes pa dang shes bya gzhan dag gi 'brel pa
[\[49a.4\]]yang ma yin te/_mngon sum yin pa'i phyir ro zhes bstan pa ni/_de'i phyir dngos po rtogs bya la zhes bya ba ste/_khyab byed ni khyab bya'i rgyu mtshan nam de'i ngo bo yang rung dngos po bsgrub par bya ba la yin gyi med pa la ni ma yin te/_de'i bdag nyid dang de las skyes pa nyid dngos po
[\[49a.5\]]bsgrub bya la ste/_dngos po rtogs par bya ba yin gyi med pa la ni ma yin zhes bya ba'i don to/_/gal te dngos po rtogs par bya ba yin na/_dngos po ma yin pa la yang 'bras bu 'gal ba dang /_'gal bas khyab par dmigs pa yang ji ltar yin zhe na/_/de dag kho na de la
[\[49a.6\]]yang ma yin te/_de las dngos po grub pa nyid sngar thob pa yin no zhes de ltar bstan zin to/_/khyab bya khyab byed nyid grub na/_de yang ste khyab bya ni de'i blo ste khyab par byed pa'i shes pa'i rgyur 'gyur ba la/_de yang zhes bya ba ni khyab byed yin la khyab bya yang de yin pa'o/_/dgag
[\[49a.7\]]pa ste pha rol po rnams kyi 'dod pa'i med pa dang /_kho bo cag gi med pa'i tha snyad bsgrub par bya ba la gegs byed pa 'ga' yang med par bstan pa ni/_'gag pa nyid ni zhes bya ba'o/_/ji ltar 'brel pa yin zhes bya ba'i 'grel pa ni gsal bar byed pa'i ched du'o/_/thams cad du
[\[49b\]]
[\[49b.1\]]zhes bya ba ni snang ba dang mi snang ba la yang ngo /_/'brel pa med pa ci las she na/_dmigs pa ni dngos po rnams 'dzin par byed pa'i phyir tshad ma yin la gang zhig gang gi yin pa de'i med pa ni/_mi dmigs pa'o/_/gang gi phyir 'dzin par byed pa ni gzung bar bya ba 'jog par byed pa yin gyi
[\[49b.2\]]de med pa la ni ma yin no/_/tshad ma gzhan yin no zhe na/_re zhig mngon sum ni ma yin te/_dngos po'i nye ba dang cig shos dag gis snang ba tha dad par 'dzin pa'i phyir de med pas med pa la ni mi 'gyur ro/_/rjes su dpag pa la sogs pa yang 'brel pa med na mi 'gyur la med par
[\[49b.3\]]rtogs pa ni yod do/_/de'i phyir sdud par byed pa yod pa nyid kyis gzhan du mi rigs par bstan pa ni/_grub pa ni nges pa'o/_/don gyis zhes bya ba ni med par rtogs pa'i phyir ro/_/rnam pa gzhan med pa ni shugs kyis so/_/bzlog pa nyid ces bya ba ni 'dzin par byed pa bzlog pa
[\[49b.4\]]ste 'dzin byed gzhan bkag na de med pa kho na'o/_/thams cad du zhes bya ba ni rang bzhin mi dmigs pa 'ba' zhig ma yin gyi/_'gal ba'i 'bras bu bsgrub pa la yang ngo zhes shes par byed do zhes bya ba ni kha cig gi yin no/_/de yang mi dmigs pa la zhes bya ba ni spyis bsdus
[\[49b.5\]]pa'i phyir dang /_gzhi mthun pa nyid med pa'i phyir brjod byas stong pa yin no/_/gang du zhes bya ba ni snang ba 'am mi snang ba la yang ngo /_/de dgag pa ni ma yin no zhes bya ba ni dngos po'i 'o/_/rnam pa gcig bstan pa ni/_'di ltar zhes bya ba ste/_dmigs par
[\[49b.6\]]rigs pa ni snang ba'o/_/gal te gzhan gyi med par rtogs pa ni ji ltar yin du zin kyang khyod kyi ji ltar yin/_tshad ma las byung ba'i rtogs pa ni dngos su 'brel pa can ma yin pa ma yin no zhes zer ba la/_mi dmigs pa nyid ces bya ba'o/_/mi dmigs pa las gzhan du dgag pa yin na
[\[49b.7\]]'brel pa med pa yin gyi/_kho bo cag gi ma yin te/_gzhan ma yin pa nyid kyis de'i bdag nyid yin pa'i phyir ro zhes de'i don la yang tshigs su bcad pa 'di yin no/_/grub pa ni bsgrubs pas so/_/tshad mas ni dmigs pa'i tshad ma la brtan nas so/_/smra ba po rnams kyi
[\[50a\]]
[\[50a.1\]]tha snyad pa rnams kyi'o/_/don gyis bzlog pa nyid ni ma grub pa dang dgag pa pa dang tshad ma ma yin pa dang mi dmigs pa nyid do zhes bya ba'o/_/bsgrub pa ste dmigs pa la dmigs pa ste/_dgag pa ni de'i bdag nyid ma yin pa bzhin du sgrub pa ni ma
[\[50a.2\]]yin par mi 'gyur la yod pa ni yin no/_/rang bzhin mi dmigs pa la rigs pa 'di ma yin nam/_'gal ba dmigs pa la sogs pa ni ma yin te/_yul du mi rung ba nyid kyis mi dmigs pas dgag pa la dbye ba yod pa'i phyir ro zhes zer ba ni/_'gal ba yang zhes
[\[50a.3\]]bya ba ste dngos sam zhes bya ba ni 'gal ba dmigs pa'o/_/brgyud pas zhes bya ba ni rgyu 'gal ba la sogs pa'o/_/'di la zhes bya ba ni rgyu 'gal ba'o/_/snang ba mi dmigs pa nyid la med pa ni rmongs pa la tha snyad tsam bsgrub par bya ba ma yin nam/_mi snang ba mi
[\[50a.4\]]dmigs pa tsam ni yod pa la yang yod pa'i phyir dang /_sbyor ba'i dbye ba med par thal bar 'gyur ba'i phyir ro snyam du sems pa la/_de la yang 'gal ba ma dmigs pa'i dus na yod pa'i snang ba dmigs pa nyid de dang 'dra ba mthong bas rjes su dpog pa ni med pa'i tha
[\[50a.5\]]snyad kyi rgyu yin no zhes bstan pa ni/_dgag pa de yang de rgyu 'am/_/zhes bya ba ste/_gang gi zhe na de'i ste dgag bya grang ba'i'o/_/dgag bya de'i shugs kyis 'bras bu'i 'o/_/rgyu 'am ni grang ba nyid kyi'o/_/de nyid ni grang ba'o/_/de'i 'bras bu spu long zhes byed pa la
[\[50a.6\]]sogs pa la dgag pa la yang mthong ba ste/_tshad ma nyid med pa ston par byed pa ni mi dmigs pa rjes su dpag pa ste 'bar ba'i ngo bo mngon sum pa ni tshogs pa gcig la rag las pa dro ba'i reg pa grang ba mi dmigs pa rtogs par byed pa'i phyir rjes su dpag pas mi dmigs
[\[50a.7\]]pa grub po/_/des na mi dmigs pa la yang 'gal ba'i 'brel pa gang yin zhes bya ba bsal ba yin no/_/de la tshogs pa gcig la rag las pa'i me'i gzugs kyi dro ba'i bdag nyid kyi reg pa dpog pa la sogs pa 'chad par 'gyur ba gang yin pa'o/_/'gal ba ni
[\[50b\]]
[\[50b.1\]]grang ba'o/_/med par 'gyur ba zhes bya ba ni grang ba'i'o/_/de lta ma yin pa zhes bya ba ni mi dmigs pa la'o/_/gzhan du zhes bya ba ni 'gal ba la sogs pa bsgrub pas mi dmigs pa la rjes su dpag pa med na'o/_/dngos po gcig ces bya ba ni 'gal ba la sogs
[\[50b.2\]]pa'o/_/gzhan zhes bya ba ni grang ba la sogs pa'o/_/gang las zhes bya ba ni tshad ma gang gis so/_/de ni zhes bya ba ni lhan cig mi gnas pa'o/_/tshad ma ma yin pa nyid mi dmigs pa'o/_/'brel pa 'dzin par byed pa kho nas gzhal bya grub na rjes su dpag pa tshad ma
[\[50b.3\]]gzhan du mi 'gyur ro zhes bstan pa ni/_'brel par grub par bya ba la zhes bya ba'o/_/'jug pa gang yin pa zhes bya ba ni me dmigs pa'i ngo bo ste grang ba ma dmigs pa'o/_/du ba me la nges pa nyid du mngon sum gyis grub na du ba mthong ba las me rjes su dpag par 'gyur
[\[50b.4\]]gyi/_'gal ba mi dmigs pa 'di la ni med par nges pa nyid de lta bur 'dzin pa ma yin te/_mi dmigs pa dang med pa dag la dbye ba med pa'i phyir 'gal ba can gyi med par rtogs so zhes mi dmigs par rtogs pa yin no zhes bya ba'i don gyi tha mi dad pa med na rjes su dpag
[\[50b.5\]]pa med pas rtsod pa'i gnas su 'gyur ro zhes bstan pa ni/_me las grang ba med par ni zhes bya ba'o/_/grang ba las gzhan pa ni grang ba med pa ste/_de'i 'bras bu las kyang gzhan pa ni med pa yod par yin par bstan pa ni/_gang gi tshe zhes bya ba'o/_/dro ba'i reg pa la
[\[50b.6\]]gzugs ni grang ba med pa'i ngo bo la 'bras bu'i gtan tshigs so/_/grang ba med pa yang de las gzhan pa'i ngo bo de'i 'bras bu med pa'i ngo bo'o/_/de la rgyu med par bstan pa ni/_des na rjes su dpag pa zhes bya ba'o/_/'brel pa 'dzin pa'i mngon sum kho na'i rjes su dpag
[\[50b.7\]]pa las rjes su dpag par bya ba grub pa na rjes su dpag pa med pa'i rtsod pa'i gnas gang yin pa de yang mngon sum las rjes su dpag pa tha dad pa med na de grub pas de nyid 'grub po zhes bya ba mi rigs so zhes zer ba ni/_gal te de lta na ni zhes bya ba nas tshad mar mi 'gyur ro zhes
[\[51a\]]
[\[51a.1\]]bya ba'i bar du'o/_/dmigs pa'i ngo bo yod pa nyid la mi dmigs pa nyid med pa de'i phyir yang rjes su dpag pas med pa yin no zhes bya ba'i phyogs nyams par 'gyur ro zhes zer ba ni mes med par sgrub kyi zhes bya ba'o/_/mi dmigs pas med pa'i dbye ba med la
[\[51a.2\]]gzhan dmigs pa mi dmigs pa ste/_med pa na ci zhig gang gis sgrub par byed ces bstan pa ni me nyid ces bya ba'o/_/mi dmigs pa las med pa ji lta ba de bzhin du gzhan dmigs pa'i mi dmigs pa'i ngo bo las so/_/de'i phyir tha snyad las gzhan bsgrub par bya ba yod pa ma
[\[51a.3\]]yin no/_/ji skad bstan pa'i rim pas gang gi phyir mi dmigs pa nyid med pa sgrub par byed pa de'i phyir rang gi sgras brjod na yang zhes bya ba ni mi dmigs pa ste/_yang gi sgras ni rang gi sgra ma yin pas brjod pa ste 'gal ba sgrub pa la me yod pa'i phyir ro zhes bya bas so/_/ma
[\[51a.4\]]brjod par yang zhes bya ba ni gzhan no/_/'gal ba'i gnas skabs yin pa'i phyir 'grel par ni de'i sgra ni rang gi sgra zhes bshad do/_/rgol ba po gang gi mi dmigs pa de gzhan dmigs pa'i ngo bo mngon sum las sam rjes su dpag pa las 'grub pa med pa'i tha snyad sgrub par
[\[51a.5\]]byed pa yin par mi 'dod cing dngos po rnams kyi med pa nyid ci las kyang bsgrub par bya ba yin no zhes 'dod pa de dag gi de ni yid smon gyi la thu tsam yin no zhes bstan pa ni/_/gal te de ni tshad min des/_/zhes bya ba'o/_/thams cad du zhes bya ba ni 'gal ba nye bar bstan
[\[51a.6\]]pas sam/_tshad ma gzhan gyis kyang zhes bya ba'i don to/_/gang la tshad ma gzhan med par sgrub par byed pa nyid kyi lung la sogs pa 'dod pa de la yang de lta bur 'gyur la/_de nyid rnam pa 'gas mi dmigs pa'i khongs su gtogs pa yin na/_'dis ma mtshon
[\[51a.7\]]pa'i sbyor ba'i dbye bas 'phangs pa nyid yin par bstan pa ni/_de dang dgag bya dang ngo /_/'gal ba ni me la sogs pa'o/_/de'i 'bras bu ni du ba la sogs pa de brjod pa la sogs pa'o/_/ji skad bstan pa'i mi dmigs pa dang bral ba'i sbyor ba la sogs pa grub pa ma yin
[\[51b\]]
[\[51b.1\]]par bstan pa ni/_'gal ba dang zhes bya ba'o/_/'gal ba bsgrub pa ma grub par/_thabs dang bcas pa ni dgag pa la rgyu dang khyab par byed pa dag mi dmigs pa dang bcas pa'o/_/ci zhe na 'gal ba bsgrub pa ma byas pa ste rang bzhin mi dmigs pa rnam pa bzhi'i mi
[\[51b.2\]]dmigs pa ma bstan par zhes bya ba'i don to/_/ji skad bstan pa'i mi dmigs pa dang bral ba'i sbyor ba bstan pa ni/_smra ba ni tshig ste shi ba'i sems nyid la sogs pa gang gi dang po yin pa de las thams cad mkhyen pa dang 'jig rten gzhan te nying mtshams sbyor ba bkag
[\[51b.3\]]pa ni 'gal ba bsgrub pa las 'gyur ba yin te gzhan med pa'i phyir ro/_/smra ba po nyid la sogs pas thams cad mkhyen pa nyid la sogs pa de yod na med pa'am de bsal na gnas par rtogs pa grub pa ma yin te/_dbang po las 'das pa'i phyir ro/_/skad cig
[\[51b.4\]]pa ma yin pa nyid ni sngon po la sogs pa rnams la bdag nyid du sgro btags pa snang du rung ba yin na skad cig pa nyid dang 'gal ba yin te de bstan pa ni/_dbang po las 'das zhes bya ba'o/_/nyon mongs pa dang lan dag gtan med pa 'gal ba ma yin nam/_de yod na de
[\[51b.5\]]ches shin tu 'grib pa yin pa'i phyir ro/_/de bzhin du shes pa dang tshig dag la yang brtag par bya'o zhe na 'di ni mi rigs te/_shes pa 'phel ba yang tshig la 'grib pas log par sgrub pa'i phyir ro zhes bstan pa ni/_gal te shes pa khyad par du 'phel ba'i rjes su
[\[51b.6\]]'gro ba zhes bya ba ste/_shes pa'i rgyu mtshan tshig yin te de 'phel ba'i phyir ro zhes bya ba'i don to/_/de ltar na shes pa thams cad dang /_tshig dag lhan cig par ma mthong yang 'gal ba rtogs pa ma yin te/_phyin ci log tu rtogs pa'i phyir ro zhes bstan pa ni/_
[\[51b.7\]]gal te smra po rig min na/_/zhes bya ba ste/_gang gi phyir de 'phel ba la 'grib pa ni 'gal ba sgrub par byed pa ma yin no zhes bya ba'i don to/_/de lta bu'i mi dmigs pa'i khyad par gyi smra ba po nyid ni grang ba mi dmigs pa'i khyad par gyi dro ba'i rig pa bzhin du 'gal
[\[52a\]]
[\[52a.1\]]ba can ma yin nam snyam du sems pa ni de 'dra zhes bya ba'o/_/de lta na ni mi dmigs pa nyid sgrub byed yin te 'dis sgrub par byed pa'i phyir/_bsgrub bya nges pa'i rgyu mtshan ni sgrub byed nyid mi dmigs pa khyad par dang ldan par brjod par bya ba'o zhes bya ba'i don to/_/
[\[52a.2\]]khyad par mi ldan na ma nges pa yin par bstan pa ni nges byed min par te sgrub byed ma yin pa'o/_/gal te mi dmigs pa tsam las med par ma nges na dngos po yod par nges par 'gyur ro zhes zer na yang de phyir shin tu zhes bya ba'o/_/res 'ga' lkog tu gyur pa ni yod pa dang med pa
[\[52a.3\]]nyid du tshad ma dag gis nges par byed pa yin la/_dbang po ni thams cad du lkog tu gyur pa yin te/_don gyis go ba rtogs pa yin gyi thams cad mkhyen pa la sogs pa ni ma yin no zhes pha rol po khas len pa yin no/_/thams cad shes pa ni dngos po thams cad gsal bar mthong
[\[52a.4\]]ba yin zhing rnam par rtog pa dang 'gal ba ma yin nam de'i 'bras bu tshig dang yang 'gal ba yin no/_/de'i phyir thams cad mkhyen pa nyid la smra ba po nyid 'bras bu 'gal bar thal bar 'gyur ro snyam du sems pa ni/_'on te gyur na yang thams cad mkhyen pa zhes bya ba'o/_/
[\[52a.5\]]thams cad mthong bar gsal ba yin yang da ltar ba nyid bzhin du rtog pa 'jug pa yin no/_/ma brtags ma dpyad par tshig 'jug pa ma yin no zhes gsungs so zhes bya ba ni lung rigs rnams kyi dang rnam par rtog pas kyang phyi rol nyid rang gi gzugs brnyan lta bur de nyid du zhen
[\[52a.6\]]pas brjod par bya ba yin te/_tshig gi rgyu mtshan rtogs pas de yod kyang de rig pa yod pa nyid yin la/_brda byed pa po'i rtog pa ni bag chags kyi gnas skabs can yod na de'i phyir tshig med pa ci las yin zhes bla na med pa'i theg pa mi shes pa ma yin pa dag gi'o/_/de gnyi ga
[\[52a.7\]]yang lhan cig tshigs su bcad pa gcig brjod pas bstan pa ni/_don kun gsal ba nyid du ni/_/zhes bya ba ste/_goms pa las brjod par 'dod pa 'jug pa zhes bya ba la brjod par 'dod pa ni sngar yin la brda byed pa po'i goms pa las ni phyis tshig 'jug par 'gyur ba yin te/_
[\[52b\]]
[\[52b.1\]]dpag tu yod pa las gzhan pa ni dpag tu med pa'o/_/tshig ces bya ba dang mi 'byung ba ni ma yin no zhes bya ba dang sbyar ro/_/tshig rnams kyi zhes bya ba ni 'das ma thag tu bstan pa'i phyogs la lan btab pa yin no/_/kun bslangs pas zhes bya ba ni lus kyi las so/_/nye ba
[\[52b.2\]]zhes bya ba ni ches dang por nye ba ste/_sngar ma mthong ba zhes bya ba'i tha tshig go/_/mngon sum zhes bya ba ni thams cad mkhyen pa nyid kyis de snga ma yin pa'i phyir ro/_/phan tshun 'gal ba yang dper na me dang grang ba'i zhes bya ba'o/_/gal te chos ni tha dad pa zhes bya ba ni
[\[52b.3\]]gzhan gyis tha mi dad par sgro btags na yang 'gal ba can ni 'gal ba yin par bstan pa ni/_tha dad tha dad med pa zhes bya ba ste/_kha ba med pa ni grang ba med pa na'o/_/med pa skye ba ni med pa'i bdag nyid thob pa yin na yod pa dang med pa gcig pa nyid du khas len pa ni
[\[52b.4\]]'gal ba yin no zhes bya ba'i don to/_/tha dad med pa zhes bya ba ni khas len pa'i yul yin la/_gzhan gyis khas blangs pa de nyid bstan pa ni/_skye ba ni yod pa las zhes bya ba'o/_/'gal ba yang zhes bya ba kho na ma yin te zhes bstan to/_/tha dad pa med pa zhes bya ba ni
[\[52b.5\]]tha dad par khas len na 'gal ba med pa'o/_/dngos po med par bstan pa dang cig shos cig ma yin no/_/ma tshang ba med par rgyu can yod pa gzhan yod na med par rtogs pa zhes bya ba'i 'gal ba'i mtshan nyid rjes su brjod pa ni/_ma tshang ba med rgyu can zhes bya ba'o/_/yod
[\[52b.6\]]pa zhes bya ba ni rgyun gyis gnas pa'o/_/gang du 'di mthong zhe na me dang grang ba la'o/_/gal te gzhan gyis zhes bya ba 'dis 'gal ba nyid rnam par dpyod par byed pa yin no/_/gal te rgyu yod gyur na ni/_/zhes bya ba ni skad cig phyi ma'i rgyun la'o/_/rgyu med na des byas pa'i
[\[52b.7\]]'bras bu mi skye ba ni 'gal bar byed pa ma yin par bstan pa ni/_'on te rgyu yod min na yang /_/zhes bya ba'o/_/rgyu med pa'i ngo bo'i ma tshang ba nyid 'gal ba can gyis byas pa ma yin te/_rang nyid yod pa'i phyir ro zhes bstan pa ni gal te med pa zhes bya ba'o/_/rang gi ngo bo
[\[53a\]]
[\[53a.1\]]ste nus pa can gyi ngo bos so/_/yod pa yang 'gal ba can gyis phyin ci log tu byed par mi nus so zhes bstan pa ni yod pa yang zhes bya ba'o/_/de'i rgyu ni ma tshang ba med pa'i rgyu'o/_/rang nyid ces bya ba ni ma tshang ba med par skyes pa ma yin pa ni
[\[53a.2\]]ma tshang ba'o/_/me gang gi lhan cig byed pa ma yin gyi grang ba de las me med pa dang lhan cig pa'i grang ba ni grang ba skyed par byed do/_/lhan cig byed dang zhes bya ba la sogs pa nyid bshad pa ni/_zhan pa dang ches zhan pa zhes bya ba'o/_/grang bar shin tu gsal ba la mi
[\[53a.3\]]gsal ba'i me ni ci tsam ma tshang bar byed kyang /_gsal bar 'gyur ba grang ba ni de las bzlog pa yin te/_ches shin tu ba'i de las bzlog pa las ches shin tu gsal bar byed pa yin pa'i phyir 'gal ba med do/_/skad cig phyi ma ldog pa nyid des byas pa ma yin nam zhes
[\[53a.4\]]zer ba la rgyu'i byed pa ni skye ba la zhes bya ba'o/_/rang gi rang bzhin de 'di ni rang gi rgyus nges par bstan par byas pa ni/_yang na grang ba'i zhes bya ba'o/_/ches gsal bar 'bar ba'i me'i 'bar ba la yang de ltar gyur pa'i rgyu dang nye bar ldan pa mun pa dang /_grang ba dag gi rgyu
[\[53a.5\]]nyid de dag gi rgyur mi 'gyur gyi skyes zin pa gsal ba ni ma yin no zhes bstan pa ni/_shin tu gsal ba'i zhes bya ba'o/_/de nyid kyis na zhes bya ba ni snang ba skyes pa'o/_/snang ba 'byung ba las snga rol na yod pa'i'o/_/snang ba dang dus mtshungs par ni zhig pa ma yin par
[\[53a.6\]]bstan pa ni/_rang bzhin gang gis kyang zhes bya ba'o/_/sa phyogs na zhes bya ba ni 'ga' zhig na zhes bya ba'i don to/_/yang zhes bya ba ni yul gzhan na yod pa'o/_/de nyid kyi tshe zhes bya ba khyad par ma yin no zhes zer ba ni dus gzhan du zhes bya ba'o/_/gal te yul gzhan du ma dmigs pa
[\[53a.7\]]de nyid yul gzhan na yod pa ni dus gzhan na 'byung ba ma yin gyi de nyid du gzhan du yin no snyam du sems pa ni/_dus gzhan ma mthong 'jig yin na/_/zhes bya ba'o/_/yul gzhan na med kyang yul gzhan na yod pa bzhin du/_dus gzhan na med pa dus gzhan du grub pa chos can tha
[\[53b\]]
[\[53b.1\]]dad par rtog pas mi mthun pa nyid brjod pa ni gtan tshigs kyi rgya nyams par byed do zhes bya ba'i don to/_/rgyu dang 'bras bu'i khyad par nyid/_/ces bya ba ni grang ba ni grang ba gzhan skyed na me dang lhan cig skyed par mi nus so/_/de kho na ltar zhes bya ba ni me dang bral ba grang ba'i rang bzhin skyed
[\[53b.2\]]par byed pa bzhin du skad cig pa ma yin pa'i rang bzhin dang bral ba ni skad cig pa skyed par byed pa yin no/_/de bzhin du sngon po nyid la sogs pa rnams kyang sngon po 'ba' zhig gi rang bzhin skyed par byed pa yin gyi ser po la sogs pa dang lhan cig pa ma yin pa'i rang bzhin skyed par byed
[\[53b.3\]]nus pa yin no/_/me dang lhan cig pa las de dang bral ba'i grang ba ni sngon po dang ser po kho na bzhin du 'gal ba yin par bstan pa ni des na zhes bya ba'o/_/rgyu'i dbang gis zhes bya ba ni ji skad bstan pas so/_/med pa'i sgrub pa'i 'gal ba dmigs pa gang yin pa de ma yin no
[\[53b.4\]]zhes bya ba dang sbyar ro/_/bzlog pa la ni zhes bya ba ni thams cad mkhyen pa dang 'jig rten pha rol yang yod pa las so/_/ji ltar dmigs pa las yod pa grub pa de bzhin du mi dmigs pa las kyang med pa grub pa ma yin nam/_mi dmigs pa nges par mi byed pa ji ltar
[\[53b.5\]]yin snyam du sems pa la ji ltar dngos po nyid bsgrub pa na zhes bya ba'o/_/sgrub pa ni dmigs pa las ma yin no/_/dngos po rnams kyi ste lkog tu gyur pa rnams kyi sgrub par byed pa ni nges pa la'o/_/de bzhin du dngos po nyid ldog pa ni ldog par byed pa yin gyi dmigs pa ni ma yin
[\[53b.6\]]no zhes bya ba'i don to/_/'dis grub par byed pas sgrub par byed pa ste 'brel pa can no zhes bstan pa ni ji ltar 'brel pa zhes bya ba'o/_/dper na 'bras bu dang khyab par bya ba zhes bya ba ni dngos po sgrub par rtogs par byed pa po'i tshig go/_/'dod pa tsam las byung ba dang dngos
[\[53b.7\]]po ma yin pa sgrub par byed pa nyid kyang ma yin no zhes zhar la bstan pa ni/_'dis ni rtogs pas sbyar ba'i chos zhes bya ba'o/_/sgrub byed ma yin pa ci las she na/_gang las gang na'ang srid phyir ro/_/zhes bya ba ste/_dngos su ba'i chos spyi bstan pa sgrub byed yin gyi
[\[54a\]]
[\[54a.1\]]gzhan ni ma yin no zhes bya ba'i don to/_/ci dngos po thams cad nyid rang log pas dngos po thams cad nyid ldog par byed dam 'on te cung zad kho na yin zhes zer ba la/_de la yang khyab par byed pa'i chos zhes bya ba ste/_khyab byed ni rang log pas
[\[54a.2\]]khyab bya ldog par byed de/_de nyid kyi phyir sgrub byed kyang thams cad ma yin gyi 'o na ci zhe na/_de log pas gang yin pa gang 'jug pas 'jug par 'gyur ba'o/_/de'i phyir dngos nyid sgrub pa na/_/dngos po rnams kyi sgrub byed 'dod/_/ces bya ba yang thams cad ni ma yin no zhes
[\[54a.3\]]bstan pa yin no/_/spyi ston pa'i tshigs su bcad pa snga ma'i don mdor bsdu bas sdud par byed pa'i phyir bsdu ba yin te/_rnam par 'jog par byed pa'i don to zhes bya ba'i don to/_/khyab par byed pa log pa ni rang log pa yin la/_de yang mngon sum gyis grub pa yin nam/_
[\[54a.4\]]gzhan dmigs pa'i ngo bo yin pa'i phyir de ji skad rnam pa 'gar zhes brjod ces zer ba la/_med pa la ni de nyid kyi zhes bya ba ste/_tshad ma med pa ni mi dmigs pa'o/_/de nyid kyi khyab par byed pa nyid kyi'o/_/med pa la ni zhes bya ba ni bsgrub par bya ba la/_shin tu
[\[54a.5\]]rmongs pa'i don du rtags brjod pa gang gi phyir yin pa de'i phyir de ltar brjod pa yin no zhes bya ba'i don to/_/rmongs pa ma yin pa rnams la yang rtags nyid ci'i phyir ma yin zhes zer ba la/_gnag rdzi mo'i bar zhes bya ba'o/_/ma bsgribs pa zhes bya ba la bsgribs pa ni
[\[54a.6\]]lkog tu gyur pa mi rigs pa ma grangs pa yin la/_de las bzlog pa ni ma bsgribs pa ste rtags la ltos pa ma yin pa'o/_/gang gi phyir dmigs su rung ba ma dmigs pa ni med pa nyid kyi tha dad kyi yul can nyid du byas pa rnams la yang nges pa yin la/_des na de'i nges pa
[\[54a.7\]]la khyab par byed pa mi dmigs pa la sogs pa rjes su dran pa yin zhes zer ba ni/_rnam 'grel gyi rigs pa dang 'gal ba yin no/_/yang na brjod pa gang yin pa de shin tu rmongs pa'i don du zhes ngag gi don mchog tu 'dzin pa'o/_/shes pa gcig la 'dre ba la gang
[\[54b\]]
[\[54b.1\]]gi tshad ma med pa nyid de kho na'i mi dmigs pa yin gyi mi snang ba'i med pa'am/_med pa'i tha snyad la ni ma yin te/_mi dmigs pa'i phyir ro zhes brjod pa'i bar du rmongs pa'i don du yin no zhes bya ba ni bshad pa gzhan yin no/_/dmigs pa log pa yang rang bzhin mi dmigs
[\[54b.2\]]ngo bo ni dngos po'i ldog byed nyid ma yin nam/_dngos po nyid log bzhin pa ni ji ltar ldog byed yin par brjod snyam du sems pa la 'grel pa bshad pa ni/_rang bzhin mi dmigs pa yang go bar byed pa ma yin nam zhes bya ba'o/_/gnag rdzi mo la sogs pa yang rnam par
[\[54b.3\]]dpyod pa dang /_ma bral ba na 'di la mi rmongs pa yin no/_/de lta na rmongs pa gang yin zhe na/_grangs can zhes bya ba smos so/_/gang du tshad ma lnga po dag_/dngos po'i ngo bor ma skyes pa/_/dngos po'i med pa rtogs pa'i phyir/_/de la med pa tshad ma nyid/_/ces bya ba'i rigs pa ma
[\[54b.4\]]yin nam zhes pa la shin tu lkog tu gyur pa la tshad ma lnga po log pa yang rang bzhin nam khyab par byed pa mi dmigs pa kho na'o zhes bstan pa ni/_mi dmigs pa ni 'di tsam zhig ces bya ba ste/_mi dmigs pa de yang dngos su med par nges pa'i 'bras bu can no/_/'di tsam
[\[54b.5\]]zhes bya ba ni 'chad par 'gyur ba'o/_/rgyu 'am rang bzhin te khyab par byed par snang bar 'dod pa yin la/_snang ba med pa ni ma dmigs pa ste/_rung ba mi dmigs pa zhes bya ba'i tha tshig go/_/thams cad du mngon sum log pa ni med pa sgrub par byed pa ma yin zhing rjes
[\[54b.6\]]su dpag pa lung la sogs pa'i yang ma yin no/_/gang gi phyir de ni dngos po mthong ba ma yin zhing khyab par byed pa yang ma yin no/_/rgyu'am rang bzhin zhes bya ba ni snang du rung ba tsam nye bar mtshon pa yin la/_byed pa po dang khyab byed dang rang bzhin mi dmigs pa rnams ni med/_
[\[54b.7\]]sgrub par byed pa yin par 'di tsam zhig ces bya bas bstan pa yin te/_rang bzhin gyi sgra ni dngos po'i ngo bo dang khyab par byed pa'i ngo bo la yang 'jug pa yin pa'i phyir 'grel par rnam pa gsum kho na zhes bya ba'o/_/gzhan ma yin pa ni rgyu la sogs pa las gzhan pa'o/_/rnam
[\[55a\]]
[\[55a.1\]]pa gzhan du ni ma yin no zhes bya ba ni rung ba nyid ma yin pa'o/_/'bras bu dang rang bzhin dang /_mi dmigs pa de dag gis bskyed pa yin la/_des na zhes bya ba ni rtags can gyi shes pas so/_/de ltar zhes bya ba ni kha dog la sogs pa mi rtag pa zhes bya ba'o/_/
[\[55a.2\]]dngos po'i chos ma yin pa ni mi rtag pa la sogs pa'o/_/gal te dngos med ngo bo min/_de nyid rang gi mtshan nyid do/_/de ltar grub par bsgrubs phyir ro/_/zhes bya bas rjes su dpag pa rang gi mtshan nyid kyi yul can ma yin nam/_de bzhin du mngon sum gyi rjes su dpag
[\[55a.3\]]pa'i shes pa yang yin na/_mi rtag pa nyid kyi spyi dang sbyor ba'i kha dog gi spyi'i snang ba da lta ci zhig yin/_gang du kha dog spyi la sbyor phyir ro zhes bya ba 'di yin no snyam du sems pa ni/_gal te kha dog 'di mi rtag pa'o zhes bya ba'o/_/rjes su dpag pas zhes bya ba ni mtshams
[\[55a.4\]]sbyor ba'i yid las so/_/de bstan pa ni rang dang spyi'i mtshan nyid ces bya ba'o/_/rang gi mtshan nyid dang kha dog nyid kyang tha snyad 'dogs par ma yin pa de'i phyir rnam pa 'di dag tu mngon sum gyis sam rjes su dpag pas kha dog la sogs pa'i spyi bzung nas rnam pa
[\[55a.5\]]gzhan bstan pa ni/_mi rtag pa nyid kyis zhes bya ba'o/_/'di tsam gyis ni sngon du byung ba'i tshad ma'i bya ba bstan to/_/de'i 'og tu yid kyi mtshams sbyor ba ste/_sbyor ba bstan pa ni yid kyi zhes bya ba'o/_/gzhan du mngon sum gyi nges pa'am rjes su dpag pa la ni rim pa 'di ma yin
[\[55a.6\]]te/_gzung ba la 'dzin pa'i phyir ro zhes bstan pa ni/_de la tshad ma nyid ces bya ba ste/_tshad ma nyid yin na so so ba'am so so ba ma yin pa zhes sems pa yin no zhes bya ba'i don to/_/yang na rjes su dpag pa'i tshad mas mi rtag pa'i kha dog spyi la sbyor ba yin na/_mngon
[\[55a.7\]]sum gyis grub pa'i chos can la tshad ma gzhan thob pa'i skyon med do/_/mngon sum gyis rim pa ni kha dog gi mtshan nyid la sbyor ba ni yid kyi nges pa ste tshad ma ma yin par bstan to zhes bya ba'i don to/_/zhar la byung ba'i tshad ma nyid ni dgag par 'os pa yin pa'i phyir zhar la byung ba
[\[55b\]]
[\[55b.1\]]bstan pa ni/_rjes su dpag pas zhes bya ba'o/_/chos can te spyi mngon sum gyis sam rjes su dpag pas 'dzin na tshad ma gzhan yul de la'o zhes bya ba'i don to/_/gnyi ga la skabs kyis byung ba'i rgol ba gnyis la re zhig kha dog la sogs pa ni gzugs dang ro la sogs
[\[55b.2\]]pa mngon sum gyis grub pa mi rtag pa nyid ni med pa'i ngo bo yin pa'i phyir de 'grub mi srid do zhes zer ba ni mi rtag pa nyid ces bya ba'o/_/sngon po la sogs pa'i dngos po las mi rtag pa nyid gzhan ma yin te/_mtha'i skad cig ma mthong ba la tha dad par ma nges pa'i phyir/_sngar yang
[\[55b.3\]]dngos po dmigs pa tha mi dad pa mi rtag pa nyid kyi snying po can nyid kho na yin no zhes bstan pa ni gzhan du med ces zhes bya ba'o/_/sngar zhes bya ba ni rnam par rtog pa las so/_/gal te kha dog la sogs pa las tha dad pa ma yin pa mi rtag pa nyid yin na kha dog la sogs pa mi rtag go
[\[55b.4\]]zhes brjod bya tha dad pa med pa'i phyir ro/_/gzhi mthun par mi 'gyur gyi rnam grangs nyid du 'gyur ro snyam du sems pa la du ma'i dngos zhes bya ba ste/_ldog pa'i khyad par gyi rgyu mtshan gyi brjod bya'i khyad par las ni skyon 'di med do zhes bya ba'i don to/_/mtshungs pa can rnams
[\[55b.5\]]kyi zhes bya bas don dam pa pa'i sna tshogs pa nyid du dogs pa ma yin nam/_don dam pa pa ma yin no zhes bya ba ni lan gyi don to/_/re zhig rang gi mtshan nyid brjod bya ma yin zhes bstan pa ni/_du ma'i dngos po zhes bya ba'o/_/rnam par brtags pa don dam pa pa ma yin par
[\[55b.6\]]bstan pa ni/_tha dad pa ni zhes bya ba'o/_/brtags pa'i spyi la gzhi mthun pa gsum gyis yin na/_rnam par rtog pa gzung ba la 'dzin pa ji ltar yin zhes zer ba la/_bstan pa ni rnam par rtog pa'i spyi'i chos dngos po rnams kyi de dang de las tha dad pa mngon sum gyis
[\[55b.7\]]grub pa rten yin te/_brtags pa ni de mthong ba las byung ba'i phyir ro/_/'on te tha dad pa mthong ba yang nges pa ma yin te/_'ga' zhig la nges pa'i phyir rjes su dpag par 'dod pa yin par bstan pa ni/_de ma grub na zhes bya ba'o/_/nges pa'am zhes bya ba ni gzhi mi mthun
[\[56a\]]
[\[56a.1\]]pa ste ba lang ngam rta'am skyes bu bzhin du'o/_/dngos po snang bzhin pa la de'i rtog pa ni tha snyad la mthar thug pa ma yin nam/_lkog shal la sogs pa dang ldan pa'i phyir 'di ni ba lang yin no zhes bya ba bzhin du 'di me dang ldan pa yin te du ba dang ldan pa
[\[56a.2\]]nyid kyi phyir ro zhes me yod par ma mthong ba'i phyir ro snyam du sems pa ni/_gal te 'bras bu'i gtan tshigs zhes bya ba'o/_/'bras bu'i rjes su dpag pa la dngos po ma mthong ba kho nas gzhan la brten pa yin par bstan pa ni gal te der yang zhes bya ba'o/_/tshad ma gzhan
[\[56a.3\]]'jug na zhes bya ba ni tshad ma gzhan la ltos pa'i phyir ro/_/de 'dzin na ni mer des na'o/_/de dang tha mi dad pa me 'dzin pa ni de tha mi dad pa khyad par 'dzin pa ste/_me'i khyad par las tha dad pa tsam ma yin te/_de mi 'dzin na yang thams cad mi 'dzin pa de'i phyir/_lkog shal la
[\[56a.4\]]sogs pa'i ba lang gi rnam par rtog pa dngos po 'dzin pa las 'di tha dad pa ma yin zhes bya ba'i don to/_/skra shad la sogs pa dag la zhes bya ba ni rab rib can gyis dmigs pa rnams la yin gyi thams cad la ni ma yin no/_/'byung bar 'gyur ba yin pa'i phyir ro zhes bstan pa
[\[56a.5\]]ni rang bzhin gyi gtan tshigs dang zhes bya ba'o/_/lkog shal la sogs pa la mthong ba na ba lang nyid ces tha snyad byed pa ma yin nam me la ni ma mthong na ji ltar tha snyad byed ce na de dang 'brel pa can mthong ba'i phyir skyon med do/_/de bstan pa ni rtags rtogs pa nyid kyis zhes bya ba ste/_
[\[56a.6\]]gal te yang spyi'am khyad par ma mthong na de dang 'brel pa can la de dang tha snyad yin pas de'i tha snyad ni de la'am/_de dang 'brel pa can la zhes bya bar khyad par med do/_/gang gis kyang ma rtogs pa zhes bya bar sbyar ro/_/spyi rtogs pa yin na yang ma rtogs pa'i khyad par ni ma
[\[56a.7\]]yin no/_/gal te rtogs pa nyid kho na yin pa'i phyir rtogs pa la the tshom ma yin du zin kyang /_ma rtogs pa la ni 'di spyi'am khyad par yin zhes bya ba 'byung ba kho na yin la/_ma rtogs pa blo la mi gnas pa ni the tshom gyi yul ma yin te/_the tshom ni der mngon par zhen
[\[56b\]]
[\[56b.1\]]pa'i bdag nyid yin pa'i phyir de'i phyir the tshom las 'jug pa yin no zhes bya ba ni mi rigs so/_/gal te mi rtag pa nyid dngos po las gzhan ma yin la dngos po'i chos nyid yin na bum pa la sogs pa bzhin du rdo rje pha lam la sogs pa yang rtogs par 'gyur ro snyam du sems pa
[\[56b.2\]]ni gal te mi rtag pa la sogs pa zhes bya ba ste/_de la mtha'i skad cig mthong ba'i lam med par nges pa yang yod pa ma yin no zhes bya ba'i don to/_/la lar ni rdo rje pha lam la sogs pa la'o/_/de zhes bya ba ni mi rtag pa nyid du'o/_/yongs su mi shes pa ni ma nges pa'o/_/
[\[56b.3\]]'dra ba nyid gzhan rgyun du 'jug pas yod pa'i phyir dang /_mi 'dra ba skyed par byed pa med pa'i phyir de nyid 'di yin no zhes 'khrul pa yin no/_/de'i phyir mthong ba yang tha dad par nges pa gsal po med pa'i phyir ma mthong ba kho na yin par bstan pa ni mig 'phrul gyi ri lu dag gi tha
[\[56b.4\]]dad pa bzhin no/_/ri lu gcig bstan nas de las gzhan bstan na tha dad pa yin yang 'dra ba nyid kyi phyir/_de nyid yin pa'i blo la ni mthong ba yang ma mthong ba dang 'dra ba yin te ma nges pa'i phyir ro/_/de phyi ma'i ri lu gzhan gyis mthong ba bor nas rtog pa bskyed nas/_
[\[56b.5\]]bsgribs pa yin gyi/_mthong ba yang de bro nas skye ba'i phyir mtshungs pa yin par bstan pa ni phan tshun spangs pas zhes bya ba'o/_/de nyid 'di'o zhes bya ba ni snga ma dang phyi ma'i snang ba gcig tu byed la/_de la sngar mthong ba dang /_mthong bar bya ba yang 'das pa yin la 'das pa la
[\[56b.6\]]de ltar rtogs pa ni mi rigs te 'das pa'i phyir ro/_/de bzhin du da ltar ba yang gegs bya bar mi nus pa'i phyir tha dad par go bar mi nus so/_/'di las de tha dad par ma mthong ba 'di de las tha dad par mthong ba ma yin par bstan pa ni/_tha dad dngos po de zhes bya ba ste/_mthong du rung
[\[56b.7\]]ba dang mthong ba yang ngo /_/des zhes bya ba ni snga mas so/_/mi mthun pa'i skad cig ma mi skye ba yang la lar skye na yang /_la lar don gyi rgyu la mi rtag pa nyid du rtog pa ma yin nam/_rdo rje pha lam la sogs pa la 'dra ba gzhan mthong ba'i phyir nye bar mi mtshon par rigs la/_gzhan du
[\[57a\]]
[\[57a.1\]]mi 'dra ba byung ba na gcig kyang gzhan du 'gyur ro snyam du sems pa la/_mi 'dra ba ma byung yang de mthong bar bstan pa ni/_ji ltar rtags med ces bya ba'o/_/phyis 'byung ba dang 'brel pa med pa snga ma gang gi yin pa de phyis 'byung ba yin no/_/ci las she na mar dang sdong
[\[57a.2\]]bu la sogs pa'i tshogs pa la yang dang po bzhin du ltos pa'i phyir ro/_/de ltar bstan pa ni sgron ma la sogs pa'i zhes bya ba'o/_/'brel pa med pa phyis 'byung ba gang yin pa de ni mtha'i skad cig ma'o zhes bya ba ni kha cig gi'o/_/de ni la lar de yongs mi shes te zhes bya ba'i khyad par gyi
[\[57a.3\]]tshig gis rtogs pa'i don yin no/_/sgron ma dus gzhan na gnas pa skad cig ma dang po nyid la skyed par kong bu dang sdong bu la sogs pa'i tshogs pa la rjes su dpag pa don med par bstan nas/_mi la sogs pa yang skad cig ma dang po nyid la bdag nyid thams cad 'dzin pa'i phyir rjes
[\[57a.4\]]su 'jug pa don med par bstan pa ni/_de bzhin du gal te zhes bya ba'o/_/de dus gzhan du gnas pa yang yin la 'dzin pa yang yin pa'o/_/'dzin pa zhes bya ba ni gzhan dang gzhan mthong bar ltos pa'i rtog pa'o/_/rtog pa gnyis pa la bstan pa ni 'dzin pa zhes bya ba la/_cig car kho na
[\[57a.5\]]zhes bya ba ni skad cig ma gcig kho na la rdzogs par 'gyur ro zhes bya ba'i don to/_/dus ring zhes bya ba ni dus gzhan dang gzhan du rjes su 'jug pa'o/_/dngos po las tha mi dad pa'i mi rtag pa nyid dngos po bzhin du 'dzin par 'gyur ba ma yin nam/_de lta yin na ni rtsod pa med do snyam du
[\[57a.6\]]sems pa la/_dngos po las tha mi dad par yang nus pa ni mi rtag pa nyid kyi chos su gyur pa ni de 'dzin pas gzung ba la yang rmongs pa med do/_/'bras bu ni mtha'i skad cig mthong ba med pa'i phyir te/_ma mthong ba ci las yin zhe na de ma thag med pa'i ste bar du chod pas so/_/gang gi
[\[57a.7\]]phyir mi 'dra ba'i rgyu rnams thams cad du 'di las nye bar gnas pa ma yin no/_/mtha'i skad cig mthong ba na mi rtag pa nyid ji lta ba kho nar snang yang ci'i phyir nges pa med ces zer ba la nges gsal med pa'i phyir ro ste ma goms pas nye bar ma mtshon pa'i phyir ro/_/'grel par ni dpe nyid kyi
[\[57b\]]
[\[57b.1\]]sgo nas 'bras bu'i nus pa gsungs pa yin no zhes 'chad pa ni/_dper na zhes bya ba'o/_/de nyid ni rmongs pa'o/_/bzlog pa'i ched du yod pa'i phyir skad cig pa yin no zhes rjes su dpag pa brjod pa yin gyi de'i ngo bo bsgrub pa'i ched du ma yin no/_/dngos po grub pa kho nas de nyid 'grub pa'i
[\[57b.2\]]phyir ro/_/goms pa las de de'i mtshon pa po rnams ni mtha'i skad cig ma mthong ba med kyang mthong ba nyid las nges par byed par bstan pa ni/_rnam pa thams cad nges par byed ces bya ba'o/_/de thams cad kyang yin la rnam pa yang yin pas rnam pa de dag mi rtag pa dang sdug bsngal ba dang bdag
[\[57b.3\]]med pa dang stong pa'i ngo bo'o/_/rnam pa thams cad dang ldan pa zhes 'don pa la yang nus pa dang mi rtag pa nyid la sogs pa rnam pa du ma dang ldan pa la phyir skyon med do/_/blo'i chen po nyid kyang goms pa las gsal ba nyid do/_/yod pa dang mi rtag pa la sogs pa'i dbye ba dang bral ba'i don
[\[57b.4\]]la ni khyad par la brten pa'i rjes su dpag pa brtags pa'i yul can ma yin nam/_myur bar sgrub par byed par 'dod pa las byung ba'i rtog pa ni thams cad rnyed par sla ba'i phyir ro snyam du sems pa la thams cad las ni ldog pa'i zhes bya ba ste/_de dang de las ldog pa'i dngos po'i rgyu mtshan gyi blo du
[\[57b.5\]]ma de dang de'i chos can du ston par byed cing rjes su dpag pa 'jug par byed pa yin gyi/_de bzhin du 'dod pa tsam las byung ba rnams ni de lta ma yin no/_/tha dad rten can bzhin zhes bya ba ni dmigs pa tha dad pa can bzhin no zhes bya bas bsgrub bya dang sgrub byed kyi dbye ba bstan to/_/sgra rnams kyang
[\[57b.6\]]brda yod na khyad par 'di kho na rjod par byed par bstan pa ni/_ci ltar brdar btags pa ni ji ltar bskul ba'o/_/rtags dang bde ba la sogs par snang ba'i yul la ni rang bzhin gyis med kyang de las bzlog par snang ba med pa ni/_nye bar mtshon pa med pa yang tshad ma'i rtogs par byed pa mi srid
[\[57b.7\]]do snyam du sems pa la 'khrul rgyu med na de yis ni zhes bya ba'o/_/goms pas gsal ba nyid la sogs pas glo bur du byung ba can rnams la 'khrul pa'i sa bon med na/_mi rtag pa dang sdug bsngal ba la sogs pa'i snang ba yod par skyed par byed pa ni mtshams sbyor bar byed pa'o/_/
[\[58a\]]
[\[58a.1\]]de'am gzhan la rtogs par byed pa ni rjes su dpag pas so/_/'grel par yang 'di bzhin du go bar bya'o/_/skye ba can zhes bya ba ni skye ba len pa'o/_/sngar mthong ba zhes bya ba ni skad cig pa'i shes pas mthong ba'o/_/ji lta ba bzhin zhes bya ba ni brjed pa las so/_/
[\[58a.2\]]'di la 'khrul pa'i sa bon med pa ni rjes su dpag pa las de bzhin du gyur pa gzhan gyis rab tu sbyar ba yin la/_gzhan gyi yang gzhan las so zhes thogs pa med pa'i phyir skyon med do/_/tshad ma'i bya ba mchog tu 'dzin pa la snga ma snga ma las phyi ma phyi ma'i tshig 'byung ngo zhes bya ba'i don to/_/
[\[58a.3\]]yang na snga ma snga ma rjes su tshol ba med kyang kho bo cag la sogs pa nyid kyis ma dmigs pas mi rtag pa nyid grub par bstan pa ni/_yang na 'dir yang zhes bya ba ste/_kho bo cag gi gnas skabs la yang ngo /_/ji ltar zhe na sngar byung zhes bya ba ste/_mtha' gnyi ga'i mi 'byung
[\[58a.4\]]ba bar du byung ba'i dngos po ni mi rtag pa yin gyi zhes bya ba'i don to/_/dngos po sngar dang phyis kyang yod par khas len pa 'di ni gzhan gyi 'dod pa yin no zhes bya ba kha cig gi yin par bstan pa ni gzhan dag smra ba ni zhes bya ba'o/_/byung ba tsam gyis ma yin no zhes bya ba ni yod pa tsam gyis mi
[\[58a.5\]]rtag pa nyid du smra ba la yang mtshungs pa ma yin nam/_gang phyir 'di yang sngar dang phyis kyang nub pa kho nas mi rtag pa nyid do zer na rgyu med pa nyid kyis dam pa'i de kho na nyid kyi snang ba tshe dang ldan pa la ji ltar yin/_med pa'i dus na dngos po med cing /_yod pa'i dus na yang de dag ma yin na de
[\[58a.6\]]dag gi ji ltar yin/_mi rtag pa nyid dam yod pa nyid dam de dang 'brel pa ni gnyis po de'i bar du gcod par byed pa dag_/dngos po'i dus su 'byung ba yang dngos po la 'gyur ro snyam du sems pa la/_gang gi zhes bya ba'o/_/mtha' gnyis ni snga na med pa dang zhig nas med
[\[58a.7\]]pa dag gi'o/_/chod pa ni bar du gcod par byed pa yod pa'am de dang 'brel pa yang rung ba mi rtag pa nyid do/_/des ni smra ba pos brjod pa ste sems pa'o/_/yod pa de dang 'brel pa'i dus su ma byung na med pa dag ji ltar de dag gi khyad par yin yang blos byas pa'i khyad par du yod pa na
[\[58b\]]
[\[58b.1\]]yang cis mi 'gyur zhes bstan pa ni/_de nyid mi rtag cis ma yin/_/zhes bya ba'o/_/med pa dag dang dus tha dad pa'i dngos po 'brel pa med pas drug pa la sogs par mi rigs na/_mtha' mngon par 'dod pa dag la yang yod pa bar du gcod par byed pa'am/_'brel pa la
[\[58b.2\]]yang drug pa la sogs pas sbyor ba ji ltar yin pa bstan pa ni mtha' la zhes bya ba'o/_/mtha' gang dag la yod pa dang 'brel pa dag gi bar du gcod par byed pa de dag gang gi yin/_yod pa dang 'brel pa dag gi ni ma yin te rgyug pa'i phyir ro/_/dngos po'i yang ma yin te dus tha dad pa nyid kyis
[\[58b.3\]]'brel pa med pa'i phyir ro zhes bstan pa ni yod pa nyid dang 'brel pa zhes bya ba'o/_/tha dad pa med pas zhes bya ba ni dbye ba med pa'i phyir ro/_/snga na med pa zhes bya ba ni rgyu nyid 'bras bus stong pa ma yin nam/_zhig nas med pa yang 'bras bu rgyus stong pa yin no snyam du sems pa la/_gal
[\[58b.4\]]te rgyu 'bras zhes bya ba la sogs pa'o/_/med pa bzhin du 'bras bu dang rgyu dag kyang yod pa'i dus kyi dngos po dang 'brel pa med pa'i phyir snga na med pa ni dngos po'i ma yin zhes nye bar mtshon pa'i phyir zhig nas med pa zhes bya ba yang yin no/_/ma yin par dgag pa yang dgag pa'i khyad
[\[58b.5\]]par gyi ming can ni 'bras bu'am rgyu yin gyi/_dgag pa dang bral ba ni ma yin no zhes bya ba'i don to/_/snga na med pa dang zhig nas med pa'i phyogs las 'bras bu dang rgyu ni mtha' gnyis kyi phyogs te phyogs gzhan no de'i nyams pa ni de nyams pa yin te/_med pa khas blangs pa'i khongs
[\[58b.6\]]su gtogs pa'i phyir ro zhes bstan pa ni/_phyogs gzhan la brten par yang zhes bya ba'o/_/kha cig gi bshad pa bstan pa ni/_'dis ni snga na med pa'i khyad par can yin no zhes bya ba'o/_/snga na med pa'i khyad par can ni rgyu ma yin gyi 'on kyang yod pa dang 'brel ba'i 'du
[\[58b.7\]]ba ni 'bras bu'am/_rang gi rgyu'am 'du ba'i rgyu las 'bras bu la der byed na rgyun brjod do zhes bstan pa ni/_yod pa nyid dang rang rgyud dang /_/zhes bya ba'o/_/re zhig dngos po'i rang gi ngo bo byed pa ma yin te/_khas ma blangs pa'i phyir ro/_/yod pa dang 'du ba dag kyang rtag
[\[59a\]]
[\[59a.1\]]pa yin te/_'bras bu med pa'i phyir rgyu ma yin zhes bya ba'i don to/_/'bras bu skye bzhin pa'am skyes pa'i 'bras bu rang gi rgyu la 'brel par 'gyur ba'i phyir ro zhes gzhung gnyis bsdu ba'i phyir phal cher zhes bya ba'i tha tshig go/_/gang zhig med pa de byed do
[\[59a.2\]]zhes bya ba ni rim pa yin la/_'di khyed kyi 'dod pa la ni ma yin zhes bstan pa ni gang zhig med pa des byed na zhes bya ba'o/_/log pa'i dngos po nyid kho na med pa yin par bstan pa ni sngar med pa kho na zhes bya ba'o/_/de lta mod kyi dngos po'i dus na med pa snga na med pa dang zhig nas med pa
[\[59a.3\]]dag dngos po mi rtag pa nyid du 'gyur ba bstan pa ni/_de'i phyir zhes bya ba ste sgro 'dogs pa ni don la reg pa dang bral ba'i blo dag ni tha dad pa med pa'i don rnams la yang sgra rnams su brjod bya tha dad par byed/_sbyor bar byed/_'brel par byed do zhes bya ba'i don to/_/yang gi sgras don
[\[59a.4\]]tha dad par 'dod pa rnams la rtogs pas sbyar ba 'brel pa yin par bstan pa ni/_gal te dngos po la yod dngos po zhes bya ba nas/_don dam pa ni ma yin no zhes bya ba'i bar du'o/_/de 'di ltar yin gyi mtshams sbyor ba'i kha dog gi spyi la mi rtag pa nyid sbyar ba de'i phyir/_gzhal
[\[59a.5\]]bya gzhan med do zhes nye bar sdud pa ni/_des na kha dog gi zhes bya ba'o/_/tshad ma'i rjes su byung ba de nyid 'di yin no zhes rjes su 'brangs pa spyi dang khyad par gyi bdag nyid kyi yul can ni tshad ma gzhan no snyam du sems pa la/_yang nas yang du zhes bya ba ste tshad mas mthong ba la slar yang
[\[59a.6\]]ngo shes pa ni tshad ma snga ma dang yul la khyad par med pa yin te/_de dang grub pa dang bde ba gcig pa yin no zhes bya ba'i don to/_/bgrod bya ma yin pa sgyug mo la sogs pa la bgrod pa ni skad cig ma'i rgyun la ltos nas yin gyi skad cig ma gcig gi yul ni ma yin te/_rgyu dang 'bras bu
[\[59a.7\]]rgyun la gcig tu tha snyad 'dogs pa'i phyir ro zhes bstan pa ni bgrod par bya ba ma yin pa la bgrod pa la sogs pa zhes bya ba'o/_/de 'di ltar mngon sum gyi rjes su byung ba'i zhen pa dang rjes su dpag pa la yang gzung ba dang 'dzin pa yin la/_tha snyad tsam yin te yid las byung ba'i
[\[59b\]]
[\[59b.1\]]spyi tsam gyi yul yin pa de'i phyir gzhal bya gzhan ma yin par bstan pa yin no/_/mthong nas slar log pa shing la sogs pas bar du chod pa na ci da dung yang yod dam zhes the tshom za bas de nyid rjes su dpog par byed kyi de dang 'dra ba la ni ma yin no/_/de ni dbang po las skyes pa'i rjes su dpag pa yin te/_
[\[59b.2\]]spyi'i yul ma yin pa'i phyir tshad ma gzhan ma yin no snyam du sems pa la/_skad cig so sor tha dad phyir/_/zhes bya ba'o/_/mngon sum mam rjes su dpag pa yang nye ba'i 'jug pa'i yul ston par byed pa yin gyi/_sngar mthong ba nye ba ni ma yin te/_nye ba'i yul can yin yang mngon
[\[59b.3\]]sum ma yin pa ma yin nam/_dbang po las skyes pa ma yin pa'i phyir la de la phyir de nyid tshad ma gzhan yin te/_rjes su dpag pa yin pa'i phyir ro zhes zer ba la/_khyad par yul can nyid kyang min/_/zhes bya ba ste/_'brel ba 'dzin pa'i dus su mthong ba'i thun mong la nye ba yin par
[\[59b.4\]]'jog par byed la/_de yang spyi'i yul nyid ma yin no zhes bya ba'i don to/_/khyad par mthong ba ni 'brel pa 'dzin pa'i dus su mthong ba kho na khyad par yul nyid byed pa ma yin nam/_de dang 'dra ba ni ma yin no snyam du sems pa la/_gal te zhes bya ba smos so/_/de nyid ni rjes su dpag par
[\[59b.5\]]bya ba nyid de/_mngon sum 'jug pa'i yul du 'byung ba gal te rjes su dpag par bya ba yin na rjes su dpag pa ni tshad ma ma yin te/_gzung ba la 'dzin pa'i phyir ro zhes bya ba'i don to/_/rjes su dpag pa'i dus su 'byung ba la ni 'dra ba'i yul can nyid du brjod par bstan pa ni/_ji ste
[\[59b.6\]]mthong bas zhes bya ba'o/_/gal te brjed phyir zhes bya ba ni mngon sum gyis mthong ba brjed pa la rjes su dpag pa rtogs pa'i don can ma yin no/_/brjed pa nyid la dpe med pa'i phyir rjes su dpag pa ma yin par bstan pa ni/_de nyid phyir na zhes bya ba ni khyad par so sor nges pa ma yin na'o/_/
[\[59b.7\]]'du byed pa ma nyams pa'i mngon sum yin na rjes su dpag pa tshad ma ma yin la/_'du byed pa nyams pa la ni yin no snyam du sems pa ni/_dran pa yod na zhes bya ba la sogs pa nas tshad ma nyid yin pa bzhin no zhes bar du'o/_/ma yin te de la ni zhes bya ba ni rang bzhin gyi gtan tshigs so/_/
[\[60a\]]
[\[60a.1\]]'dir ni de lta ma yin te zhes bya ba ni khyad par mthong ba la'o/_/de lta zhes bya ba ni rang bzhin gyi rjes su dpag pa bzhin nam glo bur ba'i rjes su dpag pa bzhin du'o/_/sngon de 'dra ba zhes bya ba ni 'brel pa 'dzin pa'i'o/_/brjed pa nyid kyis med pa'i phyir rang bzhin
[\[60a.2\]]rjes su dpag pa ma yin la/_glo bur ba'i rjes su dpag pa ma yin par bstan pa ni goms pas bskyed pa zhes bya ba ste/_goms pas bskyed pa las zhes bya ba ni glo bur ba'i rjes su dpag pa la goms pa med do/_/rnam pa gzhan du 'gyur ba srid phyir ro zhes bya ba ni brjed pa'i
[\[60a.3\]]phyir dang rjes su dpag pa ni rtog pa'i don can yin par khas ma blangs pa'i phyir ro/_/ma brjed na rjes su dpag pa spyi'i yul can kho na yin par bstan pa ni/_mngon sum gyi tshad mas zhes bya ba'o/_/gal te zhes bya ba la sogs pa ni grub pa'i mtha'o/_/de la zhes bya ba ni skyes bzhin
[\[60a.4\]]pa la'o/_/skyes dngos dngos po grub pa zhes bya ba ni sngar mthong ba'i dngos po grub pa'o/_/gzhan la de nyid du 'dzin pa 'khrul pa yin par bstan pa ni/_gal te mthong na de dngos ni/_/zhes bya ba'o/_/mngon sum gyi grub pa kho na'am khyad par mthong ba las grub pa la ni tshad
[\[60a.5\]]ma nyid ma yin pa ste/_gzung ba la 'dzin pa yin no zhes bstan pa ni/_des grub ces bya ba'o/_/'di nyid bshad pa ni ma mthong ba ni zhes bya ba'o/_/gal te ma bzung ba zhes bya ba ni mngon sum gyis so/_/ji ste rjes su dpag pa dngos po 'dzin pa zhes bya ba ni mngon sum gyis
[\[60a.6\]]gzung ba nyid khyad par mthong bas 'dzin pa yin no/_/mngon sum dang cig shos zhes bya ba ni mngon sum dang rjes su dpag par bya ba dag go/_/gcig grub pa na zhes bya ba ni gnyis kyi nang nas gcig kho na las grub par 'gyur bas chog mod/_/gnyis kyis ci zhig bya ba de la rag
[\[60a.7\]]las pa'i phyir zhes bya ba ni/_mig la sogs pa'i byed pa'i byed pa la rag las pa'i phyir ro/_/gang gi tshe snang ba yod pa de'i tshe yang 'dzin pa ma yin no zhes zer ba la 'o na snang ba de zhes bya ba smos so/_/de lta na de dag tshad ma dang cig shos gang yin zhe na/_gzhan dang mtshams ni sbyor ba'i zhes
[\[60b\]]
[\[60b.1\]]bya ba ste/_sngar mthong ba dang lhan cig pa'i zhen pa ste/_nges pa ni dran pa yin par brjod pa de'i phyir mngon sum tshad ma yin no zhes bya ba'i don to/_/dran pa nyid med par bsgrub pa la de rtags la ltos pa ste/_'dra ba la sogs pa'i rtags la ltos pa'o/_/dran pa nyid kho na la yod pa'i phyir
[\[60b.2\]]'khrul pa can yin no zhe na/_ma yin 'khrul phyir zhes smos so/_/'grel pa ni gsal ba yin no/_/mngon sum rtog dang bral bar ni/_/mngon sum nyid kyis 'grub par 'gyur/_/zhes bya ba'i bshad pa mthong nas/_bshad par bya ba'i mdo la 'jug par byed pa bstan pa ni
[\[60b.3\]]de la mngon sum ni zhes bya ba la sogs pa'o/_/gzhan du snang ba ni de las bzlog pa'o/_/rtog pa las bral ba de'i ngo bo mngon sum nyid kyis 'grub par 'gyur zhes bya ba ni de'i bdag nyid dgag pa la khyad par med pa'i mi dmigs par 'dod la/_tha dad pa dgag pa la ni rang bzhin gyi khyad
[\[60b.4\]]par bstan pa ni/_so so rang gi rig bya yin/_/zhes bya ba'o/_/ming ni sgra yin la rten can ni sgrar rung ba'i snang ba zhes bya ba'i tha tshig go/_/rkyen gzhan tshang ba bstan pa ni/_/thams cad la ni sems bsdus nas/_/zhes bya ba'o/_/thams cad las ni yul thams cad las so/_/
[\[60b.5\]]sems ni rnam par rtog pa'o/_/g.yo ba med pa ni blo 'dar ba med pas te/_rtog pa'i rlung dang bral ba'i phyir ro/_/rtog pa med na'ang yod pa'i phyir/_/rtog pa med pa gzhan yin par brjod pa 'dis yin pa de'i phyir bshad pa ste/_de'i gnas skabs la rnam par rtog pa med pa ni
[\[60b.6\]]mngon sum kho nas rtog pa yin par bstan pa ni/_mngon sum kho nas zhes bya ba'o/_/gnas skabs de la yang rnam par rtog pa'i rnam pa nyid kyis rjes su 'jug pa ma yin nam/_de med na de'i med pa yang ji ltar nges pa yin/_nges pa ni rigs pa ma yin na khyad par med par med
[\[60b.7\]]pa'i phyir ro snyam du sems pa ni/_gal te 'di la zhes bya ba'o/_/nyams su myong ba ni rang gi yul la rang gi bya ba rjes su 'jug pa'i rtog pa skyed par byed cing de las snga rol du 'byung gi de dang mtshungs pa ma yin pa ma yin nam zhes zer ba la yang cung zad rnam par rtog na zhes bya ba'o/_/rtog
[\[61a\]]
[\[61a.1\]]pa can bzhin du rtog pa can ma yin pa yang rang gi ngo bor grub na rtog pa can skyed par byed pa yin no/_/dbang po bzhin du skyed par byed pa nyid du rtog pa med pa can ni skyed par byed pa yin par mi rtogs so zhe na/_rnam par rtog pa med pa yang zhes bya ba'o/_/de'i tshe
[\[61a.2\]]zhes bya ba ni rtog pa dang bral ba'i dus su'o/_/mtshan nyid tha dad pas zhes bya ba ni nges pa dang ma nges par snang ba'i phyir ro/_/tshogs pa yod pa'i phyir zhes bya ba ni rnam par rtog pa bskyed pa la dran pas phan btags pa'i dbang po yin la gzhan la ni 'ba' zhig yin no/_/da ni rjes su dpag
[\[61a.3\]]pas yul tha dad pa'i mtshan nyid las kyang rtog pa med pa'i mngon sum bstan pa ni/_gcig tu mthong ba'i khyad par ni zhes bya ba ste/_'dis mngon sum gyi yul khyad par ni rnam par rtog pa'i rung ba ma yin par bstan pa yin no/_/rnam par rtog pa'i rung ba nyid kyang rung ba nyid ma yin
[\[61a.4\]]par bstan pa ni/_de las min pa ni tha dad pa las so/_/gzhan ni tha dad pa ma yin pa'o/_/gzhan snga ma yin pa la ltos nas snga ma kho na ste/_gzhan zhes bya ba ni rnam shes las so/_/tha dad blo med ces bya ba bshad pa ni/_rnam pa gzhan snang ba med pa'i phyir ro zhes bya ba'o/_/rnam
[\[61a.5\]]par rtog pa ni khyad par gyi yul kho na la ma yin te/_sgra dang mtshungs pa'i yul can yin pa'i phyir ro zhes bstan pa ni khyad par rnams la zhes bya ba'o/_/ci las she na rjes su 'gro med pas zhes bya ba'o/_/sgra dang mtshungs pa'i yul can gyi rnam par rtog pa yin pa ci las she na
[\[61a.6\]]rnam par rtog pa'i yul la sgra sbyor bar mthong ba'i phyir ro zhes bstan pa ni/_sgra rnams yul ni gang de nyid ces bya'o/_/brda ni yul dus kyi rjes su 'gro ba ma yin nam/_de'i phyir des nye bar mtshon pa'i khyad par rnams la yang byed pa nyid ji ltar yin/_don ji snyed pa'i ming gi sgra rnams so
[\[61a.7\]]zhes ji skad smras pas so snyam du sems pa la des 'di zhes ni 'brel pa la zhes bya ba ste brdas sgra dang don dag gi khyad par rnams rjod par byed pa dang brjod par bya bar rtogs pa yin la/_de 'di zhes bya ba yang mdun na gnas pa thams cad kyi thun mong ba nyid yin no/_/dbang po'i tshogs
[\[61b\]]
[\[61b.1\]]don med par 'gyur ro zhes bya ba ni sgra kho na las mngon sum skye ba'i phyir ro/_/lkog tu gyur pa ni 'das pa yin no/_/don byed nus pa'i khyad par gyis snang ba tha dad pa ni dbye bas byed pa yin par bstan pa ni/_don byed pa tha dad pas zhes bya ba'o/_/de'i phyir yul thag ring po na gnas
[\[61b.2\]]pa'i zhes bya ba la sogs pa ni rigs pa ma yin te/_dngos po du ma la thag ring po na 'ga' zhig snang ba nye ba la yang de nyid yin no zhes ji ltar dngos po'i yul la snang ba ma yin par brjod/_gang dag thag ring po na snang ba de dag kho na nye ba nyid la ni gzhan du yin pa'i phyir/_thag
[\[61b.3\]]ring ba dang nye ba dag yul gcig nyid ma yin pa'i phyir gsal bar snang ba zhes bya ba la sogs pa legs par gsungs pa yin no/_/'di'i zhes bya ba ni lkog shal la sogs pa dang ldan pa'i'o/_/'di zhes bya ba ni ba lang zhes bya ba sgra'i ngo bo 'di yin no/_/lkog tu gyur pa
[\[61b.4\]]yang dran pa'i blo la gnas pa'i phyir de ltar tha snyad 'dogs pa yin no/_/gang gi tshe yang mngon sum pa'i dngos po la ming gi byed pa yin pa de'i tshe yang 'di'i 'di'o zhes blo'i yul du byas pa nyid kyi mngon sum gyi brda'i yul dag gi snang ba tha dad pa yin par bstan pa ni mig la zhes
[\[61b.5\]]bya'o/_/phan gdags bya 'dogs byed kyi ngo bo zhes bya ba la phan gdags par bya ba ni brjod bya ste las so/_/phan 'dogs par byed pa ni rjod byed de byed pa po'am byed pa'o/_/bskyed bya skyed byed kyang yod par bstan pa ni/_des na res 'ga' ni zhes bya ba'o/_/blo'i ngo bo dang blo'i
[\[61b.6\]]snang ba'i rig byed dag ni ngag gi rig byed yin la/_gal te yang de dag mngon sum gyi yul du brjod bya nyid kyis sam/_rjod byed nyid kyis las byed pa nyid du snang ba ma yin pa de lta mod kyi de nyid brjod bya dang cig shos yin no snyam du sems pa la/_brda byas pa'i sgra las de'i ngo bor
[\[61b.7\]]snang ba med pas brda ni de'i yul can ma yin par bstan pa ni/_dbang po'i bya ba med pa la zhes bya ba'o/_/sgra las rang gi mtshan nyid rtogs pa yin no snyam du sems pa la/_'brel ba ma byas pa ste ma brjod pa'o/_/gang la brda yin pa de'i brjod pa'i rim gyis dbang po'i
[\[62a\]]
[\[62a.1\]]bya ba yod kyang sgra las rtogs pa ma yin no/_/rang nyid kyis rtogs na dbang po'i bya ba med kyang 'gyur ro zhes bya ba'i don to/_/'grel par bshad pa ni gsal ba yin no/_/sgra dang mtshungs pa'i yul nyid rtog pa yin par nyams su myong ba dang 'gal ba yin
[\[62a.2\]]no snyam du sems pa ni 'o na ji ltar 'di zhes bya ba la sogs pas ba lang ngo zhes bya ba ni blang bar bya ba'i yul min no/_/sprul zhes bya ba ni dor bar bya ba'i yul yin no/_/'dzin pa la tha dad pa med pa bstan pa ni 'dzin par byed pa zhes bya ba'o/_/gzung ba med par bstan pa ni/_'di la
[\[62a.3\]]rnam par rtog pa zhes bya ba'o/_/rtog pa med pa las gzung bya ldog pa'i bya ba'i khyad par ni/_gzung ba la 'dzin pa yin par gsal ba'i phyir bstan pa ni nges pa'i dang ni ma nges pa nyid kyis zhes bya ba ni/_rjes su dpag pa yin no zhes bya ba ni dran pa la'o/_/sngon po'i mthong ba
[\[62a.4\]]dang rnam par rtog pa dag la rgyun gyis 'jug la cig car 'jug pa yin no zhes bstan pa ni/_rtog bcas rtog pa med pa'i yid/_/ces bya ba'o/_/'jug pa myur phyir zhes bya ba ni mthong ba dang rnam par rtog pa dag rgyu dang 'bras bu dag gi'o/_/rim gyis tha dad pa grub pa
[\[62a.5\]]yin yang rmongs pas gcig nyid du mngon par sems pa byung ba'i phyir ro/_/tha dad pa'i bsgrub pa bstan pa ni/_gal te ba lang snyam pa'i rnam par rtog pa zhes bya ba'o/_/yi ge'i rang gi mtshan nyid snang ba las rnam par rtog par mi 'dod kyi 'on kyang gsal ba'i 'dzin pa
[\[62a.6\]]las yin no zhes zer ba la gang gi phyir zhes bya ba'o/_/yi ge mi gsal bar snang ba la ba khra mo'i rang gi mtshan nyid snang ba'i dbye ba bstan nas rjes su 'gro ba dang ldog pa dag gis kyang tha dad par bstan pa ni/_yi ger snang ba'i shes pa nyid ces bya ba'o/_/rang gi mtshan nyid
[\[62a.7\]]las mi gsal ba'i rjod byed kyi rnam pa bstan nas/_brjod bya gzung ba'i rnam pa'i dbye ba bstan pa ni/_sngon gyi rang bzhin nyid du zhes bya ba'o/_/'bras bu gcig pa nyid kyis zhes bya ba ni ba lang gi shes pa gcig yod pa'i phyir yi ge ga la sogs pa gcig nyid du tha snyad lta
[\[62b\]]
[\[62b.1\]]bu'o/_/rim gyis 'dzin par zhes bya ba ni dang po rtog pa med pa yin la/_de nas rnam par rtog pa yin pa de bzhin du mi 'dzin pa bya ba yang rim gyis ma yin no zhes bya bar sbyar ro/_/snang bar ma gyur ces bya ba ni mngon sum pa la'o/_/der zhugs pas zhes bya ba ni yul med pa
[\[62b.2\]]las te sems rang bzhin gyis zhugs bzhin pa de 'phangs pa zhes bya ba'i don to/_/dus nyams pas zhes bya ba ni don gyis rtogs pa med pa'i dus su kho na la bag chags sad pas rnam par rtog pa 'byung ba yin no zhes bya ba'i don to/_/gzhan gyi yang zhes bya ba ni rgol ba po'i'o/_/
[\[62b.3\]]de la zhes bya ba ni rigs tha dad pa'i rtog pa la'o/_/mgal me la rim gyis mthong ba ni bar bar gyis gzhan dang gzhan ma mthong ba med pa'i ngo bos rim gyis 'byung ba de lta bu'i mthong ba de bar du chod pa dang /_rigs mi mthun pa'i rnam par rtog pa yang rim gyis 'jug pa ni/_
[\[62b.4\]]bar du mthong ba la bar du gcod par byed pa yin par bstan pa ni gal te mgal me mthong ba bzhin zhes bya ba'o/_/dngos po dang dngos po med pa dag las dngos po stobs dang ldan pa yin no zhes bya ba'i rigs pa yin la/_rigs pa de 'di rtog pa med par smra ba la yang mtshungs
[\[62b.5\]]pa yin par bstan pa ni/_gzhan la yang mtshungs pa yin no zhes bya ba'o/_/gal te rigs pa 'di yin na sa ra dang grangs zhes bya ba'i yi ge'i rim pa rtogs pa med pa'i phyir khyad par med par bstan pa ni/_yid dag cig car zhes bya ba'o/_/yid dag dus gcig tu 'jug
[\[62b.6\]]par byed pa'i phyir zhes bya ba ni shes pa cig car mi skye ba ni yid kyi rtags so zhes bya'i rigs pas so/_/gzhan ni sgrub byed gzhan te mchog ni phul du byung ba'o/_/'on te yi ge snga ma'i shes pas yi ge phyi ma bar du gcod pa de'i phyir/_cig car thos pa ma yin no snyam du sems pa la cig car
[\[62b.7\]]du zhes bya ba'o/_/yod pa na zhes bya ba ni bya ba byed pa rnams yin yang ngo /_/lnga po rnams kyi zhes bya ba ni dri'i shes pa la gzugs dang /_ro dang reg pa dang /_sgra'i shes pa rnams dang yid kyi shes pas bar du chod kyang dus gcig tu snang ba yin na/_de la snga ma'i yi ge'i shes pa
[\[63a\]]
[\[63a.1\]]gcig gis yi ge phyi ma la bar du chod pa lta smos kyang ci dgos/_de bzhin du gzugs kyi shes pa la yang shes pa lnga pos bar du chod pa yang brjod par bya ba'o/_/ming gi ni yi ge'i'o/_/mthar thug pa ni mur thug pa ste 'dis ni yi ge'i skad cig pa nyid bstan to/_/
[\[63a.2\]]de'i shes pa yang de lta bu yin par bstan pa ni/_skad cig pa'i shes pa zhes bya ba'o/_/de'i phyir snga ma la ches nyung bas bar du chod pa yin na ches shin tu cig car snang bar 'gyur ba zhig na de lta na ni ma yin no/_/des na rim gyis yin yang bar du chod pa nyung ba nyid kyis byas pa ni cig car
[\[63a.3\]]snang ba ma yin no/_/'o na ci zhe na/_cig car nyid kho nas yin no/_/de bstan pa ni de'i phyir zhes bya ba'o/_/rnam par rtog pa yon tan dang ldan pa zhes bya bas yid kyi rnam shes bstan pa yin no/_/kha'i ro myang ba zhes bya ba ni tsum pa na byed pa na'o/_/'dis kyang reg pa dang
[\[63a.4\]]ro'i rnam shes dag bstan pa yin no/_/de'i phyir zhes bya ba ni cig car snang ba'i rgyu mtshan myur ba mi shes pa'i phyir rigs mthun pa'i rnam par rtog pa rnams kyi cig car snang ba'i nang gi rgyu mtshan ji snyed pa de snyed kho na rigs mi mthun pa'i rnam par rtog pa'i bar du gcod pa'i snang ba'i rgyu mtshan du
[\[63a.5\]]mi 'gyur te khyad par med pa'i phyir ro zhes bstan pa ni/_snang ba la yang khyad par med na zhes bya ba'o/_/rim gyis skye ba'i phyogs la yang gzhan la chags pa'i sems nyid gzhan la cis mi skye bar zhes bstan pa ni/_gnyi ga la yang rtsod 'di yod/_/ces bya ba'o/_/mgal me la sogs pa
[\[63a.6\]]dang 'brel pa can gyi rjes su 'gro ba ste/_rjes su 'jug pa des gnod pa de gang gi yin pa de ni gnod pa can no/_/mthong las zhes bya ba ni mig gis so/_/mthong ba zhes bya ba ni mig gi shes pa rnams kyi'o/_/brda la rmongs pa nyid ni nus pa nyid do/_/de dag gi ni rgol ba po dag gi'o/_/brda'i rgyu ni
[\[63a.7\]]sgra rung bar snang ba'i shes pa yin la de khyod kyi 'dod pas byis pa rnams la mi 'gyur ro/_/yid yod ces bya ba ni sgrar rung ba'i snang ba'o/_/de bzhin du dbang po las skyes pa yang rung ba nyid kyi snang ba srid pa'i phyir ro/_/mi mthun pa'i phyogs las ldog pa las the tshom za ba can gyi dbang po
[\[63b\]]
[\[63b.1\]]las skyes pa nyid yin par bstan pa ni/_lhag ldan yin zhes bya ba'o/_/byis la sgrub par byed pa gang yin ni dpe la'o/_/de nyid 'dir yang ni dpe can te brda la byang ba la'o/_/bshad pa byos zhes bya ba ji ltar yin te/_gang gi phyir tshang bang du me sgrub par byed pa'i mngon sum pa kho na
[\[63b.2\]]rjes su dpag par bya ba la yang brjod par bya ba ma yin no zhe na/_bstan pa ni bsgrub bya'i rang gi ngo bos ma grub pa la ni rigs pa 'di brjod pa yin gyi/_lkog tu gyur pa dang cig shos kyi ngo bo la ni ma yin no/_/gang gi phyir 'di la lkog tu gyur pa dang cig shos kyi ngo bo med do/_/rnam par
[\[63b.3\]]rtog pa med pa nyid du zhes bya ba ni mi gsal bar snang ba'i rnam par rtog pa de ni rtog pa med pa'i gsal bar snang ba ma yin no/_/rtog pa dngos po mi snang phyir ni mi gsal bar snang ba'i phyir ro zhes gsungs pas so/_/rnam par rtog pa med pa nyid kyis zhes bya ba ni gsal bar snang ba nyid kyis khyab pa des
[\[63b.4\]]na 'di nyid 'gal ba'i rang gi ngo bos khyab pa yin la/_de'i ngo bo kho na 'gal ba dmigs pa yin no zhes bya ba'i don to/_/ldog pa'i dbye ba med pas bsgrub par bya ba nyid do zhes bya bas rtogs pa ste/_mngon sum du byed pa kho na rtog pa med pa nyid yin no zhes bya ba'i don to/_/gzhan gyi lugs
[\[63b.5\]]la ltos nas zhes bya ba ni gzhan ni rjes su dpag pa ma 'khrul pa yin par 'dod de tshad ma yin pa'i phyir ro/_/'khrul pa nyid ni tshad ma min/_/zhes bya ba'i rigs pas de la ltos nas rnam par gcod pa la brten pa yin no/_/rang gi gzhung lugs la ltos nas bstan pa ni/_thams cad
[\[63b.6\]]du yang zhes bya ba'o/_/dmigs kyis bsal ba'i sgo nas zhes bya ba ni rab rib bcas zhes bya ba ni dmigs kyis bsal ba yin no/_/shes pa thams cad ces bya ba ni zla ba gnyis la sogs pa dag go/_/gal te zla ba gnyis la sogs pa'i shes pa phyi rol la rnam par rtog pa yin
[\[63b.7\]]na dbang po'i shes pa yang de ltar 'gyur ba'i phyir/_mtshan nyid kyis phyi rol gyi mngon sum bsdus pa ma yin no snyam du sems pa ni phyi rol la ma 'khrul pa yang zhes bya ba'o/_/rang nyid kyi rig pa gzhan bstan pa ni/_ji lta ji ltar don bsams pa zhes bya ba'o/_/khyad par zhes bya
[\[64a\]]
[\[64a.1\]]ba ni gang dang cung zad 'brel pa can dmigs nas 'di ni 'dis rnam par gcod pa yin no/_/'jig rten gyi gzhung lugs la brten nas khyad par can du gtogs pa yin gyi mthong ba'i dngos po gnyi ga bsdoms pa las khyad par can gyi shes pa gzhan ni ma yin no/_/
[\[64a.2\]]bsdoms pa yang 'jig rten pa'i gzhung lugs ji lta ba bzhin du yin la/_khyad par cung zad ni yan lag yin te/_khyad par du bya ba gzhan ni yan lag can yin no zhes yan lag dang yan lag can gyi nges pa ni 'jig rten las khyad par dang khyad par du bya ba'i 'brel pa mngon sum gyis bzung
[\[64a.3\]]ba nyid yin la yan lag la sogs pa'i nges pa ni yan lag las so/_/'di dag tsam ni khyad par can gyi shes pa'i rgyu yin la bsdoms pa'i khyad par gyi shes pa ni 'bras bu yin no/_/'di nyid kyang bya ba dang de dang ldan pa'i dbye bas rnam par brtags pa ni bsdoms nas rtogs pa yin par brjod do/_/
[\[64a.4\]]'di thams cad bsdoms pa la yang yod pa'i cung zad ni 'ga' zhig tu yan lag dang yan lag can gyi ngo bo nyid du sbyar zhing 'dzin par byed pa yin te mi 'dzin na sbyor bar mi rigs pa'i phyir ro/_/dbyig pa can gyi rigs pa ni rigs dang /_yon tan dang de dang ldan pa rnams la yod pa ma yin no/_/
[\[64a.5\]]gang gi phyir gnyi ga mthong ba dag la ni gcig khyad par du bya ba dang khyad par du byed pa nyid thob na 'jig rten las nges pa yin gyi/_rigs la sogs pa la ni ma yin te/_dbye ba ma mthong ba'i phyir ro zhes bstan pa ni/_rigs sogs kyi zhes bya ba'o/_/'di la zhes bya ba ni yul la'o/_/des na
[\[64a.6\]]zhes bya ba ni 'di'i rgyu mtshan thog ma med pa'i bag chags yin gyi/_gzhan las ldog pa'i rgyu mtshan las ni 'gyur ba kho na yin no/_/tha dad pa 'dzin pa sngon du 'gro ba can gyi sbyor ba ni rigs la sogs pa la de med pas mi 'gyur ba bstan pa ni rigs la sogs pa ni zhes bya ba ste/_sogs pa
[\[64a.7\]]zhes bya ba'i sgras ni de dang ldan pa la sogs pa rnams so/_/tha dad pa dang tha mi dad pa'i mngon sum la ni 'brel pa med pa'i ngo bo yin pa'i phyir sbyor bar byed pa ma yin te yan lag dang yan lag can gyi yul de ma yin pa'i phyir bstan pa ni tha dad med par snang ba'i phyir zhes bya ba'o/_/gal te khyad
[\[64b\]]
[\[64b.1\]]par can du snang ba la yang dbyig pa can zhes bya ba nye ba'i skyes bu 'brel pa med pa nyid du snang ba ma yin nam/_de 'di ltar dbyug pa rnam par gcod pa rtogs pa med na khyad par can nyid med pa'i phyir 'ba' zhig bzhin no zhes bstan pa ni/_gal te khyad par la sogs pa zhes bya ba'o/_/sngar mthong
[\[64b.2\]]ba bsdoms pa ni rtog pa ma yin nam/_bsres pa snang ba ni ma yin te/_gang gi phyir 'o ma dang chu la sogs pa'i snang ba ni rtog pa ma yin na ji ltar de nyid kyi phyir zhes bya ba'i dogs pa yin zhe na/_bden te de lta bu'i rnam pa yang mi srid pa yin na/_/sbyor ba lta ci smos zhes bya ba'i don du bkod pa
[\[64b.3\]]yin nam/_tha mi dad par mthong ba rtog pa ma yin du zin kyang ba lang ngo zhes bya ba ni yin te/_khyad par can gyi shes pa yin no zhes zer ba ni/_gal te ba lang zhes bya ba'o/_/khyad par can gyi shes pa ni khyad par can rtogs pa las so/_/de las gzhan du mi 'thad pas khyad par rigs la
[\[64b.4\]]sogs pa ni dus la sogs pa bzhin du rtogs par byed par bstan pa ni/_khyad par can gyi shes pa ni zhes bya ba'o/_/khyad par du bya ba'i shes pa la khyad par rtogs pa ma yin te/_gnyi ga rtogs pa la rang dbang yin pa'i phyir khyad par can nyid med par thal bar 'gyur bar bstan pa ni/_
[\[64b.5\]]de ni 'di yin no zhes bya'o/_/gal te dbyug pa nyid la khyad par can nyid yin na/_shes pa la skyes bu lta bur 'gyur ro snyam du sems pa la gal te dbyug pa yang zhes bya ba ste/_dbyug par snang ba'i de ma thag tu skyes bur rtogs pa nyid ni khyad par rtogs pa yin gyi dbyug pa rtogs pa ni ma
[\[64b.6\]]yin no zhes bya ba'i don to/_/rigs la sogs pa rtogs pa'i de ma thag pa rtogs pa'i yul nyid ba khra mo la sogs pa ma gtogs pa med par bstan pa ni/_gal te 'ba' zhig snang na ni zhes bya ba ste gtogs pa med pa na khyad par te gzhan las khyad par du byed par mi 'gyur ba'o/_/rim
[\[64b.7\]]gyis rtogs pa ma yin du zin kyang khyad par rtogs pa kho na yin na gnyi ga rtogs pa yin no/_/de la yang khyod nyid kyis smras pa'i skyon yin par bstan pa ni/_de ste snang ba yin na ni zhes bya ba'o/_/khyad par can gyi shes pa'i yul nyid ces bya ba ni skyes bu gzhan rnam pa bcad nas
[\[65a\]]
[\[65a.1\]]skyes bu'i shes pa'i yul nyid kyi shes pa ni rang la yod pa'i khyad par gyis skyes bu gzhan las skyes bu'o zhes rnam par bcad par byed pa'am/_skyes bu la yod pa las kyang rung ba'i brtags pa gnyis bstan pa ni/_rang la brten pa'i zhes bya ba'o/_/tha snyad tsam ni yan
[\[65a.2\]]lag dang yan lag can nyid du zhen pa tsam mo/_/mngon sum bzhin du snang ba yin na gnyis kyis tshig nyid du 'gyur te/_gnyi ga yang 'brel pa med pa nyid kyis rang dbang du snang ba'i phyir ro zhes bstan pa ni/_tha snyad tsam du zhes bya ba'o/_/ba lang dang yun ring po dang byas pa la sogs pa la
[\[65a.3\]]ldog pa rtogs pa dang lhag par rtogs pa yang yod pa ma yin nam/_gang gi phyir ba khra mo la sogs pa kho na ba lang ma yin par bya ba'i rdzas la ring ba yang ma yin no snyam du sems pa ni ji ste 'gyur na yang yul dang dus la sogs pa'o/_/'ba' zhig snang ba ni sdig pa'i snang ba'o/_/rta la sogs
[\[65a.4\]]pa las ba khra mo la sogs pa lkog shal la sogs pas mtshan nyid mi mthun pa yin no/_/yun ring ba yang yun ring ba ma yin pa las byed pa'i rdzas nyid khyad par 'gas snang bzhin pa yun ring ba yin no/_/rang la yod pa'i khyad par la yang ma rtogs pa'i phyir don la skye bo ldog par mi
[\[65a.5\]]'gyur ro zhes bya ba'am rnam par dbye'o zhes bstan pa ni/_don gzhan dang ni 'brel pa'am zhes bya ba ni dbyug pa can la sogs pa'o/_/rang bzhin zhes bya ba ni ba lang dang yun ring po la sogs pa la'o/_/rnam par rtog pa ni de mthong ba sngon du 'gro ba can yin pas de'i yul can nyid yin pa
[\[65a.6\]]ste de dang bsdoms pa'i bdag nyid yin pa'i phyir ro/_/mtshan nyid mi mthun pa nyid ni ldog pa ma yin no/_/de'i phyir ba lang dang yun ring ba la sogs pa'i rtog pa ni rang bzhin gyi khyad par mthong ba las 'ongs pa brda las byung ba yin gyi/_mthong ba'i dngos po sdom par byed pa'i bdag nyid ma
[\[65a.7\]]yin par bstan pa ni/_de'i phyir gal te zhes bya ba'o/_/rjes su 'brang ba lkog shal la sogs pa mngon sum gyi yul ma yin nam/_rjes su 'gro ba'i ngo bo ni ba lang yin pa'i phyir rnam par rtog pa nyid kyis rtogs pa nyid yin no snyam du sems pa la/_rjes 'gro can gyi rnam shes gang /_/
[\[65b\]]
[\[65b.1\]]zhes bya ba'o/_/sgra ni rjod byed do/_/gsal ba ni khyad par yin te de dag snang bar byed pa la ste zhen pa la 'di'i tshul yod pa'i phyir/_sgra dang gsal bar snang ba ste/_spyi'i snang ba can ni ma yin te/_gsal bar 'jug pa med par thal bar 'gyur ba'i phyir ro/_/'on te gsal ba
[\[65b.2\]]nyid mtshungs pa'i rnam pa can ni shes pa des rtogs pa yin la/_de nyid de gsal ba'i ngo bo mig gi yul la ste de'i shes pa las so/_/mthong ba med phyir mtshungs pa nyid kyis so/_/mig shes pa ni khyad par nyid du 'dzin pa yin la/_rnam par rtog pa ni mtshungs pa nyid kyis yin no zhes bya
[\[65b.3\]]bar ni mi rigs te/_gnyi ga gcig 'dzin par byed pa nyid yin na/_gnyi ga la ngo bo gnyis snang bar thal bar 'gyur ro zhes bstan pa la/_blo tha dad pa ni khyad par dang spyi'i ngo bo'i nges pa yin la/_de ni dngos po gcig gis skye ba 'dzin par byed pa nyid yin na mi 'gyur zhing nang gi tshogs pa las
[\[65b.4\]]'byung ba de las byung ba ma yin no/_/kha dog la sogs pa'i rnam pa dang de las tha dad pa'i gsal ba'i ngo bo de dag gis khra bor snang ba'i dbang po'i shes pa med do zhes bya ba ni/_snang ba gnyis ni med phyir ro/_/zhes rtogs pa'i don to/_/nang dang phyi rol gyi rgyu'i dbye bas blo tha dad par khas mi len na ni/_
[\[65b.5\]]de 'gar yang mi 'gyur ro zhes bya ba ni 'grel pa byed pa po'i'o/_/so sor nges pa zhes bya ba ni nges pa'i tshad yin pa'i phyir ro/_/tshad med pa dag la ni tshad med pa'i khra bo la sogs pa'i khyad par rnams la gcig tu mngon par mtshon par byed pa med na blo la gnas pa ma yin pa rnams la brdar byed pa 'am 'dzin pa mi
[\[65b.6\]]srid par bstan pa ni/_so sor nges pa med pa zhes bya ba'o/_/'on te mngon sum gyis gzung ba'i gsal ba las spyi tha dad pa yin na/_rnam par rtog par rung ba nyid mngon sum gyi yul ma yin no snyam du sems pa la/_gsal ba la 'du ba ni spyi'i zhes bya ba smos so/_/dbang pos 'dzin pa med pa'i
[\[65b.7\]]phyir des mtshon pa'i gsal ba 'dzin pa med pas 'brel ba ni brda'i ste/_mthong ba med pa ste mi 'dzin pa dang mi byed par gnas pa nyid ni gtso bo'i phyogs la yin no/_/sgra las 'dzin pa yin na ni rnam pa gnyis mngon sum du 'gyur ro zhes bstan zin to/_/sngar ni rigs la sogs pa rang gi
[\[66a\]]
[\[66a.1\]]ngo bos nges par mi rtog pas de dang ldan pa dang sbyor ba med par bstan nas/_da ni 'brel pa nges pa mi rtag pa las so zhes bya ba ni kha cig gi'o/_/zangs gzhong 'di la rgya shug gi 'bras bu bzhin du snal ma rnams la snam bu zhes bya ba ni 'di la blo'i rgyu mtshan can
[\[66a.2\]]yin te/_tha dad pa ma yin par grub pa'i phyir phrad pa ma yin no/_/lhag mas ni 'du ba yin no snyam du sems pa la/_snal ma 'di la snam bu zhes/_/zhes bya ba ste/_de lta bu'i blo ste snam bu'i blo nyid 'jig rten pa'i ma yin te/_gang gi phyir yod pa ma yin pa ni rjes su dpog par byed pa'am 'dzin
[\[66a.3\]]par byed pa ma yin no/_/rwa la sogs pa rtsom par byed pa 'brel pa can nyid kyis ba lang du rtogs pa kho na yin nam de la yang ba lang la rwa zhes rtogs pa yin gyi/_rwa la ba lang zhes ni ma yin no/_/de bstan pa ni ba lang la rwa zhes bya ba'o/_/de lta yin yang 'brel pa ni 'du ba ma yin nam/_ba lang
[\[66a.4\]]la zhes bya ba 'di yang de med pa yod pa ma yin la/_gal te yod pa na rwa la yang ba lang zhes bya bar 'gyur te/_'du ba khyad par med do snyam du sems pa la/_ba lang zhes bya ba yang de yin la rwa las lhag pa'i yan lag can yang yin pa de dag la rnam par gcod pa med par dmigs pa'i rgyu mtshan
[\[66a.5\]]yin pa de lta bu'i blo yin te/_de las gzhan pa'i 'du ba ma dmigs pa'i phyir ro/_/rnam par mi gcod pa'i rgyu mtshan ni ba lang ngo /_/rwa'o zhes bya ba yang ba lang la rwa zhes bya ba'i don dang rjes su mthun pa nyid du rten dang rten can yin pa'i phyir ro/_/de bstan pa ni rwa la ba lang zhes bya ba ste
[\[66a.6\]]shes pa yin no/_/ba lang la rwa zhes bya ba 'di la yang yan lag can rgyu mtshan ma yin par bstan pa ni/_rwa la sogs pa'i tshogs las zhes bya ba'o/_/rwa dang ba lang la sogs pa dang snal ma dang snam bu la sogs pa mtshungs pa yang ma yin pa yin par bstan pa ni/_'di rnams kyis zhes
[\[66a.7\]]bya ba ste/_snam bu'i dus na snal ma rnams yod pa ma yin te/_'du byed pa nyid kyis skad cig pa yin pa'i phyir ro/_/snam bu'i snga na med pa de gang la yod pa de snam bu'i blo'i yul ji srid du mi skye ba zhes bya ba'i tha tshig go/_/de dag ni 'di yin no zhes bya ba ni log par rtog pas na rgyu ru sgro
[\[66b\]]
[\[66b.1\]]btags pa yin te/_'bras bu la snga rol du byung ba'i rgyur nye bar 'dogs par byed pa'o/_/snal ma gcig na bkar byas pas/_/zhes bya ba ni snam bu'i gnas skabs nyid na phan tshun gcig la gcig gi khyad par las snal ma'i sgra 'jug pa yin no/_/ci'i phyir zhe na/_sgra'i zhes bya ba
[\[66b.2\]]smos te/_snal ma'i sgra'i yul ston pa na yin te bstan pa'i 'bras bu yin pa'i phyir ro/_/gang gi phyir mtshan nyid kyi don du 'das pa la rgyur sgro 'dogs pas 'bras bu la snal ma'i ming 'jug par byed pa'am re re nas bkar bas kyang ngo /_/ston pa na rten ni rgyu yin la snal ma'i ming 'jug par
[\[66b.3\]]byed pa yin no zhes bya ba ni gzhan gyi'o/_/re re nas bkar ba ni snal ma'i tha snyad 'dogs pa yin na da ltar snam bur tha snyad 'dogs pa'i yul gang yin zhes zer ba la/_phan gdags phan 'dogs te zhes bya ba ste chu dang zhing gi ngo bo'o/_/rnam par chad par ma mthong bas gyon pa la sogs pa'i
[\[66b.4\]]bya ba byed pa nyid mtshon nam de yul yin zhes bya bar sbyar ro/_/de kho na dngos po yin te/_dang po brda'i yul nyid kyis ma 'khrul pa'i shes pa'i yul yin pa'i phyir ro zhes bstan pa ni/_'khrul med ces bya ba'o/_/gang zhig gang la brdar byas pa de de la dngos po yin zhing cig shos ni dngos
[\[66b.5\]]su ba ma yin pa'o/_/brten pa gzhan gyi rjes su 'brangs pas zhes bya ba ni yon tan gzhan gyi rjes su 'brangs pas so/_/de 'di ltar phan gdags bya dang phan 'dogs byed nyid la sogs pa'i brda'i rgyu mtshan can gyi snam bu la sogs pa'i shes pa la rigs la sogs pa mngon sum 'ba'
[\[66b.6\]]zhig gis mi rtogs pa ma yin zhing rjes su dpag pas kyang rtogs pa ma yin te/_rtags med pa'i phyir ro zhes bstan pa ni/_rjes dpag kyang med ces bya ba'o/_/dngos po las zhes bya ba ni chu dang zheng la sogs pa'i dbyibs kyi khyad par las so/_/tha dad can ni so so ba la'o/_/khra bo la
[\[66b.7\]]sogs pa'i ba lang nyid dang tsan dan gyi dri zhes bya ba yang gang zhig gang la tha snyad btags pa de de las tha dad pa yin te/_dbyug pa can lta bu ma yin nam snyam du sems pa la/_thams cad la yang zhes bya ba'o/_/dpung gi glang po che dang nags kyi shing zhes bya ba bzhin du tha dad pa med kyang tha dad
[\[67a\]]
[\[67a.1\]]pa nyid du rtogs pas tha snyad 'dogs pa yin la/_dbyug pa can zhes bya ba yang 'brel ba can du dmigs pa la brtags pa ste/_kun rdzob pa yan lag dang /_yan lag can la brten nas tha snyad 'dogs pa yin gyi mngon sum gyi rtogs bya ni ma yin no zhes bya ba'i don
[\[67a.2\]]to/_/khra bo la sogs pa la zhes bya ba ni khra bo'i ba lang nyid ces bya ba'i rgyu mtshan yin no/_/yan lag dang yan lag can nyid kyi phyir ba lang nyid kyang yod na/_gzhan gyi 'dod pa'i rtag pa'i spyi dang mtshan nyid mi mthun pa bzho ba dang dgal ba la sogs pa'i bya ba byed pa nyid ni bya ba de mi byed pa las
[\[67a.3\]]tha dad pa'i ngo bor 'dod pa kho na yin par bstan pa ni/_don dam pa pa'i ni zhes bya ba'o/_/ba lang nyid la sogs pa'i shes pa'i rgyu mtshan ni 'jig rten na yang dgal ba la sogs pa nyid ba lang nyid yin gyi/_gzhan du rtogs pa ma yin par bstan pa ni dgal sogs zhes bya ba'o/_/de ni zhes bya ba
[\[67a.4\]]ni tha snyad 'dogs pa'o/_/tha dad pa med kyang tha snyad 'dogs pa yin te/_dper na rdzas la sogs pa drug la dngos po nyid dang khang bzangs la sogs pa'i phreng ba zhes bya ba'i rigs dang yon tan yang tha dad pa can ma yin te/_de ltar tsan dan gyi dri zhes bya ba la sogs pa yang tha dad pa mngon sum
[\[67a.5\]]ma yin pa nyid du mtshungs pa'i phyir ro/_/des na khyed kyi nye bar dgod pa 'di ni nye bar dgod pa dang mtshungs par byas pa ma yin pas rigs so zhes bstan pa ni/_dngos po zhes bya ba'o/_/de phreng ni de'i phreng ba'o/_/yon tan la ni khyim gyi ngo bo'i phrad pa la'o/_/de nyid kyi phyir zhes bya ba ni yon tan
[\[67a.6\]]khyim la yon tan med pa'i phyir ro/_/kha cig kyang zhes bya ba ni gsal ba re re zhing yongs su rdzogs pa'i yan lag can bzhin du rigs ni ma yin te/_khyab par 'jug pa'i phyir ro/_/de'i sgra zhes bya ba ni phreng mang po la'o/_/rigs la ste 'breng ba'i ngo bo la phreng ba gzhan rigs kyi ngo bo med pa'i phyir
[\[67a.7\]]spyi la spyi'o zhes de ma thag pa'i dmigs pa rkyen gang gi yin pa de yod pas mtha' med pa la dmigs pa'i phyir/_'thad pa ma yin pa ni mi mthun pa nyid yongs su rdzogs pa'i dmigs par rtogs pa ni ma rtogs pa kho na yin no zhes bya ba'i don to/_/kha cig tu ni mtha' med par brjod pa dang po'i mtha'
[\[67b\]]
[\[67b.1\]]can yin te mtha' med pa ni rtogs pa mtha' med pa 'thad pa ma yin te/_rtogs pa'i phyir zhes bya ba ni rtogs par byed pa nyid du khas blangs pa'i phyir gzhan du ba'i skyon med do zhes bya ba'i don to/_/phreng ba chen po zhes bya ba ni dzA ti'i me tog chen po bzhin du ma 'khrul pa'i shes pa'i yul yin pa ni
[\[67b.2\]]dngos kho na yin no/_/de'i phyir yon tan dang ldan pa'i rdzas yin no zhes bya ba'i mtshan nyid la ni rdzas med kyang 'gal ba med do/_/gang gi phyir pha rol po 'dod pa'i rdzas yan lag las lhag pa ni gzhan du yang dmigs pa ma yin te/_rdzas med pa nyid la rdzas kyi mtshan nyid med pa'i phyir 'gal
[\[67b.3\]]ba yin no zhes bya ba'i don to/_/de bstan pa ni 'di ni legs par byas pa ma yin no zhes bya ba'o/_/btags pa ma yin te/_'khrul pa med pa'i shes pa'i yul nyid kyis dngos su ba las khyad par med pa'i phyir ro/_/dngos su ba ma yin te/_khyod kyis khas blangs pa'i tha dad pa'i khyad par nyid med
[\[67b.4\]]pa'i phyir ro zhes bstan pa ni/_gtso bo nyid ma yin no zhes bya ba'o/_/nye bar btags pa'i rgyu mtshan med pa'i phyir zhes bya ba ni 'jig rten du mthong ba'i 'khrul pa med pa'i shes pa'i yul nyid med pa'i phyir ro/_/khyed kyi lta bas kyang rgyu mtshan ni me tog skyes pa'i nags bzhin du don gcig la 'du
[\[67b.5\]]ba ni phreng ba chen po zhes bya ba 'di la med par bstan pa ni/_dper na me tog rgyas pa'i nags zhes bya ba'o/_/phreng ba chen po zhes bya ba ni dngos khyad par med pa'i shes pa'i gzung ba yin yang rgyu mtshan tha dad pa med pa med pa'i phyir btags pa pa yin no zhes khas blangs pa ni dngos su ba 'dod pa la
[\[67b.6\]]yang khyad par med par bstan pa ni/_dngos su mngon par 'dod pa yang zhes bya'o/_/dngos su ba gang la rgyu gzhan ma yin pa nyid mthong ba yin no zhe na/_tshig don sgra zhes bya ba'o/_/rang gi ngo bo nyid ces bya ba ni dngos po'i zhes bya ba ste/_bsil ba'i 'od zer can chen po zhes bya ba la sogs pa
[\[67b.7\]]yang dngos po'i khyad par gzhan pa ni chen po nyid ma yin no zhes bya ba'i don to/_/rgyu mtshan gzhan med kyang gtso bo dang cig shos kyi dbye ba ni grags pa yod pa dang med pa las so zhes bstan pa ni/_ji ltar grags las grub gang yin/_/zhes bya ba'o/_/gzhan du na dngos po la med pa'i tha snyad dngos
[\[68a\]]
[\[68a.1\]]su bar 'gyur bar bstan pa ni/_dngos la'ang zhes bya ba'o/_/don yod pa nyid dam zhes bya ba ni pha rol po'i 'dod pa la'o/_/gzhan du yang zhes bya ba ni kho bo cag 'dod pa 'di la'o/_/de lta ma yin na zhes bya ba ni grags pa las bzlog pa la ste/_yod pa'i
[\[68a.2\]]yul can la ni dngos yin la/_med pa'i yul can ni dngos su ba ma yin pa'o zhes bya ba'i phyogs la'o/_/phyin ci log tu zhes bya ba ste/_tshig gi don gyi sgra ni btags pa pa yin la dngos po la yang med pa'i sgra dngos su bar 'gyur ba'o/_/med pa la yang gtso bo ma yin par 'gyur
[\[68a.3\]]bar bstan pa ni/_rgyu mtshan med par ni med pa la ste med pa'i sgra la nye bar btags pa'i rgyu mtshan du 'gyur ro/_/gzhan du zhes bya ba ni snga ma bzhin du grags pa las bzlog pa la ste grags pa med pa ni gzhan du 'gyur na'o/_/grags pa yang rgyu mtshan gzhan med kyang brda tsam las
[\[68a.4\]]byung ba yin no zhes bstan pa ni/_grags pa brda'i rjes 'gro can/_/zhes bya ba'o/_/brda yang rgyu mtshan gzhan med kyang rig byed la sogs pa'i sdeb sbyor gyi ming bzhin du dang /_rang bzhin dang rkyen la sogs pa'i sgra'i cha'i ming bzhin du 'dod pa tsam las byung ba yin par bstan pa ni/_
[\[68a.5\]]de yang brjod 'dod ces bya ba'o/_/ma yin no zhes bya ba ni rgol ba la lan btab pa yin no/_/dper na sdeb sbyor gyi yang yin la sgra'i yin pas sdeb sbyor dang sgra'i'o/_/de nyid kyi zhes bya ba ni brda'i ste/_gang gi phyir ma rtogs pa la brda med do/_/rang bzhin dang rkyen nyid kyang sgra'i chas spyi
[\[68a.6\]]gsal bar byed pa ma yin nam snyam du sems pa la/_gsal byed rnam par byed pa med na gsal bya yang rnam par gzhag pa med par bstan pa ni/_rang bzhin la sogs pa dag ni rnam par gnas pa zhes bya ba'o/_/'khrul pa mthong bas zhes bya ba ni de med kyang yod pa'i phyir ro/_/ma he
[\[68a.7\]]la sogs pa dang mtshan nyid mi mthun pa'i khra mo mthong ba dang ldan pa'i thu yu mthong na/_de'o zhes pa rjes su 'jug pa'i shes pa ni brda med kyang 'byung ba ma yin nam/_ril po mang po rnams thag ring por mi gsal bar snang ba rnams la de las lhag pa rnams la gzhan ma yin du zin kyang
[\[68b\]]
[\[68b.1\]]skra shad mang po la lta bu'i snyam du sems pa la/_tha dad kyang gang dngos chos kyi/_/zhes bya ba'o/_/phan tshun mtshan nyid mi mthun pa nyid kyis don de dag ces bya ba mang po'i tshig yin te/_gcig ji lta ba de bzhin du gzhan yang ngo zhes shes par bya ba'i don to/_/tha dad kyang zhes bya ba ni
[\[68b.2\]]rjes su 'jug pa'i ngo bo mi snang bas med kyang ngo /_/de dag la ni skyed par byed pa dag la'o/_/de ltar ni tha mi dad pas so/_/rtogs par 'gyur ba ni nges par 'gyur ba'o/_/de bzhin ni khra bo la sogs pa de dag gi shes pa gzhan dang mtshan nyid mi mthun pa rnams ni phan tshun mtshan nyid mi
[\[68b.3\]]mthun pa ma yin pa rnams so/_/de ltar nges pa'i rgyu mtshan rnams ni des de ltar nges par byed pa yin no/_/gang gi phyir gzhan las mtshan nyid mi mthun pa'i ngo bo'i don gyis skye bzhin pa de la de ltar nges par byed pa yin pa de'i phyir/_de'i 'bras bu ma yin pa gzhan mtshan nyid mi mthun
[\[68b.4\]]pa rnams bral ba ste/_ldog pa'am ldog par byed pa'i ngo bo yin la de'i rjes su 'gro ba ni de'i mngon sum yin pa'i phyir gzhan ma yin pa ni spyi ma yin pa ste mngon sum ma yin pa'i phyir ro/_/de bstan pa ni dngos gcig yod ma yin te mngon sum pa'i dngos po ni rjes su 'gro ba ma
[\[68b.5\]]yin pa'i phyir ro/_/don la brten pa zhes bya ba ni bsgom pa'i khyad par gyis/_bde sogs don gyi ngo bo min/_/zhes bya ba'i rigs pas so/_/de nyid kyang zhes bya ba ni sdug bsngal nyid kyang ngo /_/rang bzhin gnyi ga zhes bya ba ni bde ba dang sdug bsngal gyi bdag nyid can no/_/gnyi
[\[68b.6\]]ga'i bdag nyid kyi don ma mthong bar nges par 'dzin par byed pa po ni ma yin no zhes zer ba ni/_nges par byed pa zhes bya ba'o/_/rtog pa du ma zhes bya ba ni bde ba dang sdug bsngal gyi bdag nyid can gyi dngos po ma mthong ba dang des byas pa'i nges pa yang ngo /_/de bstan pa ni bde ba la sogs pa zhes
[\[68b.7\]]bya ba'o/_/byed pa po'i phyogs la rtogs pa yang bstan pa ni/_sgrub pa yin par rtogs pa la ni zhes bya ba'o/_/de rjes su 'gro ba nyid ces bya ba ni tha mi dad pa'i mchog tu 'dzin pa'i rjes su 'gro ba nyid las so/_/spyi'i don ni dgos pa'o/_/de sgrub par byed pa ni nges pa'o/_/
[\[69a\]]
[\[69a.1\]]spyi'i dngos po khas len pa yin na 'dzin par nges par byed pa po'i bag chags khas blang dgos so zhes bstan pa ni gang gi rgyu zhes bya ba'o/_/bden te/_gcig snang cig shos rtogs pa kho na yin no/_/'du ba las tha mi dad pa lta bur snang ba ma yin no zhes zer
[\[69a.2\]]ba ni 'du bas zhes bya ba'o/_/'du bas 'dres pa'i ma yin te/_mi dmigs pa'i phyir ro zhes bstan pa ni/_ma yin te 'phrod pa 'du ba yang zhes bya ba'o/_/rtogs par gyur par mi nus pa ni gnyi ga'i'o/_/gcig po des la sogs pa gang dag gi 'bras bu yin pa de dag gi ngo bo yin
[\[69a.3\]]pa ste/_rtogs pa yod pa nyid do zhes bya ba de dag tsam ni lan yin no/_/de'i 'bras bu nyid spyi'i yin no zhes zer ba ni/_spyi'i zhes bya ba'o/_/gsal bya re re la nges pa can ni ba lang nyid bzhin du spyi yin gyi de'i 'bras bu nyid ni ma yin te/_re re la med pa'i phyir ro zhes bstan pa ni ma yin te ba lang
[\[69a.4\]]nyid du zhes bya ba'o/_/tha dad pa mi 'phrigs pa las zhes bya ba ni 'dzin pa des khyad par ma nges pa ste/_khyad par rnams mngon sum bzhin du mi 'dzin pa'i phyir ro/_/spyi yod pa ma yin pa ni mi dmigs pa'o/_/rnam par dpyad na zhes bya ba ni mngon sum gyi bya ba la nges par rtogs
[\[69a.5\]]pas so/_/khra bo la sogs pa'i dngos po nyid ldog pa'i bdag nyid du rtogs pa yin la/_des na de'i rnam pa can du bstan pa ni/_'di la ba lang ngo zhes bya ba'o/_/snang ba'i shes pas yang zhes bya ba ni/_mngon sum gyis so/_/dngos po'i rnam pa bag chags kyis bskyed pa yin
[\[69a.6\]]pa'i phyogs la/_gal te shes pa de shes pa la sogs pa rgol ba yin gyi tshu rol gyi phyogs ni ma yin no/_/de'i phyir zhes bya ba ni dngos po la mi slu ba'i phyir ro/_/de'i 'bras bu nyid ni nus pa'am de'i 'bras bu ma yin pa rnam par gcod pa yang mngon sum bzhin du rnam par rtog pas mi
[\[69a.7\]]'dzin pa ma yin nam/_rnam par rtog pa'i rnam pa ni mngon sum gyis gzung ba bzhin du sgra'i yul la ma yin pa ni bden mod kyi/_'on kyang de'i gzung bar zhen par byed pa yin par bstan pa ni/_phyi rol nus pa rnam gcod la/_/zhes bya ba'o/_/de'i mthar thug pa rnams la ni phyi
[\[69b\]]
[\[69b.1\]]rol du lhag par zhen pa rnams la'o/_/lhag par zhen pas gzhan sel ba'i yul la yin te/_sgra ni gzhan sel bar byed cing rang gi don la 'jug pa dang ldog pa'i yul rjod par byed pa yin zhes bstan pa ni/_phyi rol gyi mthar thug pa zhes bya ba ste/_phyi rol du lhag par zhen pa can ni
[\[69b.2\]]phyi rol las tha mi dad pa ma yin pa ni mngon sum bzhin du snang ba med pas so/_/rtogs pa'i bya bar lhag par zhen par bya ba'i phyi rol mi snang ba ma yin nam/_blo'i ngo bo ni mngon sum bzhin du snang ba yin yang zhen par bya ba ni ma yin no/_/phyi rol dang shes pa las gzhan pa'i brjod
[\[69b.3\]]bya med do snyam du sems pa ni/_rnam par rtog pa'i gzung ba blo las zhes bya ba'o/_/'di la bstan pa ni ma yin te tha dad par snang ba tsam ni zhes bya ba'o/_/de'i mtshan nyid ma yin pa'i phyir ro zhes bya ba ni tha dad pa'i phyir dang mtshan nyid kyi phyir ro/_/lhag par zhen par bya ba nyid kyis snang
[\[69b.4\]]bzhin pa yin yang phyi rol nyid rgyu mtshan med pa'i phyir rab rib can gyis skra shad bzhin du nang gi ba nyid yin te/_yul rung can gyis mi shes pa/_/rang gis shes phyir de shes yin/_/zhes bya ba'i rigs pas so zhes bya ba'i don to/_/shes pa'i ngo bo nyid 'di kho na bstan pa ni/_ldog pa
[\[69b.5\]]bzhin du zhes bya ba'o/_/don gyi bdag nyid min pa ni zhes bya ba ni don du gnyer bya yin pa'i phyir don te shes pa las gzhan ni ma yin no/_/'o na ci zhe na shes pa'i rnam pa kho na yin te/_thun mong ba ma yin pa'i phyir ro/_/phyi rol gyi rang gi mtshan nyid du mngon par zhen pa'i yul can
[\[69b.6\]]yin pa'i phyir 'khrul pa yin pa ci las she na bag chags las byung ba yin zhes bya ba'o/_/de dang dngos po ni ma yin gyi zhes bya ba ni shes bya'o/_/dngos po ma yin pa ni shes bya ma yin pa'o/_/de ni zhes bya ba ni zhen par bya ba'i shes bya'am shes pa'i rnam pa'o/_/shin tu don byed
[\[69b.7\]]pa'i nus pa'i phyi rol gyi 'jug pa'i yul la ste don byed pa'o/_/de don can ni don byed par rtogs pa'i don can no/_/gzhan sel ba zhen bzhin pa ni don byed pa kho na la yin pa'i phyir/_shes pa'i rnam pa la shes byar brjod pa'i skyon med par bstan pa ni/_sgras don cha ni zhes bya ba'o/_/
[\[70a\]]
[\[70a.1\]]lhag par zhen par bya ba'i gzhan sel ba ni khra bo la sogs pa la rjes su 'gro ba can yin gyi/_shes pa'i rnam pa'am shes bya don byed pa ni ma yin te/_'brel pa med pa'i phyir ro zhes bstan pa ni/_rjes 'gro can sgra zhes bya ba'o/_/blo las tha dad
[\[70a.2\]]med phyir ro/_/zhes bya ba ni blo bzhin du 'brel pa med pa'i phyir ro zhes bya ba'i don to/_/don tha mi dad du cis mi 'gyur zhe na/_mthong ba goms pas zhes bya ba smos so/_/de'i phyir dngos ni zhes bya ba ni shes bya ste nang ma yin zhing phyi rol du yang brjod par bya ba ma yin no/_/gal
[\[70a.3\]]te shes pa'i rnam pa las byung ba'i sgro 'dogs pa ni shes pa yin gyi/_don gyi ni ma yin na de'i don la mthar thug pa nyid yin pa de la mthar thug par brjod pa ji ltar yin zhes zer ba la/_de dngos te shes pa'i rnam pa'i don to/_/sgro btags pa ni mngon par zhen pa yin la de rtogs pas te/_
[\[70a.4\]]rnam pa gzhan las bzlog pa ni don byed pa'o/_/rtogs byed ni don phyir zhes bya bas don byed pa nyid sgra'i don du brjod do/_/'grel pa yang de lta bu'i tshul du bshad par bya'o/_/gal te spyi'i dngos po nges par bya bar cis mi 'gyur zhes zer ba la shes pa sgra yis zhes bya ba ste 'brel pa med par
[\[70a.5\]]gnas pa'i spyi'i 'dzin pa yin na/_ka ba 'dzin pa bzhin du rtogs pa can ma yin pa dang /_brdzun pa ma yin pa yang sgra las byung bar 'gyur ba dang /_don byed pa'i khyad par nyid kyis kyang spyi 'dzin pa yin na brdzun pa'i rnam par rtog pa yang 'gyur ro/_/nyid kyi sgra ni nges pa'i don to/_/
[\[70a.6\]]kha cig na re de'i phyir 'dis rnam pa bzhin du spyi khas blangs kyang don byed par sgro btags pa'i ngo bo nyid kyis gzhan sel ba'i yul can kho nar brjod pa yin la/_nyid kyi sgras snga ma'i gzhan sel ba'i yul nyid la sogs par snang ba nyid du rtogs par byed pa yin no zer ro/_/'di la log
[\[70a.7\]]par snang ba nyid kho na las gzhan sel ba'i yul nyid yin gyi rnam par rtog pa'i don ni med do/_/dngos po'i yul can nyid ma yin pa ni spyi'i yul can nyid ma yin pa'o/_/dngos po'i rnam pa ltar zhes bya ba ni spyi tsam gyi mthar thug pa nyid ma yin gyi de'i rnam pa la ni ma yin no/_/de ltar
[\[70b\]]
[\[70b.1\]]snang ba med pa kho na gnod pa byed pa yod pa yin no/_/cig shos ni zhes bya ba ni spyi tsam gyi mthar thug pa nyid kyi de'o/_/de dngos sgro btags rtogs pa yis/_/zhes bya bas rnam par rtog pa'i ngo bo don byed pa gzhan las log pa'i bdag nyid du sbyor ba yin no zhes bstan pa yin no/_/yang
[\[70b.2\]]na rnam par rtog pa'i gzugs brnyan zhes bya ba ni rnam par rtog pa'i ngo bo'i gzhan sel ba ni don byed pa la sgro btags pa yin no zhes rtogs pa'i don can nyid do/_/gal te rang gi ngo bos zhes bya ba la sogs pas gnas skabs kho na la yongs su dpyod par byed do/_/rang gi 'dod pas zhen
[\[70b.3\]]par bstan pa ni/_de'i tha snyad kyi yul nyid du rnam par 'jog pa'o zhes bya ba'o/_/gzhan gyi ming gzhan du tha snyad byed pa ni rigs 'khrul pa yin no/_/de la zhes bya ba ni nya phyis la'o/_/rang bzhin gzhan du dngul du sgro btags pa'o zhes bya ste pha rol po'i 'dod pa'o/_/shes pa gzhan yin
[\[70b.4\]]pa'i phyir ro zhes bya ba'i don ni gzhan gyi shes pa yin pa'i phyir ro/_/des zhes bya ba ni shes pa gzhan gyis so/_/de'i rang bzhin zhes bya ba ni lhag par sgro btags bzhin pa'i dngul la sogs pa'o/_/de lta'o zhe na zhes bya ba'i yod do zhe na zhes bya ba'o/_/gang la zhes bya ba ni nya phyis la sogs pa la'o/_/
[\[70b.5\]]de la zhes bya ba ni nya phyis la'o/_/de zhes bya ba ni dngul lo/_/gzhan gyis zhes bya ba ni skyes pa gzhan gyis so/_/nya phyis rig pa ni yul ma yin pa'i phyir te/_mi snang ba'i phyir nya phyis la dngul gyi shes pa yang dbang po las skyes par khas len pa la gzhan smra ba ni/_dbang po nyams pa las zhes bya
[\[70b.6\]]ba'o/_/de'i ni dngul gyis te de'i tshe nyid yod pa'o/_/thob par bya ba med pa'i phyir tha snyad mi byed do zhes zer ba ni/_'on te thob par bya ba'o/_/de'i phyir zhes bya ba ni shes pa'i rnam pa la phyi rol gyi tha snyad du byed pa'i phyir ro/_/de'i nang 'di ltar tha snyad kyi dus su sgra las don gyi khyad par gyi gzhan
[\[70b.7\]]sel ba rtogs pa'i phyir brda yang de'i don gyi khyad par gyi bdag nyid kho na la yang sgra'i byas pa yin no zhes shes pa yin par bstan pa ni/_de'i phyir tha snyad kyi dus na gzhan sel ba'i bdag nyid kyi khyad par rtogs pa'i phyir bstan pa'i don to/_/rang gi mtshan nyid kyis tha snyad kyi dus rang nyid de/_bdag
[\[71a\]]
[\[71a.1\]]nyid kyis rtogs pa'i 'bras bu don gyi khyad par gang gi yin pa de ni tshig gi don dang gzhan rang gi sgras brjod pa yin la/_de'i phyir 'di lta bu'i 'jug pa'i yul dang de'i bdag nyid kyis bsdus pa'i gzhan sel ba'i bdag nyid kyi don byed pa'i khyad par ni
[\[71a.2\]]brjod bya nyid kyi sgras 'brel par byed pa yin gyi spyi ma yin/_spyi ma yin zhing shes pa'i don yang ma yin zhes bya ba'i don to/_/'brel pa byed pa po'i rang gi 'dod pa ni/_brda ni don rtogs don yin par/_/zhes bya ba la sogs pa'o/_/gnyi ga yis kyang zhes bya ba ni smra ba po
[\[71a.3\]]dang nyan pa po dag gis so/_/gzugs brnyan zhes bya ba ni rnam par rtog pa'i rnam pa ste/_mtshungs pa nyid kyis khyab pa can gyi brda bstan pa yin no/_/shin tu mthong ba goms pa zhes bya ba ni brtags pa nang khyad par dag la tha mi dad par zhen pa'o/_/goms pa la yin
[\[71a.4\]]pa la ni nye ba tsam mdun du byas pa yin te/_mi shes pa'i phyir ro zhes bstan pa ni/_rtog pa mngon du gtong ba can ma yin pa'i phyir yang zhes bya ba ni/_bzlog pas ni zhes bya ba ni rtogs pa dang ldan pa nyid yin na'o/_/gzugs brnyan du rtogs pa ni bstan pa'i don gang yin pa'i brda'i
[\[71a.5\]]yul gyi khyab pa rtogs pa yin no/_/tha snyad las brda rtogs pa'i khyab pa bstan pa ni/_'di khyer la shog shig ces bya ba'o/_/yang na bstan pa ni zhes bya ba ni 'grel pa byed pa'i 'dod pa bstan pa ni brjod pa'o/_/de'i ste gzugs brnyan gyi'o/_/rang gi ni gzhan sel ba'i ste/_
[\[71a.6\]]rtogs pa ni rang gi rtogs pa yin la de gang gi 'bras bu yin pa de ste gzugs kyis so/_/'di las kyang brda ni rang gi mtshan nyid la ma yin zhing /_gzugs la yang ma yin par bstan pa ni/_gzhan du ma mthong la ltos dang /_/zhes bya ba ste/_de la sbyor ba mang ba ste/_khra bo la
[\[71a.7\]]sogs pa de la sbyor ba mang ba nyid kyis gzhan la sbyor ba med par brjod do zhes bya ba'i don to/_/la lar de mthong la ltos phyir/_/zhes bya ba ni khyad par rjod par byed pa ni khyad par thams cad la mthong ba brdar byed kyi kha cig kho nar ni ma yin te/_de'i khyad par thams cad la mthong
[\[71b\]]
[\[71b.1\]]na'o zhes brjod do/_/yang khyad par rjod byed la la kho na la 'gyur te/_/la lar de mthong ba la ltos par thal bar 'gyur ba'i phyir ro zhes bya ba'i don to/_/'di nyid kho na yang na/_la lar de mthong la ltos phyir/_zhes bya ba la sogs pa 'chad par 'gyur ba'o/_/'di ni spyi'i
[\[71b.2\]]dngos po brjod par bya ba yin par bsgrub pa'i mngon sum la 'thad pa ma yin nam/_de'i nye bar bstan pa kho nas 'grub pa'i phyir ro zhes bstan pa yin no/_/de ni dngos la mi rung ngo /_/zhes bya ba'o/_/thams cad la ni gsal ba'o/_/mthong ba ni brda'i yul shes pa ste/_der
[\[71b.3\]]thal bar 'gyur ba ste/_mthong ba tsam la ltos par 'gyur gyi/_gzhan du ma mthong ba la ma yin no/_/gzhan du ma mthong ba la ltos pa yin na spyi nyid brjod bya'o zhes rtogs par mi 'gyur bar bstan pa ni/_spyi ldog pa dang bcas par zhes bya ba'o/_/brjod bya ma yin pa'i thun mong
[\[71b.4\]]ma yin pa yin nam/_ji ltar gzhan sel ba'i rten yin zhes zer ba ni/_gsal nyid ni zhes bya ba'o/_/spyi ni sgro btags pa nyid yin gyi de sgrub pa ma yin par bstan pa ni/_gsal ba med par zhes bya ba'o/_/khra bo nyid la sogs pa'i spyi nyid de'i rten nyid kyis rtogs par 'gyur ba
[\[71b.5\]]yin gyi/_gsal ba ni ma yin no zhes bstan pa ni/_de ni ma yin te khra bo la sogs pa rnams kyi zhes bya ba'o/_/khyad par gang yang rung ba ni gsal ba nyid kyi'o/_/mtshan nyid du gyur pa zhes bya ba ni 'dis mtshon par byed pas byed pa dang bcas pas so/_/dngos po dang bral ba'i phyir zhes bya ba ni don byed pa dang
[\[71b.6\]]bral ba'i phyir ro/_/spyi dang phyi rol ma yin par bstan pa ni/_gal te spyi'am zhes bya ba'o/_/gzhan la ldog pa yang don byed pa kho na sgra'i yul ma yin nam/_de'i phyir slu bar mi 'gyur ro zhes zer ba la/_rtogs pa la ni slu ba yod pa ma yin no zhes bya ba ste rnam par rtog pa'i gzugs brnyan mthong nas
[\[71b.7\]]de las gzhan pa sgro btags pa'i dngos po len pa'i phyir slu ba yin no/_/gzhan zhes bya ba ni gzhan las log pa'i bdag nyid du sgro btags pa'i dngos po de nyid kyi phyir zhes bya ba ni slu ba las ma yin pa'o/_/yang na gzhan du zhes bya ba la sogs pa ni gzhan las log pa la sgra ni
[\[72a\]]
[\[72a.1\]]slu ba can ma yin te/_re zhig de ni zhes bya bas bstan pa yin no/_/gang la zhes bya ba ni khyad par la'o/_/de 'di ltar gzhan las log pas tshig rnams slu ba yin par bstan nas ngag gi bstan pa ni dngos po 'di 'on cig ces bya ba ste/_byed pa nan tan du
[\[72a.2\]]bya ba'i phyir de'i yan lag nyid kyis tshig gi don rnams de dang ldan pa yin gyi rang dbang ba dag gi don ma yin no zhes bya ba'i don to/_/don gyis go ba dang zhes bya ba ni 'on cig ces bya ba las gzhan du mi 'thad pas so/_/rjes su 'gro ba med na rtogs pa med par bstan pa ni/_de lta
[\[72a.3\]]na yang zhes bya ba'o/_/'di'i ming 'di yin no zhes bya ba ni khyad par gyi'o/_/thams cad kyi tshe zhes bya ba ni brda'i yul khra bo ni thu yu'i sbyor ba la med pa'i phyir ro/_/'di la zhes bya ba ni khra bo la'o/_/gzhan la zhes bya ba ni thu yu la ste rta ngang pa la sogs pa bzhin no/_/brda
[\[72a.4\]]med pas tha snyad med do zhes bya bar thal bar 'gyur ba zhig na tha snyad ni yod pa yin no/_/de'i phyir gzhan las ldog pa'i sgra'i don yin no/_/de las bzlog pa bstan pa ni gzhan sel ba'i yul can zhes bya ba'o/_/rnam par rtog pa thams cad gzhan sel ba'i yul can ma yin te
[\[72a.5\]]dngos po la slu bas sgra las byung ba nyid slu ba yin la rtags can ni ma yin nam zhes dngos po la mi slu ba'i phyir ro snyam du sems pa ni/_ji ste gang du zhes bya ba'o/_rjes su dpag pa la yang dngos po'i khyad par nyid kyis 'brel pa med pa'i phyir slu ba kho na yin par bstan pa ni/_ma yin te der
[\[72a.6\]]yang zhes bya ba'o/_/me nges par yod pa ma yin nam zhes bya ba ni rgyu yin te khyad par ma yin pa rgyu ma yin pa'i phyir ro/_/gsal ba de la yang nges pa med pa kho na yin par bstan pa ni/_ma yin te me ni reg pa'i khyad par zhes bya ba'o/_/khyad par gyi rim pa zhes bya ba ni khyad par
[\[72a.7\]]nyid kyi'o/_/ma yin te zhes bya ba ni phyogs snga ma dgag pa'o/_/der yang zhes bya ba ni 'bras bu'i gtan tshigs la yang ngo /_/rigs la sogs pa yang yin la de dang ldan pa yang yin pa'o/_/des na zhes bya ba ni gzhan las ldog pa nyid la zhes bya ba dang sbyar ro/_/gzhan
[\[72b\]]
[\[72b.1\]]mthong bas zhes bya ba ni gzhan gyis rtogs pas so/_/de'i phyir rtog pa med pa nyid kyang zhes bya ba ni de lta bu'i ngo bo'i phrad pa'o/_/de nyid la zhes bya ba de'i ngo bor snang ba nyid du bstan pa yin te/_rtog pa'i rtags la ltos pa'i phyir ro/_/gnyi ga'i las skyes pa ni stobs 'gyed pa
[\[72b.2\]]gnyis la'o/_/gang yang rung ba'i las las skyes pa ni mtho yor dang khra dag la'o/_/phrad pa las skyes pa ni rgyu nam mkha'i phrad pa las skyes pa ste 'bras bu'i nam mkha'i phrad pa'o/_/de ltar gyur pa zhes bya ba ni bar mtshams med pa'o/_/de nyid ces bya ba ni bar mtshams dang
[\[72b.3\]]bcas pa'i snga ma'o/_/phrad pa zhes bya ba ni bar mtshams med par mthong bar 'gyur ba'o zhes ni de lta bu'i rnam par rtog pa'o/_/de las zhes bya ba ni bar mtshams med pa'i gnas skabs las so/_/'di la bstan pa ni/_snga ma dang zhes bya ba ste bar mtshams dang bcas pa nyid
[\[72b.4\]]bar mtshams med pa zhes bya bar ni mngon sum ma yin no zhes bya ba'i don to/_/gcig gis zhes bya ba ni 'di dag las gcig gis so/_/bya ba 'di'i dgos pa yin no/_/bar mtshams med par 'byung ba yin du zin kyang gzhan du mi ltos pa la ltos pa'i phyir/_gzhan sel
[\[72b.5\]]ba'i yul can yin la khyad par nyid la brda yin no/_/gcig tu nges pa med pa nyid kyis de'i yul can ma yin pa de'i phyir/_brda'i snga rol na sgra med kyang don mthong ba yin yang de dran pa ma yin pa'i phyir ro zhes bstan pa ni/_brda phrad pa'i rgyu can gyi zhes bya ba ste de med na sngar
[\[72b.6\]]byung ba ma yin no zhes bya ba'i don to/_/'grel par ni dran pa yod na 'gyur ro zhes bya ba 'dis mthong ba las phyi ma yang rtog pa med par smra ba yin no/_/de'i rjes su 'brang ba ni dbang po'i rjes su 'brang ba'o/_/de las gzhan pa'i rjes su 'brang ba ni shes pa snga ma'i rjes su 'brang ba'o/_/
[\[72b.7\]]de'i rjes su 'brang ba yin zhes bya ba ni dbang po'i rjes su 'brang ba'o/_/mngon sum pa'i dang po la gang yin zhes bya ba ni snga ma dang lhan cig pa nyid do/_/de'i zhes bya ba ni snga ma'i'o/_/'di dang zhes bya ba ni snang bzhin pa dang ngo /_/'di de dang zhes bya ba ni snga ma dang ngo /_/'di zhes bya
[\[73a\]]
[\[73a.1\]]ba ni snang bzhin pa'o/_/de dang ldan pa zhes bya ba ni gcig dang ldan pa'o/_/rang brgyud pa zhes bya ba ni gcig pa'o/_/gzhan du 'dzin pa zhes bya ba ni de dang ldan la brten pa nyid kyis 'dzin pa yin na'o/_/brda'i snga rol gyi de dran pa'i bdag
[\[73a.2\]]nyid kyi rnam par rtog pa ni de med pa mi 'byung ba yin gyi phyis 'byung ba ni de las byung ba'i phyir rnam par rtog pa can kho nar 'gyur ro snyam du sems pa la/_de'i tshe na yang rnam par rtog pa gzhan yod kyang byung ba ni rnam par rtog pa med pa'i don mthong ba ni/_rnam par rtog pa can nyid
[\[73a.3\]]dang 'gal bas cig car mi rigs par bstan pa ni/_gzhan pa ni snang bzhin pa ni snang bzhin pa la 'jug pa'i sems kyi rnam rtog gang gi yin pa de yang 'gal ba'i rnam rtog mngon du byed na/_rta la rtog par byed pa na yang ba lang mthong ba yin no/_/de yang 'di yin la
[\[73a.4\]]brda'i dus su 'byung ba'i sgra ni de'i brda yin la/_de mi 'dzin pa ni de la rnam par rtog pa gzhan mngon du phyogs pa yod pa na gsal ba kho na yin no/_/de 'dzin pa las byung ba ni/_des bskyed pa'i rtog pa yin la de med na mi 'byung ba zhes bya ba'i don to/_/rnam par rtog bzhin pa
[\[73a.5\]]nyid na zhes bya ba ni rnam par rtog pa gzhan mngon du phyogs pa yod na'o/_/der yang dbang po la lhan cig byed pa dran pa med par bstan pa ni/_gang zhig gang gi zhes bya ba'o/_/gal te dbang po'i bskyed pa'i 'bras bu tsam rtog pa med pa yin na/_de dran pa'i lhan cig byed pa yod na
[\[73a.6\]]yang rnam par rtog pa'i bdag nyid du mi 'gyur te/_'gal ba'i phyir ro zhes bstan pa ni/_gzhan du na zhes bya ba'o/_/sngar mthong ba ngo shes pa tshad ma nyid ma yin la sngon po dang ser po so sor dmigs kyang lhan cig dmigs pa ni gcig nyid du gyur par bshad zin par bstan pa ni ha cang
[\[73a.7\]]thal bar 'gyur ro zhes bya ba'o/_/lkog tu gyur pa'i rnam par rtog pa khas len na mi dmigs pa rtogs par byed pa ma yin no snyam du sems pa ni/_ji ste mi dmigs kyang zhes bya ba'o/_/rnam par rtog pas khyab pa'i tha snyad du bstan pa ni/_rnam par rtog pa med par ni zhes
[\[73b\]]
[\[73b.1\]]bya ba'o/_/de'i tshe zhes bya ba ni du ba las me rjes su dpog pa'i tshe na'o/_/rjes su dpag pa zhes bya ba 'di bar du chod pa'i me du ba las rjes su dpog bzhin pa'o/_/lag pas reg pas grang ba la sogs pa de las gzhan pa'i me la brten na tha snyad rung ba gzhan des rtogs pa de'i phyir
[\[73b.2\]]the tshom gyi yul ma yin no zhes bya ba'i don to/_/dang po'i rjes su dpag pa bzhin du reg pa la sogs pa'i rjes su dpag pa la yang rigs pa mtshungs pa'i phyir the tshom du mi 'gyur bar bstan pa ni/_reg shes zhes bya ba'o/_/blo sngon du btang nas byas pa zhes bya bas ni dngos po dang
[\[73b.3\]]'brel pa med pa'o/_/mi'i rjes su dpog pa dang mtshungs pa ma yin pa'i rnam par rtog pa'i rjes su dpag pa ni snang du rung bar rang bzhin gcig pa'i phyir rnam par rtog pa rnams rang rig pa nyid kyis so zhes bstan pa ni/_de ltar rtog pa'i sgrub byed min/_/zhes bya ba'o/_/'di la goms pa med pa'i phyir goms
[\[73b.4\]]pa med pa ste skyes bu'i ni 'gyur min zhes bya ba dang sbyar ro/_/de nyid du 'gyur ba ni goms pa dang ldan pa nyid yin no/_/med par yang zhes bya ba ni dpyod pa la sogs pa'o/_/mthong ba de dag la zhes bya ba ni de kho na ltar mthong ba yin no zhes bya ba'i don to/_/gal te mi 'dzin na zhes bya ba
[\[73b.5\]]dang sbyar ro/_/rtog pa med pa yod pa ni bden mod kyi de ni tshad ma ma yin te/_nges pa med pas nges par gzung ba'i yul ma yin pa'i phyir ro/_/nges pa skyed par byed pa nyid kyis ni mig la sogs pa bzhin du btags pa'i tshad ma yin no/_/gang gi tshe mthong ba'i don la yang nges pa skyed pa ma
[\[73b.6\]]yin pa de'i tshe tshad ma yin te/_gzhal bya nges par mi 'dzin pa'i phyir ro snyam du sems pa la/_nges pas kyang 'di ni yul du rnam par 'jog pa'i yul brjod pa yin par bstan pa ni/_gzugs zhes mthong ba na zhes bya ba ste/_rtogs pa ni bdag nyid la mi rtag pa nyid du 'jog par byed
[\[73b.7\]]pa yin no zhes bya ba'i don to/_/ji ltar mthong zhes bya ba ni rnam pa gang gis te rtog pas ni ma yin te/_gang gi phyir phyi rol gyi rnam par rtog par byed na rang nyid la rnam par rtog pa mi srid de 'gal ba'i phyir ro zhes bya ba'i don to/_/rtog pa med pa yin na de ltar rang nyid la phyi rol du rnam par
[\[74a\]]
[\[74a.1\]]rtog par byed kyang nges par byed pa ma yin no snyam du sems pa la nyams su myong ba yang yod ces bya ba ste/_'di'i nyams su myong ba'i bdag nyid kyis nges par gzung ba ni nges pa med kyang yod pa yin te/_de med na yod pa nyid kho na ni bsgrub par dka' zhes bya ba'i don to/_/
[\[74a.2\]]rigs pa'i ngo bo'i rtog pa la bdag nyid dang bdag nyid ma yin pa la yang rung ba de nyid rnam par rtog pa can nyid du 'gal ba yin par bstan pa ni/_de nyid kyis myong ba yin na ni zhes bya ba'o/_/gcig nyid ni rim pa ma yin pas khyab pa yin pa dang rim pa dang 'gal ba'i khyab pa yin
[\[74a.3\]]par bstan pa ni/_gal te blo gcig ces bya ba'o/_/de yang ni rim pa ma yin pa yang ngo /_/thug pa med pa zhes bya ba ni gcig nyid dang rim pa 'gal ba khyab pa yin no zhes bya ba de nyid slar 'khor ba yin no zhes bya ba'i don to/_/gcig nyid la rim pa yang rim pa ma yin pa'i
[\[74a.4\]]khyab byed dang 'gal ba yin par bstan pa ni/_gzugs la mngon par zhen pa'i gnas skabs na zhes bya ba'o/_/mngon par zhen pa nyid ni mngon par zhen pa po yin te/_de la gzhan du rtog par byed na de la yang gzhan yin pa'i phyir thug pa med par bstan pa ni/_de la yang gzhan
[\[74a.5\]]gyis zhes bya ba'o/_/gzugs kyi rtog pa'i rang gi ngo bo la bdag nyid du gyur pa'i rtog pa ma mthong ba bzhin du gzhan du gyur pa'i rnam par rtog pa ma mthong ba bshad par bya'o zhes bstan pa ni/_des ni dus mtshungs rnam par shes/_/zhes bya ba ste/_gzugs bzhin du de'i nyams
[\[74a.6\]]su myong ba la nyams su myong ba ni brtags pa ma yin no zhes bya ba'i don to/_/gzugs zhes bya ba la gzugs las gzhan pa'i rnam par rtog pa nyams su myong ba ji ltar de bzhin du de lta bur gyur pa nyams su myong ba yang de las gzhan pa dang rtogs pa yang yin no snyam du sems pa la des na zhes pa
[\[74a.7\]]ste gzugs nyams su myong ba bzhin du de nyams su myong ba'i las nyams su myong ba gzhan nyid yin na de yang gzhan yin pa'i phyir thug pa med pas gzugs nyams su myong ba med cing de'i nyams su myong ba yang med pa'i phyir rang rig pa nyid la nyams su myong ba btsal bar bya'o zhes bya ba'i don to/_/
[\[74b\]]
[\[74b.1\]]tha snyad pa rnams don 'dzin par 'dod pa ma yin gyi 'on kyang don rtogs par byed pa ma yin na/_dus gzhan du don shes pa nyid kyis gzhan du mi 'thad pas don shes pa yin no zhes go bar byed do snyam du sems pa la/_'das pa la ni dran par 'gyur/_/zhes bya ba ste/_nyams su myong ba'i
[\[74b.2\]]shes pa nyid kho na shes so zhes dran pa yin gyi blo gzhan gyis 'dzin pa ni 'das pa nyid kyis med pa'i phyir 'dzin par byed pa ni ma yin no/_/gang gi phyir med pa dmigs pa ma yin te/_dmigs pa nyid kho na la yod par tha snyad yin pa'i phyir ro zhes bya ba'i don to/_/skyes pa'i don gyi shes pa
[\[74b.3\]]ni rang gi shes pa skye ba'i dus kho na na gnas pa ma yin nam/_gang gi phyir shes pa gnyis kyis lhan cig skyes pa dgag pa yin gyi lhan cig gnas pa ni ma yin te/_skad cig pa nyid kyang myur du 'jig pa'i bsam pas yin no snyam du sems pa la/_gzhan gyi blo zhes bya ba'o/_/blo ni blo
[\[74b.4\]]gzhan gyi dus su gnas pa ma yin te/_skyes pa'i dus bzhin du don nyams su myong ba rjes su 'jug par thal bar 'gyur ba'i phyir ro/_/'on kyang rtogs pa tsam gyis so/_/de lta na sngon po'i shes pa ser po la sogs pa'i shes pa gzhan las khyad par med par rtogs par 'gyur te rnam
[\[74b.5\]]pa med pa'i phyir ro/_/rang dang gzhan gyi shes pa'i rnam pa'i dbye ba med par yang 'gyur ro/_/gang gi phyir bdag dang yid phrad pa skyes bzhin pa'i shes pa ni mngon sum mam rjes su dpag pa yang ma yin te/_ming tha dad pa tsam gyis bye ba yin te/_gzung ba'am 'dzin pa'i shes pa la
[\[74b.6\]]yang rang la yod pa'i khyad par med pa'i phyir dang /_khyad par du byed pa gzhan yang med pa'i phyir ro zhes bya ba'i don to/_/gzhan dang 'brel pa can gyi blo de'i yongs su gcod pa de dang gcig pa'i rang gi blo yin la/_de'i blo yongs su gcod pa'i rang rig pa'i rnam pa dag khas len pa'i phyir ro
[\[74b.7\]]zhes bya ba'i tha tshig go/_/sngar yang zhes bya ba ni gang gi tshe da ltar gyur pa'o/_/'das pa nyid du khas len na da ltar ba nyid du mi 'gyur bar bstan pa ni/_kun tshe 'das pa'i dngos po yin pas zhes bya ba'o/_/'gal lo zhes bya ba ni gcig nyid la rim pa la 'gal ba khyab pa yin la/_
[\[75a\]]
[\[75a.1\]]rim pa yang de la 'di'i khyab par byed pa dang 'gal ba yin no/_/rang gi ngo bo 'dzin pa'i 'brel ba can rtogs pa ni de'i med pa kho na zhes bya bar sbyar ro/_/'das pa'i shes pa gzhan gyis rig bzhin pa ni gzhan gyi blo'i rtogs pa dang mtshungs par
[\[75a.2\]]'gyur ba yin gyi da ltar ni ma yin no zhes bshad do/_/gal te myong ba zhes bya ba ni gzugs kyi shes pa'o/_/ji ltar gzhan gyi shes pa lkog tu gyur pa bzhin du rang gi shes pa yang 'dzin par byed pa'i dus su 'das pa yin pas lkog tu gyur pa yin par bstan pa ni 'das pa lkog gyur
[\[75a.3\]]ces bya ba'o/_/rang gi blo lkog tu gyur pa ma yin no/_/gang gis gzhan gyi blo yongs su gcod pa dang mtshungs pa nyid du 'gyur ro/_/'on kyang mngon sum pa yin pas gzugs bzhin du 'dzin par byed pa gzhan gyis gzung ba yin no snyam du sems pa ni ci ste rang gi blo ni zhes bya
[\[75a.4\]]ba'o/_/de nyid ces bya ba ni shes pa gzhan gyis rtogs bya nyid yin na rjes su dpog pa'i rtogs bya dang mtshungs pa nyid kho na yin te/_rtogs bya'i ngo bo rtogs pa la khyad par med pa'i phyir ro/_/mngon du byed pa'i rang bzhin du zhes bya ba ni rang rig pa la'o/_/'dzin byed 'byung ba'i
[\[75a.5\]]dus su gzugs 'dzin pa'i bya ba byed pa'i shes pa nyid gzung bya ma yin nam snyam du sems pa la/_don rig 'das pa zhes bya ba ste/_de lta bu'i ni 'dzin par byed pa'i dus na 'das pa kho na yin no zhes bya ba'i don to/_/'das pa zhes bya ba ni mngon sum gyi yul ma yin pa nyid do/_/
[\[75a.6\]]dpe dag dang bral ba zhes bya ba ni rjes su dpag pa'i yul ma yin pa nyid do/_/rtags ni yod min te zhes bya ba ni de med na rjes su dpag pa med pa ste/_shes pa nyid ni blo nyid yin te dbang po la sogs pa'i byed pa las byung ba yin na nang gi bdag nyid kyi 'gyur ba'i rang bzhin gyi blos ci zhig bya/_
[\[75a.7\]]dbang po la sogs pa'i byed pa ni blo ma yin te sems pa can ma yin pa'i phyir la/_sems pa can ni blo yin pa'i phyir ro/_/'grel pa byed pa pos ni dpe dang bral ba dang /_rtags med pa yang rjes su dpag pa nyid la/_rgyu yin zhes bshad pa ni/_shes pa 'das pa la dpe ni med de zhes
[\[75b\]]
[\[75b.1\]]bya ba'o/_/rig pa nyid ces bya ba ni rang rig pa nyid la ste/_rnam par dbye ba ni rang dang gzhan dag gi rjes su dpag pa'o/_/snga ma'i blo de da ltar blo gang gis yin pa de ni de'i snga ma yang yin la blo yang yin pa de ni 'dzin par mi 'gyur te/_rang rig par bya ba ma yin pa'i phyir ro zhes bstan
[\[75b.2\]]pa ni gzugs la sogs pa ni zhes bya ba'o/_/de blo gzhan gyis 'dzin pa khas len na de'i 'dzin pa btsal dgos so/_/gzhan du na snga ma 'dzin pa mi srid par 'gyur la/_de bzhin du de'i yang zhes thug pa med par bstan pa ni/_de las gzhan pa'i blo zhes bya ba'o/_/rgyur gyur pa
[\[75b.3\]]de'i snga ma'i blo de 'dzin par 'dod par ni mi 'gyur te bar du chod pa'i phyir ro/_/'di'i don bshad pa ni/_blo'i blos de de ma thag tu snang ba can gang yin pa zhes bya ba'o/_/bar mtshams med pa'i gzugs kyi blo ni gzung bar mi 'gyur te/_blo'i blos skad cig re re zhing bar du chod pa'i phyir
[\[75b.4\]]zhes bstan pa ni de lta yin na zhes bya ba'o/_/brdar bya mi nus pa zhes bya ba ni rtog pa med pa nyid la gtan tshigs kyi tshig go/_/sbyor bar mi rung ba'i nye bar mtshon pa bstan pa ni/_rang gi ngo bo nyid kyis ni zhes bya ba'o/_/don dam pa ma yin du zin kyang brtags pa la ni 'gyur ro snyam du sems pa ni
[\[75b.5\]]ci ste 'di ni zhes bya ba'o/_/brda'i dus su 'byung ba'i ba lang gi sgra'i brjod bya nyid ni nye ba ma yin pa'i sbyor ba yin gyi/_mngon sum ma yin par bstan pa ni/_'di ni ba lang gi sgra'i brjod bya yin te/_de kho na ltar nges pa'i phyir ro zhes bya ba'o/_/de 'di ltar ma nges pa'i yul can gyi
[\[75b.6\]]rtog pa ni nges pa 'dzin pa ma yin la/_de 'dzin par byed pa'i shes pa rtog pa med pa btsal dgos so zhes bstan pa ni rtog pa med pa med na ni zhes bya ba'o/_/de dang don gcig pa zhes bya ba ni sgra dang yul mtshungs pa'o/_/de 'dzin pa'i shes pa dang lhan cig rgyu gcig po de la rag las
[\[75b.7\]]pa'ang 'di la/_shes pa yin pa des gzung bar bya ba nyid do/_/rgyu mtshan gang gis kyang rtogs pa pa'i gzhi mthun pa nyid du bstan pa ni/_don gcig byed pas zhes bya ba'o/_/shes kun zhes bya ba ni sgra las byung ba yang ngo /_/rig par bya ba ni rig pa'i yul lo/_/'o na
[\[76a\]]
[\[76a.1\]]de zhes bya ba ni spyi'o/_/de nyid ces bya ba ni spyi nyid do/_/de'i tshe zhes bya ba ni khyad par tsam snang ba'i dus su'o/_/de'i zhes bya ba ni spyi'i'o/_/de nyid kyis zhes bya ba ni khyad par gyis so/_/de'i ni spyi'i'o/_/de kho na nyid ni khyad par nyid do/_/gal te der zhes
[\[76a.2\]]bya ba ni sngar mthong ba'i spyi'i ngo bo ste/_gcig nyid du mi snang ba zhes bya ba dang sbyar ro/_/rgyu med pas zhes bya ba ni rgyu mig la sogs pa med pa ste/_rang rig pa bzhin du don gyi shes pa rtog pa med pa dang de bzhin brdar byar mi nus pa zhes bya ba yin la/_gal te rtog med 'ga'
[\[76a.3\]]zhig kyang /_/yod na zhes bya ba ni khyad par rtogs pa bzhin du sgra dang mtshungs pa'i yul ma yin pa'i phyir rnal 'byor pa'i yid la sogs pa'i shes pa rtog pa med par bstan pa ni yin no/_/de'i phyir zlos pa ma yin no zhes bya ba'i don to/_/de dang mtshungs rgyu can zhes bya ba
[\[76a.4\]]ni nges pa'i yul can no/_/rtog pa dang rtog pa med pa dag ni ma nges pa dang cig shos kyi yul nyid kyis rgyu mtshungs pa can ma yin par bstan pa ni/_phyi rol don la ltos med par/_/zhes bya ba ni 'di sbyor ba'i rang bzhin yang yin la/_mi dpyod pa la sogs pa'i rang bzhin gyi
[\[76a.5\]]rtog pa yang yin pas/_dbang po'i shes pa dang de yang ngo zhes gnyis gnyis pa'i bsdu ba'o/_/rang gi ngo bo ste skye ba ni rang gi ngo bo'o/_/de la tshogs pa de'i dngos po ni skye ba ste de la brten pa'i phyir de la rten can yin gyi/_de la brten pas ni/_'gal ba'i tshogs pa'i ngo bo la
[\[76a.6\]]brten pa'i rang bzhin gyis ni ma yin no/_/sgra dang spyi la sogs pa dang 'brel pa'i zhes bya ba ni don ji snyed pa kho na ming gi sgra rnams yin no zhes bstan pas sgra dang 'brel pa can yin no/_/phyi rol dang sgra la sogs pa'i 'brel pa khas blangs nas bstan pa ni/_gang zhig gang dang zhes bya ba'o/_/
[\[76a.7\]]sgra dang lhan cig pa nyid don la med do zhes bya ba ni sgra mi 'dzin par zhes bya ba'o/_/brda 'dzin pa las snga rol du brjod bya nyid du mi dran pa'i phyir rtog pa med par ni bden mod kyi dus phyis dran pa dang lhan cig byed pa'i dbang po las skyes pa rnam par rtog pa can yin no zhes zer ba ni ji ste 'gyur na
[\[76b\]]
[\[76b.1\]]yang 'di ba lang ngo zhes bya ba ste/_phyi rol don la ltos med par/_/zhes bya ba la sogs pa ni mi rigs so zhes bya ba'i don to/_/nges pa can gyi dran pa ni 'bad pa la sogs pa las mi 'byung bas don mthong ba las 'byung ba de'i phyir don mthong ba ni du ba la sogs pa bzhin du brdas mthong
[\[76b.2\]]ba'i dran pa nyid la bya ba byed pa yin gyi/_mngon sum skyed pa la ni ma yin no zhes bstan pa ni/_gal te gzugs ni brda dran na zhes bya ba'o/_/me dang 'brel pa'i du ba ni me dran par byed pa ma yin nam/_gzugs kyang sgra dang 'brel pa can gzung ba nyid yin te/_gang gi phyir brda ni brjod
[\[76b.3\]]bya rjod byed kyi ngo bor rtogs par byed pa nyid kho na don gyi rjes su 'gro ba dang ldog pa dang bral ba sgra dang don dag gi 'brel pa dngos su ma yin du zin kyang skyes bu'i blos de lta bu kho na rnam par 'jog pa yin no/_/gzhan du na blo'i rgyu mtshan yod pa kho nar mi 'gyur ro zhes bya ba'i don to/_/sgra dang
[\[76b.4\]]dbyug pa la sogs pa bzhin du ba lang nyid la sogs pa'i spyi mthong ba dran pa ma yin par bstan pa ni/_'on te spyi mthong ba zhes bya ba'o/_/lkog shal la sogs pa'i yan lag dang ldan pa mthong nas de dang 'dra ba'i yan lag dang ldan pa mthong ba dran pa kho na yin par bstan pa ni/_cha shas
[\[76b.5\]]mtshungs pa nyid ni zhes bya ba ste/_'dra ba nyid ni gzhan mthong bas rnam par rtog pa mthong ba'i yul can yin pa'i phyir bag chags tsam las byung ba ni tshad ma ma yin te/_gtso bo dang dbang phyug la sogs pa'i rnam par rtog pa bzhin du'o zhes bya ba'i don to/_/sbyor ba ni me dang ngo zhes
[\[76b.6\]]bya ba dang sbyar ro/_/dbang po'i shes pa ni me ma bzung bas sbyor bar byed pa'i bdag nyid ma yin par bstan pa ni/_dbang po'i shes pa zhes bya ba'o/_/de ma thag tu zhes bya bas ni dbye ba med pa la yang tha dad par tha snyad 'dogs pa nyid du bstan to/_/de yang thog ma med pa nas zhes
[\[76b.7\]]bya ba ni de lta bu'i bag chags kyi snying po can gyi rtags kyi shes pa sbyor ba'i ngo bo ni rjes su dpag pa skyed par byed ces bya ba'i don to/_/rjes su dpag pas sbyor ba med pa'i skyon rjes su brjod nas dgag pa byed pa ni rjes su dpag pa yang zhes bya ba'o/_/gzugs las dran pa yid
[\[77a\]]
[\[77a.1\]]la de las kyang mngon sum ma yin nam snyam du sems pa la dran pa de las de'i ngo bo dang 'brel pa ste nye ba yin na ni de dang 'brel pa yin la/_de las skyes pa dran pa gang gi yin pa de las dbang po'i blor 'gyur ro zhes bya ba de tsam ni dri ba yin no/_/len ni dran pa kho na las 'gyur
[\[77a.2\]]ro zhes gnas skabs las so/_/'on te dran pa'i dus su yang don kho na las 'byung ba ni de la min pa ste/_dbang po'i blor mi 'gyur bar bstan pa yin te/_de'i tshe na don med pa'i phyir ro/_/yang na nyams su myong ba med pas dran pa nyid med pa'i phyir de'i bskyed byar mi 'gyur ba nyid bstan pa ni/_
[\[77a.3\]]min pa'am de las zhes bya ba ste dran pa las so/_/de ltar don las gzhan la dran pa byung na yang bag chags sad pa las 'byung ba yin la/_de'i sad pa yang don nye ba'i dus na stobs dang ldan pa 'ga' zhig gis rnam par g.yengs pas dus gzhan du ste/_don zhig pa'i dus su 'bad rtsol
[\[77a.4\]]la sogs pas 'byung zhing dran pa skyed par byed la/_de yang mngon sum ma yin pa'i phyir don zhig pa na yang dbang po'i blor 'gyur ro zhes bstan pa ni/_dus gzhan du yang zhes bya ba'o/_/'grel par ni gsal ba yin no/_/gzugs ni snga rol du dran pa skyed par byed pa yin la/_de nas
[\[77a.5\]]rtog pa dang bcas pa'i mngon sum ma yin nam snyam du sems pa ni/_gal te rim gyis zhes bya ba'o/_/dran pa skyed par byed pa'i dus nyid du mngon sum yang skye bar 'gyur te/_nus pa la khyad par med pa'i phyir ro zhes bstan pa ni/_tha dad med phyir zhes bya ba'o/_/tha dad med phyir ni snga ma dang
[\[77a.6\]]phyi ma'i dus dag gcig pa'i phyir ro/_/de ltar mthong ba de nyid ces bya ba ni des byas pa'i khyad par mthong ba'i phyir zhes bya ba'i don to/_/de dngos min na zhes bya ba ni de'i gzung ba las tha dad pa sgra dang dbyug pa la sogs pa'i khyad par las so/_/skad cig pa yin pa'i phyogs la
[\[77a.7\]]gzugs kyi skad cig ma dang po ni dran pa'i rgyu yin la/_gnyis pa mngon sum gyi yin no snyam du sems pa ni/_dbang po'i blo rgyu gzhan yin na zhes bya ba'o/_/phyogs de la yang skad cig ma dang po'i yul can gyi dran pa ni skad cig ma gnyis pa la 'dzin par byed pa'i mngon sum la don med pa
[\[77b\]]
[\[77b.1\]]ste/_dgos pa med pa ni rgyu ma yin no zhes bya ba'i don to/_/don med par 'gyur zhes bya ba bshad pa ni/_brda dran ji ltar zhes bya ba ste/_brda'i yul ni dran pa'i yul yin la/_de las gzhan pa ni mngon sum gyi yul yin pa de'i phyir 'di gnyis la 'brel pa med do zhes bya ba'i
[\[77b.2\]]don to/_/'grel par bshad pa ni thams cad du gsal ba kho na yin no/_/des ni zhes bya ba ni dpyod pas so/_/'di ni zhes bya ba ni rnam par rtog pa'o/_/des zhes bya bas ni brda dran pas so/_/brda ni spyi'i yul can yin pa'i phyir de'i yul gyi dran pa las byung ba yang spyi'i yul can nyid ma
[\[77b.3\]]yin nam snyam du sems pa la spyi'i tsam 'dzin pa yin na ni zhes bya ba ste/_mngon sum dang rnam par rtog pa dag ni 'dzin pa dang zhen pa dag gis khyad par kho na yul du byed pa yin no zhes bya ba'i don to/_/khyad par la ltos pa ni khyad par la zhen pa'o/_/de'i phyir mig dang zhes bya ba'i dang
[\[77b.4\]]gi sgra ni nges par gzung ba la yin te des ni dran pa ma yin no zhes bya ba'i don to/_/gal te ci'i phyir zhes bya ba la sogs pa ni/_gal te dngos su zhes bya ba la sogs pa'i tshigs su bcad pa gnad kyi don zer ba la/_dbang po'i sgo nas ma yin zhes bya bas dbang po'i khyab ches pa nyid du bstan pa'o/_/
[\[77b.5\]]yul gyi rang gi ngo bo zhes bya bas khyab par byed pa ma yin pa nyid do/_/yul gyis bskyed pa yang zhes bya ba 'di ni dpyod par bya ba ma yin nam/_dran pas byas pa'i khyad par ma mthong ba las mngon sum don gyi bskyed bya yin yang /_de'i bskyed byar ni mi 'gyur te/_der
[\[77b.6\]]tha snyad 'dogs pa ma mthong ba'i phyir ro snyam du sems pa ni gal te dngos su zhes bya ba 'dis brgyud pas bskyed par bya ba rjes su dpag par bya bas gcod pa yin no/_/mngon sum du tha snyad gdags pa'i yul gyi shes pa'i khyad par gyi dbang du byas nas 'dri ba 'di dang lan yang btab pa yin te/_des
[\[77b.7\]]na don gyi nus pas phan 'dogs pa nyid kyi sgo nas zla ba gnyis pa la sogs pa'i shes pa rtogs pa med pa sgrub par byed pa ni ma yin pa'i phyir skyon med do/_/'on te 'dis dbang po'i bskyed pa nyid nye bar mtshon pa'i phyir zla ba gnyis kyi shes pa la sogs pa bsdus pa de lta na mngon sum nyid du
[\[78a\]]
[\[78a.1\]]yang 'gyur ro/_/rtogs par byed pa nyid yod pa dang med pa'i rgyu mtshan can du tha snyad pa'i med pa dang /_yod pa dag yin gyi/_rgyu nyid tsam ni yod pa dang med pa'i rgyu mtshan can dag ma yin no zhes bya ba'i don bstan pa ni/_go bar byed pa nyid mthong nas zhes
[\[78a.2\]]bya ba ste/_gang gi phyir rgyu mtshan gzhan gyi tha snyad 'dogs pa med pa ni rgyu nyid med pa rtogs par byed pa ma yin no zhes bya ba'i don to/_/go bar byed pa nyid du ma 'khrul pa can nyid ni thun mong ma yin pa nyid du tha snyad gdags pa'i nges par sbyor ba'i yul yin la/_de skyed par byed pa ni lkog
[\[78a.3\]]shal la sogs pa la ba lang gi tha snyad 'dogs pa bzhin du'o/_/de tsam las byung ba nyid du rtogs pa'i yul des kyang yul can de'i nges par sbyor ba rtogs pa yin no zhes bstan pa ni de yod ces bya ba ste/_go byed nyid kyi yul dbang po'i tha snyad la yod pa yin gyi yul gyi tha snyad la ni ma yin
[\[78a.4\]]no/_/de'i yul gyi chos te yul can sbyar ba nyid ni nges par sbyar ba ste/_mtshon pa'i rgyu la ni yul go byed yin la/_yul can go bya yin no/_/de ni yul ma yin pa'i phyir zhes bya ba ni zla ba gnyis kyi shes pa go bya'i'o/_/gal te de ni zhes bya ba ste zla ba gnyis shes pa mngon sum yin yang
[\[78a.5\]]yul ma yin na gzhan gyi ste/_rjes su dpag pa'i yul yin par ji ltar 'gyur zhes bya ba dang sbyar ro/_/dbang po nyid de bzhin du ma yin te shes pa gcig nyid la ltos na de'i rgyu yin zhing rgyu ma yin pa yang yin zhes yod pa dang med pa'i khyad par can ma yin no zhes bstan pa ni dbang po nyid ni
[\[78a.6\]]zhes bya ba'o/_/'dis ni shes pa gcig nyid la yul ni ma nges pa yin par bstan to/_/yul la brten pa zhes par tha snyad gdags pa la dngos su 'am/_brgyud pas kyang khyad par rtogs pa ma yin no zhes bstan pa ni/_'on te yul la brten pa zhes bya ba la sogs pa nas/_de'i phyir
[\[78a.7\]]dbang po'i tha snyad nyid 'thad do zhes bya ba'i bar gyis so/_/gang gi tshe yang don gyi mthu las ni/_yang dag skye ba yin phyir ro/_/zhes bya bas nye ba dang nye ba ma yin pa dag las shes pa'i snang ba tha dad par byed pa nyid du bstan pa ni de'i tshe/_zla ba gnyis la sogs pa'i shes par
[\[78b\]]
[\[78b.1\]]'khrul pa ma yin te/_khyad par gyi gnas skabs yin pa'i phyir 'di'i rtog pa med pa nyid kyang de'i mtshan nyid kho na las yin te/_des na rnam pa 'gas kyang gsal bar snang ba nyid kyis gzhan du 'dri ba kho na yin no/_/yul gyis kyang mtshon par nus pa ma yin nam zhes bya ba la sogs pa ni
[\[78b.2\]]gzhan gyi 'dod pa kho na'o/_/de ltar na yang yul gyi go byed nyid med na yul can gyi nges par sbyar ba yang ldog pa yin par bstan pa ni de'i phyir tha snyad ces bya ba ste/_rtags zhes bya ba ni yul can gyi nges par sbyar ba'o/_/khyad par byed pa zhes bya ba ni yul gyi go byed nyid kyis so/_/'grel
[\[78b.3\]]pa byed pas ni go byed nyid du ma mthong ba'i nges par sbyor ba ni des khyab pa yin pa de'i rtags ni rang bzhin gyi gtan tshigs yin par bstan pa ni/_rtog pa sngon du gtong ba zhes bya ba'o/_/mtshan nyid pa'i gtan tshigs nyid kyang ston pa ni/_don dam par ni zhes bya ba'o/_/rnam par rtog
[\[78b.4\]]pa med pa can nyid bstan nas spyi'i yul can nyid kyi tshig 'gal ba yin par bstan pa ni/_spyi'i yul can ni zhes bya ba'o/_/'gal ba can nyid du bstan pa ni/_bsags pa dag ni zhes bya ste/_gsum char yang don mtshungs so zhes bya ba'i don to/_/gal te tshogs pa don dam
[\[78b.5\]]pa ma yin na de'i shes pa rtog pa med pa kho nar 'gyur la/_don dam pa nyid ma yin par der sgro 'dogs pa rnam par rtog pa can kho na yin par bstan pa ni/_mang po'i rang bzhin zhes bya ba'o/_/de lta yin pa nyid na yang zhes bya ba ni de rnams las gzhan nyid yin no/_/don gzhan zhes bya ba ni
[\[78b.6\]]nye bar 'gro ba'i rgyu rnams yin la/_ma mthong ba la sogs pa ste nye bar 'gro ba'i rgyu de rnams kyis ma 'brel pa rnams kyi 'brel pa skyes pa ni bsags pa yin par bshad pa bstan pa ni/_don gzhan dang ni zhes bya ba'o spyi'i sgra'i don bstan pa ni/_rdul phran rnams zhes bya ba ste shes pa gcig la
[\[78b.7\]]snang ba'i du ma rnams ni spyi'i yin no zhes bya ba'i don to/_/nye ba la skra shad rnams snang ba ji skad de bzhin du thag ring ba la tha dad pa ma yin nam tha mi dad par snang ba ni rdul phra rab rnams la yang dgag bya ma yin te/_gang gi phyir 'di'i gnod byed tha dad pa snang ba ni rdul phra rab rnams la mi srid de/_
[\[79a\]]
[\[79a.1\]]steng dang 'og gi cha'i dbye bas snang bzhin pa ni gcig la yang 'gal ba med de/_thag ring po nas skra shad snang ba lta bu'o/_/thag ring po na skra shad snang ba ni nye ba nyid bzhin du tha dad pa yin zhes bya ba yang rmongs pas smra ba yin te/_snang ba'i dbye ba med
[\[79a.2\]]par thal bar 'gyur ro zhes bstan pa ni/_'og ma mngon sum la zhes bya ba'o/_/'khrul pa nyid ces bya ba ni thag ring po na skra shad snang ba lta bu'o/_/'khrul pa can gyi rnam par rtog pa rjes su dpag pa bzhin du 'gyur ba ma yin nam snyam du sems pa la/_'khrul pa yin yang rab rib
[\[79a.3\]]las skyes pa bzhin du rtog pa med pa nyid kyi sngon po la sogs pa'i shes pa yin te/_mi sbyor ba'i bdag nyid yin pa'i phyir ro zhes bstan pa ni de skad du rnam par rtog bcas pa zhes bya'o/_/rnam par rtog pa dang bcas pa ni/_'dzin pa la ni mngon phyogs pa/_/zhes bya ba dang sbyar ro/_/
[\[79a.4\]]de las bzlog pa la ni zhen pa las bzlog pa la'o/_/de lta na de nyid rang gi mtshan nyid du tha mi dad pa'i ngo bo mngon sum gyi yul yin du zin kyang /_rdul phra rab kyi rtog pa ci zhig bya zhes bstan pa ni 'o na de lta na ni zhes bya ba'o/_/rnam dbye 'di zhes bya ba ni gcig tu stug pa'i rags par snang
[\[79a.5\]]ba'i rdul phra rab rnams la 'khrul pa yin no/_/'jig rten gyi bsam pas ni de dag kho na phra mo nyid kyi rnam par dbye ba ni snang bas snang bzhin pa rnams la spyi zhes brjod pa yin par bstan pa ni/_de'i phyir zhes bya ba'o/_/'di ni 'dod pa nyid ces bya ba ni rang rig pa la tha dad pa rtogs pa med pa
[\[79a.6\]]yin no zhes bya ba'o/_/du ma shes pa gcig la snang ba ni spyi yin na/_phra mo'i yid kyis yul du ma la shes pa gcig gam du ma yang cig car skyed par byed par mi nus so snyam du sems pa ni/_gal te skye mched gcig yin yang /_/zhes bya ba'o/_/de'i phyir na zhes bya ba la sogs
[\[79a.7\]]pa ni 'grel pa'o/_/de gcig pa yang zhes bya ba ni du ma 'dzin pa 'gal ba can gcig nyid ci las yin zhes bya bar sbyar ro/_/til sogs tha dad la ji ltar/_/zhes bya ba sogs pa ni rnam 'grel yin te yul nye ba la'o/_/bshad zin to zhes bya ba ni lnga po rnams kyi chod pa yang zhes bya
[\[79b\]]
[\[79b.1\]]bas so/_/mgyogs pa yin yang cig car ma yin par bstan pa ni de rnams nyid la zhes bya ba'o/_/blo thams cad kyang skad cig pa nyid kyis myur bar khyad par med pa'i phyir ro/_/rim dang cig shos kyi rnam pa nyid 'thad pa ma yin par bstan pa ni/_dus mtshungs zhes bya ba la sogs
[\[79b.2\]]pa ste/_de tsam rgyu mtshan nyid yin na rim pa min pa yin la/_gzhan du na gzhan la lar yang de bzhin du 'gyur zhes bya ba'i don to/_/der ni bzlog pa ni rim pa'o/_/rim gyis 'dzin par khas len na yang rnam par rtog pa nyid la cung zad kyang nyams pa med par bstan pa ni rim
[\[79b.3\]]gyis 'dzin zhes bya ba'o/_/sngon gyi mthong ba zhes bya ba ni dri ba'o/_/shin tu goms par zhes bya ba la sogs pa ni lan no/_/phye ma leb khra bo la sogs pa du ma shes pa gcig la snang bar 'gyur bar bstan pa la du ma ni gcig ma yin pa'o/_/khra bo zhes bya ba gcig gi tshig tu
[\[79b.4\]]go ba'i phyir de'i ngo bo yang gcig yin na ni snang ba dang 'gal ba yin par bstan pa ni/_gal te sna tshogs de gcig na zhes bya ba'o/_/rigs mi mthun pa snal ma rnams ma btags pa ma yin pa'i btags pa tsam gyi snam bu la sogs pa'i snang ba tha dad pa tsam rgyu mtshan gyis du ma
[\[79b.5\]]nyid du 'dod pa yin par bstan pa ni sngo stsogs rnam par dbye ba ni zhes bya ba'o/_/bcos ma ma yin pa'i phye ma leb la sogs pa la sna tshogs pa'i rnam pa la lhag pa gcig ni tshig tsam yin gyi/_gzhan ma yin par bstan pa ni/_gal te sngon po la sogs pa spangs pa'i zhes bya ba'o/_/snang
[\[79b.6\]]ba tha dad pas ni du ma yin la gcig tshig gis ni gcig nyid yin zhes de gnyi ga'i ngo bo yin no snyam du sems pa la/_nags so zhes bya ba bzhin du gcig gi tshig dang tshig go zhes bya ba bzhin du yang snang ba'i phyir sgrub par byed pa ma yin pa kho nar bstan pa ni/_sna tshogs ngo bo'i phyir blo dang
[\[79b.7\]]sbyar ro/_/tshig tha dad pa dang tha dad pa ma yin pa dag ni dngos po'i tha dad pa dang tha dad pa ma yin pa dag sgrub par byed pa ni ma yin te/_btsun mo rnams grong drug la sogs pa la phyin ci log la sogs pa'i phyir ro zhes bya ba'i don to/_/rnam par 'jog pa la gegs med pa ni rab tu 'phel ba
[\[80a\]]
[\[80a.1\]]rtsom pa gang dag gi yin pa de dag go/_/chos mthun pa ni rigs mthun pa rnams te rtsom par byed pa yin pa'i phyir ro/_/rigs mi mthun pa ni rtsom byed ma yin pa'i phyir ro zhes bstan pa'o/_/de lta na gang gi tshe de dag tha mi dad pa sgrub par byed pa yin zhe na/_snang ba'i gzhan la ni zhes
[\[80a.2\]]bya ba smos te gnod byed las so/_/'brel pa grub pa ni yul rnam par 'jog pa'i rgyu mtshan gang dag gi yin pa de dag go/_/snang ba ni rang nyid kyis so/_/'on te snang ba ni ci zhig ltar zhes bya ba ni/_'og bzhin nam mkha' snang ba yin/_/zhes bya ba'i rigs
[\[80a.3\]]pas so/_/gcig la zhes bya ba ni rim pa dang ldan pa'i'o/_/du ma ni rim pa ma yin pa'o/_/gcig ni snang ba zhes bya ba ni rim pa'o/_/cig shos ni 'khrul pa tsam du zad do zhes bya ba ni rim pa ma yin pa'o/_/de ltar de nyid ces bya ba ni rim pa nyid do/_/gal te gzhan zhes bya ba
[\[80a.4\]]ni rim pa ma yin pa snang na'o/_/rang dngos snang ba zhes bya ba ni rim pa nyid snang bas so/_/de zhes bya ba ni rim pa'o/_/brjod pa 'dod pa zhes bya ba las ni rim pa las so/_/blo de ni rim pa'i blo'o/_/de'i zhes bya ba ni rim pa ma yin pa'o/_/rang gi ngo bo la zhes bya ba ni blo'i'o/_/rim
[\[80a.5\]]gyis 'dzin pa'i ngo bo ni zhes bya ba ni rim gyis 'dzin pa'i ngo bo'i'o/_/rim min snang ba ni gzhal bya la rim pa ma yin pa'i bya ba'o/_/nor bu dang mu tig la sogs pa ni gzhal bya ba'i zhes bya ba dang sbyar ro/_/blo 'dzin par byed pa zhes bya ba ni rim pa ma yin pa'o/_/rim pa ma yin par snang ba
[\[80a.6\]]med do zhes bya ba ni gzhal bya ba'i blo la gnas pa'o/_/'khrul pa ste snang ba zhes bya ba ni gzhal bya'i blo'i rim pa ma yin par snang ba'o/_/de nyid ces bya ba ni blo 'dzin par byed pa'i blo'i rim pa ma yin pa'o/_/blo 'dzin pa bzhin du rim pa ma yin pa'i gzhal bya 'dzin par 'gyur zhes
[\[80a.7\]]zer ba la/_gzhal bya 'dzin pa ni zhes bya ba'o/_/'dzin pa'i dus ni zhes bya ba ni bya ba'i dus so/_/snam bu khra bo la sogs pa la yang gcig nyid du rtogs pas gcig yin no zhes khas len pa'i sngar khas blangs pa dang 'gal ba ma yin nam zhes zer ba la/_rigs mi mthun pa rnams zhes bya ba'o/_/
[\[80b\]]
[\[80b.1\]]yan lag gi ngo bo ni tha dad pa yin gyi sna tshogs pa gcig ma yin pa de'i phyir btags nas/_don gcig la 'du bas phrad pa ni btags pa ba ma yin no zhes bstan pa ni nye bar btags pa zhes bya ba'o/_/bden min rang bzhin 'dzin na ni/_/zhes bya ba ni gzhal bya la gnas pa'i rim pa
[\[80b.2\]]ma yin pa'o/_/bden dngos zhes bya ba ni blo la gnas pa'i rim pa ma yin pa'o/_/rang bzhin de ni zhes bya ba ni mdun na gnas pa nyid kyi snang bzhin pa'o/_/de'i ngo bor zhes bya ba ni ser po la sogs pa'i snang bas so/_/de'i zhes bya ba ni blo'i bdag nyid kyi'o/_/min na zhes bya ba
[\[80b.3\]]ni ser po la sogs pa'i snang ba'o/_/de la de ltar zhes bya ba ni cig car ba'o/_/dus mtshungs par 'dzin pa mi srid do zhes bya ba ni rigs pa ma yin nam/_mig gi 'od zer phyi rol gyi 'od zer dang lhan cig tu gyur pa dbang po yin na cig car kho na 'dzin par byed de/_de ltar na mtha' med pa ma lus
[\[80b.4\]]pa'i dngos po 'dzin pa cig car kho nar 'gyur te/_phyi rol gyi 'od zer dngos po thams cad kyi rjes su 'gro ba'i phyir ro zhes bya ba'i bsam pas skyon med do/_/ma bsgribs pa la yang phrad nas 'dzin na/_gzugs bzhin reg bya la sogs pa mig gis 'dzin par 'gyur ro/_/'on te phrad
[\[80b.5\]]nas kyang rung ba nyid du rung ba'i yul can nyid 'dzin pa yin na/_de 'di ni ma phrad pa la yang mtshungs par bstan pa ni/_ma phrad par byed pa yin yang zhes bya ba'o/_/sta re la sogs pa'i byed pa phrad nas byed pa mthong ba'i phyir/_khab long la sogs pa yang de bzhin du 'gyur bar rjes su dpag
[\[80b.6\]]par 'gyur ro snyam du sems pa ni/_'on te phrad pa zhes bya ba'o/_/mgyogs par 'gyur ba zhes bya ba ni yal ga dang zla ba dag dus gcig tu shes pas mngon par rlom pa 'dzin pa yin no zhes bya ba'i don to/_/de lta bur gyur pa'i zhes bya ba ni rim pa'i shes pa la nges par byed pa yin no/_/de'i
[\[80b.7\]]phyir zhes bya ba ni shes pa cig car mi skye ba'i phyir ro/_/gzugs med phyir ldan zhes bya ba la sogs pa bshad pa ni/_phrad pa ni zhes bya ba'o/_/sna tshogs pa'i blos rim gyis gzung ba rnams la cig car bar sgro 'dogs par byed pas bsres pa ste/_cig car snang ba ni sna tshogs blo yis
[\[81a\]]
[\[81a.1\]]bsres pa zhes bya bar sbyar ro/_/gcig gis du ma 'dzin pa grub mtha' dang 'gal bar bstan pa ni/_du ma mi 'dzin phyir zhes bya ba'o/_/ji ltar sgro 'dogs zhes bya ba ni/_'dra ba nyid med pa'i phyir ro/_/'on te nye bas so zhes bya ba ni 'dra ba nyid do/_/cig car
[\[81a.2\]]'dzin pa zhes bya ba ni me nyid du sgro btags pa la'o/_/rim gyis 'dzin na ni zhes bya ba ni gzugs la sogs pa rnams la'o/_/nye bar 'dzin pa ni zhes bya ba ni 'dra ba nyid du'o/_/yul gyi dbye ba med do zhes zer ba ni/_yul der zhes bya ba ste/_yul gzhan du gzung ba'i me nyid ni/_
[\[81a.3\]]yul gzhan du bar sgro 'dogs na 'dra ba la ltos pa'i phyir ro zhes bya ba'i don to/_/rtog pa med pa ci las yin/_/zhes zer ba la rtog pa na'ang zhes zer ba ni 'gal ba rtog pa yod pa na rnam par rtog pa gzhan mi 'byung ba'i phyir ro zhes bya ba'i don to/_/de la gang gis rnam 'byed
[\[81a.4\]]ces bya ba ni dbye ba ste de la phyi rol la'o/_/gang gis byed pa ni tshad ma gang gis byed ces pa'o/_/don rnams zhes bya ba ni phyi rol rnams so/_/phyi rol bzhin du snang ba'i dbye bas ni blo'i rnam pa la mtshungs pa yin par bstan pa ni/_sna tshogs snang can don rnams la/_/zhes bya ba'o/_/
[\[81a.5\]]blo'i rnam pa la yang snang ba'i dbye ba yod pas tha dad pa kho na yin par bstan pa ni/_de ni dngos stobs las 'ongs yin/_/zhes bya ba'o/_/dpral ba'i don ci zhig yin snyam du sems pa ni/_cig 'gyur zhe na zhes bya ba'o/_/lan ni sna tshogs de zhes bya ba'o/_/gal te blo'i rnam pa
[\[81a.6\]]med na blo yang de dang tha mi dad pas med do/_/de'i phyir thams cad med pa de kho na nyid yin par bstan pa ni/_gal te don bdag 'di zhes bya ba'o/_/rdul phra rab so so la zhes bya ba ste/_rab tu dbye ba'i rnam pa ni ches shin tu nyid kyi ste/_gang las chung ba med pa de la gnas pa'i phyir ro/_/
[\[81a.7\]]gzhan yang zhes bya ba ni gnyi ga'i thun mong ba'i'o/_/med pa'i phyir thams cad mi rtogs pa kho na yin no zhes bya ba'i don to/_/mthong ba nyid kyi phyir zhes bya ba ni sna tshogs pa nyid du rtogs pa'i phyir ro/_/brkyang ba dmigs pa'i phyir gcig dang du ma'i ngo bo dang bral ba yin yang
[\[81b\]]
[\[81b.1\]]dmigs pa'i bdag nyid kyis dmigs pa yod pa yin no zhes bya ba'i rigs pas/_yod pa kho na yin no zhes zer ba ni ji ste gcig dang du ma'i zhes bya ba'o/_/don byed pa ni rnam pa gnyis te/_bde ba la sogs pa'i snang ba dang phyi rol gyi sngon po la sogs par kha bsgyur ba la sogs
[\[81b.2\]]pa yin par bstan pa ni/_/snang ba tsam gyis zhes bya ba'o/_/sngon po la sogs pa na de dag tsam gyis 'jig rten pa mgu ba ma yin pas/_gang la mgu bar byed pa nyid kyis don byed pa nyid du snang ba de don byed pa yin pa'i phyir thug pa med pa ma yin par bstan pa ni gang zhig ces bya
[\[81b.3\]]ba'o/_/sngon po bzhin du btsos pa yang rang gi ngo bo snang ba ji lta bu'i don gyis bya ba byed pa nyid kyis de nyid yin no sngon po la yang 'gyur te/_de'i yang de nyid yin pa'i phyir ro zhes zer ba la/_sngon po la sogs pa'i rang bzhin las zhes bya ba'o/_/mgu ba dang mi mgu ba dag ni la lar
[\[81b.4\]]goms pa la rag las pa yin gyi dngos po la rag las pa ma yin par bstan pa ni/_de nyid gnas pa med pa kho na zhes bya ba'o/_/sna tshogs par snang ba'i shes pa yang goms pa kho na las byung ba nyid do zhes bstan pa ni/_goms pa med na ni zhes bya ba'o/_/snga ma snga ma'i mi bden
[\[81b.5\]]pa'i shes pa dag nyid can gyi ma rig pa yang shes pa bzhin du mi bden pa kho na yin par bstan pa ni/_snang ba tsam zhes bya ba'o/_/de'i bdag nyid ces bya ba ni rags pa'i ngo bo'o/_/gcig la zhes bya ba ni yan lag can la'o/_/mang po rnams nyid shes pa gcig la snang ba rags pa'i
[\[81b.6\]]tha snyad kyi yul ma yin nam snyam du sems pa la/_lings po gcig ces bya ba ste/_nye ba dang cig shos kyi skra shad kyi snang ba'i dbye ba bzhin du/_'di la yang dbye ba yin no zhes bya ba'i don to/_/de lta na yang yan lag de rags pa'i snang ba can ril po gcig tu 'gyur ro zhes bstan pa ni/_
[\[81b.7\]]ji ste rdul phra rab dengs pa zhes bya ba'o/_/tshu rol dang pha rol gyi cha bzhin du gcig yin pa'i phyir de'i yang pha rol gyi cha 'dzin pas gnas pa'i gzhal bya mthong bar 'gyur ro zhes bstan pa ni/_pha rol gyi cha zhes bya ba'o/_/yongs gcod na yin zhes bya ba ni sngon po'i 'o/_/phyi rol ltar
[\[82a\]]
[\[82a.1\]]zhes bya ba ni ser po'i bdag nyid do/_/tha dad snang ba zhes bya ba ni sngon po dang ser po'i bdag nyid dang /_steng dang 'og gi cha'i bdag nyid kyis kyang brkyang ba'i snang ba la'o/_/so sor zhes bya ba ni phan tshun du'o/_/rang dang gzhan rig pa zhes bya ba ni/_rang rig pa
[\[82a.2\]]dang gzhan rig pa yang phan tshun rjes su mi 'jug pa yin no zhes bya ba'i don to/_/de dag las gcig dor nas gcig nyid rnam par 'jog par byed na/_de la yang mthong ba la sogs pa gcig bor bas rang bzhin med pa nyid du thal bar 'gyur ba bstan pa ni/_de la gcig ni med pas
[\[82a.3\]]kyang zhes bya'o/_/de tha dad la brten pa yin zhes bya ba ni shes pa tha dad pa la brten pa'o/_/de ni bslad pa nyid yin na zhes bya ba ni shes pa bslad pa nyid yin na'o/_/gzung ba dang 'dzin pa'i shes bya dang shes pa dag gi ngo bo la de las phyi rol ni tha dad pa yin no/_/gzugs su
[\[82a.4\]]rung ba dang thogs par byed pa de'i phyir gzugs dang tshor bar byed nyams su myong bar byed pas tshor ba dang /_mtshan ma kun tu shes pas 'du shes dang /_rnam par shes par byed pas rnam par shes pa la sogs pa byed pa'i mtshan nyid kyi phung po la sogs pa ma yin zhes zer ba la/_phung
[\[82a.5\]]po la sogs bye brag gi/_/zhes pa ste/_mtshan nyid bral ni mtshan nyid spangs pa'o/_/'dis phyi rol gyi don gyi tshul gyi stong pa nyid dang /_bar mas rnam par rig par smra ba'i tshul gyis dang /_dang pos ni dbu ma'i tshul gyis bstan pa yin no zhes bya ba'i don to/_/so so'i skye bo rnams phyi dang
[\[82a.6\]]nang la sogs par mngon par zhen pa can gyi shes pa bskyed la/_ma rig pa ni de lta bu'i shes pa gzhan gyi bag chags kyi rgyu yin par bstan pa ni/_ji lta'i rang rkyen la zhes bya ba ste phyi rol lam nang gi rkyen sad par byed pa'o/_/ltos nas ni de la ltos nas so/_/de las ni ma rig pa
[\[82a.7\]]ste de'i bag chags sad pa yin la des nye bar bslad pa'i bdag nyid gang dag gi yin pa de dag gi ma rig pa de tshu rol mthong ba rnams te/_de kho na nyid ma mthong ba rnams kyis so/_/de dag gi/_de nyid de ni rigs ma yin/_/zhes bya ba ci las she na/_de dag ces bya ba ste/_tshu
[\[82b\]]
[\[82b.1\]]rol mthong ba rnams la mi srid pa'i phyir bslad pa med na zhes bya ba dang sbyar ro/_/'dis ni de kho na nyid bstan pa la snod ma yin pa nyid bstan to/_/de'i phyir zhes bya ba ni snod ma yin pa'i phyir de kho na nyid kyi don bzhag nas/_glang chen gzigs stangs nyid mdzad nas/_/zhes bya ba ni
[\[82b.2\]]bdag nyid kyis mkhyen kyang mi mkhyen par bstan nas so/_/phyi rol dpyod la zhes bya ba ni phung po la sogs pa la dpyod pa ste/_bdag med pa rtogs par bya ba'i don du mdzad pa ste/_'jig rten 'jug par bya ba'i phyir ro zhes bya bar sbyar ro/_/sna tshogs par khas blangs pa zhes bya
[\[82b.3\]]ba ni shes pa'i rnam pa rnam par dbye bar mi nus pa'i phyir te/_rnam par dbye bar nus pa nyid yin na sna tshogs pa nyid la du ma nyid kyis khyab pa yin no zhes bya ba'i don to/_/shes pa'i khyad par zhes bya bas shes pa gcig gi byed pa'i rjes su 'gro ba bstan pa yin no/_/sngon po la sogs pa de las
[\[82b.4\]]tha dad pa ma yin pa de'i phyir byed pa bzhin du gcig yin par bstan pa ni/_gzhan brten med ces bya ba'o/_/gal te gzhan la brten pa bzhin du cis mi 'gyur zhe na/_mthong nus ma yin zhes bya ba smos te/_gzhan gyis mthong bar mi nus pa gang gi yin pa de ni skyes bu
[\[82b.5\]]gzhan gyis kyang rang gi shes pa'i rnam pa nyid kyis de dang 'dra ba go bar byed pa yin gyi rnam pa gzhan ni ma yin no zhes bya ba'i don to/_/de ltar mthong ba po de nyid kyi phyis 'di'o zhes bya ba'i shes pa gzhan bdag gir 'dzin pa'i gnas ma yin pa nyid du zhen nas blo la tha dad par byed pa
[\[82b.6\]]yin no snyam du sems la/_de la ni zhes bya ba ni/_rnam par rtog pas 'byed pa ni blo las gzhan pa yin la gzhan tha dad pa ni phyi rol nyid du yin gyi rang rig pa ni ma yin no zhes bya ba'i don to/_/yan 'gar du zhes bya ba ni shes pa rjes su 'jug pa dang bral ba'o/_/des na zhes bya
[\[82b.7\]]ba ni blo ni zhes bya dang sbyar ro/_/gcig nyid ces bya ba ni blo'i rjes su 'gro bas so/_/rnam par dbye ba zhes bya ba ni gzugs kyi blo las so/_/yan 'gar du 'dzin pa zhes bya ba ni sgra dang bral ba'i 'dzin pas so/_/de'i tshe zhes bya ba ni sgra dang bral ba'i gzugs la sogs pa snang
[\[83a\]]
[\[83a.1\]]ba'i dus su'o/_/sngar gyi snang ba zhes bya ba ni de dang lhan cig pa'i snang ba'o/_/tha mi dad pa zhes pa ni sgra dang cig shos kyi snang ba dag go/_/sgra 'di de'i tshe yod kyang lkog tu gyur pa'i phyir shes pa ma yin no zhes bya bar sbyar ro/_/don nyid la zhes bya ba ni phyi rol nyid la
[\[83a.2\]]ste sgra'i bdag nyid la'o/_/shes pa ma gtogs pa zhes bya ba ni phyi rol nyid du'o/_/gzung ba dang 'dzin pa ni sngon po la sogs pa dang de'i shes pa yang ngo /_/sngon po la sogs pa ni sngon po dang ser po la sogs pa ste/_sngon po la sogs pa dang de'i shes pa dag tha mi dad pa lhan cig
[\[83a.3\]]dmigs pa'i nges pas ji lta ba nyid yin na de bzhin du sngon po la sogs pa yang phan tshun yin no zhes bya ba'i don to/_/tha mi dad pa ni rang bzhin las tha dad pa yin pa la dbye ba med do/_/de med pas kyang khyad par du byed pa khyad par du bya ba yang ngo /_/tha dad pa yin na ji ltar gnyis su med pa
[\[83a.4\]]yin zhe na tha dad med na zhes bya ba'o/_/dbye ba'i zhes bya ba ni khyad par du bya ba'i'o/_/gzhan gyis sgro btags pa'i dbye ba ni mthong ba la ma dmigs pas tha snyad kyis dgag par byed pa yin te/_sgro btags pa med na dgag pa med pa'i phyir ro zhes bstan pa ni/_tha dad ces bya zhes
[\[83a.5\]]bya ba'o/_/rnal 'byor pas kyang 'das pa la sogs pa mngon du byed pa na da ltar ba nyid du 'gyur ro zhes bstan pa ni/_skye ba 'di las zhes bya ba'o/_/snang bzhin par 'dod pa ni snga ma dang phyi ma mngon par 'dod pa'i'o/_/sad pa rnams zhes bya bas rmi lam bden pa mthong ba'i dus su
[\[83a.6\]]snang ba'i gtan tshigs bstan pa yin no/_/de ltar zhes bya ba ni mi dmigs pa'i bdag nyid kyis so/_/brtan pa la sogs pa rtogs pa'i phyir zhes bya ba ni tshe ring ba nyid dang 'brel pa can gyi ri mo la sogs pa'i rtags mthong ba'i phyir/_ma 'ongs pa'i tshe ring ba nyid rtog pa yin no/_/rgyu
[\[83a.7\]]yang zhes bya ba ni rtogs pa'i rgyu mthong ba'i phyir ro/_/des na zhes bya ba ni 'byung bar 'gyur ba'i ngo bo las sam 'bras bu las ri mo la sogs pa'i rgyu las ni tha dad par ro/_/brtan pa nyid ces bya ba ni ri mo la sogs pa'i rtags su brjod pa'o/_/brtan pa nyid ces bya ba ni 'byung bar 'gyur
[\[83b\]]
[\[83b.1\]]ba'i ngo bo las 'khrul pa med pa'o/_/mi 'gyur ro zhes bya ba ni thal ches pa'o/_/thams cad ces bya ba ni gnyis su med pa nyid la rmongs pa'i'o/_/tha dad par mngon par zhen pa zhes bya ba ni 'di tha dad pa yin la mngon par zhen par bya ba yang de yin no/_/'dis ni nges pa'i
[\[83b.2\]]dmigs pa gzhan dgag pa med na mi 'byung ba nyid kyi phyir 'gal ba dmigs par bshad do/_/snang bas tha mi dad pa bsgrubs nas 'jigs pa'i grub pa dang /_bde ba gcig par bstan pa ni logs su bcad par mi nus shing zhes bya ba'o/_/de nyid ces bya ba 'dis ni
[\[83b.3\]]'di yin no zhes bya ba la yang rtogs pa yin la 'di yin no zhes bya ba 'dis kyang de nyid ces rtogs pa yin no/_/gzhan du na gzhi mthun par rtogs par rtogs pa ma yin no zhes zer ba ni 'o na ji ltar bya ba'o/_/tha snyad mthong ba'i phyir zhes bya ba ni rnam par rtog pa mthong ba'i phyir
[\[83b.4\]]ro/_/'o na ji ltar tha snyad du 'gyur zhes bya ba ni 'jug pa la sogs pa'o/_/gal te de zhes bya ba ni thob par bya ba'o/_/'o na ci'i phyir zhes bya ba ni rjes su dpag pa kho nas thob par bya ba'i rang gi ngo bo rtogs pa yin par zhes bya ba'i don to/_/gtor ma yang yin phyir zhes bya
[\[83b.5\]]ba ni phrad byar brtags pa zhes dgongs pa'o/_/gnod sbyin ji bzhin zhes bya ba ni 'jug par yang btags pa yin zhes bya ba'i don to/_/rang dang gzhan gyi dbye bar snang ba'i shes pa yang rmi lam gyi shes pa bzhin du rang rig pa yin par bstan pa ni/_'di rang dang gzhan du
[\[83b.6\]]zhes bya ba ste/_bdag ma yin pa dang /_bdag gis ma mthong ba dang /_nam mkha' dang sen mo la sogs pa bzhin du/_bsam pa gzhan yang gzhan du ston pa gnyis su med par shes pa po'i sngar goms pa las ma nyams pa kho na yin no zhes bya ba'i don to/_/rjes su
[\[83b.7\]]dpag pa las gnyis su med par gzung bya yin par rtogs so zhes bya ba ni gtan tshigs dang dam bca' ba nyid 'gal ba yin par bstan pa ni 'o na ni smyon par 'gyur zhes bya ba ste/_de ma rtogs na sgrub par byed pa'i 'bras bu cung zad kyang med do zhes bya ba'i don to/_/'di la
[\[84a\]]
[\[84a.1\]]rtogs pa zhes bya ba ni phyir rgol ba'i rgyud las byung ba'i gnyis su med pa 'dzin pa'i skye ba med pa yin te/_rtogs pa thams cad dmigs pa la 'khrul pa'i phyir ro zhes bya ba'i don to/_/sna tshogs pa'i shes pa la gcig go zhes khas len na yan lag can
[\[84a.2\]]yang shes pa nyid bzhin du skad cig mar 'gyur te/_gang gi phyir yan lag can du smra ba po rnams kyi rus kyi nges pa'am grub mtha'i nges pa yang ma yin na/_gang gis yan lag can skad cig ma yin pa yin gyi/_gzhan ma yin snyam du sems pa ni/_ji ste bkab pa ni zhes bya ba'o/_/
[\[84a.3\]]yul rung can gyis mi shes pa/_/rang gis shes phyir de shes yin/_/zhes bstan pa ni/_ji lta ji ltar zhes bya ba'o/_/rgyu gzhan ni shes pa'i rgyu dbang po la sogs pa las gzhan pa'o/_/phyi rol gyi de'i bskyed bya dmigs par bya ba nyid tsam ni rang rig pa la rgyu ma yin te/_gzhan
[\[84a.4\]]du yang 'thad pa'i phyir ro zhes bstan pa ni/_dmigs pa nyid du dpyad bya'i phyir/_/zhes bya ba'o/_/gzhan gyi khyad par du byas pa'i dmigs bya nyid ni gzhan dmigs pa rtogs par mi 'gyur ro zhes bstan pa ni/_gal te gzhan gyis dmigs bya ba/_/zhes bya ba'o/_/'on te gzhan
[\[84a.5\]]gyis khyad par du byas pa'i dmigs bya nyid dmigs bzhin pa la gzhan du rtog par byed de/_gzhan du mi 'thad pa'i phyir ro zhes bya ba'i phyogs 'di la/_rang nyid dmigs pa nyid la ni gzhan du yang 'thad pa yin no zhes bya ba ni lhag ma yin la/_gzhan gyi dmigs bya nyid gtan tshigs
[\[84a.6\]]yin par khas len na ni gtan tshigs kyi khyad par dmigs bya yin pa'i phyir thug pa med pas gtan tshigs nyid mi 'grub par bstan pa ni/_gal te de yang gzhan 'dod na/_zhes bya ba'o/_/lkog tu gyur pa ma yin pa nyid kyis kyang rang rig par brjod pa ni/_bdag bzhin du
[\[84a.7\]]bdag la yang 'gal ba'i bya ba yin pa'i skyon brjod pa'i gzhi nyid yin par bstan pa ni/_bdag bzhin bzung ba'i zhes bya ba'o/_/the tshom za na zhes bya ba ni gzhan la'o/_/gal te gzhi mthun dbang gis na/_/zhes bya ba ni rtog pa med pa'i mngon sum las mi 'grub na/_bag
[\[84b\]]
[\[84b.1\]]chags tsam las byung ba'i rnam par rtog pa las mi 'grub po zhes bya ba'i don to/_/de lta min na zhes bya ba ni de med na du ma nyid med la bsgrub bya gcig nyid med cing de las bzlog pa ste du ma nyid med pa ste lkog tu ma gyur pa yang dag par rig pa las skyed par gyur pa zhes bya ba dang
[\[84b.2\]]sbyar ro/_/rjes su 'gro ba dang ldog pa bstan pa ni gzugs la sogs pa ni/_de med kyang zhes bya ba la sogs pa'o/_/'brel pa las ni de dang 'brel pa las so/_/'di ni ngas byas zhes bya ba ni ma byas pa la yang ngo /_/dman par nyams su myong ba ni 'gro ba na rtsa la reg
[\[84b.3\]]pa bzhin du 'du byed pa nyid skye ba ma yin zhing /_skyes pa nyams pa yang ma yin no zhes zer ba la ma yin te/_'du byed med pa'i phyir ro zhes bya ba'o/_/gang la skyed pa yod pa de la yang rang gi dus na dngos po nyams pa ma yin zhing dus gzhan na yang dngos po ni rang nyid kyis med
[\[84b.4\]]par 'gyur ba'i phyir snga na med pa nyid yin par bstan pa ni/_'du byed pa zhes bya ba'o/_/de'i phyir rgol ba dang phyir rgol ba'i sgrub par byed pa dang /_de'i snang ba bsgrub bya dang cig shos rtogs pa la sogs pa la thams cad de lta bu'i bag chags las byung ba ni rang rig pa tsam
[\[84b.5\]]gyis mthar thug pa yin pa'i phyir/_'gal ba cung zad kyang med par bstan pa ni/_mngon par rlom pa tsam zhes bya ba'o/_/sngon po dang ser po'i bdag nyid kyi da lta bar tha dad pa med kyang sngon po 'di zhes bya ba sngar mthong ba dang gcig yin pa de bzhin du/_ser po yang yin no zhes
[\[84b.6\]]mthong ba dang snang bzhin pa gcig nyid du 'dzin pa na/_phyi rol nyid yin pa de lta na yang tha dad pas sna tshogs pa gcig tu 'gyur bar bstan pa ni/_tha dad can ni zhes bya ba'o/_/de med par zhes bya ba ni tha dad pa can med pa la'o/_/tha dad pa can gyi yan lag rnams tha dad pa med
[\[84b.7\]]pa'i zhes bya bar sbyar ro/_/cig car nyid du 'dzin pa zhes bya ba ni yan lag can gyi shes pa'i rnam pa skad cig par khas blangs par bya ba ma yin no zhes bya ba'i don to/_/khyed cag la yan lag can gcig po med pa ma yin nam/_rdul phra rab mang po rnams kyang shes pa gcig la
[\[85a\]]
[\[85a.1\]]cig car snang ba ji ltar 'gyur/_de ltar snang bas kyang gcig nyid yin no snyam du sems pa ni/_gal te du ma gcig gis zhes bya ba'o/_/phyi rol gyi don yod pa yang shes pa'i dmigs pa ma yin gyi 'on kyang skyed par byed pa yin la/_du mas kyang gcig
[\[85a.2\]]skyed par byed pa la 'gal ba med par bstan pa ni/_'gal ba dag ni ci zhig yod/_/ces bya ba'o/_/re re zhing skyed par byed pa ma yin yang phan tshun bskyed par bya ba'i khyad par yod par bstan pa ni/_khyad par skyes gyur ces bya ba'o/_/dbang po la sogs bzhin zhes bya ba ni
[\[85a.3\]]dbang po dang snang ba dang /_yid la byed pa la sogs pa bzhin te/_du ma gcig gi skyed byed ma yin pa yang re re zhing skyes par gyur pa ni skyed byed du mthong ba yin zhes bya ba'i don to/_/nye ba'i yul na gnas pa shes pa gsal ba'i skyed byed ji ltar yin pa yul ring ba la ni de lta ma yin
[\[85a.4\]]te/_yul thag ring ba ni mi gsal ba'i skyed byed yin gyi yul nye bar ni ma yin par bstan pa ni/_tshogs gzhan rjes su zhugs pa'i phyir ro zhes bya ba ste/_phyi rol gyi khyad par skyes pa yang tshogs pa'i khyad par nyid kyis gzung ba yin gyi/_don med pa la ltos nas skyes pa ma
[\[85a.5\]]yin zhing /_gzung ba yang ma yin no zhes bya ba'i don to/_/rang gi snang ba'i rgyu nyid kyis gzung ba yin gyi thams cad ma yin par bstan pa ni/_rgyu'i dngos po ma gtogs par zhes bya ba'o/_/sngon po nyid ni rdul phra rab re re ldog pa rtogs pa yin zhing /_rjes su 'jug pa ma
[\[85a.6\]]yin pa ma yin nam/_de'i phyir spyir 'gyur ro zhes zer ba ni/_'di rdul phra rab rnams kyi zhes bya ba'o/_/rdul phra rab ma grub na de'i spyi ma yin pa nyid do zhes bstan pa ni gzhan du mi 'thad pa'i phyir te/_lu gu rgyud dang bong ba yang rdul phra rab tu rnam par phye ba mthong ba'i phyir/_rdul
[\[85a.7\]]phra rab rnams su de dag da ltar gnas pa yin no zhes bya ba'i don to/_/yan lag can dang lhan cig pa'i yan lag mi 'dzin na ba lang la sogs pa yan lag can nyid khyad par can du 'dzin par bstan pa ni/_ji ltar rang gi yan lag bcas/_/zhes bya ba'o/_/yan lag gi
[\[85b\]]
[\[85b.1\]]khyad par med kyang yan lag can ni rang gi ngo bo kho nas yan lag can gzhan las khyad par can yin no zhes zer ba la/_lkog shal sogs mthong med par ni/_/zhes bya ba'o/_/lkog shal la sogs pa'i khyad pa ni khyad par du bya ba yan lag can rtogs pa yin no/_/khyad
[\[85b.2\]]par can rtogs pa gzhan du mi 'thad pa med pa'i phyir ro snyam du sems pa ni/_gal te yon tan gtso bo dag_/ces bya ba'o/_/de ltar na khyad par du byed pa nyid kyi yan lag gzung ba yin gyi/_cig shos ni ma yin no/_/de'i phyir de dag tsam gyi khyad par can 'dzin par
[\[85b.3\]]'gyur gyi/_yan lag gzhan la khyab pa ma yin pa'i phyir rtogs pa dang ma rtogs pa dag tha dad par 'gyur bar bstan pa ni cig car yan lag ces bya ba'o/_/yon tan dang yon tan can dag rim gyis 'dzin pa la rang dbang yin pa'i phyir yon tan ma yin zhing yon tan can
[\[85b.4\]]yang ma yin par bstan pa ni/_yon tan la sogs ldan pa'ang min/_/zhes bya ba'o/_/gzung ba'i yul tsam khyad par ma yin zhing /_khyad par du bya ba yang ngo /_/'on kyang de nyid kyis 'dzin pa yang rnam par rtog pas yin la/_rnam par rtog pa yang bdag nyid thams
[\[85b.5\]]cad 'dzin par mi nus kyi/_cha tsam la mchog tu 'dzin pa yin par bstan pa ni/_brjod par 'dod pa gzhan dbang phyir/_/zhes bya ba ste/_de ni de nyid kyis 'dzin 'gyur/_/zhes bya bar sbyar ro/_/phye ma leb khra la sogs gzugs/_/du ma'ang zhes bya ba la sogs pa
[\[85b.6\]]la yang /_de ma yin pa las log pa'i bdag nyid kyis dngos po la reg pa yin gyi/_bdag nyid thams cad kyis 'dzin par byed pa ni ma yin no zhes bya ba'i don to/_/don dam pa ma yin te zhes bya ba ni btags pa yin pa'o/_/ci las she na khyad par nyid ces bya ba ste/_
[\[85b.7\]]brjod par 'dod pa'i dbang gis nges pa nyid ma yin pa'i phyir thams cad dngos su ma yin zhes bya ba'i don to/_/gru bzhi ma yin no zhes bya ba'i khyad par nyid la sogs pa nges pa can ma yin pa nyid du bstan pa ni sna tshogs pa nyid ni ma nges pa nyid do/_/lkog shal la
[\[86a\]]
[\[86a.1\]]sogs pa dang nye bar ldan pa'i rdzas ni ba lang gi shes pa yul yin gyi gzhan ni ma yin no/_/ba lang shes pa mthong ba med/_/ces bya ba la sogs pa bstan zin to/_/nye bar ldan pa ma yin pa'i rdzas kyang rang gi ngo bos yod pa ma yin nam/_
[\[86a.2\]]de dang ldan pa ma yin pa ba lang dang rta la sogs pa'i dbye ba ma rnyed pa'i rdzas tsam ni dor bya ma yin zhing blang bya ma yin par bstan pa ni/_rang gi dngos po gzhan dag las zhes bya ba'o/_/rang gi ngo bo nyid kyis rnam par dbye ba yin na/_ba lang nyid la sogs pa dbye ba byed par
[\[86a.3\]]mi 'gyur bar bstan pa ni ba lang rang nyid kyis zhes bya ba'o/_/khyad par nyid dam khyad par du bya ba nyid dngos su yin du zin kyang /_rim gyis 'dzin pa la ni khyad par tsam gang gi yin pa la mtshon pa'i khyad par du bya ba tsam du 'gyur ro zhes bstan pa ni/_yon tan la sogs khyad
[\[86a.4\]]par ni/_gzung phyir zhes bya ba'o/_/de bstan pa ni gang gi yin pa mi shes par 'gyur ro zhes bya ba'o/_/yan lag can gyi phyogs la re zhig cig rkyang pa bzung ba ma yin nam/_de ni gzhan las tha dad dam tha mi dad ces rnam par dpyod pa med do/_/du ma'i phyogs la ni yid ni
[\[86a.5\]]gcig la bya ba byed pas gzhan la byed pa med pa'i phyir yan lag rdzogs 'dzin min zhes bya ba la sogs pa'i thal 'gyur gyi lan dka' ba kho na yin no snyam du sems pa la sgra sogs zhes bya ba'o/_/du ma cig car 'dzin pa la ni 'di skyon ma yin no/_/yan lag rdzogs pa
[\[86a.6\]]'dzin pa ni gzhan du mi 'thad pa'i yid kyis de rnyed pa 'dzin par nus pa'i phyir yan lag can gyi phyogs la yang 'di lta bu'i nus pa can gyi yid ni yan lag rdzogs pa 'dzin pa las gzhan du mi 'thad pa'i phyir ro zhes zer ba la bkod pa ste yan lag can gyi'o/_/'dzin par mi rung ba ni
[\[86a.7\]]bkod pa can te/_yan lag can rnams rig par mi rung ba'o/_/'grel par ni dgod par bya ba'i bdag nyid kyi bkod par 'dzin pa yin na/_grangs can gyi cig car du mi 'dzin par 'gyur bar bstan pa ni/_de tsam lnga'i zhes bya ba'o/_/'di nyid rnam par dbye ba ni/_de la sgra'i
[\[86b\]]
[\[86b.1\]]yongs su gyur pa'i zhes bya ba'o/_/lan lhag ma ni zhes bya ba ni mgyogs par zhes bya ba la sogs pas so/_/rdul phra rab gcig cig car 'dzin pa bzhin du mi rtag pa dang /_byas pa nyid la sogs pa'i chos dang ldan pa'i du ma'i chos can 'dzin pa yang cig car kho na ma yin nam/_
[\[86b.2\]]de bzhin du mig phye ba kho nas yod pa dang bum pa dang /_rdzas dang mi rtag pa dang byas pa dang zlum po zhes bya ba'i bdag nyid kyis mthong ba yin te/_thun mong ma yin pa bzhin du yin la dbang po'i rjes su byed pa ni mngon sum ma yin pa ma yin te/_thal ches par 'gyur ba'i phyir ro snyam
[\[86b.3\]]du sems pa la/_rdzas la sogs pa'i shes pa rnams dbang po'i rjes su byed pa ni/_gzhan las dngos po'i dbye ba 'dzin pa sngon du 'gro ba can yin pa'i phyir gzhan du grub pa yin par bstan pa ni/_chos can thams cad las ldog pa zhes bya ba'o/_/de'i tha dad pa ni de tha dad pa
[\[86b.4\]]ste/_'dzin pa des brtags pa'i tha dad pa can te/_nye bar brtags pa'i sna tshogs pa nyid yin gyi brtags pa gzhan gyis ni ma yin no/_/du ma'i ngo bo gang yin pa de ni de'i tha dad par 'dzin pa'i brtags pa'i tha dad pa'o/_/de'i phyir mig la sogs pa la ltos pa'o/_/'di
[\[86b.5\]]ltar ma he la sogs pa'i tshogs bor nas/_ba lang gi tshogs kyi rjes su 'gro ba ni de bor nas 'di rnam shes so zhes rtogs pa'o/_/'di rnams kyi mtshungs pa'i ngo bo shes so zhe na/_nye ba rtogs pa ma yin te/_ring ba na gnas pa yang dngos po de rnams nyid nye ba ma yin
[\[86b.6\]]pa skra shad bzhin du nye bar rtogs pa yin la/_tha dad pa'i snang ba de dag la tha mi dad pa'i sgro 'dogs pa ni 'khrul pa yin no zhes bya ba 'di dag tsam ni rig pa'i yul yin gyi spyi la sogs pa ni ma yin na/_gang gis de 'dzin pa las mngon sum rtogs pa can du 'gyur ba yin/_
[\[86b.7\]]don 'di nyid ni gal te rnam par rtog pa med pa zhes bya ba la sogs pa'i dogs pas chos can du ma'i ngo bo ni zhes bya ba la sogs pas thams cad las log pa'i dngos po mngon sum gyis 'dzin pa yin la/_de'i rjes su 'brangs pa'i rnam par rtog pa ni chos can dang chos la
[\[87a\]]
[\[87a.1\]]sogs pa'i rnam par dbye ba la dpyod par byed pa yin par brda'i rjes su 'brangs nas zhes bstan pa ni/_du ma'i ngo bo zhes bya ba'o/_/khyad par du bya ba dang khyad par gyi ngo bor rnam par dbye ba ji ltar rtogs zhes zer ba la/_rang nyid rig bya ste/_rang
[\[87a.2\]]gi ngo bos rig par bya ba'o/_/ldog par brtags pa yang de nyid kyis yin no snyam du sems pa la/_bstan min pa'i zhes bya ba ste/_bstan pa'i yul ma yin pa nyid kyis rtogs pa'i yul nyid ma yin par mtshon pa'o/_/dbang po lnga'i yul gzugs la sogs pa bzhin du
[\[87a.3\]]de'i chos kyang ma yin nam/_de ji ltar de 'dzin pa'i shes pa rtogs pa med pa yin zhes zer ba la phan tshun dben par ni zhes bya ba smos te/_gzugs dang ro la sogs pa phan tshun mi ldan pa rtogs pa yin gyi gzhi gcig ma yin pa ste/_gcig ma yin zhes bya ba'i don to/_/
[\[87a.4\]]mthong ba la bdag gis reg go zhes nges pa rjes su 'jug pa'i byed pa can gyi mthong ba dang /_reg pa'i mngon sum ni gzugs dang reg pa dag gi gcig nyid dam/_de'i gzhi gcig nyid yul du byed pa ma yin nam snyam du sems pa la/_gal te bdag gis mthong ba zhes
[\[87a.5\]]bya ba'o/_/rnam par rtog pa ji lta ba bzhin du mthong ba ma yin te/_thal ches pa'i phyir ro/_/'o na ci zhe na/_ji lta ba nyid de yin no zhes bstan pa ni/_ma yin te ngo shes pa zhes bya ba'o/_/de la bag chags ji lta ba bzhin du 'byung zhing mthong ba la brten pa ma yin par bstan pa
[\[87a.6\]]ni/_gdugs dang reg pa zhes bya ba'o/_/'di'i mthong ba nyid kyi rjes su 'brang ba nyid bstan pa ni mig gi rigs pa ni gzugs tsam rig pa yin no zhes bya bar sbyar ro/_/reg pa yang yin la 'jug pa yang yin pas reg pa 'jug pa ste de med pa'i phyir ro zhes bya ba'o/_/gang gi zhes
[\[87a.7\]]bya ba'i'o/_/reg par byed pa'i phyir reg pa ste/_reg pa yang yin pa yul yang de yin pa'o/_/gang gi tshe de reg pa zhes bya ba 'di la yang bar du gsal bar byed pas gang gi yin zhes bya ba 'brel bzhin pa'i shugs kyi gang gi zhes bya bar 'gyur te/_mthong ba dang reg pa'i
[\[87b\]]
[\[87b.1\]]shes pa phan tshun yul tha dad pas nang gi yul nyid rjes su dpag pa las rtogs par byed cing /_tha dad pa nyams par byed do zhes bya ba'i don to/_/gal te mthong ba dang reg go zhes bya ba de lta bu'i byed pa rtogs par byed pa ni/_mthong ba ma yin gyi 'o na ci zhe na/_yid kyi mngon sum
[\[87b.2\]]yin te/_yid ni dbang po yin pa'i phyir de'i gcig nyid dam rten gyi gcig nyid rnam par 'jog par byed do snyam du sems pa ni/_'on te de nyid ces bya ba'o/_/ma 'khrul pa nyid de mi slu ba nyid ni mngon sum gyis rtogs pa ma yin te/_mthong ba dang reg pa'i mngon sum ni nges pa'i
[\[87b.3\]]yul can yin pa'i phyir ro zhes bstan pa ni/_gang nyid mthong ba zhes bya ba'o/_/mthong ba la sogs pas ma phye ba'i gzugs kyi gzugs nyid gser gyi bum pa bzhin du yan lag can gcig ma yin nam snyam du sems pa la gzugs la sogs pa tha dad pa zhes bya ba ste/_gzugs
[\[87b.4\]]kyang tha dad par mthong bar nus pa ni du ma nyid yin no zhes bya ba'i don to/_/dbye bar mi nus pa'i gzugs ni shes pa gcig gi khongs su gtogs pa yin gyi phyi rol gyi ma yin par bstan pa ni/_de bzhin du gzugs ni rang gis rig par bya ba zhes bya ba'o/_/rnam par rtog pa ni dbang
[\[87b.5\]]po'i yul la zhen par byed cing de ma yin pa'i shes pa bzhin du rtogs par byed pa ma yin par bstan pa ni/_ngo shes pa ni tshad ma nyid ma yin zhes bya ba'o/_/'dir yang zhes bya ba ni rnam par rtog pa la'o/_/mngon sum dang mi mthun pa'i phyir zhes bya ba ni/_mngon sum gyi
[\[87b.6\]]khyad par te/_rnam par rtog pa'i ni ma yin no zhes bya ba'i don to/_/rang gi ngo bo ste mngon sum gyi rtogs par bya ba'i khyad par yin pa ni de'i rtogs pa yin no/_/sgra las byung ba la snang ba ni tshig las byung ba'i shes pa gnod pa med pa yin te/_yul gang dang gang du 'byung ba'i phyir de
[\[87b.7\]]ni tshad ma ma yin te/_tshad ma med pa'i phyir ro/_/ngag las byung ba de ni the tshom las khyad par med par bstan pa ni ma yin te/_de la yang zhes bya ba'o/_/khyer la shog ces bya bas gdon mi za bar bya ba nyid du rtogs pa yin gyi/_phyogs can ni ma yin pa ma yin nam/_de'i
[\[88a\]]
[\[88a.1\]]phyir 'khrul pa med pa yin te gzugs gzhan bkag pa yin no snyam du sems pa ni/_'o na ji ltar khyer nas 'ongs pa la sogs pa zhes bya ba'o/_/tshig gi shes pa ni rang bzhin pa'i 'brel pa med pa'i phyir don la nges pa can ma yin na/_de sngon du 'gro ba
[\[88a.2\]]can gyi ngag gi shes pa yang de kho na bzhin du'o zhes bstan pa ni mi 'khrul pa yod pa ni ma yin te zhes bya ba'o/_/bya ba la zhes bya ba ni bskul ba la'o/_/de ni 'di ltar rnam par rtog pa las mngon sum gyi yul tha dad pa yin na/_ji ltar 'di mngon sum las byung ba dang /_ji ltar
[\[88a.3\]]dbang po'i rjes su byed pa ni gzhan du grub pa yin no zhes zer ba ni/_'o na ji ltar chos can gyi chos zhes bya ba'o/_/tshigs su bcad pa'i dbang du byas nas bstan pa ni/_chos la sogs pa'i zhes bya ba'o/_/ldog pa 'dzin pa'i khyad par gyis brtags pa des skyed pa ste/_rnam par
[\[88a.4\]]rtog pas sprul pa yin la de'i phyir dbang po'i rjes su 'di gzhan du grub pa yin no zhes bya ba'i don to/_/ldog pa'i tshig gis don 'dzin pa la rnam par rtog pa'i rgyu nyid yin par bstan pa ni/_de la da ltar ni zhes bya ba'o/_/dmigs kyis bsal ba'i rtog pa nyid bstan pa ni/_
[\[88a.5\]]gal te kha dog dang zhes bya ba ste/_sngon po zhes dbyibs kyis phye ba yin no zhes bya ba'i don to/_/sngon po ma yin pa las tha dad pa'i dbyibs ni sngon po la sogs yin na/_des na sngon po ma yin par 'gyur bar bstan pa ni/_de tshe bum pa zhes bya ba la sogs pa'o/_/sngon po
[\[88a.6\]]las tha mi dad pa yang sngon po ma yin pa la yin na/_des na de sngon por 'gyur ro zhes bstan pa ni/_sngon po ma yin pa zhes bya ba nas dbyibs la sogs pa zhes bya ba'i bar du'o/_/gang gi phyir sngon po ma yin pa yang sngon po'i khongs su gtogs pa ma yin pa dang /_gang gi
[\[88a.7\]]phyir yang sngon po'i dbyibs sngon po ma yin pa'i khongs su gtogs pa ma yin pa de'i phyir zhes nye bar sdud pa yin no/_/tha dad pa la tha mi dad pa snang ba ni rgyu mtshan gzhan can gyi 'khrul pa kho na yin la shel la dmar po nyid bzhin du zhes zer ba ni/_don gcig la 'du ba na
[\[88b\]]
[\[88b.1\]]zhes bya ba'o/_/tha dad par dga' ba nyid ni dor bya nyid yin te/_de dang 'du bas so sor snang du rung ba la gzugs su snang ba yin na/_gang la shes pa gcig tu snang ba yin zhing /_ji ltar dbang po tha dad pa'i gzung ba yin te/_'dzin pa'i 'bras bu tha mi dad pa'i
[\[88b.2\]]phyir ro zhes bya ba'i don to/_/bum pa rtogs par mi 'gyur ro zhes bya ba ni/_snam bu rtogs pa dang mtshan nyid mi mthun pa tsam ni/_gzugs la sogs pa tsam ni thams cad la mtshungs pa'i phyir ro/_/de'i phyir ba lang nyid la sogs pa tha dad pa rnams kyi zhes bya ba ni de dang tha mi
[\[88b.3\]]dad pa rnams kyi'o/_/rjes su dpag pa dang ldan pa'i zhes bya ba ni rjes su 'gro ba dang ldog pa nyams pa'o/_/mngon sum gyi go bya nyid yin na yang rjes su dpag pa don med pa ma yin pa de'i tshogs pa can 'di yin pa'i phyir ro zhes bstan pa ni/_'di ni me la yang zhes bya ba'o/_/
[\[88b.4\]]dbang po la sogs pa yang mig 'bras la sogs pa las gzhan gzhan pa mi 'dod pa kho na yin no zhes zer ba ni rtag tu rjes su dpag par bya ba zhes bya ba'o/_/rjes su 'gro ba dang ldog pa can nyid la tha dad pas khyab pa ni dbyibs dang kha dog la yod do snyam du sems pa ni/_gang dang
[\[88b.5\]]zhes bya ba'o/_/ma yin te rjes su 'gro ba ni zhes bya ba ni khyab pa'i ste snam bu dang shing rta dag ni tha dad pa la rjes su 'gro ba dang ldog pa nyid dgongs pa can ma yin te/_mngon sum gyis byas pa'i phyir ro zhes bya ba'i don to/_/tha dad par ma yin no zhes bya ba ni snam bu dang shing
[\[88b.6\]]rta dag la'o/_/ma 'dres par zhes bya ba gyi so sor byas nas so/_/tha dad par snang ba ni tha dad par rtogs pa'o/_/rjes su 'gro ba med pa'i phyir ro zhes bya ba ni khra bo la sogs pa'i khyad par las so/_/de la ni ma yin pa las log pa'i rgyu mtshan can ni rtogs pa gcig gi
[\[88b.7\]]rjes su 'gro ba yin par bstan pa ni/_gcig tu rtogs pa dang ldan pas ni zhes bya ba'o zhes gcig tu rjes su 'gro ba can de dang gcig par rtogs pas rnam par gzhag pa yin no snyam du sems pa ni/_gcig tu rtogs pa nyid ces bya ba'o/_/khyad par rnams kho na gcig tu rtogs
[\[89a\]]
[\[89a.1\]]pa la rnam par gzhag par byed pa yin te/_de ma yin pa'i rtogs pa ni de la 'jug pa'i phyir ro zhes bstan pa ni/_mthong ba zhes bya ba'o/_/des spyi'i rtogs pa ma yin par bstan pa ni/_ma mthong ba'i zhes bya ba'o/_/khyad par rnams gcig nyid
[\[89a.2\]]du rnam par 'jog par byed kyi/_de las tha dad pa ni ma yin no snyam du sems pa la/_de ni tha dad pa dag la zhes bya ba ste/_tha dad pa rnams rtogs pas rang gi ngo bo tha mi dad par rtogs pa'i yul yin te/_'di tha mi dad pa'i yul can yin te zhes bya ba'i don to/_/de bstan pa ni rang gi
[\[89a.3\]]ngo bo tsam zhes bya ba ste/_tha dad pa rnams rtog pa ni mngon sum pa bzhin du de la snang ba ma yin pa'i phyir khyed kyi spyi 'khrul pa yin no/_/'on te spyir nges pa can 'jug par 'os pa yin no zhes bya ba'i don to/_/gcig tu rtogs pa ni gcig nyid ma rtogs par mi 'thad pa ma yin nam snyam
[\[89a.4\]]du sems pa la/_'di ni gang du yang zhes bya ba ste/_'di ni rtogs pa ma yin te/_'di dang mthong ba med pa la khyab pa nyams su myong ba med pa'i phyir ro zhes bya ba'i don to/_/don gyis go ba yang ma yin te/_mthong ba tsam yod pas gzhan du yang 'thad pa'i phyir ro zhes bstan pa ni/_
[\[89a.5\]]dmigs pa la zhes bya ba'o/_/de lta na yang gcig nyid de dmigs pa kho na yin te/_gzhan du na 'di nyid 'dzin par mi 'gyur ro snyam du sems pa la de yang zhes bya ba ste mthong ba'i gcig pa nyid do/_/de ni skad cig re re zhig gzhan yin pas 'dzin pa'i yul ma yin te/_'di
[\[89a.6\]]thams cad la rjes su mthun pa yin no zhes bstan pa ni/_re re ni zhes bya ba'o/_/so so so sor rig pa med pa'i phyir ni 'dzin pa'i bya ba ste/_nges pa'i yul med pa'i phyir ro zhes bya ba'i don to/_/thams cad las log pa'i ngo bo 'dzin byed du mthong ba ni rang gi snang ba'i rtog pas blangs pa'i
[\[89a.7\]]ngo bo'i dbye ba ni snang bzhin pa'i dngos po dang 'brel par rung ba nyid kyi phyir 'dzin par 'gyur ro snyam du sems pa la brtags pa'i rang bzhin tha dad pa zhes bya ba ste brtags pa la rung ba nyid do/_/rtogs pa med pa'i zhes bya ba ni de rnams su mthong du rung ba nyid la khyab par byed pa 'gal ba ni
[\[89b\]]
[\[89b.1\]]rtog pa med pa yin no zhes bya ba'i don to/_/brtags pa'i ngo bo rnams kyis 'dres pa'i ngo bo mngon sum gyis mthong ba ni dpyod pa dang bral ba yang mna' bskyal bas rtogs par bya ba yin no/_/khra bo ni de lta bu'i snang bas khyab pa yin la/_khra bo ma yin pa'i snang ba'i yul ma yin te/_khyab
[\[89b.2\]]par byed pa dang 'gal ba'i phyir ro zhes bstan pa ni sna tshogs min zhes bya ba'o/_/mthong ba ni don nye ba kho na las 'byung na res 'ga' ba yin la/_rtog pa las byung ba'i brtags pa ni rtog pa las byung ba'i phyir res 'ga' ba ma yin la khyab par byed pa dang 'gal ba can nges yul
[\[89b.3\]]can du byed pa ma yin zhing /_nyams su myong ba la yang 'byung ba ste/_de las gzhan pa las dbang po las skyes pa ma yin pa nyid du khyad par med do/_/de dbang po rnams kyi yang nyams su myong ba'i don nyid kyis gzhan du grub pa'i phyir ro zhes bstan pa ni/_res 'ga' ba'i zhes bya
[\[89b.4\]]ba'o/_/snga mas ni rtog pa dang rtog pa med pa dag gi ngo bo'i dbye ba dang /_bar mas ni yul gyi dbye ba dang /_tha mas ni rgyu'i dbye ba bstan pa yin no/_/rnam pa tha dad pas zhes bya ba ni rang gi rnam pa'i yul gyi rnam pa tha dad pas so/_/brkyang pa'i sngon po dmigs na cha bzhin
[\[89b.5\]]du cha med pa yang mthong ba'i yul ma yin nam/_gang gi phyir skra shad rnams nye ba bzhin du/_thag ring ba la yang snang ba'i yul ma yin no snyam du sems pa ni/_gal te dkar sogs yod gyur kyang /_/zhes bya ba'o/_/gcig po de ni phyi rol ma yin te dbye bar mi nus pa'i phyir dang /_
[\[89b.6\]]shes pa gcig ni nang du 'dus pa'i phyir ro/_/phyi rol ni dbye bar nus pa nyid kyi cha shas can yin pa'i phyir ro/_/phyi rol de gcig tu khas blangs kyang mthong ba'i yul yin gyi rnam par rtog pa'i ma yin te/_de'i ngo bo la reg pa ma rtogs pa'i phyir ro zhes bya ba'i don to/_/blo
[\[89b.7\]]rnams don gcig nyid yin zhes bya ba ni rtog pa dang rtog pa med pa dag gi yul gcig yin pa la'o/_/'dis ni sgra dang dbang po'i rjes su dpag pa las rang gi nus pa rjes su 'brang ba gang dag gis res 'ga' 'ga' zhig kho nar dngos po'i cha gcig rtogs pa yin no zhes bya ba de yang
[\[90a\]]
[\[90a.1\]]bsal ba yin no/_/sgra dang rjes su dpag pa la sogs pas kyang dngos po'i cha nyid rtogs pa ma yin te tha dad pa'i phyir ro/_/tha mi dad na yang sgra las bzhin du dbang pos kyang rtogs par 'gyur te dngos po nyid bzhin du rung ba nyid yin pa'i phyir ro zhes bya ba'i don
[\[90a.2\]]to/_/'on te dngos po gcig nyid tshogs pa'i dbye ba de dang des de lta de ltar rtogs pa yin te/_thag ring ba dang cig shos la sogs pa bzhin du'o/_/sngon po la sogs pa'i tshad ma'i dbye ba tshogs pa'i dbye ba nyid kyis yin gyi yul gyi dbye bas ni ma yin no snyam du sems pa la/_blo rnams don gcig
[\[90a.3\]]yin yang zhes bya ba'o/_/rten sna tshogs pa zhes bya ba ni tshogs pa'i dbye ba'o/_/der 'gyur ba na zhes bya ba rtogs pa'i ngo bo'i dbye ba'o/_/gzung bya'i ngo bo tha mi dad pa yin na/_rten tha dad pa ni mig dang rna ba bzhin du rtogs pa'i ngo bor tha dad par byed pa ma yin par bstan pa ni/_
[\[90a.4\]]rna ba la sogs sems zhes bya ba'o/_/tha dad don can ni khyad par gyi don gcig nyid kyis te tha mi dad pa'i ngo bo rnams so sor snang ba'i rang bzhin gcig par grags pa yod pa rnams 'thob par mi 'gyur gyi sgra la sogs pa bzhin du tha mi dad pa'i ngo bo 'thob par 'gyur ro zhes bya ba'i
[\[90a.5\]]don to/_/rten tha dad pa las 'bras bu rnams nyid sna tshogs pa'i ngo bo can don sna tshogs par 'gyur ro zhes bya ba'i don bshad pa ni/_gal te rten tha dad pas zhes bya ba'o/_/rten rnams kyi rnam pa lnga'i dbye bas ngo bo'i dbye ba lnga nyid yin gyi gzhan sngon po dang ser po la sogs pa
[\[90a.6\]]ma yin par bstan pa ni/_ser po la sogs par zhes bya ba'o/_/'on te sgra rnams nyid sngon po dang ser po la sogs pa'i ngo bo rnams kyi dbye ba dag ni de'i dbye ba yin pa des na skyon 'di med do snyam du sems pa la/_nus pa'i khyad par zhes bya ba'o/_/rnam pa gzhan du zhes
[\[90a.7\]]bshad pa ni/_tha dad par ram zhes bya ba ste/_gsal ba tha dad par ro/_/gzhan yang rung ba zhes bya ba ni tha mi dad par yang ngo /_/spyi'i sgo nas lan btab pa ni/_rnam pa gzhan du rtogs pa nas zhes bya ba ste/_dbang por rtogs pa las so/_/'di'i zhes bya ba ni sgra'i
[\[90b\]]
[\[90b.1\]]rtogs bya'i 'o/_/don dam pa nyid ces bya ba ni kha chu la sogs pa'o/_/de nyid ces bya ba ni kha chus bsgrub par bya ba la'o/_/don gcig yin na zhes bya ba ni gzung ba gcig nyid yin na'o/_/yul so sor nges pa yin na/_rgyu shes pa'i rten yin gyi rnam pa tha dad pa yin na
[\[90b.2\]]ma yin par bstan pa ni/_/sems kyi rten ni gzhan dang gzhan/_/zhes bya ba ste/_gzhan dang gzhan ni rten te mig gcig yin yang rnam shes ni sngon po dang ljang gu la sogs pa'i yul gyi dbye ba'i rjes su 'brang ba can rnam pa sna tshogs pa yin gyi/_rten gcig nyid kyis rnam pa
[\[90b.3\]]gcig nyid ma yin no zhes bya ba'i don to/_/don ni ma yin no zhes bya ba ni yul gyi rnam pa'i'o/_/sgra dang dbang po la sogs pa rten tha dad pa yin yang don tha dad par 'dod pa ma yin par bstan pa ni/_don ni sngon po la sogs pa zhes bya ba'o/_/shes pa de la zhes bya ba ni
[\[90b.4\]]sgra dang dbang po la sogs pa'i bskyed bya'o/_/de'i phyir de'i snang ba yang ngo bo gcig tu 'gyur ro zhes bstan pa ni/_rang bzhin gcig nyid ces bya ba'o/_/dbang po'i yul gyi ngo bo med pa nyid sgra las byung ba la snang bar mi rigs pa ma yin nam/_sgra dang dbang po dag yul
[\[90b.5\]]gcig pa nyid du khas blangs pa'i phyir ro zhes bstan pa ni med pa ni snang ba ma yin no zhes bya ba'o/_/'brel pa zhes bya ba ni 'thad pa'o/_/de'i zhes bya ba ni dbang po'i yul gyi'o/_/de'i ni sgra'i 'brel pa can gyi sgra las byung ba'i'o/_/sgra yang mig las byung ba'i'o/_/mig kyang
[\[90b.6\]]yul tha dad pa la de dang gcig nyid du 'gal bar bstan pa ni/_gcig nyid 'gal ba zhes bya ba ste shugs kyi yul gyi'o/_/nyams par 'gyur ro zhes bya ba ni rten dang yul dag tha dad par khas blangs pa'i phyir ro zhes bya ba'i don to/_/de'i phyir rang gi ngo bo zhes bya ba ni/_
[\[90b.7\]]sgra las 'byung ba la med do zhes bya ba'i don to/_/'on te sgra las byung ba la yang don gcig rang gi kho nas sgra'i rten gyi ngo bor snang ba yin gyi dbang po'i rten gyi ngo bor ni ma yin no snyam du sems pa ni/_'on te sgras rten yin pa'i phyir ro zhes bya ba ste/_dmigs pa yin pa'i phyir
[\[91a\]]
[\[91a.1\]]ro/_/rna bas rtogs pa'i sgra ni don rtogs par byed pa na/_rang nyid ni de las sdang bar byed pa ma yin par bstan pa ni/_rtogs pa'i zhes bya ba ste rang gi zhes bya ba ni ngo bo gzhan 'dis blangs pa ma yin no zhes bya ba'i don to/_/'di ni zhes bya ba
[\[91a.2\]]ni sgra ste/_rna bas rtogs pa'o/_/lan ni de lta na ni zhes bya ba'o/_/ma rtogs pa'i phyir zhes bya ba ni sgra bzhin no/_/gzhan las zhes bya ba ni rang gi ngo bo ma yin pa'i snang ba'i sgra las so/_/de las zhes bya ba ni mi gsal ba'i rnam pa las yin gyi don dam pa ni
[\[91a.3\]]ma yin te/_rtog pa nyid kyi dbang po'i yul snang ba ma yin pa'i phyir ro/_/'di nyid gsal bar byed pa ni ma rtogs kyang zhes bya ba'o/_/rten sna tshogs nyid yin yang zhes bya ba ni sgra dang dbang po dang rtags la sogs pa'i rten nyid yin na yang ngo /_/'ga' zhig ces bya ba ni mi gsal
[\[91a.4\]]ba'o/_/gzhan gyis kyang zhes bya ba ni dbang po las skyes pa'o/_/rjes su zhugs zhes bya ba ni tha mi dad pa'o/_/de 'di ltar sgra las byung ba ni snang du rung ba'i dbang po'i yul la rtog pa med par ni ste/_'dzin pa'i byed pa med pas 'jug pa'i phyir 'das ma thag tu bstan pa'i
[\[91a.5\]]gtan tshigs mthong ba las te/_'dzin pa'i byed pa po las ba lang ba lang ngo shes pa ni ba lang la sogs pa rnams kyi ba lang nyid la sogs pa'i rten nyid kyis khra mo la sogs pa'i ngo shes pa bzlog pa yin zhes bya ba ni mthong ba la sogs pa'i tshigs su bcad pa'i don to/_/zhen pas ni
[\[91a.6\]]bzlog pa ma byas pa kho na'o/_/mthong ba rtogs pa yin na zhes bya ba ni snang ba 'dzin pa nyid yin na'o/_/rtogs pa med pa'i ngo shes pa ni mthong ba kho na las byung ba ma yin nam/_gang gi phyir snang bzhin pa las snga ma nyid ni mi snang ba ma yin te/_brda ji lta bar 'di'i sgra dran par
[\[91a.7\]]byed pa'am/_mtshams sbyor bar byed pa ma yin te/_ji skad du/_gang zhig yod pa gang mthong ba/_/de mthong ba de'i sgra dran par/_/zhes gsungs pa rig pa rigs pa ma yin snyam du sems pa la/_ba lang la sogs mthong ba la/_/zhes bya ba ste/_rnam par rtog pa'i sngar
[\[91b\]]
[\[91b.1\]]mthong ba ngo shes pa mthong ba'i phyir mthong ba ni snang du rung ba'i snga ma nyid mthong ba'o zhes rjes su dpag pa yin la/_dran pa dang rnam par rtog pa dag dran pa mthong ba tsam gyis ma grub pa ma yin no/_/mthong ba'i byed pa rjes su dpag par bya ba ni ma yin no/_/
[\[91b.2\]]la lar ma nges pa ni nges par bya ba snang ba ste/_sngar gyi dngos po'i byed pa de lta bu ma yin zhes bya ba'i don to/_/ba lang la sogs pa mthong ba tsam zhes bya ba la khra bo la sogs pa la'o/_/rjes su 'gro las rjes dpog gang /_/zhes bya ba ni rigs la sogs pa'i ste sngar gyi
[\[91b.3\]]dngos po'i gnas skabs kyis mthong ba'i yul yin no/_/dngos po la reg pa zhes bya ba ni kun du reg pa'o/_/'dzin pa ni brjod pa dang rtog pa dag gis zhes bya ba dang sbyar ro/_/mngon pa'i nga rgyal tsam nyid de zhes bya ba ni de lta bu'i thog ma med pa'i bag chags las byung
[\[91b.4\]]ba'o/_/mthong ba ji lta ba bzhin du zhes bya ba ni bag chags skyed par byed pa'i rnam par rtog pa mthong ba'o/_/brjod dang rnam rtog dag ces bya ba ni rjes su 'gro ba tsam byas pa'i 'brel pas byed pa po'i drug pa yin la/_de byed pa po'i rjes su 'gro ba ni rigs la sogs pa 'dzin pa yin
[\[91b.5\]]te/_snang du rung ba'i ba lang la sogs pa la de byed pa po dang 'brel pa can gyi ngo bo 'dzin pa sun phyung ba yin no/_/'grel par byed pa po'i bshad pa ni mthong ba rtogs pa med par ni zhes bya ba 'dis bstan pa kho na yin par shes par bya'o/_/gzhan dag na re snang
[\[91b.6\]]du rung ba'i khra bo la sogs pa la ba lang ba lar zhes brjod pa dang /_rnam par rtog pa dag gis ldan pa'i ngo bo ma gtogs par mi 'gyur zhes rjes su dpag pa sun phyung ba yin no zhes zer ro/_/gal te 'dra ba mthong ba las de'i rjod byed dran pa yin na de dang 'dra ba yin
[\[91b.7\]]no zhes bya bar 'gyur gyi de nyid yin no zhes bya bar ji ltar 'gyur/_snga ma dang phyi ma mthong ba'i yul ma yin pa'i snga ma dang phyi ma gcig pa nyid du zhan pa las so/_/snga ma'i don shes pa tshad ma yin no snyam du sems pa la/_mthong ba tha dad nyid yin na/_/zhes bya
[\[92a\]]
[\[92a.1\]]ba ste/_mthong ba tha dad rnams te/_yul tha dad pa can rnams yul la goms pa'i bag chags kyi snying po can rang gi yul gyi khyad par nges par byed cing /_dran pa'i yul can rnams kyang de ltar ma nges pa rnams ni de nyid 'di yin no/_/nges pa skyes
[\[92a.2\]]pa'i don to/_/rtsod pa'i rnyog las rgyal ba can/_/dran pa gsal bo thob pa dang /_/dam pa'i lam bdag nyid du gyur/_/srid pa'i rgya mtsho'i pha rol 'gro/_/'di ltar yang gzugs ni mngon sum gnyis po dag gis 'dzin pa yin te/_dbang po'i shes pa dang
[\[92a.3\]]des drangs pa'i yid kyi rnam shes kyis kyang ngo zhes gsungs shing /_sngon gyi slob dpon rnams kyis kyang yid kyi'ang zhes bya ba la sogs pa bshad pa de ni 'thad pa yin pa'i phyir dri ba sngon du 'gro ba ni sngar myong ba ni 'dzin par na zhes bya ba ni/_snga ma'i dbang po'i rnam shes kyi skad cig
[\[92a.4\]]snga mas bzung ba nyid ni dbang po'i shes pa'i skad cig ma gnyis pa bzhin du'am/_dbang po'i rnam shes kyi dus nyid du de'i yul 'dzin pa ni de bsgrub par bya ba'i don byed pa la yod pa ma yin na de nyid kyis nus pa'i phyir gnyis pa la sogs pa bzhin du'am/_rnam par rtog pa bzhin du
[\[92a.5\]]yin pa de dang grub pa gcig pa ma yin pa ni tshad ma yin no/_/sngar myong ba zhes bya ba ni dus mtshungs par 'dod pa'i bsams pas yin gyi bskyed pa'i bsams pas ni ma yin te/_'brel pa ni skyed pa'i bsam pa kho na yin te/_de bstan pa ni sngar myong ba dran pa zhes bya ba'o/_/dbang
[\[92a.6\]]po'i byed pa 'das na yid kyis ni phyi rol gyi nye ba ston par mi byed de long ba la sogs pa med par thal bar 'gyur ro zhes bstan pa ni/_ma mthong 'dzin na zhes bya ba ste dbang po'i yul ma yin pa 'dzin na'o/_/yid kyi ni yid kho na'o/_/gzhan gyi zhes bya ba ni long ba ma yin pa'i'o/_/
[\[92a.7\]]snga ma'i dbang po'i shes pa'i dus su yid kyi ni ma yin te/_don med pa'i phyir la gnyis pa la yang ma yin te/_dbang po'i rnam shes kyi skad cig bzhin du skad cig phyi ma'i yul la dbang po'i bya ba yod na don med pa'i phyir ro/_/med na yang long ba la sogs pa med par thal bar
[\[92b\]]
[\[92b.1\]]'gyur ro/_/'on kyang snga ma'i dbang po'i shes pa'i skad cig ma'i yul nyid da ltar mthong bar byed pa yin gyi/_da ltar yang de nyid mthong bar byed pa ni ma yin no zhes bstan pa ni/_skad cig ma'i phyir 'das pa'i zhes bya ba ste/_shes pa bzhin du de'i yul yang 'das
[\[92b.2\]]pa ni mthong bar mi nus pa nyid do zhes bya ba'i don to/_/'on te skad cig ma ma yin pa'i phyogs la mthong bar nus pa yin pa de lta na yang yid kyi mngon sum skad cig pa ma yin no zhes khyad par gyi mtshan nyid brjod byar 'gyur bar bstan pa ni/_skad cig min na zhes bya ba'o/_/
[\[92b.3\]]mthong ba snga mas snga ma'i dus bzung ba yin la da ltar bas ni da ltar ba'o zhes bya ba'i phyogs la dran pa nyid bzhin du ji ltar tshad ma ma yin zhes bsam dgos so/_/nyams su myong bzhin pa ni nyams su myong ba nyid kyang dran pa yin gyi/_nyams su myong bar gyur pa la ni dbang po
[\[92b.4\]]las skyes pa snga ma nyid kyis thob pa'i bar du 'jug pa'i yul ston pa ni/_de las lhag pa'i byed pa gzhan med pa'i phyir/_yid kyi ni tshad ma gzhan ma yin no zhes bstan pa ni/_bya ba bsgrubs can zhes bya ba ste 'jug pa'i yul gyi las gang gis rnam par gcod pa'i bya ba
[\[92b.5\]]dbang po las skyes pa bsgrubs pa de la khyad par ni lhag pa'i byed pa po'o/_/dbang po can zhes bya ba ni lan yin te gzhan dag ni zhes bya ba ni yid kyi'o/_/rang bzhin yongs su bcad pa zhes bya ba ni 'thob pa'i bar du nges pa'o/_/rtogs pa'i don lan du bstan pa ni/_snga ma gang
[\[92b.6\]]yin de nyid do/_/zhes bya ba'o/_/rang gi ngo bo snang ba nyid do zhes bya ba ni lan yin no/_/gzhan la yang ste rnam par gcod pa la yang zhes bya ba ni rgol ba'o/_/de lta na zhes bya ba la sogs pa ni lan yin no/_/rtag pa ni skad cig pa ma yin pa'o/_/rtag tu ni thams cad du'o/_/
[\[92b.7\]]shes bya bzhin du rang nyid kyis brjod par shes pa'i rtag pa nyid yin par bstan pa ni ma yin te/_/rtag pa'i phyir zhes bya ba'o/_/mngon sum las gzhan pa sngar mthong ba ngo shes pa de yang tshad ma ma yin par bstan pa ni ma yin te/_yid ches pa med pa'i phyir zhes bya ba'o/_/mngon
[\[93a\]]
[\[93a.1\]]sum gzhan yang snga ma nyid bzhin du rtog pa ma yin par bstan pa ni ma yin te/_ji ltar gzhan zhes bya ba'o/_/phyi ma de phyi ma'i dus su ji ltar dngos po rig pa de bzhin du sngar yang yin te/_de'i ngo bo la khyad par med pa'i phyir ro zhes bstan pa ni/_dngos
[\[93a.2\]]po de las skyes pa'i blo yang zhes bya ba'o/_/gang gi tshe gcig byung ba de nyid kyi tshe blo gzhan yang yod pa yin te/_yod pa 'dzin pa nyid ni gzhan med pa'i phyir te ji ltar gcig pa de bzhin du gzhan yang yin no zhes bya ba'i don to/_/yul dang dus la sogs pa la ltos nas
[\[93a.3\]]cung zad ji ltar yang 'dzin pa yin no snyam du sems pa la gzhan gyis zhes bya ba ste/_yul la sogs pa rnams kyis 'bras bu'i rang gi ngo bo bsdus pa'i rtag pa shes pa thams cad kyis kyang yod pa ji lta ba kho na bzhin du 'dzin pa yin no zhes bya ba'i don to/_/de la ltos pa zhes
[\[93a.4\]]bya ba ni yul la sogs pa la ltos pa'o/_/dus gcig tu zhes bya ba ni shes pa'i bya ba'i khyad par ro/_/de 'di ltar yid kyi khas blangs nas de bstan pa yin la/_da ni de nyid med par bstan pa ni/_nyams su myong ba'i rnam pa zhes bya ba'o/_/dran pa gzhan du mi 'thad pas
[\[93a.5\]]yid kyi yod par gyur pa yin par rtogs so snyam du sems pa ni/_gal te yid kyi ma dmigs na zhes bya ba'o/_/'di skad du/_/rna bas 'dzin pa'i dus na ni/_/gal te de yid mi 'dzin na/_/'on pas sgra ni dran mi 'gyur/_/dran pa thams cad 'byung mi 'gyur/_/zhes
[\[93a.6\]]grags pa'o/_/dran par mi 'gyur te zhes bya ba ni yid kyis so/_/de dag kyang zhes bya ba ni rtogs pa dang bcas pa dang yid dag gi'o/_/rnam shes nyid ni dbang po'i rnam shes dang yid dag la yang mtshungs par bstan pa ni/_shes pa yin pa'i phyir zhes bya ba'o/_/gang gi
[\[93a.7\]]phyir dbang po'i rnam shes kyi yul lam gzhan yang 'dzin na yid kyi ni gzung ba la 'dzin pa nyid yin pa dang /_long ba la sogs pa med pa nyid yin pa de'i phyir/_ser po'i rnam par shes zhes bya ba la de ma thag pas te bar med pa'i rkyen yin gyi dmigs pa ma yin no/_/
[\[93b\]]
[\[93b.1\]]des na dbang po'i shes pas dmigs pa las byung ba'i rnal 'byor pa'i shes pa bkag pa yin no/_/de las byung ba can ni de las byung ba gang gi yin pa de'o/_/de'i phyir 'dis long ba la sogs pa med pa gsal ba yin no/_/gzhan nyid ni dbang po'i shes pa dang dus mtshungs/_
[\[93b.2\]]de'i yul gyi skad cig mas bskyed pa'i skad cig ma gzhan yin no/_/'dis ba lang 'dzin pa nyid kyang gsal ba yin no/_/ji srid dbang po'i bya ba yod pa de srid du dbang po'i shes pa nyid yin no zhes zer ba la/_gal te dbang po'i rnam par shes pa zhes bya ba'o/_/gzhan zhes bya ba ni
[\[93b.3\]]rtog pa med pa'o/_/dbang po'i mtshan nyid dang mi mthun pa'i dmigs pa bstan pa ni 'di'i zhes sogs zhes bya ba'o/_/shes pa de'i rgyu mtshan nyid mi mthun par bstan pa ni goms pa las bya ba'o/_/mngon sum nyid kyi rgyu mtshan bstan pa ni/_mdun du gnas pa la zhes bya ba'o/_/
[\[93b.4\]]dbang po'i byed pa yod kyang de'i 'bras bu dang mtshan nyid mi mthun pa la goms pa'i rjes su byed pa'i phyir de'i bskyed bya nyid yin par bstan pa ni/_ma yin te mig gi shes pa ni zhes bya ba'o/_/mos pa zhes bya ba ni phyi rol gyi 'dzin pa'o/_/dbang po'i shes pa ni 'jug pa'i
[\[93b.5\]]yul mthong bas 'jug par byed la/_phyi rol gyi 'dzin pa ni zhen pas so zhes bstan pa ni/_'di zhes bya bas zhes bya ba'o/_/gang gi tshe dbang po'i shes pa'i 'og tu yid kyi yin pa de'i tshe/_dbang po'i shes pa gzhan yang yin pa'i phyir dus mtshungs par mngon par zhen pa dang cig
[\[93b.6\]]shos rnam pa gnyi ga dmigs pa ma yin nam snyam du sems pa la/_'o na dus gcig tu zhes bya ba'o/_/rnam pa gnyis tha dad pa yin yang dus gcig tu mngon par rlom pa'i yul yin par bstan pa ni/_rab rib can gnyis kyis zhes bya ba'o/_/de'i phyir 'dis dbang po
[\[93b.7\]]las skyes pa yul thob pa'i bar du ni yid kyi nus pa nyid kyis yin la/_de'i phyir dbang po las skyes pa gnyis pa bzhin du rtogs pa'i don can ma yin no zhes ston par 'gyur ro/_/gal te goms pa'i bskyed bya yid kyi mngon par zhen pa yin la/_goms pa'i bskyed bya bde ba la
[\[94a\]]
[\[94a.1\]]sogs pa yang yid kyi bar 'gyur te goms pa yid yin par khas blangs pa'i phyir ro snyam du sems pa ni bde ba la sogs pa yang zhes bya ba'o/_/dbang po'i rnam shes kyi de ma thag las byung ba'i rkyen las byung ba can bzhin du de dag la yod par bstan pa
[\[94a.2\]]ni/_mdun na gnas pa'i rnam pa 'dzin pa zhes bya ba'o/_/dbang po las byung ba'i zhes bya ba ni dbang po las skyes pa'o/_/rtsa ba dang 'gal ba'i bshad pa gzhan du 'gyur ro zhes bya ba'i rigs pa bstan pa ni/_bde ba la sogs pa'i sgras ni zhes bya ba ste/_bde ba dang bde ba ma yin
[\[94a.3\]]pa'i rgyu yin pa'i phyir bde ba dang bde ba ma yin pa ni tsha ba dang zhim pa la sogs pa'i ngo bo'o/_/dbang po las byung bar ji ltar smra ba yin zhe na rnam par mi rtog kyang snang ba zhes bya ba'o/_/de skad brjod pa ni dbang po las byung ba zhes bya bar nye bar btags pa yin no/_/rnam pa gzhan du 'dzin
[\[94a.4\]]cing zhes bya ba ni sna tshogs kyi rnam pa la 'dzin pa ste sna tshogs pa nyid la goms pa'i phyir ro/_/de nyid du zhes bya ba ni sna tshogs pa'i rnam pa 'dzin pa nyid kyi rgyu la khyad par med par bstan pa ni/_dbang po'i shes pa la yang zhes bya ba'o/_/de lta na 'o na zhes bya ba ni ji ltar goms pa'o/_/
[\[94a.5\]]sna tshogs pa'i shes pa nyid kyis yid kyi byed pa nyid du zhen par rtogs pa yin no snyam du sems pa ni/_yid nyid ni ma yin no zhes pa'o/_/goms pa'i yid kyi bskyed bya yid kyi mngon sum nyid yin na 'di'o zhes bya ba bzhin du de'o zhes bya bar 'gyur ro snyam du sems pa ni 'o na yid kyi shes
[\[94a.6\]]pa zhes bya ba'o/_/ji ltar dbang po las skyes pa thams cad don gyi khyad par yin pa'i phyir mngon sum ma yin pa de bzhin du yid kyi yin par bstan pa ni rang gi don rjes su 'gro ba'i don gang gi rgyu yin pa de yang 'di yin la/_don yang yin pa de la ltos pa'i phyir de la ltos pa can te dbang skyes blo zhes
[\[94a.7\]]bya bar sbyar ro/_/dpyod pa ni rnam par rtog pa ma yin nam/_ji ltar mngon sum yin snyam du sems pa la/_de ni zhes bya ba ste rnam pa gsal bas mtshon pas mngon sum yin gyi rnam par rtog pa'i chas ni ma yin no zhes bya ba'i don to/_/rgyu dbang po'i shes pa ni
[\[94b\]]
[\[94b.1\]]yid kyi dang dus mtshungs pa ma yin te/_dus tha dad pa'i yang yid kyi yul lhan cig byed pa ma yin te/_yid kyi dus su yul yin pa'i phyir ro snyam du sems pa ni/_gal te yid kyi shes pa yang zhes bya ba'o/_/rgol ba 'di rjod par byed pa'i tshigs su bcad pa bstan pa ni
[\[94b.2\]]rang shes dus can ni yid kyi dang dus mtshungs pa'o/_/'bras bu las snga rol na med pa nyid yin pas khyab pa 'byung bar byed pa po nyid la khyab par byed pa 'gal ba yin par bstan pa ni/_med par sngar zhes bya ba'o/_/'bras bu'i yod pa nyid dam yod pas khyab pa 'byung bar
[\[94b.3\]]byed pa po nyid la khyab par byed pa 'gal ba yin par bstan pa ni phyis kyang zhes bya ba'o/_/snga na yod pa la ni 'byung bar byed pa po nyid 'bras bu las sam/_rgyu las khyab par byed pa 'gal ba ma yin te/_yod pa dang med pa dag ma grub pa'i phyir ro zhes bstan pa ni/_rgyu
[\[94b.4\]]rnams thams cad sngar yod yin/_/zhes bya ba'o/_/rang blo ste yid kyi dang lhan cig pa ma yin te/_dbang po'i shes pa dang dus mtshungs pa kho na yin no zhes bya ba'i don to/_/'dzin pa'i byed pas khyab pa'i gzung ba ni 'dzin pa'i dus nyid na ma yin nam/_dus gzhan
[\[94b.5\]]nyid ni snang ba nye bar mi rigs pa'i phyir ro/_/dus gzhan yang khyab bya yin no zhes bya ba yang gtam tsam yin te de nye ba nyid rang gi ngo bo nye ba yin pa'i phyir ro/_/'di la lar khyab pa med pa ji ltar yin zhe na 'di de'i tshe med pa'i phyir ro/_/snang ba'i dus na ni yod pa kho na yin te/_
[\[94b.6\]]snang ba yod par brjod pa yin no snyam du sems pa ni dus tha dad pa zhes bya ba'o/_/dbang po la sogs pa'i bskyed bya nyams su myong ba ni bdag nyid ma yin pa la mi 'jug na/_dmigs par byed pa ma yin la 'jug na yang de'i bdag nyid kho na yin te de las skyes pa'i phyir
[\[94b.7\]]'dzin par byed pa yin no/_/de lta bu'i rgyu nyid gzung ba nyid yin par bstan pa ni gzung bar shes zhes bya ba'o/_/snang ba'i ngo bor yang gzung bya nyid ni shes pa dang dus mtshungs pa nyid kyis khyab par ni tha dad pa yin la 'gal ba khyab pa yin zhes zer ba 'di snang ba yang
[\[95a\]]
[\[95a.1\]]zhes bya ba'o/_/'di ci zhig ces bya ba ni grub mtha'o/_/shes pa yod na gang snang ba de nyid sngar mi snang ba'i ngo bo gzhan skye ba ni ma yin te/_de lta na yang shes pa'i nus pa yod do snyam du sems pa ni shes pas kyang de nyid ces bya ba'o/_/'on te shes
[\[95a.2\]]pa yod na zhes bya ba ni rjes su 'gro ba'o/_/gzhan du ni ma yin no zhes bya ba ni ldog pa'o/_/dus mnyam pa nyid 'bras bu yin te mthong ba'i phyir ro zhes zer ba ni dus mnyam nyid du mthong zhes bya ba'o/_/mig la sogs pa'i byed pa tha dad pa can shes pa dag nyid kyi 'gyur ba la
[\[95a.3\]]sogs pa dmigs pa ma yin no zhes bstan pa ni/_de lta 'o na ni zhes pa ste/_bdag go zhes bya bar rtogs pa yang lus dang dbang po dang bde ba la sogs pa nyid dmigs pa yin zhes bya ba'i don to/_/don gyi ngo bo ma yin no zhes bya ba bshad pa ni gang yod na ni zhes bya ba ste don
[\[95a.4\]]la'o/_/gang zhes bya ba ni snang ba'o/_/skye zhing zhes bya ba ni phyis yin gyi lhan cig ni ma yin no zhes bya ba'i don to/_/zhig pa yang lhan cig pa ma yin par bstan pa ni/_gnas pa nyid na zhes bya ba'o/_/lhan cig pa ma yin pa'i skye ba dang 'jig pa dag tha dad pa nyid du mthong ba
[\[95a.5\]]yin par bstan pa ni/_gang gi phyir gzhan gyi zhes bya ba'o/_/gal te yul tha dad pa'i phyir zhes bya ba la sogs pa'i tshigs su bcad pa nyid ni rgol ba yin te yul gyi snang ba tha dad pa dang tha mi dad pa dag gis bzhin las gzugs brnyan dang /_sngon po las snang ba'i'o zhes bya
[\[95a.6\]]ba'i don to/_/snang ba'i bdag nyid kyi sngon po nyid yin te/_yul snang ba'i dbye ba la tha dad pa'i sgrub byed med pa'i phyir ro zhes bstan pa ni/_ji ltar mig las zhes bya ba'o/_/sngon po la sogs pa'i snang ba'i bdag nyid yin pa dang /_mig la sogs pa mi snang ba'i bdag nyid yin
[\[95a.7\]]par sngar khas blangs pas gtan tshigs grub pa yin par bstan pa ni/_ji ltar mig la sogs rnams las/_/zhes bya ba'o/_/de bzhin du ste don bzhin du snang ba mi srid par snga rol du mig la sogs pa rnams las ma yin no zhes bya bar sbyar ro/_/dbang po'i rnam shes
[\[95b\]]
[\[95b.1\]]dang dus mtshungs pas dbang po'i rnam shes kyi yul gyi bskyed bya'i don gyi rang gi bdag nyid kyi rnam par bskyed pas skyed byed ma yin pa gzhan mi 'dzin pa ma yin nam/_de 'dzin pa zhes bya ba ji ltar yin snyam du sems pa la/_rgyu du ma nyid yod na yang bya ba smos te/_rang gi
[\[95b.2\]]rnam pa'i shes pa skyed par byed pa nyid kho na gzung ba nyid yin zhing /_de sgro btags pa'i rnam pa nyid kho na 'dzin pa nyid ni gtso bo yin te gzhan mi mthong ba'i phyir ro zhes bya ba'i don to/_/'bras bu zhes bya ba ni 'chad par 'gyur ba'i 'brel pa can byed pa'o/_/gang zhes bya ba ni rjes
[\[95b.3\]]su byed pa'i bya ba las so/_/rgyu de yang 'bras bu de la de lta bur ngo bo gang gis de lta bu'i yin pa des 'bras bus 'dzin pa yin zhes brjod do/_/'di nyid gtso bo 'dzin byed la sogs pa ming gi brda'i yul yin gyi phal pa ni ma yin no/_/phyed snga mas ni 'dzin byed kyi ming gi yul
[\[95b.4\]]dang /_phyed phyi mas ni gzung bya'i ming gi yul bstan pa yin no/_/'bras bu de'i ni rgyu de dang de'i ngo bo zhes brjod de de dang 'brel pa'i phyir 'dzin byed kyang yin la rgyu de 'bras bu des bzung ba yin no zhes kyang brjod do/_/gzhan dag ni kun du 'khor bas gzung byar nye bar btags
[\[95b.5\]]pas bstan pa yin no zhes zer ro/_/bde ba dang sdug bsngal rnams la zhes bya ba la sogs pa'i sgras rnam par rtog pa'i rang gi ngo bo bsdu bar bstan pa ni/_sems dang sems las byung ba thams cad kyi zhes bya ba'o/_/'dod chags dang zhe sdang la sogs pa bzhin du rang gi ngo
[\[95b.6\]]bor 'dzin pa ma yin te/_mi gsal ba'i phyir ro zhes bsten pa ni/_bde ba la sogs pa smos pa ni zhes bya ba'o/_/shes pa gzhan ni gzhan la gzhan dang sbyor bar byed pa yin gyi gzhan ma yin pa ni yin no/_/bde ba la sogs pa rnams kyis kyang mngon sum gyi ngo bo ni gzhan
[\[95b.7\]]ma yin te/_gang gi phyir mngon sum nyid de las gzhan pa ma yin no/_/gzhan mi rten ni 'dzin par byed pa gzhan gyi yul ma yin no/_/gzhan gyi yul nyid yin pa las byung ba brda'i yul nyid la des khyab pa la yul gzhan nyid ni khyab par byed pa 'gal ba ste/_rnam par rtog
[\[96a\]]
[\[96a.1\]]pa can nyid la khyab par byed pa 'gal ba yin par bstan pa ni brda byed par ni nus ma yin zhes bya ba'o/_/rang rig ni lkog tu gyur pa ma yin pa nyid do/_/brjod pa ni rjod par byed pa ste/_de dang rjes su 'brel pa ni 'dres pa yin la/_de dang ldan pa ma yin pa ste
[\[96a.2\]]rang gi yul gyi bdag nyid ni brda la rung ba nyid ma yin te/_rjod par byed pa nyid rung ba ma yin no zhes bya ba'i don to/_/de la ma rtogs pa de rig pa med pa'i phyir ro zhes bya ba ni rigs pa'i bdag nyid yin pa'i phyir ro/_/bdag gi bde ba rig go zhes tha dad par 'dzin pa ni bde ba mngon
[\[96a.3\]]sum gyi phyis kyi rtog pa nyid yin par bstan pa ni snga ma la sogs pa'i rang bzhin nam zhes bya ba'o/_/dran pas rig pa zhes bya ba ni bdag gi bde ba rig go zhes rtogs pa la'o/_/de'i tshe nyid na skyes pa ni byung ba'o/_/de la gnas pa zhes bya ba ni mngon sum gyi'o/_/yid kyi
[\[96a.4\]]bde ba yid kyi gzugs dang sgra la sogs pa'i rnam pa yin yang mi gsal ba ma yin nam/_de kho na la ji ltar ma 'brel ba yin snyam du sems pa la/_yid kyi'ang zhes bya ba ste/_nyams su myong ba'i bag chags las 'ongs pa yang yid las byung ba rang bdag nyid ni yid
[\[96a.5\]]kho na la gnas pa ma yin pa'o/_/don la yang ni phyi rol rnams la ste de las sbyor bas don la rnam par rtog pa can yin no zhes bya ba'i don to/_/lkog tu gyur pa ma yin pa'i rang gi ngo bo la ni de rtog pa can ma yin te/_gzhan gyis rig pa ma yin pa'i phyir ro zhes bstan pa ni/_
[\[96a.6\]]skye ba de tshe nyid yod phyir/_/zhes bya ba ste/_lkog tu ma gyur pa nyid skye ba'i phyir ro zhes bya ba'i don to/_/gal te don ni 'dzin gyur na/_/zhes bya ba ni gal te 'di la don gyi rnam pa can 'dzin pa yin na zhes bya ba'i don to/_/der yang zhes bya ba ni sgro btags pa la yang ngo /_/'dzin dang sgro 'dogs
[\[96a.7\]]yod pa'i phyir/_/zhes bya ba ni mthong ba dang sgro 'dogs pa dag gi'o/_/gcig tu byed na ni ste snang du rung ba dang brtag par bya ba gcig tu byed na ni'o/_/de dag ces bya ba ni 'dzin pa dang sgro btags pa dag gi'o/_/rtog pa can ma yin pa'i gcig po ma bzung ba la 'jug par byed pa ji
[\[96b\]]
[\[96b.1\]]lta ba de bzhin du rnam par rtog par mngon par 'dod pa yang yin pa'i phyir rtog pa med par yang 'gyur bar bstan pa ni/_'o na da ni shes pa kun zhes bya ba'o/_/mngon du mi byed pa'i shes pa 'jug par byed pa rnam par rtog pa yin par bstan pa ni/_mngon du byed pa ma yin par zhes
[\[96b.2\]]bya ba'o/_/de las gzhan pa rtogs pa med pa'i mngon sum yin par bstan pa ni/_gang la mthong bar mngon 'dod pa/_/zhes bya ba'o/_/rnam par rtog pa dang cig shos kyi rang gi ngo bo'i dbye ba bstan pa ni/_mngon sum dbye ba bstan pa ni/_bag chags stobs las zhes
[\[96b.3\]]bya ba'o/_/gang la mthong bar mngon 'dod pa/_/zhes bya ba'i rtog pa med pa'i mtshan nyid bde ba la sogs pa rig pa la yod par bstan pa ni/_bde sogs rnams kyi rang bzhin la/_/zhes bya ba'o/_/de la las dang byed pa yis/_/zhes bya ba ni de rig pa'i gzung bya ma yin pa'o/_/byed
[\[96b.4\]]pa yis zhes bya ba ni rig pa'i bdag nyid kyi rjod byed nyid ma yin pa'o/_/de 'di ltar don nam bde ba la sogs pa mngon du byed pa la rig pa ni dbang po la mi ltos pa'i yid tsam las byung ba nyid kyis yid kyi mngon sum yin par slob dpon rnams kyis gsungs pa yin no/_/rnam
[\[96b.5\]]'grel mdzad pas ni rang gi yul gyi de ma thag pa'i yul lhan cig byed pa can dbang po'i shes pa'i de ma thag pa'i rkyen gyis bskyed pa zhes bya bas yid kyi khyad par can nyid du bstan pa yin la/_de yang bde ba la sogs pa rig pa la mi srid do snyam du sems pa la/_
[\[96b.6\]]rnam pa 'ga' yod par bstan pa ni/_'di la yid mngon sum zhes bya ba'o/_/'di la yang bde ba 'dzin pa dang po'i rang gi yul nyid lhan cig byed pa can ni de ma thag pa ma yin pa ste/_dus tha dad pa min na de ma thag pa yin par 'gyur ro/_/dbang po'i shes pas zhes
[\[96b.7\]]bya ba yang shes pa snga ma nye bar mtshon pa yin par bstan pa ni/_don dang bde sogs rang bzhin la/_/zhes bya ba'o/_/'gyur ba nyid de zhes bya ba ni rnam pa gnyis su rtog pa zhes bya bar sbyar ro/_/'khrul pas dbye ba mi rtogs par bstan pa ni/_rab rib can gnyis
[\[97a\]]
[\[97a.1\]]kyis zhes bya ba'o/_/de ltar zhes bya ba ni tha dad pas so/_/de la yang zhes bya ba ni zla ba gnyis su mthong ba la'o/_/ji ltar med par gyur pa de ltar tha dad pas zhes bya bar sbyar ro/_/de gcig nyid du rjes su dpog_/ces bya ba ni 'bras bu mthong ba
[\[97a.2\]]la ltos pa bsdu ba'o/_/gnyis pa zhes bya ba ni zla ba gnyis la'o/_/mthong ba zhes bya ba ni mngon sum gyis so/_/des ni skyes bu des so/_/'di ni zhes bya ba ni yid kyi mngon sum dang dbang po las skyes pa yang ngo /_/mig la sogs pa'i rgyu nyid bzhin du yid kyi ni rang rig pa la sogs
[\[97a.3\]]pa'i tha snyad las tha dad pa yin yang tha mi dad par zhen pa'i yul yin par bstan pa ni/_de bzhin du yid dang zhes bya ba'o/_/tha mi dad par mngon par zhen pa yin na tha snyad pa'i 'jig rten gyi tha snyad med par 'gyur ba ma yin nam zhes zer ba ni/_'di la tha snyad ces bya ba ste/_rjes su dpag
[\[97a.4\]]pa yang zhes bya ba ni btags pa'o/_/gnod par byed pa'i tha snyad yod pa'i phyir zhes bya ba ni bdag nyid kyi rjes su dpag pa la rjes su 'gro ba dang /_bzlog pa'i rjes su 'gro ba la sogs pa srid pa'i phyir ro/_/de'i phyir dbang po'i shes pa dang rang rig pa yod na yod pa kho nas yid kyi mngon
[\[97a.5\]]sum yin te/_sems yod na 'du shes la sogs pa'i sems las byung ba bzhin du ste 'bras bu phul du byung ba yin no zhes bya ba gnad kyi don yin no/_/rig pa'i bdag nyid kyi rnam pa shes kyang rang nyid rig par byed pa ma yin te/_rang la byed pa 'gal ba'i phyir ro/_/rig par byed
[\[97a.6\]]pa ma yin pa'i bdag nyid ni ches ma yin no zhes zer ba ni/_gzhan yang rig byed min de dag_/ces bya ba'o/_/de dag kyang bems po'i bdag nyid yin la/_don bzhin du mngon sum pa kho na yin no zhes zer ba ni/_don gcig la brten zhes bya ba ste/_don gcig la 'du bas
[\[97a.7\]]gnyi ga yang bdag la 'du ba'i phyir ro/_/gal te rig par bya ba yin pa'i phyir zhes bya ba ni mngon sum yin pa'i phyir ro/_/don gcig la 'du ba'i shes pas 'dzin pa ni shes pa bzhin du bde ba la sogs pa'i shes pa'i bdag nyid kho na yin gyi sngon po bzhin du bems po'i bdag
[\[97b\]]
[\[97b.1\]]nyid ni ma yin te/_tshogs pa tha mi dad pa'i phyir ro zhes bstan pa ni/_de dang de min rang bzhin dngos/_/zhes bya ba'o/_/tshogs pa'i khyad par 'bras bu'i 'khrul pa can ma yin par bstan pa ni/_de min dngos rgyus bskyed pa ni de ma yin pa'i ngo bo can rnams so/_/'di
[\[97b.2\]]nyid bshad pa ni rgyu tha dad pas ni zhes bya ba'o/_/'bras bu tha dad pa ni zhes bya ba ni gnas skabs pa la dgos pa yin gyi gnas skabs pa nyid ni ma yin no/_/de'i dngos po'i rgyus bskyed pa zhes bya bas dbye ba'i rgyu'i tshogs pa'i bye brag las bde ba dang rnam shes dag gi ma grub pa nyid
[\[97b.3\]]brjod pa yin par bstan pa ni/_de yang med do zhes bya ba'o/_/de'i dngos po can zhes bya bas bsgrub bya ma grub pa'i 'bras bu nye bar bsdu ba bstan pa ni/_tha mi dad pa'i rang bzhin zhes bya ba'o/_/yang na de'i dngos po'i rgyus bskyed pa yin pa'i 'bras bu rgyu tsam las byung ba rnams
[\[97b.4\]]ni de'i ngo bo can te/_byung ba'i ngo bo'i yod pa nyid de de dang ldan pa rnams de'i tshe nyid na yod par 'gyur du zin kyang de lta na yang shun pa dang snying po can dang /_snying po med pa'i rnam par dbye bas 'bras bu na ga rang ga tshogs pa gcig las 'byung ba ni lhan cig kho na 'byung ba de bzhin du
[\[97b.5\]]bde ba'i bdag nyid kyi shes pa yang yin par bshad pa ni/_yang na gal te bde ba la sogs pa zhes bya ba'o/_/rnam par shes pas zhes bya ba ni lhan cig pa'i don du'o/_/gang la lhan cig 'byung ba'i shes pa med pa de mi shes pa ji ltar yin zhes bya ba'i don to/_/nye bar
[\[97b.6\]]len pa tha dad pa yang tha mi dad pa dag gis blang bya dang blang bya ma yin pa brjod pa 'di ma yin te shun pa dang snying po dang de'i cha shas la sogs pa'i rnam par dbye bas 'bras bu tha dad pa'i rjes su 'brangs na/_'bras bu thams cad la khyad par med pa dang /_tshogs pa'i
[\[97b.7\]]bskyed pa'i 'bras bu'i khyad par nus par thal bar 'gyur ro/_/khyod kyi phyogs la yang zhes bya ba ni bde ba dang sdug bsngal la sogs pa'i shes pa'i bdag nyid dmigs la sogs pa'i tshogs pa'i bskyed bya lhan cig par 'gyur ro zhes bya ba'i don to/_/rgyu mtshungs
[\[98a\]]
[\[98a.1\]]pa nyid ces bya ba 'di tshogs pa mtshungs pa nyid do/_/nye bar len pa mtshungs pa nyid yin na don dang bcas pa yin zhes bya ba la sogs pas tshogs pa'i nus pa yin par bstan pa ni 'brel pa med par 'gyur ro/_/'on te de'i tshe bde ba ma skyes pa
[\[98a.2\]]zhes bya ba ni rnam par shes pa'i rgyu las gzhan pa ste/_rgyu gzhan la ltos nas bde ba skye ba ma yin zhes bya ba'i don to/_/rnam shes bzhin du bde ba la sogs pa la yang /_mig la ltos pa las gzhan pa'i rgyu dmigs pa dang ma dmigs pa la tshad ma med par bstan
[\[98a.3\]]pa ni/_de dag med na mi skye zhes bya ba ni ldog pa'o/_/yod na mi skye ba ma yin pa ni rjes su 'gro ba'o/_/nus min zhes bya bar mtshams gcad do/_/nus pa gang la yin zhe na/_'dod pa bsgrub pa la ste/_phreng ba dang tsan dan la sogs pa bde ba sgrub pa la ste chos la sogs
[\[98a.4\]]pa'i shes pa ni bde ba la sogs pa'i tshogs pa nyid du nye bar 'gro ba yin no zhes bya ba'i don to/_/dag pa'i shes pa'i tshogs pa las chos la sogs pa'i khyad par du byas pa'i bde ba la sogs pa'i tshogs pa tha dad pa yin no snyam du sems pa ni/_'on te rgyu tha dad pa'i phyir
[\[98a.5\]]zhes bya ba'o/_/sA lu'i sa bon la sogs pa'i tshogs pa nyid las khyad par du byas pa'i rdzas gzhan dang gzhan thob pa yin na/_myu gu la sogs pa gong nas gong du khyad par du gyur pa bskyed pa bzhin du/_shes pa'i tshogs pa nyid las chos la sogs pa khyad par du byed pa
[\[98a.6\]]gzhan med na/_bde ba dang bde ba ma yin pa'i shes pa'i 'bras bu'i khyad par yin par bstan pa ni/_de yang yin te gang gi phyir zhes bya ba'o/_/'di nyid du bstan pa ni/_de dag nyid kyi khyad par las/_/zhes bya ba'o/_/kho bos ni gal te tshogs pa gcig gi bskyed bya gcig ni
[\[98a.7\]]rnam pa gcig kho na yin na/_gcig gi rnam pa snying po dang snying po med pa la sogs pa tha dad pa bzhin dang /_'bras bu na ga rang ga la sogs pa'i bde ba dang sdug bsngal la sogs pa tha dad pa bzhin du rnam par shes pa yang ngo snyam du sems pa la/_tshogs pa nyid kyi nye bar len
[\[98b\]]
[\[98b.1\]]pa'i dbye bas gzhan las sna tshogs pa'i rnam par 'gyur bar bstan pa ni/_bde sdug la sogs tha dad yin/_/zhes bya bar mthong ngo /_/de dang de min rang bzhin gyis/_/zhes bya bo tshogs pa tha mi dad pa las tha mi dad pa dang /_'dis ni de nyid nye bar len pa tha dad pa las sna
[\[98b.2\]]tshogs pa'i bdag nyid bstan to zhes bya ba'i don to/_/chos la sogs pa tha dad pa ni 'bras bu tha dad pa la ma nges par bstan pa ni/_shes rab la sogs pa zhes bya ba'o/_/shes rab la sogs pa rnams dang /_bde ba la sogs pa rnams kyi tshogs gcig pa nyid kho na slar yang
[\[98b.3\]]bstan pa ni bde ba la sogs pa yang zhes bya ba'o/_/blun po'i phyir zhes bya ba ni skyes bu'i rgyud kyi goms pa ni 'bras bu med pa'o/_/phongs pa thams cad kyi rgyu sdig pa can gyi las yod kyang ma zhum pa nyid yod pa'i phyir/_bde ba la sogs pa yod pa des na/_rgyud kyi khyad
[\[98b.4\]]par las byung ba nyid shes rab la sogs pa nyid bzhin du bstan pa ni ngo bo nyid kyis zhes bya ba ste/_zhan pa ma yin pa nyid ni 'tshe ba la sogs pa'i sems pa dang ldan pa'i phyir phongs pa'i rgyu yin no/_/rnam shes ni dran pa bzhin du 'du byed pa las yin gyi yul la sogs pa la ni ma yin
[\[98b.5\]]pa ma yin nam/_bde ba ni yul la sogs pa kho na las yin no zhes zer ba ni/_gal te bde ba la sogs pa ni yul la sogs pa las zhes bya ba'o/_/'di zhes bya ba ni 'du byed pa'i'o/_/de nyid las zhes bya ba ni bsgoms pa las so/_/goms pa'i yul shes pa'i gzung ba yin
[\[98b.6\]]gyi bde ba la sogs pa ni gzung ba ma yin na/_ji ltar na 'di yul yin snyam du sems pa la/_gal te dngos po 'ga' zhig gzung ba ni/_/zhes bya ba ste gzung ba'i rnam par rtog pas gzung ba'am/_gzhan gyis kyang rung de kho na bzhin du goms pa las/_gsal por 'gyur
[\[98b.7\]]zhing gzung bya nyid du 'gyur ba yin gyi gzhan du ni ma yin no zhes bya ba'i don to/_/shes pa tha dad pa yin na shes bya de tsam gyi dus can gyi tha dad pa bzhin du yin no zhes bya ba la sogs pa zhar las byung ba yin par bstan pa ni/_gal te shes pa tha dad na zhes bya ba'o/_/shes pa tha
[\[99a\]]
[\[99a.1\]]dad pa yin yang don bzhin du dus du ma na yod pa'i bdag ni dus du ma nyid rig pa yin no snyam du sems pa ni bdag gcig de ni zhes bya ba'o/_/bdag ni rtogs pa'i ngo bo yin pa'i phyir rnam shes gzhan la don med do/_/'di rjes su 'jug pa ma
[\[99a.2\]]yin pa'i phyir goms pa med do zhes bstan pa ni/_bdag ni rtogs par 'dod phyogs la/_/zhes bya ba'o/_/shes pa sngar mthong ba ngo shes pa'i yul yin pa'i phyir/_goms pa'i yul yin pa'i ji lta ba de bzhin du bde ba la sogs pa yang ngo zhes bstan pa ni/_de lta
[\[99a.3\]]yin na bde ba la sogs pa yang zhes bya ba'o/_/de ltar yang rnam par rtog pas bzung ba ni goms pa gsal ba yin na/_gsal por 'gyur zhing bde ba la sogs pa'i shes pa bzhin du rang rig pa kho na yin gyi gzung bar 'gyur ba ma yin par bstan pa ni/_goms pa la sogs
[\[99a.4\]]zhes bya ba ste shes pa bzhin du zhes bya ba'i don to/_/shes pa ni shes pa la goms pa'i 'du byed pa sngon du 'gro ba can ni shes par gyur na/_bde ba la goms pa'i 'du byed pa'i sngon du 'gro ba can ni/_bde bar 'gyur ba yin nam/_shes par 'gyur ba ji ltar snyam du sems
[\[99a.5\]]pa ni/_goms pa las grol ba la sogs pa yang zhes bya ba'o/_/bde ba la sogs pa rnams kyi goms pa'i bskyed bya'i yul nyid kyis yul las rgyu gcig nyid bkag pa yin gyi shes pa nyid grub pa ni ma yin no/_/de dang de min rang bzhin dngos/_/zhes bya ba la sogs
[\[99a.6\]]pas shes pa'i khyad par bde ba la sogs par bsgrubs pa yin la/_de dang 'brel pa ma yin pa'i ched du phyi rol gcig gi bskyed bya nyid yin par rtsod pa'i gnas yin zhes zer ba ni/_de bzhin rtogs pa'i rang bzhin ni/_/zhes bya ba'o/_/rang rig de ni ma grub po/_/zhes
[\[99a.7\]]bya ba ni/_/de dang de min rang bzhin dngos/_/zhes bya bas/_shes pa'i ngo bo ji ltar grub pa yin/_/bden te/_rang rig pa nyid bsgrubs pa ni ma yin la shes pa yang shes pa gzhan kho na bzung ba yin no zhes bya ba'i don to/_/re zhig rnam shes dang bde ba la sogs pa tshogs pa mtshungs
[\[99b\]]
[\[99b.1\]]pa las byung ba ni tha dad pa ma yin par bsgrub pa yin la/_sngon po la sogs pa bzhin du mngon sum bzung ba ma yin pa/_des na rang rig pa nyid grub pa yin par bstan pa ni/_gang zhig ci 'dra goms 'gyur ba ste/_lkog tu ma gyur pa zhes bya ba'i don to/_/de'i phyir
[\[99b.2\]]rig pa dgag par byed pa ma yin gyi las nyid tsam dgag pa yin gyi rig pa ni ma yin no zhes bya ba'i don to/_/'o na dang po ni zhes bya ba ni goms pas drangs pa nyid mi shes pa na/_gnas pa rtogs pa nyid la gzhan gyis rig pa grub pa yin no zhes bya ba'i don to/_/
[\[99b.3\]]goms pas drangs pa rnams ni de nyid kyi tshe mngon sum pa yin pas gzhan gyis rig pa ma yin par bstan pa ni/_de'i phyir bsgoms pa'i stobs las zhes bya ba'o/_/'dis ni zhes bya ba ni tshogs pa'i dbye ba ni 'bras bu'i dbye ba la ma 'khrul pa can te gzugs la sogs pa'i rnam shes la
[\[99b.4\]]sogs pa la'o zhes bshad pas so/_/tshogs pa gcig pa nyid las 'bras bu gcig gi ngo bor 'gyur bar bstan pa ni/_phan tshun lhan cig byed pa nyid kyis zhes bya ba'o/_/nye bar len pa'i dbye bas 'bras bu'i dbye ba yin na bde ba yang rnam shes las tha dad pa'i nye bar len pa
[\[99b.5\]]yin pas tha dad par 'gyur ba yin par bstan pa ni/_gzugs la sogs pa'i tshogs pa de ni zhes bya ba'o/_/shes pa bzhin du mig la sogs pa'i tshogs ma yin te de med kyang gzugs la sogs pa'i rang gi tshogs pa las byung bar khas blangs pa'i phyir ldog pa med
[\[99b.6\]]par bstan pa ni/_ji ltar bsgoms pa 'phel ba rang skyes pa'i zhes bya ba ste/_tshogs pa tha dad ni 'bras bu tha dad de ni zhes bya ba'o/_/shes pa bzhin du mig la sogs pa'i tshogs pa sgrub par byed pa yin la/_de yang gzugs la sogs pa'i rnam shes la yod pa yin gyi
[\[99b.7\]]bde ba la sogs pa la ni ma yin no zhes bya ba'i don to/_/rnam shes 'byung ba'i gzugs kyi skad cig ma yin nam/_ma yin te skad cig ma la 'bras bu dang rgyu nyid med pa'i phyir ro zhes bstan pa ni/_gzugs la sogs pa dag ni zhes bya ba ni/_bde ba la sogs pa bdag la
[\[100a\]]
[\[100a.1\]]'du ba de dang don gcig tu 'du ba can gyi shes pas 'dzin to zhes yang zer ba gang yin pa de ni don gyis go ba ma yin te/_shes pa tsam las byung ba'i phyir ro zhes bstan pa ni/_re zhig shes rab la sogs pa zhes bya ba ste/_thog ma med pa'i dus nas gang
[\[100a.2\]]go ba nyid la goms pa nyid yin pas goms pa tsam las byung ba'i phyir/_gzugs la sogs pa'i tshogs pa las byung ba ma yin zhes bya ba'i don to/_/gzung ba'i don de la gnas pa nyid gang gi yin pa de kho na 'di yin no zhes 'dzin par byed pa'i blo'o/_/
[\[100a.3\]]de la yang zhes bya ba ni mngon sum gzhan la yang ngo /_/bdag la sogs pa yang de bzhin no zhes bya ba ni 'dzin par byed pa nyid kyis sam/_'dzin pa nyid kyis don zhig na ji ltar snang bar 'gyur de'i bdag nyid du 'am zhes bya bar ni don 'dzin par byed pa nyid kyis kyang bde ba la sogs
[\[100a.4\]]pa yang ngo zhes bya ba dang sbyar ro/_/don yang gsal bar byed pa ni blo la sogs pa yin la de ni bdag ces bya bar yongs su bsgyur ba yin no/_/bag chags las byung ba'i bde ba la sogs pa la rang gi rig pa dgos pa can yin gyi bdag dang 'du ba ni ma yin no zhes bstan pa ni/_
[\[100a.5\]]thog med goms pa'i ngo bo las/_/zhes bya ba'o/_/de ste bdag gi 'du bar mi 'dod pa ste/_khas mi len na bdag su'i 'brel pa can yin te/_bde ba bzhin du 'brel pa can mi rigs so zhes bya ba'i don to/_/mi rtag pa nyid yin na mig las byung ba ma yin pa'i mngon sum nyid
[\[100a.6\]]kyi rang gi ngo bo'i bde ba la sogs pa yin la/_de dag tsam gyis yon tan nyid du gyur pa ni ma yin te/_'brel pa med pa'i phyir ro/_/du ba ni me med na mi 'byung ba'i phyir go bar byed pa yin par bstan pa ni/_gal te dang po yon tan nyid/_/ces bya ba'o/_/de 'di ltar bde ba la sogs
[\[100a.7\]]pa'i rnam shes las tshogs pa'i dbye ba tha dad pa'i sgrub byed ma yin la/_bsgoms pa'i stobs kyis skye bzhin pa nyid mngon sum yin pas shes pa'i bdag nyid kyi rang rig pa ni grub pa yin gyi de don gcig la 'du ba can gyi shes pas mngon sum pa ni ma yin te/_skyed byed kyi
[\[100b\]]
[\[100b.1\]]don tsam 'dzin pa'i phyir dang /_skyed byed ma yin pa 'dzin na yang thal ches pa'i phyir dang /_tshogs pa gcig la 'brel pas kyang mig la sogs pa rnams la thal bar 'gyur ba'i phyir ro zhes bstan pa ni/_don gang zhes bya ba'o/_/nye bas ni tshogs par gtogs pa ste/_
[\[100b.2\]]rgyu ma yin na yul ma yin par ni rigs pa yin no zhes bya ba'i don to/_/gzugs nyid la zhugs pa ni byed pa po mig ni las bde ba 'dzin par byed pa'i shes pa la 'jug par byed par 'gyur ro zhes bya bar sbyar bar bya ste/_du ba la 'jug pa'i mig nyid me la shes pa
[\[100b.3\]]bskyed pa'i don yin no zhes bstan pa ni/_rjes su dpag pa yang zhes bya ba'i don to/_/'on te gzung ba'i rnam pa las/_/zhes bya ba nas ci ste mi rtag na zhes bya ba'i bar du rgol ba yin no/_/bde ba'i rnam pa nyid 'ba' zhig ces bya ba ni gzugs la sogs pa bzhin du logs
[\[100b.4\]]na gnas pa nyid kyis mi rigs pa'i phyir ro zhes bya ba'i don to/_/gzhan yang zhes bya ba ni sngon po la sogs pa kho na bzhin du shes pa skye ba'i snga na yod pa la rjes su dpag pa yin na ni phyi rol gyi nye bar gzhag pa bsgrub pa la de las bzlog pa'i bag chags kyi nye bar gzhag
[\[100b.5\]]pa sgrub par byed pa 'gal ba yin par bstan pa ni ma yin te/_phyi rol gyi don zhes bya ba'o/_/don de nyid las byung ba'i dbang po'i blos 'dzin pa ma yin nam/_bde ba ni bdag dang yid phrad pa las byung bas so snyam du sems pa la rim gyis byung ba'i shes pa gnyis rim gyis rang
[\[100b.6\]]gi yul la snang bar byed pa yin gyi/_sngon po dang bde ba yang cig car snang bar byed pa ma yin par bstan pa ni/_rim gyis 'dzin na zhes bya ba'o/_/gzugs rig pa yin na bde ba rig pa ma yin la/_'di rig na yang gzugs ma yin no zhes rig pa bzhin du mi rig pa'i
[\[100b.7\]]myur bar mtshungs par bstan pa ni/_de mtshungs min zhes bya ba'o/_/rnam chad med par rtogs pa nyid bshad pa ni/_rtogs pa kho na ste zhes bya ba'o/_/mi 'dzin pa tsam gyi dbang du byas nas zhes ba ni 'on te mi 'dzin pa yang zhes bya ba la sogs pa ni rgol ba yin no/_/med pa'i
[\[101a\]]
[\[101a.1\]]tha snyad kyi yul gyi yod pa ma yin pas 'byung ba 'dzin pa yin pa'i dbang du byas nas lan bstan pa ni/_gcig gi ste sa phyogs yod pa ni gzhan dag ste/_bum pa med par brjod pa yin no/_/brjod pa ni rang gi ngo bos ma yin gyi/_'on kyang des dben
[\[101a.2\]]pa nyid kyis so/_/'di dmigs pa'i dus na de ma dmigs pa'i phyir zhes sbyar ba yin [(]ste[,]te[)]/_gang dang de ni rtag tu 'brel pa ma yin pa'i phyir ro/_/des na bden pa 'dzin pa ni de yin no zhes sbyar bar bya'o/_/de rnam par ma chad pa ni mi 'dzin pa ma chad pa'o/_/gzugs rig pa
[\[101a.3\]]nyid bde ba rig pa med pa ji lta ba de bzhin du 'di'i yang bde ba rig pa yin par bstan pa ni bde ba 'dzin pa la yang zhes bya ba'o/_/gnyi ga la yang zhes bya ba ni bde ba dang gzugs dag gi rig pa ni cig car rig pa ma yin te/_cig car 'dzin pa ma yin pa yang phan tshun gegs
[\[101a.4\]]byed pa'i phyir ro zhes bya ba'i don to/_/de 'di ltar lhan cig mi rig pa dmigs pa yin na mi rigs pa tsam cig car yin no zhes bya ba ni rgol ba nyid ma yin par bstan pa ni/_gzhan du zhes bya ba'o/_/rang gi ngo bo ma zhugs pa tsam gyis dben pa 'dzin pa ni dgag pa'i don to/_/
[\[101a.5\]]ma zhugs pa 'dzin pa ni cig car 'dzin pa yin te yan lag dang yan lag can 'dzin pa bzhin du yin par bstan pa ni/_phan tshun rang bzhin zhes bya ba'o/_/'dir yang zhes bya ba ni bde ba'i ngo bo rig pa la bar gyis 'dzin pa gnod byed ma yin te/_/mi 'dzin pa ni 'dzin pa
[\[101a.6\]]la zhes bya bar sbyar ro/_/de la zhes bya ba ni thag ring po'i gong bu snang ba la'o/_/ci las she na/_yod min ji ltar gnod byed yin/_/zhes bya ba smos te/_gnod par bya ba ma yin pa la 'dod pa ma yin pa ni kho bo cag gi'o zhes bya bar sbyar ro/_/nyams su myong ba mngon
[\[101a.7\]]sum ma yin na gzugs nyams su myong ba nyid du mi 'gyur bar bstan pa ni/_rang nyid gsal ba med par zhes bya ba'o/_/ji srid du gzhan gyis gsal bar mi byed de srid pa gzugs nyams su myong ba med la/_nyams su myong ba gzhan yang ji srid du mngon sum ma yin pa de srid
[\[101b\]]
[\[101b.1\]]du gzugs kyi nyams su myong ba ma yin te de nyams su myong ba'i mngon sum nyid kho na mngon sum yin pa'i phyir ro/_/de med na nyams su myong ba thams cad med par bstan pa ni/_gsal bar byed pa gzhan yang zhes bya'o/_/de'i phyir gzugs kyi nyams su myong ba nyid kyi
[\[101b.2\]]mngon sum ni bde ba 'dzin pa ma yin pa'am/_bde ba gzugs kyi'o/_/des dben pa las 'dzin pa gzhan gyi gzung ba ma yin par bstan pa ni/_snang bar gyur pa de dag ces bya ba'o/_/gnod par byed pa ma yin par su smra de nyid kyi phyir res 'ga' gnod par byed pa zhes
[\[101b.3\]]zer ba ni/_'on te bde ba 'dzin pa zhes zer ba ste/_gong bu 'dzin pa'i dus su skra shad kyi bar du 'dzin pa mi skyed pa de bzhin du bde ba 'dzin pa skyes pa ma yin pa de'i phyir gong bu 'dzin pa bzhin du gzugs 'dzin pa ni/_'di'i gnod byed yin zhes bya ba'i don to/_/res 'ga'
[\[101b.4\]]gnod byed ma yin pa mi skye ba'i phyir thams cad du gnod byed ma yin pa ma yin te/_skra shad rnams kyi yang bar 'dzin pa thag ring po ma skyes pa nyid gnod par byed pa yin gyi skyes pa ni ma yin no zhes bstan pa ni/_kun tshe ci'i phyir gnod ma gyur/_/ces bya ba'o/_/des
[\[101b.5\]]na ma dmigs pa ni bya ba ni skyes pa zhes bya bar sbyar ro/_/de'i tshe zhes bya ba ni bde ba la sogs pa 'dzin pa'i ngo bo'i bde ba skyes pa na'o/_/zil gyis gnon pa ni gnod pa'o/_/skra'i bar 'dzin pa ltar zhes bya ba ni gong bu 'dzin pa nyid kyis so zhes bya ba'i don to/_/'on te
[\[101b.6\]]don las skye bzhin pa bde ba la sogs pa dang lhan cig par thal bar 'gyur bas de yang gsal bar snang ngo snyam du sems pa la gcig gis zhes bya ba'o/_/nges phyir zhes bya ba ni rgyu ma yin pa 'dzin pa la khyad par med pa'i phyir ma lus par 'dzin par thal bar 'gyur ro/_/de nus
[\[101b.7\]]grub med phyir/_/zhes bya ba 'di bshad pa ni/_sngon po'i dbang po'i rnam shes la/_/zhes bya ba'o/_/de ltar zhes bya ba ni so sor zhes bya ba la sogs pa'o/_/sngon po ni ser po med kyang dbang po'i shes pas bzung bzhin pa ni dbang po'i shes pa la nus la/_de yod na de bzhin
[\[102a\]]
[\[102a.1\]]du yod pa yin la/_de bzhin du bde ba ni sngon po la sogs pa med na dbang po'i shes pa la nus pa ma yin par bstan pa ni/_so so so sor yang zhes bya ba'o/_/gnyis kyis de sngon po la sogs pa dag 'ba' zhig 'dzin pa kho na yin no snyam du sems pa la
[\[102a.2\]]de'i zhes bya ba ni bde ba'i ste myong bar mi rigs so zhes bya ba dang sbyar ro/_/gang gi tshe zhe na khyad par du byed pa ni de rgyu ste gzugs la sogs pa ma bzung bar zhes bya ba'o/_/mi rigs so zhes bya ba 'di'i mthong ba dang 'ga' zhig ces bya ba ni 'grel pa yin no/_/sngon po yang mi rig
[\[102a.3\]]pa dang rang rig pa'i phyogs las ma 'das pa'i phyir/_ma bzung ba 'thob par 'gyur ba ma yin nam/_'on te dbang po dang /_de'i bskyed bya'i shes pa dag sngon po la mngon du phyogs pa'i ngo bo yin pa'i phyir/_gzung ba la sogs pa nyid yin pa de lta na'ang bde ba dang dbang po'i shes
[\[102a.4\]]pa dag la 'dir 'gyur ro snyam du sems pa ni/_rang gi rgyu zhes bya ba ste/_rgyu las gzhan rig pa'i bdag nyid kyis 'di'i ni rnam shes kyis te/_bde ba dang dus mtshungs pa'i yang mngon du phyogs pa las 'dzin pa ni 'dzin par byed pa nyid du gal te 'dod na'o/_/de ltar yang
[\[102a.5\]]ma dmigs so zhes bya ba ni sgeg mo rtog par byed na'o/_/de lta na 'o na zhes bya ba ni gal te tha dad pa nyid med kyang nus pa nyid yin na'o/_/don dang lhan cig nyid 'dzin pa'i bde ba la sogs pa rnams ni so so ba ma yin zhes bya ba'i phyogs 'di la yang nus pa med par bstan
[\[102a.6\]]pa ni/_don dang lhan cig nyid ces bya ba'o/_/ci las she na/_gang gi phyir so so ba des bskyed pa'i blo mi 'dod pa de'i phyir nus pa nyid med do zhes bya ba'i don to/_/mig la sogs pa'i shes pas kyang bde ba la sogs pa 'ba' zhig 'dzin na ni de'i rgyu bud med la
[\[102a.7\]]sogs pa 'dzin pa ste tshol bar mi 'gyur ro/_/gzhan du na bde ba la sogs pa 'dzin par mi 'gyur ba'i phyir de 'dzin par tshol bar byed do/_/de bstan pa ni don med par ni zhes bya ba'o/_/de ni srid pa ma yin te/_don gcig la 'du ba can nyid kyis bde ba la sogs pa nye
[\[102b\]]
[\[102b.1\]]ba nyid yin na'o zhes bstan pa ni/_nang gi yan lag ces bya ba ste/_de'i tshe phyi rol mthong bar mi 'gyur ro zhes bya ba ni mjug bsdu ba'o/_/'on te don gyi go ba bskyed bya'i dbang po'i shes pa don gyi gzhan dbang yin pas don 'dzin pa yin gyi bde ba la sogs pa 'dzin pa ni ma yin te/_de dang
[\[102b.2\]]'brel pa med pa'i phyir ro zhes zer ba la/_don 'dzin na ni zhes smos te/_bde ba dang gzugs la sogs pa de dang de yul yod pas blo 'das pa na/_cig car bde ba dang sdug bsngal byed pa'i don gcig nyid la sha za mo gzhon nu ma'i bdag nyid yod na bde ba rig pa ni sdug bsngal rig
[\[102b.3\]]pa dang ldan par 'gyur te/_khyed mi 'dod pa kho bo cag gi 'dod par 'gyur ro zhes bya ba'i don to/_/g.yul gyi ros zhes bya ba ni g.yul du zhugs pa'i ros so/_/gla ni rngan pa'o/_/'dod pa nyid kyis mi 'dod pa mngon du byed par mi rigs par bstan pa ni/_'dod pa nyid kyis
[\[102b.4\]]zhes bya ba'o/_/la lar yang 'gyur ro zhes bya ba ni cig car zhes bya ba dang sbyar ro/_/rtogs pa'i rang bzhin nyid do zhes bya ba ni rtogs pa'i dus kho na na yod pa'i phyir ro/_/dbang po la sogs pa'i tshogs pa la gnas pa'i gzugs la sogs pa rnams las bde ba la sogs
[\[102b.5\]]pa kho na 'byung gi shes pa ni ma yin te/_bsgoms pa'i stobs las byung ba'i phyir ro zhes bstan pa ni/_bsgoms pa'i stobs las zhes bya ba ste/_goms pa las bde ba la sogs pa ma yin zhing mig la sogs pa las shes pa ma yin no zhes bya ba'i don to/_/dngos po'i stobs
[\[102b.6\]]las skye ba ni zhes bya ba ni legs par yongs su nges pa'i shes pa'o/_/ma 'brel 'gyur zhes bya ba ni rmi lam gyi shes pa bzhin du shes pa thams cad bag chags las byung ba nyid kyi phyi rol gyi don med par 'gyur ro/_/nye ba'i bde ba la sogs pa shin tu snga na med pa'i
[\[102b.7\]]dngos po bzhin du/_shes pa ni bsgom pa med kyang 'byung bar 'gyur ro zhes zer ba ni/_gal te bde ba la sogs pa zhes bya ba'o/_/'di la tshad ma ci yod ces bya ba ni bde ba la sogs pa rnams la yang shes pa bzhin du bsgoms pa'i rjes su mtshungs pa'i phyir ro/_/don
[\[103a\]]
[\[103a.1\]]la sogs pa la zhes bya ba ni don dang dbang po la sogs pa'o/_/don gyi rnam pa yang zhes bya ba ste/_shes pa ni bsgoms pa las byung ba nyid kyis phyi rol la rag las pa ma yin pa nyid sgrub pa yin te/_don gyi rnam pa yang grub pa dang bde ba tha mi dad pa'i phyir
[\[103a.2\]]'dod pa nyams pa yin no/_/bde ba dang sdug bsngal bsgrub pa la du ma la dbang po gcig gis 'dzin na/_khyed kyi shes pa du ma cig car 'byung bar khas blangs pas/_dus gcig kho na la bde ba dang sdug bsngal rig pa dang lhan cig tu 'gyur ba zhig na shes pa
[\[103a.3\]]bzhin du de'i bskyed bya bde ba la sogs pa'i rang gi ngo bo yang de rig pa'i ngo bo yin pa khas blangs pa'i phyir mi rigs so/_/gang gi phyir sdug bsngal myong ba'i de ma thag tu bde ba 'byung ngam mi 'byung yang de tsam las nye bar len pa'i rang gi sa bon shes pa la gnas pa
[\[103a.4\]]go bar byed kyi/_shes pa ni thams cad kyi sa bon yin pas thams cad 'byung ba ni ma yin te/_gang la la'i kha cig gi res 'ga' nyid sad par khas blangs pa'i phyir ro zhes bstan pa ni/_nang gi yod kyang don 'ba' zhig ni ma yin te/_dbang po la sogs pa'i shes pa
[\[103a.5\]]ste don las tha mi dad pa'o/_/nye bar len pa ni rigs mthun pa'i sa bon la'o/_/de yang gcig gi tshe gcig sad pa ni rang rang gi 'bras bu las bzlog pa'i yang nye bar len pa ma yin te/_tshogs pa gcig las byung ba'i 'bras bu yang nye bar len pa sad pa'i bye brag las du
[\[103a.6\]]ma gcig gi tshe ma yin no zhes bya ba'i don to/_/gal te rang gi 'bras bu las bzlog pa la nye bar len pa ma yin na/_rang gi 'bras bu la yang bde ba'i shes pa'i bdag nyid ni de'i bdag nyid ma yin pa la 'gal ba nyid kyis nye bar len par mi 'gyur bar bstan pa ni/_rnam par shes pa ni
[\[103a.7\]]mi shes pa'i zhes bya ba'o ni mi shes pa'i bdag nyid kyi rang gi 'bras bu la shes pa ni bdag po'i rkyen yin gyi nye bar len pa ni ma yin no snyam pas bdag po nyid du smos so/_/de 'di rang gi 'bras bu bzhin 'gal ba dag la yang mthong bar mtshungs par bstan pa ni/_de ni zhes
[\[103b\]]
[\[103b.1\]]bya ba ste bdag po nyid de/_mthong zhes bstan pa'i bshad pa ni/_mig dag la zhes bya ba ste/_mtshan mo rgyu ba dang de las gzhan pa dag ni 'ug pa dang bya rog dag gi'o/_/mthun pa dang mi mthun pa dag ni gnod pa dang mi gnod pa dag ste/_bde ba la sogs pa rnam par shes
[\[103b.2\]]pa'i bdag nyid kyi phyogs la nye bar len pa nges pa las nges par gyur to zhes bya ba'i don to/_/shes pa zhes bya ba ni shes pa'i bdag nyid las so/_/'gal ba rnams te/_bde ba la sogs pa rnams kyi nye bar len pa gcig shes pa la gnas par mi rigs te/_dus thams
[\[103b.3\]]cad du thams cad skye bar thal bar 'gyur ba'i phyir ro/_/'on kyang res 'ga' gang la la'i cung zad pa nyid du mthong ba yin no snyam du sems pa ni/_'on te 'gal ba'i zhes bya ba ste/_bde ba'i sa bon ni sdug bsngal gyi ma yin zhes bya ba'i don to/_/rnam par shes pa
[\[103b.4\]]ma yin pa ste/_bde ba la sogs pa'i rnam par shes pa'i sa bon gyi bdag nyid pa dang /_rnam par shes pa'i ste sa bon gyi bdag nyid kyi bde ba la sogs pa'i rnam par ma shes pa nye bar len pa dang byed pa por ji ltar 'gyur zhes sbyar ro/_/bde ba la sogs pa
[\[103b.5\]]gzugs la sogs pa 'dzin pa ni/_gzung bzhin pa ni tshogs pa gcig dang 'brel pa'i phyir 'dzin pa gcig gis bzung ba ma yin nam gzugs dang bde ba la sogs pa'i 'dzin byed kyi rnam shes ni bde ba la sogs pa kho na 'dzin par byed pa ma yin te/_'di 'brel
[\[103b.6\]]pa la khyad par med pa'i phyir ro/_/'dzin byed dang gzung bya dag gi rang bzhin du nges pa'i phyir ro snyam du sems pa la/_de'i phyir bde sogs zhes bya ba smos te/_bde ba dang sngon po la sogs par snang ba'i bdag nyid kyi mngon sum gcig pu don dang dbang la sogs pa'i bskyed
[\[103b.7\]]bya yin gyi/_gzhan gyi 'dzin byed ma yin zhing gzung bya yang ma yin no zhes bya ba'i don to/_/de'i phyir gzhan yang rig byed min de dag rang gi ngo bo ji ltar rig ces bya ba gsal ba yin no/_/gal te sngon po la sogs phyi rol dang bde ba la sogs pa phyi rol ma yin pa de ji ltar
[\[104a\]]
[\[104a.1\]]gcig yin zhe na/_nang gi yongs gcod cha 'di gzhan phyi rol na ni gnas pa yin zhes bya ba'i rigs pas so/_/yang na bde ba la bde ba'i bdag nyid kyi don dang sdug bsngal la bde ba ma yin pa'i bdag nyid ces bya ba la sogs pa 'di'i yang bdag
[\[104a.2\]]nyid la gnas pa'i rig par byed pa dang /_bdag nyid kyang rig par byed pa ni rnam shes bzhin du sngon po la sogs pa'i yang yin no/_/bdag nyid ces bya bas shes pa dang bde ba la sogs pa'i rang nyid rig pa'i byed pa la brda ji lta ba'i rnam par rtog pa ni sngon po'i rtog pa bzhin du 'gyur li mi shes pa'i
[\[104a.3\]]bdag nyid kyi bde ba la sogs pa'i phyogs la rnam shes kyi bdag nyid kyi sa bon rig pa dag gis sa bon yin par 'gal ba yin gyi/_rnam shes kyi bdag nyid kyi bde ba la sogs pa'i phyogs la ni de lta ma yin te/_gang la la'i res 'ga' sad pa'i phyir zhes bya ba'i
[\[104a.4\]]tshigs su bcad pa'i gnad kyi don bshad pa ni/_gal te bde ba zhes bya ba la sogs pas so/_/nged la yang zhes bya ba ni ma rtogs pa'i ngo bo'i bde ba la sogs pa yang bag chags sad pa'i khyad par las byung ba yin la/_bag chags las byung ba ni rtogs pa'i dus nyid
[\[104a.5\]]na skyes pa ni sngar gnas par rtogs pa ma yin la/_bag chags ni rtogs pa'i yin gyi ma rtogs pa'i ni ma yin te/_bag chags ji lta ba bzhin du 'byung ba'i bde ba la sogs pa ni shes pa kho na yin no/_/rtogs pa'i bag chags yin du zin kyang 'chol bar 'gro ba la
[\[104a.6\]]sogs pa ni ma rtogs kyang 'byung ba yin gyi bde ba la sogs pa ni ma yin te/_ma rtogs pa la sgob pa med pa'i phyir ro zhes bstan pa ni/_bag chags stobs las byung na ni/_/zhes bya ba'o/_/shes pa'i bag chags kyi stobs las byung ba'i shes pa nyid yin na/_shes
[\[104a.7\]]pa'i bag chags las byung ba ni shes pa mthong ba ma yin par bstan pa ni/_bag chags dran dang ngo shes zhes bya ba'o/_/bde ba la yogs pa yang 'tshol bar 'gro ba la sogs pa bzhin du mi shes pa'i ngo bo nyid ma goms pas mi shes pa kho na 'byung bar 'gyur ba
[\[104b\]]
[\[104b.1\]]ma yin snyam du sems pa ni/_gal te dran pa la sogs pa yang zhes bya ba ste/_shes pa ma yin pa'i bdag nyid rgyun gyis 'jug pa nyid brgya lan shes pa'i stobs kyis shes par 'gyur ro zhes bya ba'i don to/_/shes pa'i dus ma gtogs par de yod do zhes bya ba la tshad ma
[\[104b.2\]]cung zad kyang med pa yin te/_'chol bar 'gro ba la sogs pa ni de las gzhan pas rtogs pa yin par bstan pa ni/_snang ba'i spyod yul ni rung ba nyid do/_/mngon sum bzhin du zhes bya ba ni rtogs bzhin pa bzhin du'o/_/dpe yin na ni mngon sum bzhin du ste mngon sum
[\[104b.3\]]lta bu'o/_/don ni zhes bya ba ni dpe can te/_bde ba la sogs pa'o/_/rang gi zhes bya ba ni snang bzhin pa nyid yin te/_de'i gnas skabs na yang zhes bya ba nas so/_/mngon sum dang dran pa dag ces bya bas ni 'dzin pa dang srid pa'i gnas skabs dag la khyad par med pa'o/_/
[\[104b.4\]]dpe yin na ni gsal po dang cig shos dag la khyad par med do zhes bya ba'i don to/_/'on te sngon nyid dang ni zhes bya ba ni 'byung srid pa'i bde ba la sogs pa ste/_dran pas ngo shes pa la ni kha dog dang dbyibs so/_/lkog tu gyur pa 'dzin pa'i phyir/_/zhes bya ba ni lkog tu
[\[104b.5\]]gyur pa nyid du snga ma ma dran pa dang srid pas kyang de 'di'i zhes 'dzin to zhes bya ba'i don to/_/don nyid ces bya ba ni bde ba la sogs pa'am/_kha dog la sogs pa ste mngon sum la ni bde ba la sogs pa'i yul la'am/_gzhan la yang ngo /_/dngos po dag gi rnam
[\[104b.6\]]par dbye ba kho na ci las yin zer ba ni 'on te dngos po dag gi zhes bya ba'o/_/dngos po med pa las zhes bya ba ni med pas so/_/gzhan med do zhes bya ba ni gang gis 'byed pa'o/_/lan ni med pa ni yod pa las 'byed par byed pa ma yin no/_de dag tha mi dad pa'i phyir dngos
[\[104b.7\]]po dag gi yang tha mi dad par 'gyur bar bstan pa ni/_gal te dngos med ces bya ba'o/_/tshad ma tha dad phyir zhes bya ba ni dngos po dang dngos po med pa dag gi dbye ba'o/_/tha dad med par 'dzin zhes bya ba ni/_dngos po dang dngos po med pa dag gcig nyid yin te/_
[\[105a\]]
[\[105a.1\]]dper na mig dang rna ba dag gis gzugs dang sgra dag 'dzin par so sor nges pa yin yang nga kho nas gnyi ga rtogs so zhes bya ba lta bu'o/_/de bzhin du dngos po dang dngos po med pa rtogs pa nges pa yin yang gcig nyid yin no snyam du sems pa ni/_
[\[105a.2\]]gal te mig gi rnam shes kyis/_/zhes bya ba'o/_/so so rang gi tha snyad ni yul so so ba can no/_/bltar rung ba yin zhes bya ba ni gzhan gyis bsgrubs pa'i yan lag can la sogs pa'o/_/de zhes bya ba ni sngar dmigs pa'o/_/de'i bdag nyid can nyid yin
[\[105a.3\]]yang zhes bya ba ni lkog tu gyur pa nyid dngos po'i bdag nyid yin no/_/nus pa nges pa zhes bya ba ni mngon sum ste lkog tu ma gyur pa nyid yin na'o/_/lkog tu gyur pa nyid la ni dran pa nyid yin no/_/don byed par nus pa nye bar ston pa tshad ma'i mtshan nyid dran pa la med par zer
[\[105a.4\]]ba ni lkog tu gyur pa nyid la zhes bya ba'o/_/lkog tu gyur pa nyid rig pa na rjes su dpag pa 'jug pa'i yan lag nyid ma yin par bstan pa ni/_rjes dpag chos can zhes bya ba'o/_/dran pa'i rnam pa la zhes bya ba ni mi gsal ba la'o/_/rnam pa 'di ni zhes bya ba ni
[\[105a.5\]]mi gsal ba'o/_/gang gi phyir bsgoms pa'i stobs las byung ba dang ldan pa'i bde ba la sogs pa ni dran pa bzhin du yin pa de'i phyir rnam shes kyi bdag nyid dang cig car 'byung ba yang ma yin no zhes bya ba nye bar sdud pa ni/_de'i phyir bde sogs zhes bya ba'o/_/goms pa'i 'du
[\[105a.6\]]byed las zhes bya ba ni shes pa bsgom pas so/_/nang gi reg bya'i khyad par zhes bya bas ni bde ba la sogs pa'i rang bzhin gyi ngo bo bstan pa yin no/_/de zhes bya ba ni 'du byed kyi'o/_/de mthong ba las zhes bya ba ni reg bya dang phrad pa'i'o/_/gzhan dag ni phyi rol gyi 'dod pa
[\[105a.7\]]la sogs pa'i don rnams kyi rang gi ngo bo la 'di 'phos pa yang yin la/_snang ba yang yin pa de gang dag gi yin pa de dag ni rang nyid dang phyi rol gyi don gyi rnam pa yang rig par byed pa yin no zhes zer ro/_/de nyid kyi phyir rang nyid kyi rnam pa dang rang la yod pa'i phyi rol gyi rnam
[\[105b\]]
[\[105b.1\]]pa rig pa'i phyir de rnams la don myong bar bshad pa ste grags pa'o zhes bstan pa ni/_don gyi bdag nyid ces bya ba'o/_/gal te don gyi rnam pa can bde ba la sogs pa 'di dag gis dmigs pa ci zhig yin zhe na/_bdag nyid kho na bdag nyid kyis dmigs pa ma
[\[105b.2\]]yin te/_'gal ba'i phyir ro zhes zer ba ni/_dmigs pa nyid ni zhes bya ba smos te/_dmigs pa'i tha snyad kyi yul bde ba la sogs pa der snang ba ste phyi rol gyi don du snang ba zhes bya ba'i don to/_/rigs zhes bya ba ni 'brel pa can yin te nyams su myong ba'i bdag nyid
[\[105b.3\]]yin pa'i phyir ro/_/'bras nyid kyis zhes bya ba ni don gyi 'bras bu shes pas so/_/mig don la mngon du phyogs pa ma gtogs pa'i don la ma yin par bstan pa ni/_don la phyogs par zhes bya ba'o/_/rtogs pa'i don la yang rig pa gzhan ni khyad par byed pa por
[\[105b.4\]]mi 'gyur bar bstan pa ni grub par zhes bya ba'o/_/de las zhes bya ba ni lhan cig snang bzhin pa nyid las so/_/gzhan zhes bya ba ni rtogs pa nyid ma yin pa'o/_/tha dad pa rigs pa las don rig pa nyid du mi 'gyur bar bstan pa ni/_des ni de zhes bya ba'o/_/don
[\[105b.5\]]gcig la 'du ba can gyi shes pas 'dzin pa las nang nyid rtogs pa yin par mi 'grub pa ste sngon po bzhin no/_/nga'i bde ba yin no zhes phyi rol nyid rig pa'i phyir ro snyam du sems pa ni/_'ga' zhig bde sogs phyi rol na/_/zhes bya ba'o/_/shes pa las phyi rol nyid
[\[105b.6\]]yin na/_bde ba la sogs pa la sngon po med pa bzhin du de med kyang shes pa 'byung bar 'gyur ba zhig na 'byung ba ni ma yin no/_/de'i phyir de'i bdag nyid kho na de yin par bstan pa ni/_de'i yang zhes bya ba'o/_/shes pa las phyi rol yin na sngon po dang lhan cig pa nyid yin
[\[105b.7\]]gyi/_ser po bzhin du lhan cig pa ma yin pa ni ma yin zhes bya ba la rigs pa ma yin no zhes bya ba'i 'brel pa ni bde ba la sogs pa zhes bya ba'o/_/shes pa'i dbye ba med na sngon po'i dbye ba med pa ci 'dra ba yin zhes bsam dgos so/_/de tsam lnga rnams las zhes bya ba dang
[\[106a\]]
[\[106a.1\]]'brel pa yin te/_lnga zhes bya ba ni 'byung ba chen po'o/_/'di ltar nga rgyal gyi 'gyur ba'i rnam pa bstan nas rnam pa gzhan bstan pa ni/_blo'i dbang po lnga zhes bya ba ste/_nga rgyal las zhes bya bar sbyar ro/_/gal te bde ba la sogs pa'i ngo bo gtso bo
[\[106a.2\]]yongs su gyur pa rnams kyis kyang bde ba la sogs pa'i ngo bor gyur pa yin no zhes bya ba'i nges pa ci zhig yin snyam du sems pa la/_rnam par 'gyur ba yang rang bzhin gyis zhes bya ba'o/_/shes pa dang tha mi dad pas bde ba la sogs pa de dang lhan cig 'dzin pa ma yin gyi/_'on
[\[106a.3\]]kyang bzung ba'i sngon po las tha dad pa'i phyir ro snyam du sems pa la/_sngo sogs rang bzhin zhes bya ba'o/_/bde ba la sogs pa dang sngon po la sogs pa yang tha mi dad par mi rigs te/_snang ba tha dad pa'i phyir ro zhes bstan pa ni/_tha dad snang can zhes bya ba'o/_/so sor snang ba
[\[106a.4\]]tha dad pa nyid kyi gzhung lugs kyis sbyar ba'i tha mi dad pa mi rigs so zhes bstan pa ni/_bde ba la sogs pa'i ngo bo'i gtso bo'i rang bzhin can nyid do zhes bya ba ga las yin zhes bya bar sbyar ro/_/de bzhin du bde ba la sogs pa kho na zhes bya ba 'di yang ga las yin zhes bya bar sbyar ro/_/
[\[106a.5\]]rgyu las dang rang bzhin las kyang sngon po la sogs pa rnams la dri ba bstan pa yin no/_/rlung sgra nyid du gyur pa dang /_sgra'i rdul phra rab rnams sgra nyid du gyur pa yang zhes bya bar mtshams gcad do/_/rlung gi rdul phra rab rnams kyi sgra phra mo gang yin pa de der 'gyur ro zhes ngag gcig nyid
[\[106a.6\]]yin no/_/de grub pa ma yin no zhes bya ba ni/_'dod pa tsam las ni 'ga'i yang 'grub pa ma yin no zhes bya ba'i don to/_/bum pa'i dpe las 'di yang rigs mthun pa'i rgyu nyid yin na bum pa la sogs pa la dpe 'di las rigs mi mthun pa'i rgyu nyid du sgrub par byed pas 'gal
[\[106a.7\]]ba yin par bstan pa ni/_'bras bu gang ji snyed pa zhes bya ba ste/_gang gi phyir lhan cig pa ma yin pa'i rigs mtshungs pa'i rgyu ma yin no/_/'on te de'i 'og tu khyed sgrub byed la yang phyin cig log tu sgrub pa yin no zhes zer ba ni 'on te thams cad nyid ces bya ba'o/_/mig
[\[106b\]]
[\[106b.1\]]mngon pa ni rang bzhin gyi ngo bo'i mngon par mi gsal ba ni rnam par 'gyur ba'i ngo bo yin no zhes zer ba ni/_mngon par gsal ba dang zhes bya ba'o/_/phyi rol gyi bud med la sogs pa dang lhan cig pa'i bde ba la sogs pa'i blo la snang bzhin pa goms pa'i khyad par
[\[106b.2\]]gyis khyad par du byed kyi phyi rol ni ma yin te/_de las tha mi dad pa ste khyad par med pa la ni bde ba la sogs pa la yang khyad par can du mi 'gyur te de bzhin kho na yin par bstan pa ni de'i khyad par zhes bya ba ste chos lhag pa'i khyad par ro/_/de kho na ma yin par zhes bya ba
[\[106b.3\]]ni phyi rol pa ma yin pa'o/_/goms pa'i khyad par du byas pa'i bde ba la sogs pa ni goms pa las byung ba yin gyi phyi rol ma yin no zhes rgyu'i dbye ba bstan pa yin no/_/yul gyi dbye ba las 'di dag gi rang bzhin tha dad par bstan pa ni/_phyi rol yin na zhes bya ba'o/_/
[\[106b.4\]]blo dang lhan cig pa'i bde ba la sogs pa tha mi dad pa nyid du nges par 'dzin pa ni bden mod kyi/_yang bde ba la sogs pa'i ngo bo de'i rang bzhin de yang bde ba la sogs pa'i ngo bo nyid yin pas grub pa bsgrub pa ma yin te/_sems pa can gyi ngo bo ma grub pa'i phyir ro snyam du
[\[106b.5\]]sems pa la/_phyi rol gyi ngo bo ma yin par bstan pa ni/_gal te blo yang bde sogs kyi/_/zhes bya ba ste/_cig car 'dzin pa la 'gal ba nyid med pa'am/_phyi rol gyi khyad par la khyad par gyi'o/_/bde ba la sogs pa sems can ma yin du zin kyang /_phyi rol nyid ni
[\[106b.6\]]dmigs pa'i yul kho na ma yin no zhes zer ba la/_da ni phyi de zhes bya ba'o/_/yang nas yang du zhes bya ba ni rgyun gyis 'jug pa'o/_/'brel pa ma yin pa ni bde ba la sogs pa nyid ma grub na gtso bo'i rnam par 'gyur ba nyid mi 'grub pa'i phyir ro/_/de nyid yin par nges
[\[106b.7\]]zhes bya ba ni gtso bo yongs su gyur pa nyid du nges pa'o/_/de yongs su gyur pa nyid grub pa yin yang de'i ngo bo nyid rtogs par nus pa ma yin te/_gzhan nyid du mthong ba'i phyir ro zhes bstan pa ni me yongs su gyur pa'i rang bzhin yin pa zhes bya ba'o/_/bde ba la sogs pa'i
[\[107a\]]
[\[107a.1\]]blo ni de ma yin pa'i ngo bo sgra la sogs pa la 'dzin byed du mi 'gyur ro zhes bya ba gzhan du mi 'thad pas bde ba la sogs pa grub po snyam du sems pa la/_gal te rigs ni zhes bya ba'o/_/sgra la sogs pa bde ba la sogs pa nyid ma
[\[107a.2\]]yin na/_blo ni 'dzin byed ma yin zhing 'bras bu yang ma yin la/_de'i rnam pa can gyi 'bras bu nyid kho na 'dzin byed nyid dang rang gi rnam pa'i 'dzin byed nyid ni gzung bya nyid yin te/_de med na der yang mi 'gyur ro zhes bya ba yang mi rigs te/_skyes bu 'bras
[\[107a.3\]]bu ma yin yang 'dzin byed nyid dang sgra la sogs pa rgyu ma yin pa yang gzung bya nyid du mthong ba nyid kyi phyir ro zhes zer ba la/_rgyu dang 'bras bu gsal zhes bya ba'o/_/gal te blo dang sgra la sogs pa dang /_bde ba dag 'bras bu dang rgyu dag gzung ba dang 'dzin pa nyid
[\[107a.4\]]yod pa'i yin pa de lta na gzhan la yang ste/_bdag la gzung ba dang 'dzin pa de nyid yod pa de'i phyir 'bras bu dang rgyu nyid du 'gyur ro zhes sbyor bar byed pa ni ci'i phyir zhes bya ba la sogs pa'o/_/'dis ni thal bar 'gyur ba ni dngos su de las bzlog pa ni shugs
[\[107a.5\]]kyis bstan pa yin la/_rgyu dang 'bras bu min pa'am zhes bya ba'i rnam par dbye ba la ni bzlog pa dang thal bar 'gyur yang dngos su yin no/_/yod na'am zhes bya ba ni 'bras bu dang rgyu nyid na'o/_/gzhan la'ang zhes bya ba ni bdag la'o/_/de ni zhes bya ba ni 'bras bu dang
[\[107a.6\]]rgyu nyid du 'gyur bar brjod pa'o/_/de bstan pa ni yang na rgyu dang 'bras bu dag ces bya ba'o/_/yang na rgyu dang 'bras bu yin pa'am zhes bya ba ni bzlog pa yin te/_gzung ba la sogs pa nyid med pa'i phyir 'bras bu la sogs pa nyid med par brjod pa nyid yin no/_/yod
[\[107a.7\]]na'am zhes bya ba ni gzung ba nyid de 'bras bu la sogs pa nyid na'o/_/de ni zhes bya ba ni 'bras bu la sogs pa nyid do/_/dngos po de las gzhan la yang de bdag la'o/_/bdag la yang 'gyur ba zhes bya ba ni thal bar 'gyur ba'o/_/de'i phyir zhes bya ba ni blo la gnas pa nyid
[\[107b\]]
[\[107b.1\]]rig pa'i phyir ro/_/sngon po la sogs pa bzhin du bde ba la sogs gzung ba yang rig pa'i bdag nyid kho na yin te/_de ma yin pa'i ngo bos mi rig pa'i phyir ro zhes bstan pa ni/_gang gi rang bzhin myong ma yin/_/zhes bya ba'o/_/rig pa nyid kyang de'i khongs su
[\[107b.2\]]gtogs pa nyid yin te phyi rol ma dmigs pa'i phyir rigs pa'i bdag nyid kho nar 'gyur la sngon po la sogs pa ni rig pa'i khongs su gtogs pa yin yang phyi rol yin te/_phyi rol gyi don byed par nus pa'i phyir ro zhes bstan pa ni/_phyi rol nyid la tshad ma med pa'i phyir
[\[107b.3\]]zhes bya ba'o/_/bde ba la sogs pa rnams ni phyi rol gyi ngo bo'i rjes su mthun pa rig pa ma yin no zhes gang bstan pa de nyid bshad pa ni/_bde ba la sogs pa'i rnam pa ni zhes bya ba'o/_/blo la gnas pa'i bde ba la sogs pa dang sems pa can rig par byed pa ni shin tu nye ba
[\[107b.4\]]du ma yang gcig bzhin du snang ba ma yin nam snyam du sems pa ni/_gal te de rang bzhin min pa zhes bya ba'o/_/myong bas zhes bya ba ni nye bar gyur pa'o/_/rig pa las tha dad pa'i blo'i gzhung lugs ni tshad ma'i rjes su 'gro ba ma yin pa de'i phyir bcom ldan 'das chos kyi
[\[107b.5\]]grags pas/_mngon sum dran pa'i rnam pa can/_/myong ba ma gtogs 'dir blo gang /_/zhes bya ba gsungs so/_/sgom pa grub pa na zhes bya ba ni bde ba la sogs pa dang /_de sgrub pa la btang snyoms bsgom pa thob pa na'o/_/cha tsam spong bar mthong ba'i phyir/_/zhes bya
[\[107b.6\]]ba ni bde ba dang sdug bsngal gong nas gong du spong ba mthong ba'i phyir rig pa gzhan kho na bde ba dang sdug bsngal dang 'brel pa dang bral ba yin no/_/de bzhin du zhes bya ba ni bde ba dang sdug bsngal las grol ba'o/_/bde ba dang sngon po la sogs pa dang /_sems pa can gang
[\[107b.7\]]du gzugs brnyan gyi sbyor bas 'dres pa de blo ma yin nam snyam du sems pa la bde ba dang sngon po la sogs pa 'dres pa nyid kyi sems pa can gcig nyid yin gyi de'i gzhir gyur pa'i blo gzhan dmigs pa ma yin par bstan pa ni/_de dang de don la brten nas zhes bya ba'o/_/
[\[108a\]]
[\[108a.1\]]blo dang bde ba dang rig pa rnams chu dang 'o ma bzhin du shin tu 'dres pa ni tha dad par ma dmigs pa yin gyi/_tha mi dad pa nyid kyis ni ma yin pa ma yin nam snyam du sems pa ni/_lcags gong dang ni me bzhin dang /_/zhes bya ba'o/_/tha mi dad par
[\[108a.2\]]rig kyang tha dad par rnam par gzhag pa yin na/_tha mi dad par rnam par gzhag pa med pa'i phyir tha dad par yang rnam par gzhag par mi 'gyur ro zhes bstan pa dang /_de lta yin na dngos kun la/_/zhes bya ba'o/_/tha mi dad par rig pa la tha mi dad par rnam par gzhag
[\[108a.3\]]par mi byed pas/_tha mi dad pa nyid nyams par 'gyur ba ni ma yin nam/_de ji ltar tha dad pa nyams pa yin snyam du sems pa la/_tha dad med min gcig yin no/_/zhes bya ba ste/_tha mi dad par rnam par 'jog par byed pa'i tshad ma yod na de las bzlog pa tha dad par
[\[108a.4\]]rnam par 'jog par byed par 'gyur gyi gzhan du ni ma yin no zhes bya ba'i don to/_/tha mi dad pa'i snang ba ni tha dad pa la tha dad pa'i snang ba dang /_tha dad pa'i snang ba ni yang tha dad pa la tha mi dad pa'i snang ba khyab par byed pa 'gal ba yin par bstan pa ni/_sdug bsngal dkar sogs tha
[\[108a.5\]]dad snang /_/zhes bya bas/_tha mi dad pa la tha dad pa la khyab par byed pa 'gal ba yin par bstan to/_/sems las byung ba reg pa dang sems pa la sogs pa sems las byung ba thams cad ni bde ba la sogs pa bzhin du tha dad par mtshon pa ma yin par 'gyur ba
[\[108a.6\]]zhig na/_de dag tha dad pa ma yin par ma yin nam/_de'i phyir tha dad pa la tha mi dad pa'i rigs pa ni khyab par byed pa 'gal ba ma yin te/_khyab pa ma grub pa'i phyir ro snyam du sems pa la bsgribs pa rnams gcig gi tshe nye bar mtshon pa na gsal ba ste/_bde ba la
[\[108a.7\]]sogs pas rgyun la rgyu la sgrib par byed pa med na tha dad par nye bar mtshon pa nyid yin pa'i phyir khyab pa grub bo zhes bya ba'i don to/_/sems dang sems las byung ba yang tha mi dad par rig pa'i yul yin pa'i phyir mthun pa'i phyogs nyid yin par bstan pa ni/_de ltar
[\[108b\]]
[\[108b.1\]]khas len pa ma yin zhes bya ba'o/_/tshor ba la sogs pa ni bde ba la sogs pa ste/_sogs pa'i sgras ni rnam par dpyod pa la sogs pa'o/_/gzhan gyi tshe zhes bya ba ni sgrib par byed pa med na'o/_/rnam par rtog pa med pa'i sems la rgyu mtshan 'dzin pa'i bdag nyid kyi
[\[108b.2\]]'du shes yod pa ma yin yang /_sems thams cad la sems pa la sogs pa rnams med pa ma yin pa ma yin nam snyam du sems pa ni/_gal te mtshan mar 'dzin pa la sogs pa zhes bya ba'o/_/lta ba 'khor bas rab zab pa'i/_/phrag dog chu bos yongs 'khrul pas/_/
[\[108b.3\]]skye bo rnams ni ma rgyal na/_/rgyal ba can gzhan su zhig yin/_/blang dang dor bya'i de nyid kyi/_/thabs dang bcas par rig mdzad pa/_/gang de tshad ma nyid 'dod kyi/_/thams cad rig mdzad ma yin no/_/zhes bya bas rnal 'byor pa'i shes pa gsungs pa yin par
[\[108b.4\]]bstan pa ni rnal 'byor shes pa sngar bshad pa zhes bya ba'o/_/de yang mi rtag pa dang stong pa nyid la sogs pa spyi'i chos nyid la dmigs pa yin gyi mngon sum ma yin te/_rtogs pa yin pa'i phyir ro snyam du sems pa la/_mngon sum nyid du bsgrub pa'i ched du rtogs
[\[108b.5\]]pa med pa nyid yin par bstan pa ni/_gsal ba nyid du snang ba yin/_/zhes bya ba ste/_chos nyid ni chos las tha dad pa ma yin te/_chos nyid de lta bu yin par rjes su dpag pas ji lta ba bzhin du rtogs pa yin no zhes bya ba'i don to/_/gsal ba nyid kyi phyir sngon po mthong
[\[108b.6\]]ba bzhin du rtog pa med pa yin par bstan pa ni/_rtog pa'i dra ba rnam bsal bas/_/zhes bya ba ste/_gal te yang 'u bu cag gi stong pa nyid la sogs pa ni thams cad yod par nges bzhin par brtags pa yin gyi rnal 'byor pa rnams kyi ni ma yin no zhes bya ba'i don to/_/
[\[108b.7\]]ci las yin zhe na/_sgom byung yin zhes bya ba'o/_/de dag gi bsgoms pa'i stobs las chos thams cad stong pa yongs su snang ba yin zhing /_de ltar mthong ba nyid thar pa nyid ces bya ba'i don to/_/med pa'i yul can yin yang zhes bya ba ni zad par sa la sogs pa'i yul
[\[109a\]]
[\[109a.1\]]can no/_/don dang dbang po la sogs pa'i tshogs pa bzhin du bsgom pa yang rnam shes gsal bar byed pa yin par bstan pa ni/_'dod 'jigs mya ngan gyis zhes bya bas brlams par byas pa dang /_rkun po'i rmi lam dang de la sogs pas nye bar
[\[109a.2\]]gtses pa'i sems dang ldan pa rnams yang dag pa ma yin pa yang zhes bya bas/_don gyi nus pa nyid med pas bsgom pa'i nus pa nyid gsal ba yin no/_/de lta yin dang zhes bya ba ni grags pa'i dpe yin no/_/rtog pa med pa dang cig shos dag gsal ba dang cig shos
[\[109a.3\]]nyid du snang ba nyid kyis 'gal ba yin par bstan pa ni/_rnam par rtog dang rjes 'brel ni/_/zhes bya ba'o/_/'dod pas myos pas nye bar bslad pa ni rmi lam bzhin du gsal ba nyid kyi rgyu ma yin nam/_bsgom pa ni ma yin no snyam du sems pa las rmi lam na yang zhes bya ba ste/_
[\[109a.4\]]nye bar bslad par khyad par med pas mi gsal ba'i snang ba'i shes pa rmi lam du mi 'ga' yang mi 'gyur ro zhes bya ba'i don to/_/don ldan zhes bya ba ni gsal bar snang ba'o/_/yul gyi stobs kyis zhes bya ba ni nye bar bslad pa dag nye bar mtshon pa yin no/_/'dod pas myos pa
[\[109a.5\]]la sogs pas ni bsgom pas gzhan du mthong ba nyid gzhan du snang ba yin gyi shin tu med bzhin pa ni ma yin nam snyam du sems pa la/_med bzhin pa yang rnam par rtog pas bzung na bsgom pas gsal bar 'gyur bar bstan pa ni/_mi gtsang zad par zhes bya ba'o/_/stong
[\[109a.6\]]pa nyid la sogs pa'i yul can ni de kho na nyid la byed pa yin gyi/_gzhan ma yin par bstan pa ni de kho na nyid yid la byed pa ma yin zhes pa'o/_/bsgoms pa tsam gyis rnal 'byor pa ma yin la/_phyi rol bzhin du rigs pa sems pa sngon du 'gro ba can gyi bsgom pa ni rnal 'byor
[\[109a.7\]]pa'i rgyu mtshan yin gyi/_rigs pa med pa'i don la ma yin par bstan pa ni/_bsgoms pa tsam gyis ni zhes bya ba ni/_/zhi gnas ni sems rtse gcig pa yin zhing /_lhag mthong ni shes rab yin te/_de dag gi zung du 'jug pa nyid don ji lta bzhin gyi shes pa yin gyi/_
[\[109b\]]
[\[109b.1\]]thams cad tshad ma ma yin par bstan pa yin te/_shes rab ni chos la rnam par dpyod pa'i mtshan nyid can yin pa'i phyir ro/_/'bras bu'i don du zhes bya ba ni rdzu 'phrul gyi ched du ste/_nam mkha' las sar lhag par mos pas 'gro ba yin no/_/sa la sogs pa'i cha 'ga'
[\[109b.2\]]zhig mthong ba bsgom bzhin pa na ma lus par 'gyur ba ma yin nam chos la sogs pa'i ni cha 'ga' zhig de ltar snang ba ni ma yin na/_gang gis bsgom pa la snang bar 'gyur snyam du sems pa la/_brtags pa la bsgom pas gsal bar byed pa yin no zhes bya ba de
[\[109b.3\]]dag tsam ni de nyid yin te/_mthong ba'i dus na bsgom pa la nus pa med pa nyid dang /_bsgom pa'i dus na yang mthong ba med pa'i phyir/_snga na yod pa la dgos pa med par bstan pa ni/_de phyir yang dag yang dag min/_/zhes bya ba'o/_/mthong ba'am ma mthong ba zhes bya ba ma grub
[\[109b.4\]]pa'i tshig yin te/_dgos pa med pa'i phyir med par yang bsgom pas gsal por 'gyur ro zhes 'grel pa las de bstan pa ni/_yod pa 'ba' zhig ces bya ba'o/_/brtag pa tsam bsgom pas gsal por byed pa yin na/_gtso bo dang bdag la sogs pa yang gsal
[\[109b.5\]]por 'gyur snyam du sems pa la/_de la zhes bya ba ni brtags pa ni mi gsal ba la'o/_/sngar dpyad dngos po ni bden pa bzhi'i ngo bo'o/_/gang gi yin pa de dang ldan pa yin pa'i slu ba med pa can te/_mngon sum yin gyi bdag la sogs pa'i yul can ma yin par
[\[109b.6\]]bstan pa ni/_lhag ma zhes bya ba ste/_rmi lam gyi shes pa lta bu'o zhes bya ba'i don to/_/'ga' zhig la zhes bya ba ni nges pas te thun mong ma yin pa'o/_/gnas pa min pa ji ltar 'gyur/_/zhes bya ba ni gnas pa min pa min pa nyid ces bya ba'i don to/_/don mthong
[\[109b.7\]]ba la gnod pa med do zhes bya ba 'di ni dbang po las 'das pa nyid kyi phyir nges par gzung ba dka' ba yin no zhes zer ba ni ji ste 'di zhes bya ba'o/_/de bzhin gshegs pa'i rjes su dpag pa ni don mthong ba nyid kyi phyir/_gnod par byed pa yin te mi bslu ba las shes pa
[\[110a\]]
[\[110a.1\]]yin no zhes bstan pa ni/_de bzhin gshegs pa'i zhes bya ba'o/_/bdag la sogs pa'i yul la shes pa dang /_tshig la yang 'u bu cag la sogs pa the tshom za ba'i phyir de'i mtshan nyid kyi tshad ma ma yin pa nyid yin par bstan pa ni/_dbang po
[\[110a.2\]]las 'das pa las zhes bya ba'o/_/phyin ci log pa'i mtshan nyid kyang /_rnal 'byor pa'i shes pa la gnod pa byed pa ma yin par bstan pa ni/_rnal 'byor pa'i shes pas kyang zhes bya ba'o/_/de'i tshig ni bdag la sogs pa'i tshig go/_/de'i rgyu shes pa ni gnod pa nyid
[\[110a.3\]]do/_/'di zhes bya ba ni rgol ba'o/_/phrad bya ma yin pa la bstan bcos don dang ldan pa ma yin par khas len na/_tshad ma nyid kyi rgyu mtshan mi bslu ba med pa'i phyir dang /_mngon du byed pa ma yin pa'i phyir dang /_nges pa med pa'i phyir don gyi nges pas rtogs pa ba
[\[110a.4\]]la the tshom za ba yin gyi tshad ma ma yin par bstan pa ni gal te dbang po las 'das pa'i don zhes bya'o/_/cig shos kyis zhes bya ba ni mngon sum la sogs pa rnams kyis so/_/gzhan gyi slu ba la rung ba nyid du rjes su rjod par byed par 'gyur ro snyam du sems pa
[\[110a.5\]]ni mi srid pa'i phyir ro zhes bya ba'o/_/rnal 'byor pa'i shes pa la yang rjes su rjod par byed par ci'i phyir mi 'gyur ba bstan pa ni/_rnal 'byor pa'i shes pa yang zhes bya ba'o/_/rnal 'byor pa ni 'ga' yang med kyi rig byed kho na rig par byed pa yin pa de'i phyir
[\[110a.6\]]rjes su rjod pa ma yin no zhes zer ba ni/_rnal 'byor pa'am rig byed ces bya ba ste/_'am gyi sgra ni nges par gzung ba'o/_/ci las she na rang bzhin gyis grub ces bya ba ste/_skyes bus byas pa ma yin pa'o/_/rang bzhin gyis grub ces bya ba nas gtan la phebs pa zhes bya ba'i
[\[110a.7\]]bar du'am yod na ni zhes bya ba'i bar du rgol ba yin no/_/dngos 'dir tshad ma ni de ltar 'u bu cag la sogs pa rnams la ni mi srid do zhes bya ba ni lan yin no/_/mi bslu ba can nyid kyis rjes su rjod par byed pa po yin par ni mi rigs te/_des gsungs pa yin pa'i
[\[110b\]]
[\[110b.1\]]phyir dang /_'u bu cag la sogs pas sngar ma shes pa'i phyir ro zhes dogs pa sngon du song bas bstan pa ni 'on te de don gnyer zhes bya ba'o/_/sdug bsngal spangs pa ni rgyu spangs pa las so/_/de'i rgyu mtshan bstan pa ni/_/bdag dang bdag gir 'dzin ldan
[\[110b.2\]]pas/_/zhes bya ba'o/_/sdug bsngal dang bde ba dang gzhan yang grub pa ma yin nam/_ji ltar de med pa bde ba'i mchog yin te/_de dang ldan pa med pa'i phyir ro snyam du sems pa la/_gal te rtag tu zhes bya ba ste/_sdug bsngal med par rigs gcig sems rgyun chad
[\[110b.3\]]pa ma yin par rgyun du byed do zhes bya ba'i don to/_/sems kyi rgyun chad pa'i mya ngan las 'das pa tshad ma dang ldan pa ma yin par bstan pa ni mar me shi bar gyur pa bzhin zhes bya ba'o/_/sems gtan du rgyun chad pa med pa'i don bstan pa ni/_sreg dang gcod la sogs
[\[110b.4\]]pa yis/_/zhes bya ba'o/_/rnam par 'byed pa las ni shes rab las so/_/'dor ba'i rgyu mtshan skyon mthong ba nyid ni sdug bsngal thams cad las grol ba'i sems kyi rgyun la yod pa ma yin par bstan pa ni/_gal te skyo bas zhes bya ba'o/_/chos thams cad stong pa
[\[110b.5\]]nyid kyi phyir skyo ba dang cig shos kyis dbye ba yod pa ma yin par bstan pa ni/_mnyam pa nyid ni mthong ba zhes bya ba'o/_/btang snyoms bsgom pa phul du byung bas bkres pa la sogs pa'i sdug bsngal spangs pa dang ldan pa rab tu dga' ba khyad par can skyes
[\[110b.6\]]pa'i dran pa goms pas gsal ba thob pa'i yid kyis/_sngon gyi gnas rjes su dran pa'i phyir 'bad rtsol dang ldan pas las dang 'bras bu rig par bstan pa ni/_skye ba gzhan sogs zhes bya ba'o/_/'bras bu'i khyad par gyi shes pas rgyu'i khyad par gyi shes pa 'das pa la
[\[110b.7\]]sogs pa'i yul can ni bsgom pa la gsal bar 'gyur bar bstan pa ni/_rgyu dang 'bras bu'i dngos po ni zhes bya ba'o/_/rnam pa thams cad rig pa la rgyu mtshan bstan pa ni/_dngos po'i bdag med rtogs pa na/_/zhes bya ba'o/_/rang gi rtogs pa'i rjes su 'brang
[\[111a\]]
[\[111a.1\]]ba'i bsgom pa med na mi 'byung bar bstan pa ni/_bsgom pa'i shes pa'ang zhes bya ba'o/_/bsgoms pa las byung ba'i yod pa'i don la slu ba med pas ma gus pa'i yul ma yin par bstan pa ni/_yod pa'i don la zhes bya ba'o/_/'phags pa
[\[111a.2\]]nyan thos kyi 'dod chags dang bral ba nyid yin la/_dran pa goms pa la sogs pa la gsal ba med pa'i phyir rnam pa thams cad mthong ba med par bstan pa ni/_bag chags dang bral ba zhes bya ba'o/_/zag pa med pa'i sems kyi rgyu can la sogs pa 'dor ba'i rgyu mtshan gyi skyon
[\[111a.3\]]mthong ba med pa'i phyir de rnams la yang yod pa nyid du bstan pa ni/_nyon mongs med pa'i zhes bya ba'o/_/nyon mongs pa med pa'i gnas skabs kyi sems la gus pas 'jug pa ni de las ma gus pas 'di lhag pa ci zhig 'dod pa yin te/_de las gzhan pa'i gya nom pa med pa'i phyir ro zhes bstan pa ni/_
[\[111a.4\]]gal te rtogs pa zhes bya ba'o/_/kho bo cag gi 'dod pa zhes bya ba ni btang snyoms la mngon par dga' ba'i bsgoms pa las skyes pa zag pa med pa phul du byung ba dang ldan pa rgyun mi 'chad pa'i yid bde ba lhag ma med pa'i mya ngan las 'das pa'i ming can ni 'dod pa yin no
[\[111a.5\]]zhes bya ba'i don to/_/dran pa goms pa dang 'bras bu'i khyad par las skye ba nyung zad kyi rgyu'i khyad par rtogs pa yin yang /_thams cad rig pa ma yin nam zhes zer ba ni/_'on te ji ltar zhes bya ba'o/_/yod pa srid kyang de'i shes pa'i shes bya la rtog pa dang bral ba
[\[111a.6\]]rnams kyis ji ltar rtogs pa yin zhes zer ba ni de la mi bslu bya zhes bya ba'o/_/'dod chags dang bral ba nyid kyi khyad par dang thams cad mkhyen pa nyid ni 'gal ba yin te/_pha rol gyi 'dod chags rig pa nas 'dod chags dang bcas pa nyid du thal bar 'gyur ro zhes zer ba ni/_
[\[111a.7\]]thams cad rig pa zhes bya ba la sogs pa'o/_/srid par bstan pa ni/_thabs ni rnam pa du ma dag_/ces bya ba'o/_/gnyi ga srid pa na 'dod chags dang /_'dod chags dang bral ba dag phan tshun gegs byed na/_chags pa ma yin zhing chags pa dang bral ba ma yin
[\[111b\]]
[\[111b.1\]]par 'gyur gyi/_'dod chags dang ldan pa ni ma yin par bstan pa ni/_gcig gis kyang zhes bya ba'o/_/rnam pa med par rig na 'dod chags dang bcas pa nyid ma yin par bstan pa ni/_logs na gnas par zhes bya ba'o/_/rnam pa dang bcas pas rig pa
[\[111b.2\]]na de dang ldan pa nyid yin no zhes zer ba ni/_'on te bdag nyid thams cad ces bya ba'o/_/de zhes bya ba ni 'dod chags dang bcas pa'o/_/de nyid kyis zhes bya ba ni rang rig pas so/_/de'i bdag nyid kyis zhes bya ba ni rang rig pas so/_/'dod chags rig pa tsam ni 'dod
[\[111b.3\]]chags dang ldan pa ma yin gyi/_'o na ci zhe na/_de'i bag chags yod pas de'i bya ba byed pa yin par bstan pa ni/_chags sogs kyis zhes bya ba'o/_/rnam 'gyur bar zhes bya ba ni mi 'gyur zhes bya ba dang 'brel to/_/ci las she na gzhan la gnas pa'i zhes bya ba smos so/_/
[\[111b.4\]]rang gi bag chags las byung ba de phyed pa la/_gzhan gyi bag chags las byung ba ni grub pa la nye bar gnas pa yin pa ni/_so so'i skye bo lta bur 'dod chags dang bral ba la zhes bstan pa ni/_gzhan gyi bag chags las byung ba zhes bya ba'o/_/'dod chags kyi
[\[111b.5\]]rang gi ngo bo rig pa'i 'bras bu ba spu ldang ba la sogs pa yin gyi/_bag chags kyi 'bras bu ma yin pa ma yin nam zhes zer ba ni/_gal te rang gi ngo bo zhes bya ba'o/_/bag chags dang bcas pa'i 'dod chags rigs pa'i 'bras bu yin gyis/_'dod chags tsam gyi 'bras
[\[111b.6\]]bu ma yin par zer ba ni/_lus rnam par 'gyur ba zhes bya ba'o/_/gzhan gyi sems rig pa goms pa la/_gzhan 'dod chags kyang yod pa'i phyir bag chags ji ltar ma yin pa bstan pa ni/_gal te gzhan gyi sems zhes bya ba'o/_/gzhan gyi 'dod chags
[\[111b.7\]]rtogs par byed pa'i rtags kyi khyad par ni 'bras bu'i ngo bo goms pa yin gyi/_'dod chags ni ma yin par bstan pa ni/_go bar byed pa zhes bya'o/_/shin tu mthar phyin pa ni goms pa'o/_/rtags can gyi khyad par la 'brel pa nyid kyis rtags kyi khyad par goms pa yin na/_
[\[112a\]]
[\[112a.1\]]de la de yod pa kho na ma yin nam snyam du sems la/_yod kyang zhes bya ba smos te/_gzhan gyi bag chags kyis bskyed bya'i 'dod chags rig pa yin pa'i phyir skyon med do zhes bya ba'i don to/_/mi gtsang ba'i ro yang dbang po las skyes pa'i shes pas rtogs bya ma yin
[\[112a.2\]]gyi/_'o na ci zhe na yid kyis so/_/de lta na yang dag byed ma yin na/_thams cad de ltar 'gyur la/_gsal ba dang cig shos dag nyid kyi rnal 'byor pa dang cig shos dag gi khyad par yin gyi gzhan du ni ma yin no zhes bstan pa ni/_mi gtsang sogs zhes bya ba'o/_/bgrod par mi bya ba zhes
[\[112a.3\]]bya ba ni ma'am sgyug mo la 'gro ba ni bgrod par mi bya ba la 'gro ba'o/_/gal te yongs su 'gyur ba ma yin pa dang ldan pa nges par rtogs par 'gyur na/_rnam par rtog pa yang rtogs par mi byed par bstan pa ni/_'on kyang bstan bcos kyi zhes bya ba'o/_/tha snyad la yang zhes bya ba ni 'gro ba la yang
[\[112a.4\]]ngo /_/'di yin te zhes bya ba ni 'bras bu'i 'o/_/rnam par 'gyur ba'i zhes bya ba ni khyad par ro/_/'di 'dra ba'i snga ma ni dang po ste de ma thag pa'i zhes bya ba'i don to/_/rgyu 'di'i 'bras bu kha cig ni brgyud nas yin la/_kha cig ni dngos su yin zhes ci las yin snyam du sems pa la/_gang gis 'di la
[\[112a.5\]]zhes bya ba smos te/_rgyu'i lhan cig byed pa rnams med pa de'i phyir brgyud pas yin gyi/_gang gis yod pa yin pa de'i phyir gzhan du zhes bya ba'i don to/_/gzhan gyi sems rtogs zhes bya ba ni thams cad mkhyen pa'o/_/lugs kun zhes bya ba ni gzhan gyi thams cad mkhyen pa grub pa'i
[\[112a.6\]]lugs dang /_de sun dbyung ba'i lugs rnams kyang ste/_gzung bya'i don la shes pa gsal ba'i rnam pa nyid gzhan du zhes bya ba'i don yin no/_/yul gyi rnam pa gsal ba nyid med pa'i phyir tshad ma ma yin pa ste/_mngon sum ma yin zhes bya ba ni gnas skabs las so/_/dran pa dang zhes bya
[\[112a.7\]]ba ni rtog pa dang bcas pa'o/_/gzhan gyis rig pa zhes bya ba ni rig par bya ba yin pa'i phyir zhes bya ba dang sbyar ro/_/de nyid kyi tshe zhes bya ba ni rig pa'i dus nyid rig pa'i bdag nyid kyis bskyed pa'i phyir ro/_/de nyid kyis zhes bya ba ni 'das pas so/_/mi 'dod ces bya ba ni rtog pa'o/_/ci las rnam par
[\[112b\]]
[\[112b.1\]]rtog pa med pa yin zhes zer ba la/_lkog tu gyur zhes bya ba'o/_/'di yang ci las she na/_de nyid kyi zhes bya ba'o/_/rnam par rtog pa mngon par 'dod pa'i shes pa gcig po rang rig pa'i bya ba dang ldan pa ma yin nam/_don gyi yul la rtog pa nyid gzhan gang yin snyam du sems la/_rnam par rtog pa
[\[112b.2\]]bzhin du don gyi yul nyid du rtog pa yin par bstan pa ni/_sgra'i don de la rung ba nyid ni de la 'dzin pa yin te/_de la ste don la de ni ste rtog pa yin la/_de la 'dzin pa nyid du rung ba ma yin pa rnam par dbye ba'o/_/don gyis go ba'i shes pa gzhan gyi rang gi ngo bo rig pa yin pa de'i phyir rnam par rtog pa'i
[\[112b.3\]]yul nyid yin par bstan pa ni/_'on te don gyis go bas zhes bya ba'o/_/ma grub pa'i rang gi ngo bo don gyis go bas rtogs par byed pa yin zhes zer ba la thug pa med do zhes bya ba'o/_/mngon sum gyis grub na ni zhes bya ba ni mngon sum gyi ngo bo des grub na ste lkog tu gyur pa nyid ma yin pa zhes bya
[\[112b.4\]]ba'i don to/_/'di nyid ces bya ba ni lkog tu ma gyur pa'i ngo bo'o/_/shes pas ci zhig bya ba rgyus so/_/mig la sogs pa'i byed pa tsam ni ma yin gyi/_'on kyang de'i bskyed bya'i shes pa ma yin nam zhes zer ba ni rna ba la sogs pa'i 'jug pa zhes bya ba'o/_/ji ltar shes zhes bya ba ni
[\[112b.5\]]mig la sogs pa'i byed pa de'i bskyed bya lkog tu ma gyur pa'i ngo bo las ma gtogs pa ni/_mngon sum la sogs pa'i yul ma yin no zhes bya ba'i don to/_/gal te bsgoms pa las skyes pa yang mi bslu ba'i phyir mngon sum gyi tshad ma yin na rmi lam gyi shes pa yang rmi lam gyi don la mi
[\[112b.6\]]bslu ba'i phyir tshad ma yin no zhes zer ba ni/_gal te bsgom pa'i zhes bya ba'o/_/'khrul pa'i shes pa ni smig rgyu la chur zhes bya ba'o/_/kun rdzob tu yod pa zhes bya ba ni yan lag can la sogs pa rnams la shes pa zhes bya ba ni gnas skabs pa'o/_/mngon sum ltar snang ba ci las she na/_
[\[112b.7\]]don gzhan ni gzugs la sogs pa gzhan yan lag can la sogs pa'o/_/der zhen pas 'jug pas gang las yin zhes bya ba'o/_/gal te bum pa zhes bya ba la sogs pa'i shes pa yan lag can gyi yul can yin pa'i phyir ci'i phyir mngon sum ma yin zhe na/_yan lag can ni zhes
[\[113a\]]
[\[113a.1\]]bya ba'o/_/rjes su dpag pa'i shes pa 'di yang zhes bya ba ni rtags kyi shes pa ste/_bsgrub bya med na mi 'byung ba'i shes pa'o/_/kha cig tu ni zhes bya ba ni goms pa med na'o/_/smig rgyu la chu dang bcas pa can gyi shes pa dag gzhan dbang po las skyes pa dang /_
[\[113a.2\]]zhen pa'i bdag nyid kyi 'khrul pa med pa can du yang 'dod pa'o/_/dbang po las skyes pa ma yin pa nyid kyi khyad par gyis ni dbang po dang don 'brel pa las byung ba nyid kho na rnam par gcod par 'gyur yang rjes dpag rjes su dpag nas byung ba zhes bya ba nas/_'dod pa las byung zhes bya ba
[\[113a.3\]]nas/_'dod pa las byung zhes bya ba'i bar du dpe brjod pa yin no/_/rnam par rtog pa'i dbye ba brjod pa'i dgos pa bstan pa ni/_dbang skyes min pa zhes bya ba'o/_/snga ma gnyis la dbang po las skyes pa nyid du mngon par sems pa'i rgyu mtshan ni de skyed par byed pa'i
[\[113a.4\]]gzugs la sogs pa dang /_smig rgyu la sogs pa'i shes pa dbang po'i yod pa la bar mtshams med pas so zhes bstan pa ni/_brda gang gi rten yin pa de yin pa'i yan lag can dang gzhan yod bzhin dran bzhin pa'i chu la sogs pa'i don de dag go rims bzhin du sgro 'dogs pa dang /_
[\[113a.5\]]rnam par rtog pa dag ni dbang po las skyes pa nyid du 'khrul pa'i rgyu nyid yin no/_/ci las she na 'ga'i tshe mngon sum rjes su 'jug pa can yin pa'i phyir ro/_/bla lhag tu sgro 'dogs pa zhes bya ba ni gzugs la sogs pa las lhag pa'i yan lag can gyi'o/_/mthong ba ni zhes bya ba
[\[113a.6\]]ni snga ma'i chu nyams su myong ba'o/_/bzlog ste zhes bya ba ni rim pa gzhan du sgro 'dogs pa ste sngar mthong ba la'o/_/rnam rtog ni zhes bya ba ni snga na med pa'i'o/_/gnyi gar zhes bya ba ni chu la yang sko 'dogs pa ni rnam par rtog pa la'am yan lag can la'o/_/'jug pa'i
[\[113a.7\]]phyir zhes bya ba khas blangs nas/_'ga' tshe zhes bya ba de dang sbyar nas phyogs gzhan bstan pa ni/_nye bar 'jug pa nyid dam zhes bya ba'o/_/de nyid dam zhes bya ba ni sgro 'dogs pa dang rnam par rtog pa dag go/_/des zhes bya ba ni res 'ga' mngon sum dang /_nye ba la 'jug pa
[\[113b\]]
[\[113b.1\]]nyid kyis nyams su myong ba'i brda dran pa la ltos pa nyid mngon sum ma yin pa nyid kyis khyab par mthong bar bstan pa ni/_ji ltar lkog tu gyur zhes bya ba ste/_brda dran pa la ltos pa nyid ni dbang po las skyes pa'i mngon sum nyid la 'gal bas khyab pa yin zhes bya ba'i don to/_/de
[\[113b.2\]]lta ma yin yang zhes bya ba ni yan lag can med kyang zhes bstan pa nyid kyi bshad pa ni/_yul gcig pa nyid ces bya ba'o/_/don gcig la ni sbyor ba dang zhes bya ba ni 'bras bu gcig nyid yin pa'i phyir ba lang gi sgra gcig bzhin no/_/de 'gyur na ni 'gyur ba'i phyir zhes bya ba ni reg
[\[113b.3\]]pa 'gyur na gzugs 'gyur ba'i phyir ro/_/tha dad pa nyid ces bya ba ni yan lag can no/_/gsum po zhes bya ba ni gzugs dang reg pa dang yan lag can no/_/de'i phyir zhes bya ba ni rtag pa'i 'du ba'i'o/_/rgyu med pas rgyud pa nyid yin par bstan pa ni/_rang gi rgyu las de dag
[\[113b.4\]]gi zhes bya ba ste/_'du ba dang ldan pa rnams kyis so/_/de'i rgyu nyid ni 'du ba dang ldan pa rnams kyi rgyu nyid do/_/de'i 'gyes pa ni 'du ba dang ldan pa las mi 'gyes pa yin no/_/mngon sum rtog pa dang bral ba zhes bya ba de dag tsam gyis ni zla ba gnyis kyi shes pa yang rtog pa
[\[113b.5\]]dang bral ba'i phyir mngon sum thob par 'gyur ba la dmigs kyis bsal bar byed pa ni rab rib dang bcas pa smos pas zhes bstan pa ni/_'dir bzhi pa dmigs bsal te zhes bya ba'o/_/sngar ma mthong ba tsam zhes bya ba ni mi mthun pa'i phyogs la zhes bya bar sbyar ro/_/gang
[\[113b.6\]]rtog pa dang bral ba de mngon sum zhes bya ba de gzhan nyid la ni de las te/_khyad par gyi rjes su dpag pa las gzhan pa kho na la'o/_/de nyid yin no zhes bya ba ste/_spyi'i tshig la khyad par gyi tshig gis gnod pa yin no/_/spyi mthong ba las zhes bya ba ni rgyu mtshan las so/_/
[\[113b.7\]]rab rib dang bcas pas smos pa zhes bya ba ni lan yin te/_don la khyad par med pa'i phyir tshig gi khyad par la de ma thag pa med pa ni rgyu ma yin no zhes bya ba'i don to/_/gnod bya gnod byed kyi ngo bo zhes bya ba ni spyi'i yul dag la'o/_/mngon sum ni ma 'khrul pa yin pa de dag
[\[114a\]]
[\[114a.1\]]tsam gyi mtshan nyid kyis chog pa ma yin nam zhes zer ba ni/_ma 'khrul pa nyid smos pa zhes bya ba'o/_/de ni bden te zhes bya ba ni khas len pa'o/_/rtog pa dang bral ba smos pa'i dgos pa bstan pa ni/_de'i dbang du byas nas zhes bya ba'o/_/gzhan gyi gzhung lugs
[\[114a.2\]]bsal ba'i don du khyad par du zhes bya ba ni rtog pa dang bral ba zhes bya ba'o/_/thams cad kyang zhes bya ba ni 'khrul pa med pa'o/_/rnam par gcad par bya ba ni gzhan gyi gzhung lugs las gzhan med do zhes bya ba'i don to/_/gnod bya gnod byed kyi tshul zhes bya ba ni spyi dang khyad par gyi
[\[114a.3\]]ngo bo'o/_/de yang zhes bya ba ni mi shes na yang ngo /_/de lta na ni zhes bya ba ni 'khrul pa'i blo skye ba na'o/_/nyi ma'i gnya' shing zhes bya ba bzhin du mtho ris 'dod pas me la sbyin sreg bya zhes bya ba 'di la yang /_de'i dus su gnod par byed pa med kyang dus phyis 'gyur bar bstan pa ni ma yin te/_
[\[114a.4\]]phyis yang zhes bya ba'o/_/ma yin te tshad ma ni zhes bya ba ni mngon sum la sogs pa'o/_/de lta ma yin na zhes bya ba ni ma spangs na'o/_/don du smra bas bshad pa zhes bya ba ni nyi ma gnya' shing po zhes bya ba nyi ma dang 'dra ba nyid kyis dang phyis bstan mchod sbyin byed pa po'i zhes bya ba yin te/_mchod
[\[114a.5\]]sbyin byed pa po'i bya ba byed pa'i phyir ro zhes bya ba la sogs pa ni don du smra'o/_/skyes bus byas pa kho na yin no zhes bya ba ni tshad ma yod pa dang med pa dag gis so/_/rab rib can gyi dmigs pa ni mig ser can la yang khyad par med pa'i phyir nye bar mtshon pa yin par bstan pa ni/_rab rib ni
[\[114a.6\]]zhes bya ba'o/_/dpe yin gyi zhes bya ba ni gnas skabs kyis bzlog pa'i dpe yin no/_/yid kyi zhes bya ba ni rtog pa can no/_/mig gi dbus na zhes bya ba ni rab rib kyi skyon gyis so/_/mig la sogs pa'i rdul phra rab rnams de dag nyid ces bya ba la sogs pa'i gzhung dang 'gal bar byed
[\[114a.7\]]pa ni/_sngo dang zla gnyis la sogs blo'i/_/zhes bstan pa ni/_mi nus so zhes bya bar sbyar ro/_/dbang po'i shes pa'i spyod yul dag_/ces bya ba ni dngos su'o/_/yid kyi zhes bya ba ni brgyud pa'i yul gyi'o/_/gcig gi rnam par rags pa zhes bya ba ni thag ring po na snang ba'i skra shad
[\[114b\]]
[\[114b.1\]]la sogs pa bzhin du'o/_/dbang po'i yul nyid du zhes bya ba ni brgyud pa'i rgyu'o/_/'o na ni thal ba nyid ces bya ba ni brgyud pa'i rgyu las so/_/de'i phyir yid kyi ni skabs su ji ltar zhes bya ba 'di'i yul bstan pa ni/_bsam pa ni zhes bya ba ste/_zla ba gnyis kyi shes pa rtog pa yin
[\[114b.2\]]par smra ba'am/_rnam 'grel bshad pa po yang rung ste/_bshad pa ni yul de bshad pa nyid yin no/_/grub mtha' bstan pa ni/_rdul phran phan tshun dben pa dag_/ces bya ba'o/_/phyogs snga ma bstan pa ni rnam par rtog pa'i zhes bya ba ste gal
[\[114b.3\]]te zhes bya ba la ltos pa yin no/_/de'i yang zhes bya ba ni rnam par rtog pa'i ste mthong ba'i rjes su 'brang ba nyid kyi phyir dran pa bzhin du'o zhes dgongs pa'o/_/der mi snang phyir zhes bya ba ni grub mtha' la 'ga' zhig gis rnam par rtog pa'i yul du gzhag pa na rnam 'grel du mthong bar
[\[114b.4\]]bstan pa ni 'di la brjod pa zhes bya ba'o/_/rigs pa brjod pa yin gyi zhes bya ba na zla ba gnyis kyi shes pa yid kyi nyid du mi rigs pa'i phyir ro/_/de mtshungs zhes bya ba ni zla ba gnyis kyi shes pa'o/_/'gyur ldan na zhes bya ba ni mi 'gyur ba na'o/_/de 'di nyid na zhes bya ba ni zla ba gnyis kyi
[\[114b.5\]]shes pa'i 'gyur ba'o/_/yid kyi nyid du thal bar 'gyur bar bshad pa ni/_dang po ni zhes bya ba'o/_/rang gi rnam pa can ni dbang po las yin la/_don gyi rnam pa can ni yid las yin zhes bya ba'i rnam par dbye ba 'di la tshad ma med do snyam du sems pa ni/_ci ste 'di la zhes bya ba'o/_/lan
[\[114b.6\]]ni de lta ni zhes bya ba ste/_tshad ma med par ni zla ba gnyis su snang ba'i rnam par dbye ba la yang mtshungs pa yin no/_/de'i tshe yod nyid ces bya ba ni zla ba gnyis kyi shes pa nyid do/_/de nyid rab rib la sogs pa'i dbang po'i 'gyur bas rnam par bsgyur ba yin gyi/_gzhan las ni ma yin
[\[114b.7\]]te/_dang po ni zla ba gcig gi shes pa yin no/_/dbang po la rten par yang zhes bya ba ni dang po'i yang ngo /_/dngos su'o zhe na zhes bya ba ni dang po'i zla ba gcig gi shes pa'o/_/gzhan la zhes bya ba ni zla ba gnyis kyi shes pa nyid dngos su yin gyi/_gzhan ma yin pa ni zla ba
[\[115a\]]
[\[115a.1\]]gcig gi shes pa'o zhes bya ba'i don to/_/'di'i rjes su 'brangs nas zhes bya ba ni zla ba gnyis kyi shes pa rjes su 'brangs nas so/_/de yang zhes bya ba ni dngos su zla ba gcig gi shes pa'o/_/de yang zhes bya ba ni dang po na yang ngo /_/'di bzhin no zhes bya ba ni zla ba
[\[115a.2\]]gnyis kyi shes pa bzhin du'o/_/thug pa med par zhes bya ba ni thal ches pa'o/_/ldog 'gyur zhes bya ba ni rnam par dpyod pas so/_/ldog par mi 'gyur zhes bya ba ni rtag pa nyid kyi 'khrul pa bzhin te/_yid kyi 'ga' zhig rnam pa gnyis su mthong ba yin gyi rnam pa gsum ni ma
[\[115a.3\]]yin no zhes bya ba'i don to/_/dbang po 'gyur ba ni yod kyang zhes bya ba dang sbyar ro/_/gang gi tshe zhe na rnam par dpyod na ni yongs su dpyod na'o/_/sbrul du 'khrul pa ni rnam par 'gyur ba yod kyang /_rnam par dpyad na ma gyur pa ma yin nam/_nag po nyid la sogs pa ni rnam par 'gyur ba yang
[\[115a.4\]]na rnam par dpyad pa la sogs pas mi ldog pa'i phyir ro/_/'on te dpyod pa dang bcas pas ldog pa yin pa de lta na yang ma nges pa yin no snyam du sems pa ni/_ji ste nag po la sogs zhes bya ba'o/_/dbang rten gang yin gal te gang /_/zhes bya ba gsal bar byed pa ni de yod na yod
[\[115a.5\]]pa zhes bya ba'o/_/dpyad du rung ba la sogs pa'i 'khrul pa ldog par 'gyur ro zhes bstan pa yin no/_/rnam par 'gyur ba las skyes pa'i nag po la sogs pa'i ngo bo ni zla ba gnyis kyi shes pa bzhin du yin par bstan pa ni/_nag po la sogs pa snang ba zhes bya ba'o/_/de yang yid kyi
[\[115a.6\]]zhes bya ba 'di la yid kyi zhes bya ba ni rnam par rtog pa can yin la/_rtog pa dang bral ba smos pa nyid kyi ldog pa khas len pa yin par bstan pa ni/_rtog pa dang bcas par zhes bya ba'o/_/gnod par byed pa nyid du mngon sum par zhen pa ni sbrul du 'khrul pa yin la/_phan 'dogs par byed
[\[115a.7\]]pa nyid du zhen pa ni chur 'khrul pa yin no zhes bstan pa ni/_phan 'dogs pa dang gnod pa byed par snang ba zhes bya ba'o/_/gnyid log pa'am zhes bya bas yid kyi gsal bar snang ba bstan pa yin no/_/sad pa na zhes bya bas ni dbang po las byung ba'o/_/gnyi gar yang zhes bya bas
[\[115b\]]
[\[115b.1\]]ni gnyid log pa dang sad pa dag go/_/de lta min na ste mi gsal bar snang ba bstan pa yin no/_/de'i bya ba ni zla ba gnyis kyi shes pa'i'o/_/rtog med na yang zhes bya ba ni mngon sum nyid la rtog pa dang bral ba nyid kyi khyab pa la bkag pa ste zhes bya ba ni rab rib bcas pa zhes bya ba des so/_/
[\[115b.2\]]slu ba'i phyir ro zhes bya ba ni spyi'i mtshan nyid med pa'i phyir ro/_/tshad ma'i mtshan nyid kyi gnas skabs su rang gi ngo bo tshad ma ma yin pa las ldog par byed pa yin te/_'khrul pa can ma yin no zhes bya ba la sogs pa ni rigs kyi tha snyad gdags par bya ba nyid ma yin te/_tha snyad gdags pa'i
[\[115b.3\]]yul tshad ma nyid kyi phyir te/_mngon sum nyid kyi phyir ro zhes bya ba'i don bstan pa ni/_gzhan du yang zhes bya ba ste/_tha snyad gdags par bya ba nyid kyang ngo /_/gzhan gyis gzhan la gang du tha snyad gdags par bya ba ni nya phyis la dngul bzhin du de ldog pa yang ma yin te/_ma 'khrul pa can nyid du
[\[115b.4\]]'dzin pas tha snyad 'dogs pa ma yin pa'i 'bras bu grub pas gnyi ga la skyes pa ste/_sgra dang dbang po las skyes pa yang tha snyad gdags par bya ba ma yin pa'i tshig gis sgra las byung ba yin pas ldog par byed do zhes bya bar mi rigs te/_gnyi ga las skyes pa nyid ni gang yang rung ba nyid du
[\[115b.5\]]rnam par gzhag pa mi rigs so zhes bya ba'i don to/_/thun mong ma yin pa ma yin gyi 'on kyang thun mong ba ldog par byed pa'i phyir thun mong ma yin pa nyid kyis yod pa dang nye ba la sogs pa zhes bya ba ni yod pa dang phrad pa zhes bya ba la sogs pa'i khyad par tshad ma nyid la dgos pa med pa'i phyir
[\[115b.6\]]bsal ba yin no/_/rnam pa gzhan gzhan du bsgrub pa'i phyir ni chos la rgyu mtshan ma yin pa nyid bsgrub pa'i phyir ro/_/brjod par bya ba'o zhes bya ba ni skyes bu dang dbang po rnams la sogs pa rnams la don med do zhes bya ba'i don to/_/rnam pa gzhan bstan pa la zer ba ni/_ji ste chos la zhes bya ba'o/_/mtshan nyid bsgrub pa ni
[\[115b.7\]]chos la skul byed gcig pu tshad ma yin par dam bcas pas 'brel pa med pa ma yin nam/_rjes su brjod pa ni rgyu mtshan nyid bkag pas 'brel pa can yin no snyam du sems pa la/_mtshan nyid kyang phyi rol gyi don dang rig byed dang /_de'i don rnam par gzhag pa'i phyir 'brel pa can nyid du 'gyur
[\[116a\]]
[\[116a.1\]]bar bstan pa ni/_phyi rol don gyi sgrub pa la zhes bya ba'o/_/tshad mas grub pa nyid ces bya ba ni chos bzhin du mngon sum la yang yin te/_'jig rten la grub pa nyid du bslad pa'i phyir ro/_/des na don las shes pa mngon sum mo zhes bya ba ni rtsod pa bsgrub pa'i tshig
[\[116a.2\]]ces bya ba yin no/_/shes pa'i snang ba las skyes pa nyid mi srid par bstan pa ni/_ma grub dang zhes bya ba ste/_snang bzhin pa ni brkyang pa nyid kyis gcig ma yin pa'i phyir dang /_phyi rol na de lta bu med pas skyed byed ma yin pa'i phyir ro/_/'on te skyed par byed pa gang yin pa'i don de la
[\[116a.3\]]dmigs pa yin na/_skyed byed kyi dmigs pa can nyid dbang po rnams la khyab ches par bstan pa ni/_ma nges nyid du gsal ba yin/_/zhes bya ba ste/_ma nges pa nyid ni khyab ches pa nyid do/_/shes pa med par mtshon ma yin/_/zhes bya ba ni shes pa nyid kyis so/_/gzhan zhes bya ba
[\[116a.4\]]ni rtog pa dang bral ba nyid la sogs pa las gzhan pa nyid do/_/yon tan mchog ldan chus gang zhing /_ngogs na grags 'phel ljon shing ldan/_/rgyal ba can mtshor phrag dog gis/_/gdungs pa zhi phyir 'gro bar mdzod/_/gang las rtogs pa de nyid sgrub byed ces bya ba yang spyi'i
[\[116a.5\]]tshig yin gyi/_dbang po la sogs pa kho na brjod pa ma yin par bstan pa ni/_re zhig shes pa skye ba ni zhes bya ba'o/_/de nyid yin te zhes bya ba ni dbang po la sogs pa yin te/_shes pa dang lhan cig 'byung bas tshogs pa gcig par 'brel pa'i phyir ro/_/gal te yang dbang po la sogs
[\[116a.6\]]pa las skyes pa'i shes pa yin yang de las rtogs pa nges pa ni ma yin te/_gang gi phyir skyes pa la sgrub byed yin zhes bya ba nyid kyis nges pa la yang ma yin no zhes bya ba ni ma yin te/_thal ches pa'i phyir ro zhes bstan pa ni/_bya ba sgrub par byed ces te zhes bya ba'o/_/ci zhig su'i yin
[\[116a.7\]]zhes zer ba la/_gang yin de ni de sgrub byed/_/ces bya ba ste/_dbang po'am nye ba yang rung rnam shes kyi rtog pa'am nges pa la rgyu ma yin te/_thun mong ma yin pa'i phyir ro zhes bya ba'i don to/_/gcig bskyed pa na gzhan la yang nges pa la/_gal te skyed byed kyis nges par byed na/_skyed byed
[\[116b\]]
[\[116b.1\]]ma yin pas cher byed do snyam du sems pa la/_de las te dbang po la sogs pa la nyams su myong ba'i bdag nyid yod na/_don thams cad la thun mong pa'i shes pa la nges te/_rang bzhin gyis 'gyur ba yin pa gang gi yul so so la rnam par 'byed pa ste/_nges par 'byed pa'i shes pa ni/_dbang po
[\[116b.2\]]la sogs pa las de lta bu'i rang bzhin du 'gyur ro zhes khas blangs pa yin gyi/_gzhan las ni ma yin no zhes bya ba'i don to/_/grangs can pa'i zhes bya ba ni nye bar mtshon pa ste grangs can la sogs pa zhes bya ba'i don to/_/rnam par gzhag par 'os pa yang zhes bya ba ni rnam par gzhag par
[\[116b.3\]]'dod pa zhes bya ba dang sbyar ro/_/de la zhes bya ba ni nyams su myong ba la'o/_/rtogs byed dang rtogs byed ma yin pa ma yin pa ni yul gyi dbye ba yin yang /_rang gi 'dod pa'i dbye ba ma yin pas mi rigs par bstan pa ni/_ji ste de ni rtogs byed dngos/_/zhes bya ba'o/_/de'i phyir/_gcig
[\[116b.4\]]la rtogs byed yin pa ni/_/gzhan la yang zhes bstan pa ni/_des na 'jal byed ma yin pa ma yin zhes bya ba ste/_rtogs byed ma yin pa ni gzhan la yang ngo zhes bya ba'i don to/_/blo ni rnam pa dang bcas pa yin pa'i phyir 'di rnam par gzhag pa yin gyi/_nyams su myong ba ma yin no zhes
[\[116b.5\]]zer ba ni blo dang bde ba la zhes bya ba ste/_bdag nyid ces bya ba ni rang gi ngo bo'o/_/de ltar zhes bya ba ni de'i ngo bo mngon du byed pa ste/_skyes bu'i don la 'gyur gyi blo ci zhig bya/_de bstan pa ni don nyid ces bya ba'o/_/shin tu stabs yin na thag ring ba rtogs par mi 'gyur bar bstan pa ni yun ring
[\[116b.6\]]po can ma yin pa zhes bya ba'o/_/gang las she na zhes bya ba ni 'di rtogs pa la ltos pa'o/_/gzhan ni zhes bya ba ni rig byed kyi mtha'i dgongs pa 'chad par 'gyur ba ni/_de lta min na sna tshogs kyi/_/ngo bor snang can dngos gcig la/_/rnam par ji ltar bden 'gyur te/_/gcig pa
[\[116b.7\]]nyid de nyams phyir ro/_/zhes bya bar 'dor ro/_/mig la sogs pa las yul nges pa ni de'i bskyed bya'i shes pa nyid las ma yin nam zhes zer ba ni/_gal te rna ba la sogs pa zhes bya ba'o/_/gal te yang mig la sogs pa ni yul gyi nges pa skyes pa yin yang /_de'i bskyed bya ni de med
[\[117a\]]
[\[117a.1\]]na mi 'byung bar 'gyur ba zhig na/_des 'dzin pa'i dbye ba la khyad par las ni ma yin te sA lu dang nas la sogs pa'i sa bon tha dad pa la des skyed pa nyid tsam gyi myu gu la tha dad pa ma yin gyi 'on kyang 'bras bu'i tha dad pa mthong ba las rang bzhin tha dad pa yod par bstan pa ni/_bdag
[\[117a.2\]]nyid gyur min zhes bya ba ste/_rang la yod pa'i khyad par med pas mig gi bskyed bya ni gzugs bzhin du reg pa la sogs pa la yang 'dzin du 'gyur ro zhes bya ba'i don to/_/de'i yul can yin pa'i phyir de'i 'dzin byed nyid yin zhes bya ba 'di la yang dbye ba med de/_shes pa la byed pa po yin pa'i
[\[117a.3\]]phyir nges par byed pa nyid ni rnam par 'byed pa nyid kyis yin par bstan pa ni/_rnam pa dang bcas par thal ba'i phyir ro zhes bya ba'o/_/de nyid du zhes bya ba ni mig gi rnam shes gzugs dang reg pa la sogs pa las kyang ngo /_/don ma shes na zhes bya ba ni nges pas so/_/nges par shes par
[\[117a.4\]]byed pa nyid yin par zer ba ni/_snang ba bzhin du zhes bya ba'o/_/shes par byed pa zhes bya ba ni mig la sogs pa rnams so/_/snang ba gsal ba yang rig pa'i bdag nyid ma yin pa'i rnam pa med pa'i shes pas ji ltar rig par byed ces bya ba'i phyogs nyid la 'di bstan pa ni/_ma yin te de
[\[117a.5\]]dag la yang zhes bya ba'o/_/thams cad du zhes bya ba ni sgra dang ro la sogs pa'o/_/'di zhes bya ba ni nyams su myong ba'o/_/mig gi shes pa'i bya ba'i ngo bo de las kyang don la shes pa nyid 'bras bu yin pa de'i phyir nges pa yin no snyam du sems pa la/_de'i phyir 'dir bdag ces bya ba ste/_
[\[117a.6\]]rtog pa nyid kho na yin pa'i shes pa dbang po las skyes pa yin du zin kyang bya ba'i ngo bo gzhan gyis ci zhig bya zhes bya ba'i don to/_/'di'i rtogs pa zhes bya ba ni shes pa 'di'i'o/_/byed pa ni bya ba'i'o/_/de zhes bya ba ni byed pa'o/_/de'i sgrub byed can du zhes bya ba ni des sgrub pa'o/_/rtog pa
[\[117a.7\]]nyid kho na shes pa yin pa ni don gyi rnam pa dang bral ba yin no snyam du sems pa la/_'di ni don dang 'brel byed pa/_/zhes bya ba smos so/_/gzhan zhes bya ba ni shes pa nyid de shes pa yod na nges par yod pas 'di'i rang bzhin du brjod de/_dper na mi dmigs pa la brjod pa lta bu'o/_/
[\[117b\]]
[\[117b.1\]]rnam 'gas zhes bya ba ni 'di rtogs so zhes bya ba'i rnam pas so/_/shes pa'i rang gi dbye ba las/_/zhes 'dod pa ni don bzhin du rnam pa yang /_rnam pa gzhan la ltos pas thug pa med pa yongs su spang ba'i don du'o/_/rgyu rnams la nye ba gang gis don gyi rnam pa'i shes pa yin pa de nyid kyis de nyid
[\[117b.2\]]'dzin par byed pa yin na/_rnam pas ci zhig bya zhes zer ba la/_de phyir gzhal bya rtogs bya'i zhes bya ba smos te/_/rang gi rig pa kho na don rig pa yin gyi bdag nyid dang 'brel pa ma yin la/_shes pa'i bdag nyid yin zhes bya ba'i don to/_/gzhan yin na zhes bya ba ni don gyi bdag nyid yin
[\[117b.3\]]na'o/_/shes pa'i bdag nyid la yang shes pa de'i las dang 'brel pa ni de las dang 'brel pa yin no/_/mngon du byed pa nyid ces bya ba ni nye bar brjod pa'o/_/gzhan 'ga' zhig ces bya ba ni mngon du byed pa'i ngo bo ma yin pa'o/_/gal te na rnam par shes pa de'i bya ba rtogs pa ni byed pa'i
[\[117b.4\]]ngo bo khyad par can ma yin pa'i phyir ji ltar las la nges pa yin no snyam du sems pa la rnam pa dang ldan pa'i shes pa las bya ba tha mi dad pa'i bya ba rnam pa dang ldan pa yin na/_rang nyid nges pa can yin par bstan pa ni/_de yang zhes bya ba ni gzhal bya'i ngo bo nyid yin la/_de'i ste shes pa'i bya ba'i 'o/_/
[\[117b.5\]]bdag nyid du gyur pa nyid byed pa dang ldan pa dag tha mi dad pa'i phyir ro/_/don gzhan min pa zhes bya ba ni/_/rnam pa las tha mi dad pa'i rtogs pa yin no zhes bya ba'i don to/_/rnam shes ni sngon po rig par byed pa yin par khas blangs nas rnam pa nges par byed par 'dod pa ma yin nam/_de yang tshogs
[\[117b.6\]]pa gcig dang 'brel pa can nyid yin na rnam pas ci zhig bya/_'di ltar bde ba ni dbyibs can ma yin la/_shes pas ni sngon po'i dbyibs can du rig pa yin no snyam du sems pa la/_bde ba la sogs pa'i rnam pa ni zhes bya ba'o/_/rnam pa dang bcas pa nyid kyi don rig par byed pa ni bden te/_
[\[117b.7\]]de'i tshe yang nges pa kho na yin te thal ches pa yang gzhan gyis rnam pa med pa nyid kho na rig par byed pa khas blangs pas/_/de'i gcig pa nyid kho na khas blangs pa yin no zhes bstan pa'i don du'o/_/bde ba'i rnam pa rig pa ni sngon po la ma yin te 'gal ba'i phyir dang /_de tsam gyi mthar
[\[118a\]]
[\[118a.1\]]thug pa'i phyir bde ba dang cig shos dag gi gcig ma yin no/_/khyad par bzhin du khyad par du byas pa'i ngo bo khas blangs pas bdag ma yin pa rig pa ni bdag ma yin pa kho nas rig pa'i phyir/_ji ltar bdag ni bde ba'i rgyu nyid du don la 'dzin pa yin/_don gyi rnam pa nyid
[\[118a.2\]]yin na ni rigs pa yin la/_gzhan du na de nyid du 'gyur ro zhes bstan pa ni gal te don gyi rnam pa zhes bya ba'o/_/ci'i phyir zhes bya ba ni de'i rnam pa ma yin pa nyid gnyi ga yang khyad par med pa'i phyir ro/_/gal te bde ba'i rnam pa sngon po la ma yin na/_de yang rang la med pa yin te/_byed pa
[\[118a.3\]]'gal ba'i phyir ro/_/de nas 'bras bu med cing de dang ldan pa yang med par zer ba ni/_de ni de yi rang gi ngo bo nyid/_/ces bya ba ste/_de'i shes pa'i rig pa yin gyi byed pa ni ma yin te tha dad pa med pa'i phyir ro/_/de'i zhes bya ba ni gzhal bya'i ngo bo nyid do/_/'dzin pa de zhes bya ba ni shes pa'o/_/don
[\[118a.4\]]rtogs pa'i bdag nyid de ngo bo med pa gang gi yin pa des byed pa dang bcas pa lta bur zhes bya ba ni ldan pa lta bur snang ba de dang bral ba nyid yin na yang zhes bya ba'i don to/_/rang gi las la zhes bya ba ni sngon po la sogs pa'i phyi rol la'o/_/kha cig ni 'dzin pa de ni ste de dang 'dra ba'i rgyu mtshan
[\[118a.5\]]bstan pa yin no zhes zer ro/_/don rtogs pa'i bdag nyid kyis zhes bya ba ni byed pa dang bcas pa lta bur snang bas ni rang gi las la ste/_rang gi rnam pa la'o/_/byed pas ni rang gi rig pas so/_/'di nyid phyi rol yin no zhes tha mi dad par mngon par zhen pas rnam par rig pa nyid phyi rol
[\[118a.6\]]rig pa zhes bya ba ni rigs par mthong ba yin no/_/de'i dbang gis zhes bya ba ni rnam pa'i dbang gis so/_/der gzhag phyir zhes bya ba ni rtogs par rnam par gzhag pa'i phyir rnam par 'jog par byed pa'i tshad ma yin no/_/bdag nyid ni rang nyid du gyur pa'i rtogs pa'i byed pa po ma yin
[\[118a.7\]]pa'am/_bdag nyid kyi byed pa po ni 'bras bu gzhan nyid du 'jog pa'i rgyu mtshan yin no zhes bya ba'i don to/_/de lta de ltar zhes bya ba ni sngon po dang ser po la sogs pas ci zhig yin zhes bya ba'i tha snyad la dgongs pa med pa'i phyir ro/_/'bras bu yang don rig pa ji ltar yin zhe na/_don gyi
[\[118b\]]
[\[118b.1\]]rnam pa zhes bya ba ste/_bar gyi tshig phyi bas ba lang gi shing rta lta bu'o zhes bya ba'i don to/_/gal te 'dor ba la sogs pa'i byed pa ni rigs pas rnam par gzhag pa yang ci'i phyir dngos su ba ma yin snyam du sems pa la/_dngos su ba'i mngon sum la rigs pa chen po ma yin par bstan pa ni/_
[\[118b.2\]]gang gi tshe sngon po myong ba ni zhes bya ba'o/_/de dang de ma yin pa'i rnam pa ni sngon po dang cig shos kyi rnam pa'o/_/de dang 'dra ba nyid kyis bskyed pa nyid la brda'i dbang gis der 'dzin pa'i tha snyad 'dogs pa yin gyi gzhan la ma yin par bstan pa ni/_dper na 'bras bu zhes bya ba ste/_'byung ba'i
[\[118b.3\]]phyir zhes bya ba ni tha snyad 'dogs pa la rgyu mtshan te/_rgyu bag chags kyi nus pa zhes bya ba dang sbyar ro/_/ma mthong ba la ni don gyi nus pa nyid yin te bag chags med pa'i phyir ro zhes bstan pa ni/_'o na sngon ma mthong ba zhes bya ba'o/_/ma mthong ba dang ma thos pa bzhin du/_mthong ba la yang
[\[118b.4\]]dngos su'am/_gzhan du yang thun mong ma yin pa nyid du go ba yin par bstan pa ni 'di ltar bag chags las zhes bya ba'o/_/mthong ba dang dbang po dang 'brel pa'i khyad par gyi shes pa dam pa'i don gyi rgyu rnams la yang rnam par 'jog par byed pa nyid las rtog pa tshad ma nyid ma yin par bstan
[\[118b.5\]]pa ni/_de'i phyir mthong ba dang zhes bya ba ni rtog pa can ma yin te/_rnam par rtog pa'i 'bras bu skyed par byed pa yin yang rnam par 'jog par byed pa ni ma yin no/_/gal te mthong ba la sogs pa yang rnam pa bzhin du rtogs pa dang rnam par gzhag pa dag snga ma dang phyi ma dag med par
[\[118b.6\]]'gyur ro snyam du sems pa la snga ma dang phyi ma med kyang byed pa dang /_cig shos la sogs pa 'jig rten pa ma yin pa ma yin par bstan pa ni/_thams cad nye bar sbyor ba ni/_cig car zhes bya ba'i don to/_/mtha'i tha dad par byed pa 'jig rten la grags pas grub pa yin par bstan pa ni
[\[118b.7\]]dbang po la sogs pa zhes bya ba'o/_/nyams pa med pa yang shes pa tsam las go ba ma yin par bstan pa ni dbang po zhes bya ba ste/_rnam pa yang nges pas tshad mar rnam par 'jog par byed pa yin zhes bya ba ni 'dod pa'o/_/gzhan gyi sun dbyung ba bstan pa ni ma yin te/_mngon sum
[\[119a\]]
[\[119a.1\]]gyi tshad ma'i zhes bya ba ste/_rang nyid kyis de'i rnam par 'jog par mi byed na/_yul de la nges par mi rigs so zhes bya ba'i don to/_/rnam par gzhag pa las phyir 'byung ba'i nges pa ni ma goms pa na ltos pa yin gyi/_rnam par gzhag pa nyid la ma yin par bstan
[\[119a.2\]]pa ni/_gzhan gyi byed pa ma yin no zhes bya ba'o/_/rnam pa'i dus su dbang po yod pa ji ltar gzhan ma yin pa ma yin zer ba la/_kun gyi mtshungs rgyu zhes bya ba'o/_/de de'i tshe yod kyang tshad ma gzhan la yang yod pa'i phyir rnam par gzhag par byed pa ma yin la/_rnam pa ni de lta bu ma yin
[\[119a.3\]]zhes bya ba'i don to/_/de tha dad kyang zhes bya ba ni tshad ma tha dad kyang ngo /_/tha dad med ni dbang po de'i'o/_/'di zhes bya ba ni tshad ma'i ngo bo'i 'bras bu'o/_/'bras bu re re la dbang po yang rnam pa bzhin du gzhan dang gzhan kho na yin no zhes zer ba ni/_gal te sngon po dang ser po zhes bya ba'o/_/
[\[119a.4\]]dbang po'i mngon du phyogs pa'i khyad par byed par 'dod pas kyang rnam pa'i khyad par btsal bar bya dgos pa'i phyir/_de nyid nang gi yan lag yin par bstan pa ni ma yin te/_mngon du phyogs pa ni zhes bya ba'o/_/de yang de'i rnam par gzhag par byed pa la de'i rnam
[\[119a.5\]]pa nyid kho na mdun du byed pa yin gyi khas blangs pa 'ba' zhig las ni ma yin te/_nang gi yan lag dang cig shos su 'byed pa'i gnas skabs yin pa'i phyir/_tha ma'i tha dad byed gang ste/_de yi sgrub byed dam par 'dod/_/ces bya ba'o/_/de la nyams myong tsam du ni/_/'dra ba'i
[\[119a.6\]]bdag can shes pa ni/_/zhes bya ba la sogs pa rjes su dpag pa ma yin nam/_mngon sum yang rnam pa la don nyid du lhag par mos pa yin gyi rjes su dpag pa ni mngon sum la 'gal ba ma yin no snyam du sems pa ni/_gal te don gyi rnam pa'i don nyid yin gyi zhes bya ba'o/_/rnam
[\[119a.7\]]pa'i shes pa nyid mngon sum kho na yin gyi/_lkog tu ma gyur pa'i phyir lhag par mos pa nyid ni rjes su dpag pa yin te/_de'i bdag nyid 'dzin pa de don rtogs pa'i bdag nyid kyi zhes gsungs pa'i phyir ro zhes zer ba ni/_de las bzlog pa rtogs pa zhes bya bar sbyar ro/_/bems po'i
[\[119b\]]
[\[119b.1\]]ngo bo nyid du zhes zer ba bsal ba ni ma yin te/_rtogs pa'i ngo bo nyid ces bya ba ste/_bems po'i ngo bo nyid kyis ni ma yin no zhes bya ba'i don to/_/ci las she na rtogs pa'i ngo bo kha dog dang dbyibs kyi bdag nyid du gyur pa yin pa'i phyir ro zhes bstan pa ni/_rnam pa ma gtogs pa zhes bya
[\[119b.2\]]ba'o/_/med pa nyid du 'gyur ro zhes bya ba ni lkog tu gyur pa la ltos nas phyogs gzhan no/_/'o na ni zhes pa lkog tu gyur pa zhes bya ba bsal ba na don ni lkog tu ma gyur nyid ces bya ba ste/_tha dad pa med do zhes bya ba'i don to/_/don las kyang lkog tu ma gyur pa nyid kyi ngo bo'i shes pa'i
[\[119b.3\]]khyad par bstan pa ni/_don gnas na ni zhes bya ba'o/_/dbang po'i byed pa las snga rol du don de dang bral ba nyid ni phyis kyang ngo zhes bstan pa ni/_mi gnas pa nyid ces bya ba'o/_/'di nyid kyi don gyi 'bras bu nyid kyang brjod pa yin par bstan pa ni/_des na don yod ces bya ba'o/_/de nyid kyi
[\[119b.4\]]phyir med pa nyid du zhes bya ba yang 'dis ni med pa yang spangs pa yin no zhes bya ba'o/_/gal te rjes su 'gro ba dang ldog pas sngon po la sogs pa las lkog tu gyur pa ma yin pa tha dad yin na/_shes pa rnam pa med par smra ba 'grub po snyam du sems pa la/_lkog tu ma gyur pa zhes bya ba
[\[119b.5\]]ste/_nyams su myong bzhin pa'i sngon po la sogs pa ni/_rjes su 'gro ba dang ldog pa ma yin gyi/_'on kyang rjes su dpag par bya ba yin zhes bya ba'i don to/_/phyi rol gyi bems po nyid de las ldog pa dang 'gal ba yin par bstan pa ni/_bems po'i rang bzhin du zhes bya ba'o/_/
[\[119b.6\]]khyad par dag ces bya ba ni bstan pa'i 'o/_/don nyid do zhes bya ba ni lhag par mos pa'o/_/rang nyid med pa'i med pa nyams su myong bas gnod par bstan pa ni ma yin te/_'khrul pa'i phyir ro zhes bya ba'o/_/mchog go zhes bya ba ni shes bzhin pa ni shes pa'i bdag nyid yin pa'i phyir dang /_
[\[119b.7\]]rjes su dpag pa yang bag chags kyi yul can yin pa'i phyir dang rtogs pa gzhan mi 'thad pa'i phyir ro zhes bya ba'i don to/_/rnam pa dang lkog tu gyur pa nyid dag gis 'dres pa yin pa'i phyir dbye ba med pa yin no snyam du sems pa ni/_'on te don gyi rnam pa ni zhes bya ba'o/_/gzugs
[\[120a\]]
[\[120a.1\]]brnyan mthong ba bzhin du tha dad pa mthong ba yin no/_/'dres pa yin gyi gzhan du ma yin par bstan pa ni/_bzhin la sogs pa med par yang zhes bya ba'o/_/thams cad kyi tshe zhes bya bas lhan cig dmigs pa'i nges pa bstan pa yin no/_/rnam pa med pa'i shes pa ni
[\[120a.2\]]'dzin byed yin la/_rnam pa dang ldan pa'i don ni gzung bya yin no zhes bya ba bsal ba ni/_gal te de lta bur gyur pa zhes bya ba'o/_/yang na dbang po dang don du phrad pa ste ldan pa'i 'du ba la dbye ba med na/_ba lang dang dkar po dang 'gro ba zhes bya ba la sogs pa la rtogs pa tha dad par mi 'gyur te/_
[\[120a.3\]]rgyu tha dad pa ma yin pa'i phyir ro zhes bstan pa ni/_kun gyi mtshungs rgyu yin pa'i phyir/_/zhes bya ba'o/_/byed pa'i chos nyid yin pa'i phyir rim gyis skyed pa bzhin du rtogs pa tha dad par byed pa'i nyid du yang 'gyur snyam du sems pa la/_de tha dad kyang zhes bya ba smos te/_byed pa'i chos nyid
[\[120a.4\]]kyis skye ba tha dad kyang bskyed bya'i shes pa ni gsal ba tha dad pa yin yang rtogs pa tsam du khyad par med pa yin la/_gang gi ci zhig yin zhes bya bar ni shes par mi byed do zhes bya ba'i don to/_/'dis ni zhes bya ba ni bskyed bya dang skyed byed la gnas pa'i khyad par med pas dbang po dang phrad pa
[\[120a.5\]]de'i bskyed byar brjod pa'i mthong ba dang /_de'i bskyed bya la sogs pa'i khyad par med pa bshad pa yin no zhes bya ba'i don to/_/shes pa ni nges pa can du zhes dgongs pa'o/_/ba lang dkar po dang 'gro ba zhes bya ba ba lang nyid la sogs pa'i khyad par ni tha dad pas de'i shes pa khyad par du mi byed
[\[120a.6\]]na/_rnam par 'jog par byed pa ma yin par bstan pa ni/_khyad par blo yang zhes bya ba'o/_/de'i dngos po med pa ni ba lang nyid la sogs pa'i rnam pa nyid med na phan tshun dbye ba med do/_/khyad par du bya ba'i shes pa rnams kyang de bzhin yin par bstan pa ni/_de bzhin te zhes bya ba'o/_/
[\[120a.7\]]de ma yin pa'i ngo bo'i khyad par can gyi blo nyid mi 'grub bo zhes bya ba la sogs pa yang 'di'i 'di zhes de gang las zhes bya ba bstan zin to/_/gal te re zhig ces bya ba la sogs pa ste/_khyad par sngar kho na yin la khyad par du bya ba nyid ni phyis 'dzin pa yin no zhes bya ba'i phyogs la'o/_/de la brten pa nyid ces bya ba ni khyad
[\[120b\]]
[\[120b.1\]]par du bya ba la brten pa nyid do/_/khyad par ni khyad par du bya ba la ltos pa yin la/_khyad par du bya ba nyid kyang de la ltos pa yin pas de 'dzin pa na gzung ba yin no zhes bya ba'i phyogs la bstan pa yin no/_/de'i rnam pa 'dzin pa na zhes bya ba'o/_/de'i dus su yang zhes bya ba ni khyad par du bya ba rtogs pa'i dus su yang
[\[120b.2\]]ngo /_/gal te khyad par gyi shes pa khyad par du bya ba la byed pa las tshad ma yin no snyam du sems pa la/_bskyed pa ma gtogs pa'i bya ba med pa'i phyir khyad par du bya ba'i shes pa nyid bzhin du de yang yin pa'i phyir gcig don med par bstan pa ni/_don gcig yin na zhes bya ba'o/_/rang gi shes
[\[120b.3\]]pa'i dus kho na la de'i shes pa yang skye bar 'gyur te/_khyad par med pa'i phyir ro/_/skyed byed ma yin na de'i byed pa ma yin par bstan pa ni/_rim gyis 'byung ba'ang med par 'gyur/_/zhes bya ba'o/_/snga ma bzhin du zhes bya ba ni khyad par gyi dus nyid na khyad par 'dzin pa yin no/_/shes pa
[\[120b.4\]]gcig nyid rim gyis 'jug pa yin gyi du ma yin no zhes bya ba mi rigs par bstan pa ni gcig la zhes bya ba'o/_/gcig dus tha dad par skyed pa 'gal ba yin gyi bzlas pas ni ma yin no zhes zer ba ni bzlas pa'i bye brag gis zhes bya ba'o/_/shes pa snga ma las phyi ma'i tha dad pa'i ngo bo'am/_
[\[120b.5\]]tha mi dad pa'i ngo bo 'dzin na 'bras bu med pa yin te/_thal ches pa'i phyir dang /_rjes su brjod pa'i phyir ro zhes bstan pa ni/_rim gyis byung yang zhes bya ba'o/_/de dag gi tha dad pa dang tha mi dad pa yang yin la/_de'i rang gi ngo bo yang yin pa de dag gi 'dzin pa'i ngang tshul can rnams so/_/rtog pa
[\[120b.6\]]ma yin te zhes bya ba ni rtogs pa'i ngo bo nyid phyi ma zhes bya ba dang 'brel to/_/ci las she na snga ma dang khyad par med do zhes smos so/_/don gcig nyid yin na rim gyis 'byung ba ma yin du zin kyang cig car 'byung ba yin no zhes zer ba la/_blo ni cig car 'byung gyur na/_/bsgrub bya sgrub byed med par 'gyur/_/
[\[120b.7\]]zhes bya ba ste/_gnyi ga yang zhes gnas skabs las so/_/kho bo cag gi 'dod pa la ni shes pa'i cha dag ste rnam pa dang rtogs pa dag cig car 'byung yang /_de zhes bya ba lung gi rnam par gzhag pa ste/_nges pa de'i rten ni rgyu mtshan yin la/_de'i yod pa'i phyir nges par bya ba dang nges par
[\[121a\]]
[\[121a.1\]]byed pa'i ngo bos bsgrub bya sgrub byed du gzhag pa ste tha snyad do/_/sgrub pa dang dgag pa'i yul nyid la chos dang chos nyid kyi rgyu mtshan bzhin du yin par bstan pa ni/_cha dag ces bya ba'o/_/dbang po dang don du phrad pa ni dus las dang ngo bo las khyad par du 'gyur ba ma
[\[121a.2\]]yin te/_dbang po dang rdzas la phrad pa dang 'du ba dag dang ldan pa'i 'du ba dang /_de'i 'du ba dang de'i khyad par nyid kyang yin la/_de'i bdag nyid thams cad kyis 'dzin pa'i rgyur khyad par med pa'i phyir 'dzin par thal bar 'gyur ro/_/gang zhig gang las mi 'byung ba de dang phrad pa las gzhan
[\[121a.3\]]rtogs par sgrub par byed pa yin par bstan pa ni/_bdag nyid kun gyis 'brel na yang /_/zhes bya ba'o/_/yang na phrad pa ni mthong ba yod na don la nges pa can yin gyi/_mthong ba'i rgyu ni ma yin pa nyid do zhes bya ba sel ba ni de lta bu'i gnas skabs las der byung ba yin yang /_gzhan gyi
[\[121a.4\]]tshe de las byung ba yin par rtogs par mi nus so/_/de bstan pa ni/_'brel pa bye brag med phyir ro/_/zhes bya ba'o/_/dbang po dang phrad pa dang 'brel pas phrad pa dang 'du ba'i ngo bo las 'dzin pa yin na thal ches par bstan pa ni/_gal te sbyor bas zhes bya ba'o/_/'dis ni ste don
[\[121a.5\]]gcig la 'du bas so/_/de nyid 'di zhes bya ba ni mig gis bzung ba nyid do/_/'brel pa la khyad par med pas 'dzin pa la khyad par ma yin no zhes bstan pa ni de'i phyir zhes bya ba'o/_/mig las byung ba'i sngo bsangs nyid 'dzin pa ma yin zhes zer ba ni/_snang ba yang zhes bya ba'o/_/
[\[121a.6\]]dbyibs de dbyibs tsam ni mun par 'dzin pa yin no zhes bya ba'i rigs pa bstan pa ni/_des na zhes bya ba'o/_/de bden pa yang yin la dbyibs kyang yin pas de'i'o/_/sgrib par byed pa rdul lam cig shos sel bar byed par 'gyur bar bstan pa ni/_don de zhes bya ba'o/_/grub pa'i
[\[121a.7\]]rnam pa ni nges pa can yin pa'i phyir tshad ma yin par bstan pa ni/_de'i phyir rnam pa nyid ces bya'o/_/chos dang chos ma yin par bshad pa'i 'du byed pa 'dod pa dang cig shos kyi yul nyid kyis rnam shes nges par byed par bstan pa ni/_'du byed las na zhes bya ba'o/_/min zhes bya
[\[121b\]]
[\[121b.1\]]ba ni nges pa can nyid dgag pa yin no/_/ci las she na/_de yang zhes bya ba ni 'du byed pa'o/_/de'i dngos med na zhes bya ba ni don gyi rnam pa dang bral ba yin na'o/_/gzhag med phyir zhes bya ba ni nges pa med pa'i phyir ro/_/shes pa las skyes pa shes pa'i rgyu nges par byed pa 'du byed pa yin no zhes
[\[121b.2\]]bya ba'i 'grel pa ni don so sor nges pa zhes bya ba'o/_/blo'i cha dag ces bya ba la gnyis kyi tshig ma yin te/_gnyis med pas rang la byed pa 'gal ba'i phyir ro zhes zer ba ni/_gal te bya byed gcig yin par/_/zhes bya ba'o/_/byas pa dang mi rtag pa nyid bzhin du ldog pa'i dbye bas
[\[121b.3\]]brtags pa'i chos kyi dbye ba las bsgrub bya dang sgrub pa'i tha dad pa yin te/_dngos po la dbye ba med kyang ngo zhes bstan pa ni/_chos tha dad pa khas len phyir/_/zhes bya ba ste/_lus la sogs pa'i tha snyad ni rnam par gzhag par bya ba la sogs par brtags pas yul tha dad pa
[\[121b.4\]]yin gyi cig shos ni ma yin no zhes bya ba'i don to/_/du ba ni me las so zhes bya ba'i dngos po'i dbye ba yin yang /_'bras bu la sogs pa nyid ni rjes su 'gro ba dang ldog pas sprul pa yin par bstan pa ni/_de lta'i rnam par zhes bya ba'o/_/rnam par gnas zhes bya ba ni byed pa ste
[\[121b.5\]]de dang ldan pa'i bye brag tu brtags pa zhes bya ba'i don to zhes bstan pa ni/_byed pa po'i bdag nyid can gyis zhes bya ba'o/_/gcig nyid kyang yin la gcig ma yin pa nyid kyang yin pa ste/_gcig nyid du ma nyid dag tu brtags pa'i yin na'o/_/re zhig lha sbyin zhes bya ba ni gcig
[\[121b.6\]]nyid du brtags pa'o/_/de'i zhes bya ba ni du ma'i'o/_/rang la byed par 'gal ba spangs pa'i ni don dam pa ni zhes bya ba'o/_/gnyis su snang ba'i zhes bya ba ni yul dang shes pa'i snang ba'i'o/_/rnam par rig pa nyid don rig pa yin par mi rigs pa ma yin nam/_sngon po rig pa ni ser
[\[121b.7\]]po'i ma yin no zhes zer ba ni/_don rig gang yin zhes bya ba'o/_/phyi rol smra ba pos gzhan cung zad kho na de rig pas khas blangs pa ni ma yin te/_'o na ci zhe na/_mngon sum gang yin pa 'di 'di nyid de lkog tu ma gyur pa'i ngo bo yin la de yang res 'ga' bas 'gro ba na rtsas reg pa bzhin
[\[122a\]]
[\[122a.1\]]du brjed par 'gyur la/_rab tu spyod pa nyid mang du bstan pa ni/_so so so sor rig pa ni rgyun gyi rig pa yin te rang gi ngo bo dang bcas pa zhes bya ba'i don to/_/yang na gang yin 'di nyid ces bya ba ste/_rig pa yin pas brjed pa'i yul nyid sel bar byed pa'o/_/
[\[122a.2\]]so so so sor zhes bya ba ni rgyun dang mngon sum yang yin te/_rgyun ma yin pa dang lkog tu gyur pa ni brjed par 'gyur ba'am the tshom za bar 'gyur ro zhes bya ba'i don to/_/kha cig na re so sor rig pa ni mtshams sbyor ba yin no zhes zer ro/_/so sor nges pa'am rig pa de yin pa'i phyir bar gyi tshig phyi
[\[122a.3\]]ma yin no zhes bya ba ni 'grel pa'i dgongs pa'o/_/de ni zhes bya ba ni lkog tu ma gyur pa'i sngon po la sogs pa'i ngo bo'i don te/_lkog tu gyur pa'i bems po'i rig pa ni rig pa gang gis te/_'gas kyang ma yin te/_'gal ba'i phyir ro zhes bya ba'i don to/_/dngos su ni ma yin te/_'on
[\[122a.4\]]kyang don dang 'dra ba nyid kyis so snyam du sems pa ni/_de 'dra ba las yin na zhes bya ba'o/_/don mthong ba las de dang 'dra ba nyid yin pa'i phyir the tshom za ba yin par bstan pa ni 'khrul par 'gyur ro zhes bya ba'o/_/de 'dra las zhes bya ba de tsam ni 'dir sgrub byed du 'dod pa yin la bskyed
[\[122a.5\]]pa dang khyad par can ni de 'dra ba dang de las byung zhes bya bas 'chad par 'gyur ro/_/'grel pa thun mong gi ma nges pa yin par bstan pa ni ma yin te/_skra dang sbrang bu la sogs pa zhes bya ba'o/_/nyams su myong ba ni byung ba po la ltos pa ma yin nam/_de lta bu des khyad par du byas pa'i 'dra ba
[\[122a.6\]]nyid ni don la med pa nyid yin no zhes zer ba ni/_'on te 'dir rig pa ste rtogs pa'o/_/gang la zhes bya ba ni byung ba po gang la'o/_/sngon po'i rnam pa can gyis shes pa'i lkog tu ma gyur pa nyid nyams su myong ba yin gyi tha dad pa nyid ma yin no zhes bstan pa ni/_'di ni de nyid yin zhes bya ba'o/_/
[\[122a.7\]]phyi rol dang 'dra ba nyid du rtogs kyang rdul phra rab kyi ngo bo ni rags pa ma yin te/_'gal ba'i phyir ro zhes bstan pa ni rdul phran de dag ces bya ba'o/_/bar mtshams med pa'i rdul phra rab rnams nyid gcig tu snang bzhin pa mang po rags pa yin no zhe na de lta ma yin te/_gang gi phyir thag ring ba dang
[\[122b\]]
[\[122b.1\]]cig shos ni shing snang ba dag la tha dad pa med pa'i tshig ni mkhas pa rnams mgu bar byed pa ma yin te/_gang gi phyir de la bar mtshams mi snang ba tsam ni ma yin pa'i phyir ro/_/bar mtshams mang ba'i snang ba dang snang ba ma yin pa nyid ni rags pa nyid ma yin te/_gnas skabs de'i snang
[\[122b.2\]]ba dag nyid la khyad par yod pa'i phyir ro/_/phyi rol gyi rags pa yang sna tshogs de gcig yin zhe na zhes bya bas bkag pa'i phyir the tshom za ba yin no zhes bstan pa ni/_de'i phyir zhes bya ba ste yin yang zhes bya ba ni don gyi dngos po nyid yin na'o/_/rang gi rig pa'i shes pa don dang 'dra ba
[\[122b.3\]]yin yang sngon po bzhin du sngon po gzhan la go byed ma yin no/_/'on te 'bras bu yin pa'i phyir shes pa don gyi go byed yin gyi sngon po ni ma yin no snyam du sems pa la/_de 'dra ba dang de las byung /_/zhes bya ba smos so/_/de las byung ba'i khyad par can gyi de dang 'dra ba nyid ni de'i go byed du
[\[122b.4\]]mi rigs te de dang 'dra ba nyid bzhin du/_de dang 'dra ba nyid ma grub pa'i phyir te de ma thag pa'i rkyen la de las byung ba dang de dang 'dra ba grub pa'i phyir de nyid kyi go byed du 'gyur ro zhes bya ba'i don to/_/ser po'i rnam pa'i de ma thag pa las sngon po'i rnam pa mi 'byung ba sngon po'i rnam
[\[122b.5\]]pa gang las byung bar shes pa de kho na las 'byung ba yin no snyam du sems pa ni/_'on te gang las zhes bya ba'o/_/de lta na de ma thag pa zhes bya ba la sogs pa thams cad la ma yin gyi/_'o na ci zhe na nges pa'i yul la'o/_/de las byung ba dang 'dra ba dag gis de'i yul
[\[122b.6\]]nyid yin na nyams su myong ba'i rjes su 'brangs pa'i dran pa nyams su myong ba'i yul nyid du thal bar 'gyur te/_khyab ches pa'i mtshan nyid yin no zhes bya ba ni lha dang dbang blo'i yin par bstan pa ni/_gzhan dag smra ba ni zhes bya ba'o/_/phyi rol gyi don du smra ba po yang dran pa nyams su myong ba'i
[\[122b.7\]]yul can du 'dod pa'i phyir khyab ches pa ma yin par bstan pa ni/_dran pa ni zhes bya ba'o/_/don myong ba ni nyams su myong ba'i rjes su 'brangs pa yin zhes bya bar sbyar ro/_/rtsod pa'i gzhi khyad par gyi dran pa 'di las khyab ches pa ma yin par bstan pa ni/_'di ni yul med par yin pas zhes bya ba'o/_/
[\[123a\]]
[\[123a.1\]]rang nyid kyi bshad pa ni 'dir brjod pa zhes bya ba'o/_/sngon po la sogs pa gsal bar snang ba ni rmi lam bzhin du sad pa na yang goms pa'i bskyed bya khyad par gyi shes pa ni snga ma snga ma rang gi rigs kyi nus pa las byung ba yin pa'i phyir de'i yul 'thob pa yin no zhes bya ba'i don bstan pa ni/_
[\[123a.2\]]bsgoms pa'i stobs kyis zhes bya ba'o/_/bar te bar du chod pa med pa gang gi yin pa de mtshungs pa yang yin la/_de ma thag pa yang yin pas sngon po'i shes pa las byung ba ser po'i shes pa 'das pa ni ser po shes pa la ma yin te/_bar du chod pa'i phyir ro zhes zer ba ni/_ji ltar de de ma thag pa zhes bya ba'o/_/ser
[\[123a.3\]]po'i shes pa nyid de las gzhan pa'i mtshungs pa de ma thag pa yin te/_de'i rigs kyi bar du gcod pa gzhan gyi nus pa bsgribs pa ma thob pa'i phyir ro zhes bstan pa ni/_de 'dra ba'i zhes bya ba'o/_/rnam par rtog pa las gsal ba nyid bzhin du gsal ba bsgoms pa las byung ba nyid yin te/_de dang 'dra ba nyid dmigs
[\[123a.4\]]pa'i phyir zhes bstan pa ni/_des na rnam pa de la zhes bya ba'o/_/ngas 'di mthong ngo zhes bya ba byed pa po dang las la sogs pa ni tha dad par snang ba ma yin nam snyam du sems pa ni/_'di mthong 'di thos zhes bya ba'i nges pas dmigs par brjod pa'o/_/de zhes bya ba ni byed pa po'o/_/de'i zhes bya ba ni las kyi'o/_/myong ba ni myong bar byed
[\[123a.5\]]pa'o/_/snang ba ni las nyid do/_/mthong ba ni byed pa po nyid do/_/nye ba de nyid dpyad bya yin te/_de'i bdag nyid kyi mtshan nyid yin gyi gzhan ni ma yin no/_/dpyad pa gang gis shes byed nyid nye ba yin no snyam du sems pa la/_de dag 'brel pa zhes bya ba smos te/_'brel pa ni kun du 'brel pa'o/_/des de yin zhes bya ba ni 'di'i 'di'o
[\[123a.6\]]zhes de med pas yod pa tsam shes byed nyid yin na thal ches par 'gyur te/_nyams su myong ba med na nges pa mi rigs par bstan pa ni nges pa ni myong ba zhes bya ba'o/_/de kho na bzhin du rang gi ngo bo tsam gyi nges pa ji ltar goms pa bzhin 'byung ba nyams su myong ba la rag las pa ma yin par bstan pa ni/_nyams su myong ba nyid ces
[\[123a.7\]]bya ba'o/_/ldog pa'i dbye ba la brten nas brda yod na de ltar goms pa las yin gyi/_nyams su myong ba la brten nas ma yin par bstan pa ni/_gang gi phyir de lta yin na zhes bya ba'o/_/zla ba gnyis su mthong ba la ni de'i nges pa de kho na nyid du 'byed par byed pa ma yin pa'i phyir ma nges pa yin par bstan pa ni/_gal te de lta na zhes bya ba smos te/_
[\[123b\]]
[\[123b.1\]]gcig tu nges par byed pa ma yin gyi 'on kyang du mar nges par byed pa yin no/_/dbang po las byung ba ni 'byed par byed pa yin no snyam du sems pa ni/_ji ste goms pa las zhes bya ba smos te/_yid kyi nges pa 'di tshad ma yin te/_brgyud nas dbang po'i bskyed bya yin/_/zhes bya ba'i don to/_/dbang po las
[\[123b.2\]]ni mthong ba yin la de las kyang nges pa ni dbang po bzhin du byed pa po nyid yin pas ni ma yin te/_'on kyang 'dzin pas so/_/bzung ba la nges par byed pa mthong ba yin par bstan pa ni ma yin te goms pa ni zhes bya ba'o/_/don no zhes bya ba yang phyi rol ma yin gyi 'on kyang don byed pa'i tshig ste
[\[123b.3\]]shes pa nyid la yang skyon can ma yin par bstan pa ni/_don zhes nges pa yang zhes bya ba'o/_/'brel pa yang tha dad pa dag nyid la the gu dang bum pa dag la bzhin du 'gyur ro snyam du sems pa la rang rig pa yin na/_rang ma yin par rig pa nyid ma yin par bstan pa ni/_de yi myong de
[\[123b.4\]]dag nyid de/_/zhes bya ba ste/_de'i sngon po la sogs pa'i'o/_/sngon po la sogs pa nyid gzhan gyi nyams su myong bar 'gyur ro zhes zer ba la/_de gzhan zhes bya ba smos te/_de zhes bya ba ni sngon po la sogs pa ste/_bdag nyid nyams su myong ba dang sbyar ro/_/nges par gzung ba
[\[123b.5\]]gnyi ga'i 'bras bu bstan pa ni/_gzhan gyi nyams su myong ba mang zhing nyams su myong bar bya ba yang ma yin zhes bya ba'i don to/_/yang na ldog pa ste bdag nyid de zhes bya ba'o/_/de gzhan zhes bya ba ni dngos po 'byung ba la ltos pa nyid do/_/mngon sum so sor rig bya yang /_/zhes bya bas kyang nyams
[\[123b.6\]]su myong ba la de las gzhan pa rig par bya ba bsal ba yin no/_/'grel pa ni gsal ba yin no/_/gyur mod ces bya ba'i khas len pa ni nyams su myong ba don gyi bdag nyid ces bya ba 'di'i'o/_/bdag nyid kyi phyogs la skyon bstan pa ni/_gal te don gyi bdag nyid ces bya ba'o/_/'di nyid la dgag pa sbyor bar
[\[123b.7\]]byed pa ni gzhan la ni de lta ma yin no zhes bya ba'o/_/'di thams cad ni bdag kho na yin no zhes bya ba ni bdag gi'o/_/gnya' shing la nyi ma bzhin du bstod pa yin gyi de kho na nyid ni ma yin no zhes zer ba ni/_de ni don brjod pa yin no zhes bya ba'o/_/bdag ni sems tsam yin la rig pa ni sna tshogs pa yin pas/_de dang 'gal
[\[124a\]]
[\[124a.1\]]ba yin par bstan pa ni ma yin te/_rnam pa sna tshogs pa myong ba'i phyir ro/_/sngon po ni nyams su myong ba'i bdag nyid yin pa'i phyir mngon sum ma yin te/_'on kyang tshogs pa gcig la 'brel pa'i phyir ro/_/de'i bdag nyid dang de las byung ba dag la khyad par med do snyam du sems pa la/_des na
[\[124a.2\]]nyams myong bya gzhan med/_/ces bya ba ste/_de ltar 'brel pa yin kyang bdag nyid ma yin pa la zhugs pa'i phyir la rjes su zhugs pa ni nyams su myong bar bya ba yin gyi bdag nyid rig pa ni ma yin te/_skyed byed nyid las gzhan pa'i 'gal ba can de ni bdag nyid ma yin te/_rig pa ma yin pa
[\[124a.3\]]brjod pa'i phyir ro/_/de ma thag pa de lta na zhes bya ba'i shes pa gzhan gyis gzung ba ma yin nam snyam du sems pa la/_de la'ang myong ba gzhan yod min/_/zhes bya ba smos te/_gzung ba la sogs pa'i ngo bor 'dod pa la 'di thal ches pa yin gyi sgrub par byed pa ni ma yin no zhes bya ba'i don
[\[124a.4\]]to/_/med pa ci las she na der yang zhes bya ba smos te/_shes pa gzhan la bdag nyid rig pa ma yin pa ni de'i bdag nyid ma yin pa dang 'gal ba zhes bya ba'i don to/_/de rtogs pa ci las she na/_de'i phyir rang nyid ces bya ba ni gzhan mi ltos pa'i sngon po la sogs pa'i rig pa gsal ba
[\[124a.5\]]yin pa ni/_mngon sum ste lkog tu ma gyur pa zhes bya ba'i don to/_/mi rtag pa dang byas pa nyid bzhin du sngon po nyams su myong ba de'i bdag nyid kho na yin no zhes bya ba yang tha snyad 'dogs pa yin no/_/'brel pa nyams su myong ba'i rjes 'brang ba yin gyi gzhan du ma yin pa bstan pa ni/_de yi
[\[124a.6\]]dngos de sngo sogs kyi/_/zhes bya ba ste/_nyams su myong ba'i byed pa bstan pa yin no/_/tha dad pa ni ldog pas brtags pa yin te mchi gu'i lus so zhes bya ba bzhin du/_tha mi dad pa 'gal ba can ma yin par bstan pa ni/_ldog pa'i rang gi ngo bo la'ang /_/zhes bya ba'o/_/gsal bar bya ba
[\[124a.7\]]nyid ni gsal bar byed pa nyid kyi khongs su gtogs par byed pa ma yin te/_'gal ba'i phyir ro zhes zer ba ni ji ltar sngon po zhes bya ba'o/_/gsal bar byed pa nyid ni gzhan khongs su gtogs par byed pa ma yin par bstan pa ni/_bdag nyid la ni zhes bya ba'o/_/gsal bar bya
[\[124b\]]
[\[124b.1\]]ba'am cig shos kyang ma yin te/_'on kyang lkog tu ma gyur pa yin par bstan pa ni/_ji ltar de yi bdag nyid phyir/_/zhes bya ba ste/_de la mngon sum las gzhan pa'i byed pa'i yul ma yin pa nyid kho na'i rjes su 'brangs pas rang nyid gsal bar byed pa yin no zhes zer gyi/_de la byed pa
[\[124b.2\]]'ga' yang med do zhes bya ba'i don to/_/brgal zhing brtag pa ni ma yin no zhes bya ba ni de lta bur gyur pa byed pa nyid kyi phyir ro/_/sgron ma la ltos nas mig la sogs pas bum pa gsal ba ma yin no zhes zer ba ni/_'on te bum pa zhes bya'o/_/ji ltar sgron ma skyed par byed pa nyid
[\[124b.3\]]gsal bar byed par tha snyad 'dogs pa de bzhin du mig la sogs pa'ang yin par bstan pa ni/_gsal bar byed pa yin min yang /_/zhes bya ba'o/_/gzhan dag ni shes pa'i 'o/_/bdag nyid kyi ngo bo byed pa shes pa dang 'gal ba ma yin par bstan pa ni/_gang tshe de'i rang
[\[124b.4\]]bzhin zhes bya ba'o/_/chad pa ni zhes bya ba ni ral gri'i so de nyid kho nas gcod pa ma yin par bstan pa yin no/_/don de nyid ces bya ba ni de nyid kyis zhes bya ba la sogs pa'o/_/'on te ji ltar zhen pas rig par bya ba dang rig par byed pa dag ni tha dad pa nyid yin na skyon ci yod
[\[124b.5\]]ces zer ba la/_de'i rig bya ba zhes smos te/_rnam pa med pa'i rig pa dang /_rig par bya ba yang de'i bdag nyid ma yin na mi 'thad pa ste/_'brel pa can ma yin par 'gyur ro zhes bya ba'o/_/gsal bar byed pa ma yin pa'i don ni de'i rnam pa can gyi gsal bas sam/_gzhan gyis kyang
[\[124b.6\]]rig go zhes bya ba'i tha snyad rigs pa yin gyi/_gnyi ga cig car gsal na ni ma yin te/_nus pa yongs su ma gtogs pa'i phyir ro zhes bstan pa ni/_de'i tshe ni zhes bya ba'o/_/de nyid yin zhes bya ba ni gsal bar bya ba dang cig shos nyid yin no/_/de ni nye ba'i khyad par gyis gzugs
[\[124b.7\]]kyi khyad par bskyed pa nyid yin gyi gzung ba nyid ni ma yin te/_shes pa rjes su 'jug pa ni de lta yin no zhes bstan pa ni/_de ltar skyes pa zhes bya ba'o/_/ji ltar ma rtogs she na/_tha snyad de lta bur zhes bya ba ni nges pa ste/_phyi rol gyi yul nyid du nges par byed pa zhes bya ba'i don to/_/
[\[125a\]]
[\[125a.1\]]phyi rol gyi yul nyid kyi nges pa nyams su myong ba dang 'gal ba yin par bstan pa ni/_nyams su myong ba mthun pa zhes bya ba'o/_/ji ste zhes bya ba ni lkog tu ma gyur pa nyid do zhes bya ba'o/_/ci las she na rig par bya ba'i zhes bya ba smos so/_/de med pa ste rtogs pa med
[\[125a.2\]]pa na ji ltar 'gyur te rtogs par ji ltar 'gyur zhes bya bar sbyar ro/_/de las zhes bya ba rjes su dpag pa'i rnam pa las don yang yod ces bya ba don gyi bya ba byed pa gsal bar snang ngo /_/gzhan du na zhes bya ba ni snang du rung ba ma yin pa'o/_/gzhan gyis rtogs pa yin no zhes bya bar
[\[125a.3\]]rtogs pa med par bstan pa ni ma yin te/_rtogs pa med pa'i phyir ro zhes bya ba'o/_/dngos po nyid gsal ba'i ngo bo nyid du rjes su dpag pa'i go bya yin par zer ba ni/_rjes su dpag pa nyid kyi zhes bya ba'o/_/gsal ba nyid ni shes pa'i chos nyid yin la khyad par la mngon sum yin
[\[125a.4\]]gyi/_rjes su dpag pa ma yin par bstan pa ni/_rjes su dpag pa nyid du zhes bya ba'o/_/rjes su dpag pa nyid kyis rtogs pa yin pas mngon du byed pa yin te/_mngon du mi byed pa dang 'gal ba'i phyir ro zhes bstan pa ni/_de med pa yang zhes bya ba'o/_/rang bzhin gcig pa nyid ces
[\[125a.5\]]bya ba ni don dam par rtogs pa tha dad pa de la brtags pa nyid yin pa'i phyir ro/_/de dang 'brel pas zhes bya ba ni 'o ma dang chu bzhin du don dang rtogs pa'i bye brag 'dres pas so/_/khyab bya zhes bya ba ni du ba'o/_/khyab byed kyis zhes bya ba lkog tu gyur pas so/_/de'i tshe zhes bya
[\[125a.6\]]ba ni 'brel pa 'dzin pa'i dus na'o/_/sngon dang da ltar zhes bya ba ni khyab pa'o/_/rtog pa tsam zhes bya ba ni yul dang dus la khyad par med pas so/_/khyad par zhes bya ba ni yul dang dus kyi khyad par nyid kyis so/_/med na mi 'byung ba nyid khyab pa ma yin nam/_yul dang dus dag ni
[\[125a.7\]]ma yin te/_de yang gzhal bya'i du ba rtogs na lkog tu gyur pa'i me la yod pa yin pa de lta na me yang rtogs par 'gyur ro snyam du sems pa ni/_gal te du ba'i rnam pa ni zhes bya ba'o/_/du ba yang rtogs pa tsam ma yin no zhes zer ba ni/_me'i 'bras bu zhes bya ba'o/_/phyi rol gyi
[\[125b\]]
[\[125b.1\]]me'i 'bras bu nyid ma grub po zhes bstan pa ni/_me'i 'bras bu nyid yin zhes bya ba'o/_/mthong ba dang snang bzhin pa dag gi gcig pa nyid bar ma dang lkog tu gyur pa yod pa ma gtogs par mi 'gyur bar bstan pa ni/_ngo shes pa'i stobs nyid kyis zhes bya ba'o/_/de nyid
[\[125b.2\]]gsal bar byed pa ni/_gal te myong ba'i nang gnas na/_/zhes bya ba'o/_/bar na yod pa lkog tu gyur pa yin no zhes zer ba ni/_gal te myong min don bdag ni/_/zhes bya ba'o/_/lan ni lkog tu gyur par zhes bya ba'o/_/de nyid ni zhes bya ba ni snga ma dang phyi ma rtogs pa tsam mo/_/
[\[125b.3\]]gcig nyid du sngar mthong ngo shes pa'i yul yin gyi bar gyi ni ma yin te/_rjes su dpag pa'i rnam pa yang phyi rol nyid du zhen pas bag chags tsam las yin pas/_gzhan yang de'i rigs pa yin pas de ltar 'gyur bar bstan pa ni/_de'i phyi gsal bar snang ba'i zhes bya ba'o/_/
[\[125b.4\]]rnam shes byas pa ni rnam shes kyis byas pa zhes bya ba ste/_don dang bag chags dag gi ngo bo tha dad pa'o/_/gsal ba snang ba bag chags tsam las byung ba yin na 'dod pa kho na 'grub par 'gyur te/_'dod pa ni rang dbang nyid kyi phyir ro zhes bstan pa ni/_phyi rol khyad par
[\[125b.5\]]yod min yang /_/zhes bya ba'o/_/bag chags thams cad gcig gi tshe nyid na nye bas sad pa na thams cad snang ba'i shes par 'gyur ba'i phyir nyams su myong ba ni 'gal ba'i 'bras bu'i bye brag yin no snyam du sems pa ni 'gal te bag chags zhes bya ba'o/_/phyi rol khas
[\[125b.6\]]blangs kyang 'gal ba'i 'bras bu kho na yin par bstan pa ni ma yin te/_nye ba ma yin pa yang zhes bya ba'o/_/dran pa ni nye ba'i yul can ma yin pa kho nar bstan pa ni/_dran pa brjed par zhes bya ba'o/_/log par rig pa zhes bya ba ni yul dang dus gzhan la gnas pa la/_de las
[\[125b.7\]]gzhan par rtogs pa yin no/_/med pa yang yul la sogs pa la nges pa ma yin par bstan pa ni/_gzhan dag med snang zhes bya ba'o/_/du ma mthong ba dang du ma dran pa ni rnam shes nyid yin pa la yang /_dran pa brjed pa'i phyogs de dang 'gal ba can ma yin par bstan pa ni/_
[\[126a\]]
[\[126a.1\]]de mtshungs pa'i zhes bya ba'o/_/bag chags thams cad gcig gi tshe kho na nye ba ni ma yin te/_bag chags kyi nus pa khas mi len pa'i phyir ro zhes bstan pa ni/_de ma thag pa'i zhes bya ba'o/_/snga ma snga ma ches gsal ba'i shes pa'i bdag nyid rim
[\[126a.2\]]gyis 'byung ba yin par bstan pa ni/_snang ba ni gsal zhing zhes bya ba'o/_/shes pa phyi ma'i nus pa yin zhing snga ma snga'i rnam shes ni phyi ma la mngon du phyogs pa ste/_mthong ba'am gzhan yang rung ba cung zad mthong ba'i dbye ba la ltos nas med kyang 'bras bu de byed pa yin te/_dus tha
[\[126a.3\]]dad pa la yang lhan cig byed pa mthong bar byed pa yin no zhes bstan pa ni sad byed ces bya ba ste/_nus pa'i bag chags nyid la'am sad par byed pa'i dbye bas byas pa'i 'bras bu tha dad pa'i rim pa 'dis bstan pa zhes bya ba'i don to/_/nus pa'i khyad par zhes bya ba ni de las tha mi dad
[\[126a.4\]]pa'am/_shes pa phyi ma'i bdag nyid kyang ngo /_/bag chags yod pa nyid dang zhes bya ba ni shes pa phyi ma'i bdag nyid do/_/phyi rol gyi nyams su myong ba med pas de'i bag chags yin no zhes zer ba ni/_bag chags kyi dbye ba la rgyu ci yod ce na zhes bya ba'o/_/sngon po la sogs pa'i
[\[126a.5\]]ngo bo tha dad par mi snang na 'khrul par mi rigs par bstan pa ni/_de'i rgyu mtshan yod pa zhes bya ba ste/_bag chags tha dad pa med pa yin te/_tha dad pa'i rgyu med pa'i phyir zhes bya ba bsal ba yin no/_/shes pa tha dad rgyu yin na/_/de yi tha dad ji ltar yin/_/bag chags tha dad
[\[126a.6\]]las she na/_/phan tshun rten pa 'thob par 'gyur/_/zhes zer ba ni/_de ltar phan tshun rten pa yi/_/zhes bya ba'o/_/de nyid min zhes bya ba ni skyed byed ces bya ba dang sbyar ro/_/de nyid ces bya ba ni skyed byed kyi shes pa'i ste/_sa bon dang myu gu lta bur zhes bya ba ni lan yin no/_/rtogs
[\[126a.7\]]pa'i ngo bo ni dngos su rnam par shes pa ma yin nam/_de ltar yang don gyi rnam pa nyid du tha mi dad pa ni dngos su ba'i bag chags tsam las byung ba'i phyir shes pa rnam par 'byed par mi byed na dang ba'i shes pa'i ngo bo las sa bon dang myu gu'i rigs pa ji ltar yin/_rang las tha dad
[\[126b\]]
[\[126b.1\]]pa dang /_des tha dad pa dang ldan pa ma yin zhing /_yod pa nyid la yang tshad ma dang bag chags pa nyid kyi tshad ma dang tha dad pa la yang yod pa yin no zhes zer ba ni/_gal te don gyi bye brag gi/_/zhes bya ba'o/_/rnam par shes pa'i bskyed bya'i 'du byed pa ni bag chags yin te/_
[\[126b.2\]]gang nyams su myong ba ches gsal ba ni dran pa'i sa bon 'jog par byed do zhes gsungs pas so/_/de gal te 'dzin pa dang dran pa'i ngo bo'i shes pa 'byed par byed na yul gyis tha dad pa ma yin par 'gyur ro/_/'dzin pa'i dbye ba byed na yang /_/gzung ba'i dbye ba su zhig byed/_/bsams nas
[\[126b.3\]]bskyed pa yin na ni/_/dran pa tsam las byed par 'gyur/_/zhes smos so zhes zer ba ni/_de la bag chags zhes bya ba'o/_/bag chags ni dran pa'i sa bon ma yin gyi ches gsal ba'i rnam shes yin par bstan pa ni/_'dir ni rnam shes snga ma nyid/_/ces bya ba'o/_/de ni
[\[126b.4\]]de lta bu'i rnam pa khyad par can skyed par byed pa ni bag chags yin te/_sad pa'i shes pa bzhin du rmi lam la'o zhes bstan pa ni/_de dang de'i rnam pa'i zhes bya ba'o/_/'bras bu'i dus na de med kyang de byed pa ni bag chags yin par brjod do zhes bstan pa ni/_dper na lcags
[\[126b.5\]]sgrog gis bcings pas zhes bya ba'o/_/rta la sogs pa dran pa'i sa bon dang mi mthun pa'i bag chags yod pa nyid kyi tshad ma la bstan nas dbye ba la bstan pa ni/_bag chags dbye bas zhes bya ba ste/_/shes pa'i bdag nyid yin pas bzung ba'i rnam pa ni bag chags kyis
[\[126b.6\]]byas pa yin yang dngos su ba kho na yin no zhes bya ba'i don to/_/'di la yang phyi rol gyi shes bya ni bdag cag gi yin gyi/_khyed la ni med pa'i phyir ji ltar shes pa tha dad pa yin zhes zer ba ni/_ji ste der yang zhes bya ba'o/_/yul 'di dang 'brel pa bzhin du 'di med pa kho na yin par shes
[\[126b.7\]]par bstan pa ni/_'dir dmigs pa zhes bya ba'o/_/gzhan du zhes bya ba ni ma yin no zhes bya bar sbyar ro/_/'o na de la zhes bya ba ni yul 'di dang 'brel pa la'o/_/rten dang cig shos ma gtogs par 'brel pa med na/_log pa dang cig shos la tha dad pa med par bstan pa ni gal te
[\[127a\]]
[\[127a.1\]]'brel pa la'ang zhes bya ba'o/_/bag chags ni dran pa'i sa bon ma yin la/_shes pa dag gi 'bras bu dang rgyu'i ngo bo bsgo bya sgo byed kyi ngo bor 'gyur zhing rim gyis ma yin par skyes pa dag dang skad cig pa rnams dang /_sems dang rjes su 'gro ba med par
[\[127a.2\]]'jigs pa la yang ngo /_/bsgo bya sgo byed dag lhan cig pa ma yin pa'i phyir 'di bag chags med pa yin no zhes zer ba ni/_ji ste shes pa skad cig pa/_/zhes bya ba'o/_/zhig pa ni snga ma bzhin du chos snga ma bas yang snga rol du ma skyes pa'i phyir sgo bar byed pa ma yin la/_skad cig
[\[127a.3\]]ma snga ma rnams kyis ma skyes pa'i skad cig pa phyi ma ni bsgo bya ma yin no zhes zer ba ni/_ma skyes pa ni bsgo bar bya ba ma yin la zhes bya ba'o/_/snga ma rnams ni zhig pa'i phyir/_/phyi ma dag gis bsgos pa min/_/zhes zer ba ni/_'das pa'i don yang zhes bya ba ste/_sgo bar byed pa ma
[\[127a.4\]]yin no zhes bya ba la yang yang gi sgra yin no/_/lhan cig skye ba dag la yang des bskyed par bya ba med pa'i phyir lhan cig pa yin kyang de dag la 'brel pa nyid yod pa ma yin pa'i phyir bag chags med par zhes zer ba ni/_lhan cig pa dag kyang zhes bya ba'o/_/bsgo bar bya ba dang /_
[\[127a.5\]]sgo bar byed pa ma yin na skad cig pa nyid ni bsgrub bya phyin ci log tu sgrub par byed pa yin no zhes bstan pa ni bzlog par sgrub par byed pa yin no zhes bya ba'o/_/dran pa'i sa bon gyi ngo bo'i bag chags kyang bzung ba'i dbye bas khyad par can ma yin pa nyid kyi 'dzin pa'i dbye ba skyed par
[\[127a.6\]]byed pa yin gyi nyams su myong ba 'ba' zhig pa ni ma yin te/_tha mi dad par thal bar 'gyur ro zhes bstan pa ni/_dran la 'dzin dbye yod ces bya ba'o/_/skad cig pa nyid du rim gyis 'byung ba nyid kyi phyir rgyu dang 'bras bu'i ngo bo dang /_bsgo bya sgo byed kyi ngo bo yin par bstan pa ni/_skad cig pa'i
[\[127a.7\]]sems dag la zhes bya ba ste/_bskyed bya'i khyad par ni bsgo bya'i ming can ma yin pa'i phyir zhes bya ba'i don to/_/'di rtag pa la mi srid par bstan pa ni/_don 'thad rtag pa la ma yin/_/zhes bya ba'o/_/skye ba'i de ma thag tu 'jig pa'i gzhan la byed pa med pa yin te skad cig pa yin
[\[127b\]]
[\[127b.1\]]pa'i phyir ro/_/gnyi ga la yang phan tshun byed pa med do snyam du sems pa la/_bsgo bya sgo byed dngos po 'di/_/zhes bya ba'o/_/'jig pa'i gnas skabs can ni phyi ma'i sgo byed ma yin te med pa'i phyir ro/_/'jig par 'gyur ba'i dngos po yang 'jig par 'gyur ba gzhan gyis
[\[127b.2\]]ji ltar bsgo byar 'gyur snyam du sems pa la/_'jig pa snga mas zhes bya ba'o/_/rgyu dang 'bras bu ma gtogs pa bsgo bya sgo byed kyi ngo bo ni brtan pa rnams nyid du 'gyur ro/_/gang gi phyir/_brtan pa'i dngos la brtan dngos kyi/_/bag chags sgo bar byed pa yin snyam du sems
[\[127b.3\]]pa la/_brtan pa'i dngos la zhes bya ba smos te/_phan pa byed pa ma yin pa ni sgo bar byed pa ma yin zhes bya ba'i don to/_/shes pa ni rang las tha mi dad pa ni rnam par 'gyur ba byed na 'du byed pa ni byed pa po nyid yin te/_tha dad pa skyed pa la ni de'i'o zhes 'brel pa med pa'i phyir ro/_/
[\[127b.4\]]gzhan gyi dgos pa nyid rigs pa yin no zhes zer ba la/_brtan par gnas pa snga ma la/_/zhes bya ba'o/_/khyed kyi blo ni skad cig na/_/rjes su mthun nyid de yod min/_/yin la snga ma'i rjes su 'jug pa ma yin na phyi ma 'dra ba ma yin no snyam du sems pa la de dang rjes su
[\[127b.5\]]mthun zhes bya ba smos te/_snga ma ni phyi ma'i rjes su 'jug pa rigs pa ma yin la/_'dra ba nyid ni tha dad pa nyid du rtogs pa yin te/_de rtogs pa'i yul yin par nges par byed ces bya ba'i don to/_/de ma thag tu bskyed pa ni 'bras bu nyid min la/_de ma thag tu nges pa'i sngon du 'gro ba ni rgyu
[\[127b.6\]]nyid yin te/_ma skyes pa dang skyes bzhin pa dang /_mthong ba rnams med pa'i phyir rigs pa ma yin te/_sngar byung ba thams cad byed pa po nyid du thal bar 'gyur ba'i phyir ro/_/snga ma'i shes pa ma skyes pa'i/_/'bras bur 'gar yang rtsom mi byed/_/de la 'jig pa yod min zhing /_/
[\[127b.7\]]rdzogs pa'ang skad cig gnas pa yin snyam du sems pa la/_/rnam shes tshad mas de tshe zhes bya ba ste rjes su 'gro ba la sogs pa las byung ba'i rtog pas rtogs pa'i rgyun gyi khongs su gtogs pa pa'i skad cig ma rgyu nyid du khas len na/_snga ma tsam la ni thal ches pa ma yin no zhes
[\[128a\]]
[\[128a.1\]]bya ba'i don to/_/de'i phyir skyes nas 'jig pa'i phyir/_/skad cig ma la 'ang rtsom pa med/_/ces bya ba mi rigs par bstan pa ni/_des na skyes nas zhes bya ba'o/_/rjes su 'gro ba med par 'jig pa pa yin na snga ma'i ngo bo rjes su 'jug pa med pa'i phyir 'dra ba nyid
[\[128a.2\]]ma yin te/_rjes su 'gro ba med par zhig pa'i phyir rjes su mthun pa nyid gang las yin snyam du sems pa la/_rjes 'gro med par zhig gyur par/_/zhes bya ba'o/_/'dra ba skyed par byed nyid kyis/_/bag chags nyid yin na mtshan nyid mi mthun pa dag la bskyed par bya ba dang /_skyed par
[\[128a.3\]]byed pa dag gi ngo bor mi 'gyur ro snyam du sems pa ni gal te ba lang zhes bya ba'o/_/lan ni gzhan gyis bar du chod na yang zhes bya ba'o/_/mtshan nyid mi 'dra'i shes pa kun/_/mtshan nyid mi 'dra nyid min na snyam du sems pa la/_glang po'i shes pas snga ma'i zhes bya ba'o/_/gang gi lta ba la
[\[128a.4\]]yang kun gzhi'i rnam par shes pa ni 'jig pa'i rang bzhin gyis 'jug pa'i rnam shes rnams kyis kun gzhi la bsgos pa yin la/_de rnams bskyed pa na cig car bskyed pa'am sna tshogs pa gcig tu bskyed pa yin gyi rim gyis ni ma yin te/_phyi rol gyi don med pas ltos pa med pa'i phyir ro/_/
[\[128a.5\]]phyi don phan 'dogs min pa'i phyir/_/gzhan don gyi dbang ma byas pas/_/rjes 'gro med par 'jig 'gyur na/_/'bras bu rim gyis ji ltar byed/_/ces bya ba ste/_gzhan gyi don gyi dbang ma byas pa ni bskyed par rang bzhin gcig pa rnams so/_/rgyu zhig na ni 'dod pa yi/_/'bras bu
[\[128a.6\]]rtsom pa gzhan du min/_/shes pa 'di nyid du zhig na/_/bag chags thams cad 'jig par 'gyur/_/zhes bya ba ste brtsam par bya ba ji snyed yod pa dus gcig kho na brtsam par bya ba'o snyam du sems pa la/_phyi rol med kyang smon lam gyi sems kyi khyad par la sogs pa rim gyis 'byung
[\[128a.7\]]ba ni shes pa rim gyis skye ba'i rgyu yin pa'i phyir rgyun chad med par bstan pa ni/_shes pa gcig nyid zhig pa yis/_/zhes bya ba ste/_bag chags rnams kyis rim gyis byed pa'i lhan cig byed pa gzhan ma yin zhing /_mtshan nyid mi mthun pa'i rgyu gzhan yang ma yin na/_gang gis
[\[128b\]]
[\[128b.1\]]gzhan dang 'dra ba'i 'bras bur 'gyur zhes gsal ba yin no zhes bya ba'i don to/_/mthong yang gzhan dang gzhan pa'i gnas skabs gzhan ni shing tog pi dza pu ra'i me tog la rgya skyegs kyis bsgos pa 'bras bu'i dus su gsal bar byed pa ni/_rgyu gcig la byung ba yin la/_gnas
[\[128b.2\]]skabs gzhan na bsgos pa mi mngon pa kho na 'bras bu'i dus su mngon par gsal bar byed pa ni ma yin te/_snang du rung ba lan brgya gshags na yang de'i gnas skabs na ma dmigs pa'i phyir ro/_/dmigs par bya ba ma yin pa dmigs pas dmigs pa ni bag chags de nyid yin par
[\[128b.3\]]bstan pa ni/_me tog zhig par zhes bya ba'o/_/dmigs pa ma dmigs pa ni zhig pa yin la/_de'i nus pa yang bag chags yin pa'i phyir de lta bu'i 'bras bu ma yin no/_/de'i phyir 'di mi bden te/_bi dza pu ra'i sogs me tog_/rgya skyegs khu bas bsgos pa gang /_/de yi dngos la
[\[128b.4\]]'phos nyid yin/_/bag chags 'bras bu la gsal 'gyur/_/'o ma dang chu ba la sogs pa bzhin du rgyud gcig pa ni 'bras bu rim gyis 'byung ba'i rim pa byed pa'i sad byed yod pa yin no zhes de'i phyir/_'di dag thams cad las zhes bya ba la sogs pa gsal ba yin no zhes bstan pa ni/_de'i
[\[128b.5\]]phyir 'di dag thams cad las zhes bya ba'o/_/kun gzhi zhig kyang bag chags gzhan las byung bar khas blangs pas 'jug pa'i rnam shes skye bar 'gyur ro/_/gal te rnam shes rgyu bzhin du/_/bag chags rnams kyi rgyu yang ni/_/de'i rjes bag chags las shes pa/_/de las kyang
[\[128b.6\]]ni bag chags yin/_/zhes bya ba bsal ba yin te/_shes pa'i bskyed bya shes pa'i bdag nyid kyi nus pa'i bag chags khas blangs pa'i phyir ro zhes bstan pa ni/_bag chags ldan rnams zhes bya ba ste/_shes pa las tha mi dad pa yin na bag chags dang shes pa dag tha dad pa'i skyon med do/_/
[\[128b.7\]]res 'ga' de dag phan tshun ni/_/mtshungs pa nyid ni byed pa yin/_/zhes bya ba bstan pa ni/_bag chags las te zhes bya ba'o/_/mtshan nyid mi 'dra'i rgyu gzhan min/_/gang gis gzhan 'dra'i 'bras bu yin/_/zhes bya ba la sogs pa yang bsal ba yin no zhes bstan pa ni/_nus
[\[129a\]]
[\[129a.1\]]pa'i bdag nyid can gyi rgyu zhes bya ba'o/_/de'i phyir kun rdzob bden pa 'di/_/brtags pa yin gyi dngos yod min/_/zhes bya ba'ang yid ldog pa la gnas pa yin gyi ngo bo la gnas pa ma yin par bstan pa ni/_de'i phyir ldog pa zhes bya ba'o/_/tha dad pa ma yin pa
[\[129a.2\]]yang bstan pa nyid kyis byed pa po nyid yin no zhes bya ba bsal ba yin no/_/'di lta bu yi dngos po las/_/la las 'bras bu skye ba min/_/zhes bstan pa ni/_de'i 'bras bu'i zhes bya ba'o/_/shes byed gang gi la gnas pa/_/shes pa goms pas ldan par 'gyur/_/de yi de ni bag
[\[129a.3\]]chags brten/_/bag chags kyang ni de nyid yin/_/zhes bya ba bsal ba yin par bstan pa ni/_/gang dag shes byed brtan pa dang /_/zhes bya ba'o/_/de'i 'di ltar bag chags med pa la rigs pa rnams rgyal ba can yod pa yin no/_/rigs pa med cing yod min brtags yin la/_/
[\[129a.4\]]bag chags gang yin don gyis sel ba 'di/_/zhen ldog don du sangs rgyas rnams kyis gsungs/_gzhan dag de la rnam 'gar 'dzin par 'gyur/_/zhes bya ba 'di la yang lan ni/_rigs pas 'thad pa'i zhes bya ba'o/_/nyon mongs rgya mtsho phrag dog gi/_/rba klong 'khyil bar 'khor
[\[129a.5\]]ba yi/_/'gro rmongs mthong las rgyal ba can/_/lam des su zhig grol mi 'gyur/_/rnam pa'i bag chags las rnams ma yin nam/_shes pa'i yang de yin pa'i phyir la de lta yin dang gnyi ga yang so so ba nyid yin no zhe na de'i phyir/_rnam pa'i rnam dbye bas zhes bya ba smos te/_rnam pa'i
[\[129a.6\]]rnam par dbye ba yin gyi shes pa ni ma yin pa de'i phyir dbye ba ni med do zhes bya ba'i don to/_/phyi rol gyi don nyid dang bral na rig pa'i khongs su gtogs pa tha mi dad pa'i dmigs pa can gyi shes pa dmigs pa med par brjod pa yin par bstan pa ni/_de nyid kyi phyir zhes bya ba'o/_/rang
[\[129a.7\]]nyid ces bya ba ni tshad ma'i mtshan nyid yin pa'i phyir ro/_/tshad ma'i 'bras bu ni sgrub par byed pa'i nus pa las byung ba'o/_/'di'i phyir yang 'di'o zhes dpe ma grub pa ma yin nam zhes zer ba la/_rtsod pa'i gzhi zhes bya ba ste/_pha rol la yang grub pa kho na yin no/_/rmi lam gyi goms
[\[129b\]]
[\[129b.1\]]pa'i rjes su 'gro ba nyid yin yang gzhan la yang gnod pa med pa de ci las yin zhes zer ba ni/_ji ltar khyab pa zhes bya ba'o/_/goms pa'i rjes su 'gro ba nyid la gnod pa'i don can gyi gnod pa ni myur du nyams pa yin gyi gzhan gyi ma yin par bstan pa ni/_rigs gang zhes bya ba'o/_/rigs
[\[129b.2\]]gang gang las grub pa ni zhes bya ba'i rigs pa bstan pa ni gus par goms pa zhes bya ba'o/_/skad cig gis nyams pas gnod pa yin na goms pa'i rjes su 'gro ba nyid kyis rmi lam du de la dmigs pa ma yin pa rang la dmigs pa ma yin gyi shes pa nyid la ma yin no zhes zer ba ni/_gal te
[\[129b.3\]]rmi lam gyi zhes bya ba'o/_/skad cig gis nyams pa gnod par gyur pa nyid ni rmi lam yin gyi/_gzhan la ma yin no zhes zer ba ni/_rmi lam mthong ba ni zhes bya ba'o/_/de tshe des sam zhes bya ba ni rmi lam dang ldan pa'o/_/gzhan gyis bya ba ni sad pa rnams kyis so/_/gnod par byed pa ni
[\[129b.4\]]nyams par byed pa ste/_yul med pa'i sgo nas dmigs pa med pa nyid rang la dmigs pa nyid du rtogs par byed na goms pa'i rjes su 'gro ba nyid du go bar byed pa yin gyi med pa nyid du ma yin no zhes zer ba ni/_gnod byed shes pas zhes bya ba'o/_/goms pa'i rjes su 'gro ba nyid ni rjes su
[\[129b.5\]]'gro ba la sogs pa las yin gyi/_gnod par byed pa las ma yin par bstan pa ni/_gnod byed shes pas zhes bya ba la sogs pa'o/_/gzhan dag gis ma mthong ba nyid gnod par byed pa ma yin zhing mi dmigs pa nyams par byed pa ma yin la de'i phyir skyes nas 'jig pa yin par mi rigs par
[\[129b.6\]]bstan pa ni/_dngos po med par zhes bya ba'o/_/'gal ba'i shes pa gnod par byed pa yin no zhes bya ba 'di yang mi dmigs pa nyid kyis byas pa yin par bstan pa ni/_'gal ba med par zhes bya ba'o/_/rigs pa'i 'bras bu ni stobs la ltos pa yin gyi rang dbang ba ni ma yin no/_/
[\[129b.7\]]de'i phyir khyad par med do zhes zer ba ni des na ji ltar zhes bya ba ste/_de las kyang zhes bya ba ni rig pa la sogs pa nyid las zhes bya ba'i don to/_/rang dbang ni tshad ma ma yin pas khyad par du byed pa nyid ma yin par bstan pa ni/_'bras bus zhes bya ba'o/_/rig pa bzhin du 'bras bu nyid kyang
[\[130a\]]
[\[130a.1\]]rang dbang nyid yin no zhes zer ba ni/_rig pa med par zhes bya ba'o/_/'bras bu nyid ni rang dbang ma yin gyi rang rig pa ni yin no zhes bstan pa ni/_rang rig pas zhes bya ba'o/_/rig pa yang de nyid kyis skyed par byed pa nyid kyis so zhes bstan pa ni/_de nas 'bras
[\[130a.2\]]bu bzhin du zhes pa'o/_/de ma thag pa'i khyad par gyi skyed par byed pa nyid la sogs pa dngos su ba ma yin par bstan pa ni/_don rig ces bya ba'o/_/gang zhig gzhan gyi ngo bo 'dzin par byed pa nyid kyi rang nyid 'dzin par byed pa nyid gang yin pa de ni sad pa'i shes pa la yang mtshungs par bstan pa ni/_
[\[130a.3\]]de yang shes pa zhes bya ba'o/_/nyal ba zhes bya ba ni gnyid 'ongs pa'i snga rol du'o/_/langs pa zhes bya ba ni sad pa na ste de'i tshe na de dang bral ba'i sems rang nyid rig pa yin no/_/de ltar 'gyur zhes bya ba ni sad pa la sogs pa'i rnam par dbye ba'o/_/rmi lam ni skad cig gis nyams pa'i
[\[130a.4\]]phyir de las gzhan pa'i yin zhing /_gzhan las khyad par ma yin nam sad pa'i shin tu nges pa'i blo yin pa'i phyir/_gnod par byed pa'i shes med na/_/shes pa nges pas de dag la/_/tshad ma ltar snang nyid med pa/_/de'i phyir stobs ni bstan pa yin snyam du sems pa ni/_der
[\[130a.5\]]rnam par mi gnas pa zhes bya ba'o/_/rnam pa'i rnam par dbye ba las bag chags kyi dbye ba rtogs pa 'di ni khyad par las kyang skad cig gis nyams pa la sogs pa'i skyed byed kyi khyad par ni bstan pa la sogs pa nyid du go ba yin gyi phyi rol yod pa dang med pa ni ma yin par bstan pa ni/_bag
[\[130a.6\]]chags bstan pa yin gyi zhes bya ba'o/_/yid du 'ong ba la sogs pa mthong ba ni yid du 'ong ba la sogs pa dmigs pa'o/_/de 'di ni mngon sum la sogs pa'i yul phyi rol nyid du gnas pa ste/_de dgag byas pa de yi phyir/_/de ltar na phyogs la gnod 'gyur/_/zhes bya ba phyin ci log
[\[130a.7\]]yin te/_gang gi phyir bag chags kyi bskyed bya'i rnam pa las rang nyid kyi rig bya'i dmigs pa gzhan ma mthong ngo /_/gal te dmigs pa med pa nyid kyi rjes su dpag pa dang /_de'i rtsa ba phyogs dang /_cig shos kyi shes pa rang gi cha la dmigs pa ma yin te/_'dod pa grub pa'i phyir
[\[130b\]]
[\[130b.1\]]dmigs pa yin pas sna tshogs pa'i dmigs pa yin no zhes zer ba ni/_gal te rmi lam dang rmi lam ma yin pa zhes bya ba'o/_/tha dad pa gang gi sgrub byed yin pa de rjes su dpag pa yin pa'am tha dad pa'i sgrub byed kyi mngon sum yin te/_gzhan du na thug pa med pa'i phyir ro/_/mngon sum
[\[130b.2\]]dmigs pa med pa yin/_/zhes zer ba ni/_ji ste tshad ma ma yin na/_/zhes bya ba'o/_/rjes su dpag pa'i phyogs la zhes zer ba ni/_dmigs pa med pa nyid ji ltar grub ce na zhes bya ba'o/_/don rang gi ngo bos snang ba'i phyir rjes su dpag pa dmigs pa med kyang mi slu ba yin pa'i phyir rjes
[\[130b.3\]]su dpag pa tshad ma yin par bstan pa ni/_de tshad ma nyid yin pas zhes bya ba'o/_/yang dag pa nyid 'di yin yang /_/rnam pa dag khyod mi 'dod pa/_/zhes bya ba 'di bsal ba yin no/_/de dmigs pa dang bcas pa nyid yin na de bzhin du gzhan yang yin no zhes bya ba'i rigs pa mtshungs pas
[\[130b.4\]]thams cad dmigs pa dang bcas pa nyid dam yang na 'di yang ma yin no zhes zer ba la gal te rmi lam dang zhes bya ba'o/_/de la dmigs pa nyid yin na yang ji ltar tha dad pa 'grub pa yin zhes zer ba la/_de gnyis tha dad ces bya ba la sogs pa ste/_mi bslu ba can gyi nges pa tha dad pa'i
[\[130b.5\]]sgrub byed ni mi snang ngo zhes bya ba'i don to/_/'di zhes bya ba ni mtshungs pa nyid du sems pa'o/_/don dam par mi mthun pa nyid med pa kho na dpe la dpe can gyi'o zhes bstan pa ni de nas phyis zhes bya ba ste/_sngar snang ba'i khyad par las ma yin gyi 'jig rten las yin no zhes bya ba'i don to/_/
[\[130b.6\]]'jig rten la grags pa tha dad pa'i rjes su dpag pa yin par bstan pa ni/_gal te nyes pa yod na zhes bya ba'o/_/don dam par grub pa ni rjes su dpag pa 'jugs pa la gnod pa yin par bstan pa ni/_gal te tshad ma med pa na/_/zhes bya ba'o/_/de lta ma yin na zhes bya ba ni gal te
[\[130b.7\]]tshad ma ma yin na zhes bya ba'am rig byed ma yin pa'o/_/'di nyid 'jig rten la grags pa yin par bstan pa ni/_de lta na 'o na zhes bya ba'o/_/phyi ma don dam pas snga ma 'jig rten la grub pa la gnod na thams cad rjes su dpag pa nyid du mi 'byung bar bstan pa ni/_chos can thun mong ba
[\[131a\]]
[\[131a.1\]]nyid du/_/rtogs pa gang yin tshad ma min/_/de ltar yin dang de lta bu'i/_/sgo can phyi rol gzhan yang min/_/zhes bya ba la de'i phyir gzhan yang min pa ni rjes su dpag pa yin yang ngo /_/de lta bu'i sgo can tshad ma ma yin pa'i chos can rtogs pa'i sgo can ni tshad ma
[\[131a.2\]]min zhes bya bar sbyar ro/_/tha mi dad pa bsgrub pa ni/_dpe la sogs pa'i tha dad pa dang 'gal ba can yin gyi 'phel ba la ni ma yin no zhes zer ba ni/_gal te de'i zhes bya ba'o/_/'di la yang tshad ma dang cig shos nyid thun mong ba dang thun mong ma yin pa'i tshad ma nyid dang 'gal ba nyid
[\[131a.3\]]yin par bstan pa ni/_rang bzhin tshad ma nyid ces bya ba'o/_/de la ni chos can la'o/_/de dang bral ba ni zhes bya ba ni bsgrub par bya bzhin pa nyid kyi khyad par dang bral ba ni spyis 'dzin pa yin gyi tshad ma ni ma yin no/_/de las bzlog par 'dzin pa na zhes bya ba ni khyad par las bzlog par 'dzin
[\[131a.4\]]pa la'o/_/de las bzlog pa'i gzhal bya drungs phyung na zhes bya ba ni khyad par las bzlog pa'i gzhal bya drungs phyung na ste gnod pa na'o/_/rang gi ngo bo nyid kyis te snga mas ma bzung ba ni snga nas yod pa'o/_/'ga' zhig ces bya ba ni spyi'i cha'o/_/spyi'i dang khyad par dag gi dbye ba yin na gzhan
[\[131a.5\]]dang gcig tu 'dzin pa ma yin par zer ba ni chos tha dad par zhes bya ba'o/_/gzung ba'i spyi dang 'gal ba can ma yin pa'i khyad par sgrub par byed pa bzhin du sgro btags pa'i tha dad pa'i 'gal ba can yin la/_tha mi dad par sgrub par byed pa 'gal ba can ma yin par bstan pa ni/_tha
[\[131a.6\]]dad par ni zhes bya ba'o/_/rnam par dbye ba zhes bya ba'i bshad pa ni/_chos can du byed pa zhes bya ba ste/_tha mi dad par rig pa rgyu dang 'gal ba yin na ji ltar 'bras bu tha dad pa sgrub par byed pa yin zhes bya ba'i don to/_/shes pa nyid dmigs pa dang bcas pa las gnod par byed pa
[\[131a.7\]]mi dmigs pas bzlog pa ni dmigs pa med pa nyid kyis khyab pa yin no zhes bstan pa ni ji ltar rmi lam gyi shes pa dang khyad par med pa'i phyir zhes bya ba ste/_'brel pa'i phyir zhes bya ba dang gzhi mthun pa'o/_/de nyid dmigs pa med pa nyid yin no zhes bya ba ni yod pa dang med pa nyid las
[\[131b\]]
[\[131b.1\]]rnam par grol ba nyid ces bya ba'i don to/_/'gal ba mi 'khrul pa can nyid ni ma yin te/_nus pa mi mtshungs pa'i phyir ro zhes bstan pa ni dmigs pa dang bcas pa nyid ces bya ba'o/_/gzhan pa'i skyes bu gzhan gyi'o/_/dmigs bzhin pa nyid dmigs pa yin par rmi lam la yang yin
[\[131b.2\]]pa'i phyir 'brel pa mtshungs pa yin no zhes zer ba ni/_de la yang zhes bya ba'o/_/thams cad kyi tshe med par 'gyur ro zhes bya ba ni du ba'o/_/king shu ka'i phung po ni du ba mi byed kyang rang gi bya ba byed pas yod pa kho na yin gyi rmi lam gyi mtha' can ni ma yin no zhes zer ba ni/_king shu ka'i phung po bzhin
[\[131b.3\]]du zhes bya ba'o/_/rnam pa de lta bu zhes bya ba ni 'jig rten las 'das pa'o/_/rnam par shes pa nyid do zhes bya ba ni bde ba la sogs pa bzhin du rig pa tsam don yin pa nyid kyi phyir ro/_/rig pa tsam gyi don can gyi bde ba la sogs pa yang phyi rol gyi don can gyi don yin no zhes zer ba ni/_don gyi rang
[\[131b.4\]]bzhin nyid ces bya ba'o/_/goms pa'i stobs kyis byung ba nyid ni/_phyi rol gyi nye bar len pa can gyi mig la sogs pa la yang yod pas rang gi rtogs pa'i khyad par yin pa'i phyir/_rang gi rtogs pa nyid don nyid la 'gal ba'i 'bras bu yin par bstan pa ni/_ma yin te nang gi byed pa la
[\[131b.5\]]rag las par zhes bya ba ste/_shes pa'i byed pa la rag las pa nyid kyi'o/_/sad pa la yang thams cad de la rag las pa nyid yin par bstan pa ni/_de ltar yang blo tsam du zhes bya ba'o/_/rig pa la ni don gzhan nyid khyad par byed pa 'gal ba yin par bstan pa ni/_rang bzhin de ni zhes bya ba'o/_/
[\[131b.6\]]de bzhin du gzhan yang zhes bya ba ni 'khrul par 'dod pa'i shes pa'i don yang ngo /_/de bzhin du mig la sogs pa yod na gzhan gyi shes pa la yang srid do zhes zer ba ni/_'on te pha rol dag gis kyang zhes bya ba'o/_/goms pa'i khyad par las 'chol ba dang cig shos la sogs pa'i
[\[131b.7\]]khyad par yin gyi/_don yod pa dang cig shos las ma yin pa bstan pa ni/_goms pa'i bye brag gis zhes bya ba'o/_/des na zhes bya ba ni mngon sum gyis so/_/rang nyid las tshad ma ma yin pa rnam par rtog pa la 'brel pa las tshad ma nyid ni rtog pa gzhan gyi go bya yin te/_'brel pa
[\[132a\]]
[\[132a.1\]]gzhan nyid las yin pa ni thug pa med pa yin par bstan pa ni/_'di las yang phyogs nyid do zhes bya ba'o/_/rnam shes phyi rol gyi bskyed bya yin par zer na bag chags kyi bskyed bya yin par gnyi ga la grub pa'i phyir khas blang bar 'os pa yin no zhes de dag tsam brjod bya yin
[\[132a.2\]]gyi bsgrub bya ma yin no zhes bstan pa ni/_phyi dang rgyu 'bras zhes bya ba'o/_/bag chags las skye ba nyid du ma grub kyang sngon po la sogs pa ni shes pa nyid yin te/_bde ba bzhin du rang rig pa'i phyir ro zhes bstan pa ni/_bag chags kyis bskyed pa med kyang zhes bya ba'o/_/sngon po ni rig pa'i
[\[132a.3\]]dus tsam la yod pas de dag tha mi dad pa'i phyir sad pa na yang rmi lam dang mtshungs pa yin par bstan pa ni/_de dang mtshungs pa'i phyir zhes bya ba'o/_/rjes su dpag pa'i dus na 'brel pa 'dzin pa ma yin te/_de'i phyir 'brel pa gzung ba yin par bstan pa ni/_rjes su dpag pa'i dus na zhes bya ba'o/_/
[\[132a.4\]]bar du chod pa'i me'i bskyed bya du ba bzhin du bar du chod pa'i goms pa'i sad pa yin par bstan pa ni/_bsgom pa chod par gyur na yang /_/zhes bya ba'o/_/sad pa na mthong ba cung zad nyid ni de lta bu goms pa'i bskyed bya yin gyi/_skye ba'i dang po la mthong ba yang ni ma yin no snyam du sems pa la/_
[\[132a.5\]]de yang skye ba snga ma la goms pa dran pa nyid log pa'i de ma thag tu rmi lam mthong ba yin par bstan pa ni/_skye ba gzhan sogs mthong ba yang /_/zhes bya ba'o/_/'chi ba'i gnyid ni gnyid log pa'o/_/rmi lam ni mthong ba'o/_/don mthong ba zhes bya ba ni skye ba 'di la'o/_/phyis kyi ni mtshan
[\[132a.6\]]mo ni ma rig pa'i mtshan ma'o/_/des chod pa ni bsgribs pa'o/_/nyin mo ni 'od gsal ba'i rang bzhin gyi sems tsam nyid gang gi yin pa de yang de yin la/_rmi lam bzhin du de kho na nyid 'jug pa med pas mthong ba'i tha snyad med pas 'jig rten pa yin no/_/rmi lam du mthong ba goms pa las
[\[132a.7\]]byung ba nyid du bsgrubs nas 'di las khyad par med pa'i phyir/_gnyid kyi dus na 'byung ba nyid bsal ba ni ma yin te/_goms pa'i khyad par las zhes bya ba'o/_/'di yang zhes bya ba ni sad pa'i'o/_/dmigs pa dang bcas pa nyid du dam bcas pa ni mngon sum dang 'gal ba yin te/_sgra ni mnyan
[\[132b\]]
[\[132b.1\]]par bya ba ma yin no zhes zer ba la/_gnod par byed pa'i shes pa ni/_/zhes bya ba ste/_mngon sum sngon du 'gro ba can gyi rjes su dpag pa ni de dang 'gal bas tshad ma ma yin no zhes zer na/_de sngon du 'gro ba can ni mngon sum dang 'gal ba yin na ni ma yin no zhes bya ba 'di yang dam bca'
[\[132b.2\]]bar 'gyur ro/_/de'i phyir rjes su dpag pa ni mngon sum tsam dang 'gal ba can ma yin no zhes bya ba'i don to/_/khyed la yang bsgrub bya dang sgrub byed dag phan tshun bsten pa dag ji ltar ma yin te/_mngon sum yin pa'i phyir dang /_gzhan gyi bsgrub bya ma yin pa'i phyir ro zhes bstan pa ni/_
[\[132b.3\]]'di ni bshad zin te zhes bya ba'o/_/'byung bar 'gyur ba myong ba nyid yin no zhes bstan pas de yang tshad ma nyid yin par tshad mas grub pa ma yin par bstan pa ni/_de yang thog ma med pa zhes bya ba'o/_/long ba brgyud pa las 'ongs pa ji ltar tshad ma nyid yin zhe na/_mi slu ba las yin par bstan
[\[132b.4\]]pa ni/_de yang mi slu ba las zhes bya ba ste/_lhag par zhen par bya ba dang phrad pa'i tshad ma nyid ni lhag par zhen pa dang phrad pa dag gi yul gcig nyid la tha snyad rtogs pa na/_shes pa yin zhes bya ba'i don to/_/rang gi ngo bo'i yul la zhes bya ba ni mi gsal ba la'o/_/de la zhes bya ba ni shes
[\[132b.5\]]pa'i rang gi ngo bo la'o/_/de'i zhes bya ba ni rjes su dpag pa'i'o/_/mngon sum nyid ces bya ba ni rang gi rig pa'i ngo bo'o/_/gnod par byed pa'i rjes su dpag pa yang rang rig pa'i mngon sum la ni ma yin te/_lkog tu gyur pa'i yul can nyid kyi yul mtshungs pa ma yin no zhes zer ba la
[\[132b.6\]]des na/_rjes su dpag pas zhes bya ba smos so/_/lkog tu gyur pa la yang yul mtshungs pa nyid ji ltar yin te/_mngon sum mi byed pa'i phyir ro snyam du sems pa ni/_ji ltar lkog tu gyur pa la zhes bya ba'o/_/'jug par byed pa nyid kyis yin gyi 'dzin par byed pas ni ma yin no zhes bya ba ni 'dzin
[\[132b.7\]]pa dang zhen pa dag med na 'jug par byed pa nyid med pa'i phyir mi rigs so snyam du sems pa la/_'di ltar tha dad pa'i zhes bya ba'o/_/rjes su dpag pas gnod na zhes bya ba ni nges pa tsam gyis ni ma yin te/_mi 'dzin pa'i phyir dang /_'brel pa med pa'i phyir ro zhes bstan pa yin no/_/de'i phyir rjes
[\[133a\]]
[\[133a.1\]]su dpag pa ni 'dzin pas gtso bo ma yin te/_nges pa las zhes brjod par bya'o/_/de yang de med na yang ma yin te/_goms pa 'dzin pa nyid kyis 'jug pa'i phyir de nyid nges pa'i so so ba'i thabs yin la/_rjes su dpag pa la yang sngar 'jug pa'i nus pa las
[\[133a.2\]]yin no zhes bya ba'i don to/_/lkog tu gyur pa'i don gyi rjes su dpag pa ni de med pa'i rjes su dpag pa mngon sum las byung bas gnod pa yin te/_rnam par rtog pa tsam las byung ba'i phyir ro zhes zer ba la/_de ni long ba brgyud pa las byung ba'i zhes bya ba'o/_/rang rig pa'i mngon sum
[\[133a.3\]]las byung ba phyi rol med pa'i rjes su dpag pa ma dmigs pa gang yin pa ni rang rig pa gnyis las byung ba'i tha snyad pa de ni goms pa las mngon sum yang yin la/_mngon sum rtsa ba yin pa'i phyir gnod par byed pa ma yin pa nyid du bstan pa ni/_mngon sum dang des bslang ba'i rjes su
[\[133a.4\]]dpag pa dag la ni zhes bya ba'o/_/phyi rol gyi rjes su dpag pa 'ba' zhig ni de med na gnod pa ma yin te/_log par 'dzin pa'i phyir rang rig pa'i rjes su dpag pa yang zhes rgol ba sngon du 'gro bas bstan pa ni/_gal te mngon sum yang zhes bya ba'o/_/de'i phyir mngon sum ma yin pa nyid kyis
[\[133a.5\]]rjes su dpag pa la sogs pa'i yul ma yin pa'i phyir/_mngon sum la sogs pa'i yul yang phyi rol ma yin pa nyid du gnas pa yin no/_/de dgag byas pa de yi phyir/_/de dag phyogs la gnod par 'gyur/_/zhes zer ba mi rigs par bstan pa ni/_des na shes pa thams cad ces bya ba'o/_/
[\[133a.6\]]de lta yin na dpe des zhes bya ba ni gnod pa'i blo'i dpes so/_/de rang gi ngo bo ma yin pa la dmigs pa yid kyis phyi rol ma yin pa nyid rig pa yin no/_/de'i phyir/_bslad pa'i shes pas gzung ba'i don/_/dgag par yang ni rigs pa yin/_/bzung ba tsam la gnod byed na/_/rang gi phyogs kyang
[\[133a.7\]]'grub mi 'gyur/_/zhes bya ba ni legs par smras pa ma yin te/_dmigs pa med par de nyid du dmigs pa'i blo rnams kyi shes pa nyid dmigs pa med pa nyid du ma nges pa yin te/_de rnams dmigs bcas nyid yin na'ang /_/de dag gis ni ma nges 'gyur/_/zhes zer ba ni gal te dmigs
[\[133b\]]
[\[133b.1\]]pa med pa nyid ces bya ba'o/_/sad pa'i blo dmigs pa dang bcas pa nyid yin na cig shos dmigs pa dang bcas pa nyid du thal bar 'gyur bzhin du 'di yang de ltar 'gyur ba ni ma yin no/_/rang gi cha la nges pa gnod par byed pa'i mngon sum gyis rjes su gzung ba'i shes pa dmigs pa dang bcas pa nyid
[\[133b.2\]]yin no/_/gzhan yang de lta ni ma yin te/_thal ches pa'i phyir ro zhes bstan pa ni/_gal te mngon sum sngon du 'gro ba can yin pa'i phyir zhes bya ba ste/_thams cad sgrub par byed pa'i blo/_/gal te 'khrul 'dod de yi phyir/_/ji ltar 'dod bzhin kun med pa'am/_/ma tshang la sogs thal bar 'gyur/_/
[\[133b.3\]]zhes bya ba'i don to/_/mngon sum gyis grub pa la yang 'di de tshad ma yin te/_ltos pa med pa'i phyir zhes smra ba pos gzhan dag la smra ba ni de lta bu'i tha snyad yin pas tshad mar brjod pa des don sgrub par byed pa yin no zhes zer ba la/_'di tha dad pa zhes bya ba smos te/_tha dad pa ni rang las so/_/dmigs
[\[133b.4\]]pa med pa nyid kyi tha snyad la tshad mar tha snyad 'dogs pa'i rgyu mtshan bstan pa ni/_gzhan las zhes bya ba'o/_/tha snyad kyi ngo bo'i blo yang bdag cag gi ni yul la dmigs pa nyid yin no zhes zer ba ni/_gal te de yi rang bzhin zhes bya ba'o/_/kho bo cag gi yang mi bslu ba las de lta bu'i tha snyad yin gyi
[\[133b.5\]]dmigs pa nyid las ma yin par bstan pa ni/_de la mi bslu ba'i phyir ro zhes bya ba ste/_ji ltar 'dod pa dang phrad pa ni mi bslu ba yin gyi dmigs pa ni ma yin no zhes bya ba'i don to/_/dmigs pa med par yang de la dmigs pa can gyi blo yin la/_de nyid kyi phyir rig par bya ba dang rig par byed pa'i
[\[133b.6\]]rnam pa 'di la med do zhes bya ba ni gnas skabs kyi rjes su dpag pa la dgos pa ma yin par bstan pa ni/_rig bya ba'i dngos po med pa kho nar zhes bya ba'o/_/rig par bya ba med kyang rig par byed pa ni rig par byed pa kho na yin par bstan pa ni rig par byed pa lta bu'i rnam pa gang la yod pa de ni rig par
[\[133b.7\]]byed pa'i rnam pa yin no/_/rig par byed pa med na de dang 'dra ba ji ltar yin zhes zer ba la/_'khrul pas zhes bya ba ste/_thog ma med pa'i 'khrul pa bag chags kyis sgro btags pa'i rig par byed pa zhes bya ba'i don to/_/des na zhes bya ba ni de nyid la tshad ma yin pa'o/_/de'i phyir mngon sum la
[\[134a\]]
[\[134a.1\]]sogs pa'i yul phyi rol kho nar gnas pa yin/_de dgag byas pa de yi phyir/_/de dag phyogs la gnod par 'gyur/_/'on te 'di ni shes pa'am/_/las dang yod pa sogs yod 'gyur/_/zhes bya ba la sogs pa bsal ba yin par bstan pa ni/_dmigs pa dang bcas pa nyid ni
[\[134a.2\]]zhes bya ba ste dngos su ba'o/_/bde ba'i dus su dkar po la sogs pa dmigs pa kho na ma yin nam zhes zer ba la thob par bya ba'i rang bzhin zhes bya ba smos so/_/thob par bya ba ni 'jug pa'i yul te dmigs pa yin gyi cig shos ni ma yin te/_/thob pa la 'jug pa med pa'i phyir ro/_/snang ba ni rtogs
[\[134a.3\]]pa ste thob pa nyid do/_/de lta ma yin na zhes bya ba ni dus mtshungs na'o/_/yang dang yang zhes bya ba ni glang po che'i zhes bya ba la sogs pa'i shes pa bzung ba'i don du'o/_/ji ltar zhe na thob pa'i phyir ro/_/yul du ma byas pa la khyad par med pa'i phyir thams cad la 'gyur ro zhes zer ba la/_rgyu dang
[\[134a.4\]]'bras bu'i dngos po 'di zhes bya ba'o/_/'bras bu'am rgyu yang mthong nas nges pa ni ma goms pa na rang gi rgyu'i nus pa nyid kyis de ltar nges pa'i rgyu de'i bag chags dang goms pas kyang nges pa kho na byed pa yin te/_shes pa gzhan yin pa'i phyir rang gi ngo bo'i shes pa tsam las thob pa'i shes
[\[134a.5\]]pa yang ma yin te/_'jug pa'i don yod pa'i phyir ro zhes bya ba ni rgyal ba can gyi'o/_/rig par bya ba dang rig par byed pa'i rnam pa 'di la med do zhes bya ba yang snga ma dang phyi ma dang de'i tshe yang rig par byed pa po'i rig pa med pa la tha dad pa la sogs pa med par brjod pa yin par bstan pa ni/_yang na
[\[134a.6\]]zhes bya ba'o/_/thob par bya ba'i don byed pa'i mtha'i skad cig ni don byed par rig pa'i dus su gtogs pa'i ngo bo yang byed pa po yod pa yin par khyad par med pa'i phyir zhes bstan pa ni dus mnyam pa yang zhes bya ba'o/_/'di ltar brjod pa'i mtshungs pa ni sad pa'i shes pa la yang ngo /_/rnam par
[\[134a.7\]]phye ba'i mtshan nyid ni rmi lam dang cig shos tshad ma dang cig shos la sogs pas so/_/de ltar rnam par phye ba yang rig bya ma yin pa la sogs pa'i rnam pa ci las shes zhes zer ba la/_bzung ba dang zhes bya ba smos so/_/bslad pa kho na yin te zhes bya ba ni 'dir grub pa la de rgyu nyid yin no/_/de
[\[134b\]]
[\[134b.1\]]lta yin dang rmi lam dang cig shos la sogs pa'i gzung ba la sogs pa bde ba kho na yin no zhes zer ba la/_des na zhes bya ba smos so/_/gzung ba la sogs pa'i rnam par rtog pa tsam 'ba' zhig ni ma yin gyi rmi lam dang cig shos la sogs pa yang yin no/_/ci las she na rang gi ngo bo tsam zhes
[\[134b.2\]]bya ba smos so/_/gzhan zhes bya ba ni rmi lam la sogs pa yang ngo /_/sngon gyi 'phen pa ni de'i bag chags kyis so/_/de las ni rnam par rtog pa las so/_/de ltar ni sad pa dang rmi lam la sogs pas so/_/de ni 'di ltar rang gi sa bon yongs su smin pa las byung ba'i rnam par rtog pa
[\[134b.3\]]las tshad ma la sogs pa nyid phyi rol dang cig shos la sogs pa med kyang ngo /_/de'i phyir don gyis stong pa'i blo rnams kyi dngos po med pa nyid la tshad ma ma yin pa nyid dang /_bsod nams dang sdig pa la sogs pa dang /_de'i 'bras bu la sogs pa thams cad bstan pa yin te/_de lta bu'i
[\[134b.4\]]ngo bo la rang rig par bya ba dang cig shos nyid du nyams su myong ba med pa'i phyir te/_phyi rol nyid du zhen pas snang ba ma yin pa'i phyir dang mngon du sems pa tsam gyi byed pa yin par tha mi dad pa'i phyir zhes bya ba'i don to/_/de yang rang gis zhes bya ba ni ngo bor mi rtogs pas gzhan las khyad par med
[\[134b.5\]]pa'i phyir ro/_/de'i phyir rang rig pa las de nyid ces bya ba'i don nyid do/_/de bshad pa ni gal te zhes bya ba'o/_/des ma rtogs pa mi gzhan gyis rig pa'i phyir med par mi 'gyur ba zhes zer ba la/_gzhan zhes bya ba smos so/_/des ni gzhan gyis so/_/de las kyang gzhan gyis rig pa yin zhe na
[\[134b.6\]]gzhan gyis zhes bya ba smos so/_/spyi'i zhes bya ba ni 'dra ba nyid de/_'dra ba'i bdag nyid kyis so/_/de'i yul rjes su dpag pa ma yin zhing 'dra ba'i yul can du mthong bar bstan pa ni/_ji spu ldang zhes bya ba'o/_/yul ni lus so/_/gcig nyid la zhes bya ba ni rjes su dpag pas grub pa
[\[134b.7\]]la'o/_/de gnyis las zhes bya ba ni yul tha dad pa nyid las so/_/cis ma yin zhes bya ba ni tha dad pa zhes bya ba dang sbyar ro/_/'bras bu tha dad pa las 'dzin byed tha dad pa yin la/_des bzung ba bstan pa yin par bstan pa ni/_spu ldang la sogs zhes bya ba'o/_/ba spu ldang ba la sogs pa
[\[135a\]]
[\[135a.1\]]tha mi dad pa las bzung ba tha mi dad pa yin na 'dzin byed kyang tha dad par mi 'gyur bar bstan pa ni/_gal te spu ldang la sogs kyang zhes bya ba ste/_bde ba la sogs pa bzhin du'am/_ba spu ldang ba la sogs pa yang rtags su dbye ba med do zhes bya ba'i don to/_/rang
[\[135a.2\]]rig pa'i khongs su gtogs pa las kyang ba spu ldang ba la sogs pa ni rang gi bde ba med kyang yod pa'i phyir/_gzhan gyi bde ba'i khyad par rtogs pa bzhin du gzhan gyi rig bya'i khyad par rtogs pa yin par zer ba la/_gal te kho bo'i zhes bya ba smos so/_/gnyi ga dus gcig tu rig bya
[\[135a.3\]]yin la/_dus tha dad pa la ni tha dad pa yin te/_gcig rig pa ma yin yang rig pa yin par zer ba ni/_gal te der yang zhes bya ba smos so/_/dus tha dad pa ma yin pa bzhin du tha dad pa la yang rtags tha mi dad pas tha mi dad pa ni dus tha dad pas bsgribs pa ma yin par bstan pa ni/_ngo bo
[\[135a.4\]]nyid kyis dbyer med la zhes bya ba'o/_/rtags dang dus dag tha mi dad pa dang tha dad pa dag gis gnyi ga'i bdag gcig yin no zhes zer ba ni/_der yang tha dad med pa'ang yin/_/zhes bya ba'o/_/gcig gi tshe nyid dus tha mi dad pa nyid yin yang mngon sum nyid yin te/_de nyid yod pa'i phyir ro
[\[135a.5\]]zhes bstan pa ni/_de ni lkog gyur zhes bya ba ste/_de'i tshe yang gnyi ga rig par 'gyur ro zhes bya ba'i don to/_/rtags tha mi dad pa ni snga na yang tha mi dad pa yin na mngon sum dang 'gal bar bstan pa ni/_rig pa zhes bya ba'o/_/lkog tu gyur pa yin zhes bya ba ni bshad zin to/_/gal te zhes bya ba dang
[\[135a.6\]]rig pa zhes bya ba ni phan tshun du'o/_/gnyi ga cig car snang ba na mngon sum gyi rig bya gcig yin gyi phan tshun spangs pa ma yin nam zhes zer ba ni/_gal te thun mong bzhin du zhes bya ba ste/_rtogs nas nges pa la sngon po bzhin du the tshom ma yin zhes bya ba'i don to/_/tshad ma gzhan gyis ni
[\[135a.7\]]tshig la sogs pas so/_/rang gi snang ba nyid ni nyan pa po'i 'o/_/thun mong ba nyid kyi nyan pa po'i tshig la sogs pa'i rtogs pa ni smra ba po yir yang 'gyur la/_de bzhin du nyan pa po'i shes pa sngon du 'gro ba'i tshig las smra ba po shes pa sngon du 'gro ba'i tshig la de las kyang 'di'i yin par zer
[\[135b\]]
[\[135b.1\]]ba ni/_des kyang zhes bya ba ste/_smra ba pos kyang ngo /_/phan tshun bsten pa yin par bstan pa ni mngon sum gyis zhes bya ba'o/_/mngon sum gyis nges pa la yang tshig la dgos pa med par bstan pa ni/_mngon sum gyis zhes bya ba'o/_/mngon sum gyis ma rtogs pa la tshig yin par bstan te/_
[\[135b.2\]]'di'i tshad ma nyid ni tshig la nges pa'i phyir dang /_gzhan du nges pa ma yin pa'i phyir ro snyam du sems pa la/_gzhan yang mngon sum zhes bya ba'o/_/rgol ba gzhan la phyi ma dang phyi ma thams cad du bsdus pa ni ma yin no/_/re re zhing tshad ma ma yin pa ni bsdoms kyang tshad ma nyid ma yin par
[\[135b.3\]]bstan pa ni/_rab rib can gnyis zhes bya ba'o/_/shes pa nyid yin pas zhes bya ba ni rig par bya ba ma yin pa'i sngon po la sogs pa rig par byed pa bzhin du rnam pa gang gi yin pa de blo yin la/_der yang mngon par sems pa las ma gtogs par blo'i ngo bo rtogs bya dang bral ba
[\[135b.4\]]yin no/_/de kho na ltar ni mngon par sems pa ji lta ba'o/_/de nyid la zhes bya ba ni rig pa gzhan don med pa'i ngo bor byed pa'i phyir ro/_/don myong ba yod pa ma yin pa ni phyi rol gyi'o/_/smras pa gang yin pa zhes bya ba ni/_khyed kyis gzung dang 'dzin pa dag_/gcig par 'dod pa 'di
[\[135b.5\]]min te/_/de lta'i bdag nyid gcig nyid na/_/khyod la dpe ni 'ga' yang med/_/ces bya ba'o/_/bzlog pa med pa ni bzung ba dang 'dzin pa'i ngo bo dbye ba med pa la'o/_/de'i phyir zhes bya ba ni gal te rang gi cha gzung ba gsal bar bzlog nus pa de'i tshe gzung ba bzlog pa'i khyed kyi phyogs
[\[135b.6\]]dgag pa yin no zhes bshad pa yin la phyogs de ni zhes bya ba ni/_mngon sum la sogs pa yi yul/_/phyi rol nyid du gnas pa yin/_/de dgag byas pa de yi phyir/_/de dag gi phyogs la gnod 'gyur/_/zhes bya ba'o/_/shin tu nges pas de dag la/_/gnod pa'i shes pa med pa na/_/
[\[135b.7\]]tshad ma ltar snang nyid yod min/_/de phyir stobs ni brjod pa yin/_/zhes zer ba ni shin du rnam par nges pa'i phyir zhes bya ba'o/_/sad pa'i blo ni ka ba'o zhes bya ba'am/_rtsig pa'o zhes bya bar shin tu nges pa ni ji ltar phyin ci log par 'gyur ro zhes shin tu rnam par nges pa smos pas so/_/_
[\[136a\]]
[\[136a.1\]]dmigs pa med pa yin te shes pa yin pa'i phyir/_rjes su dpag pa 'di las snang ba dran pa dag gi dngos po'i nges pa rtogs pa'i bdag nyid kyi sngon po la yin gyi rtogs pa ma yin pa'i bdag nyid la ni ma yin te/_yul du ma byas pa la mi rigs pa'i phyir ro/_/
[\[136a.2\]]sngon po bdag gis rig gi zhes bya ba yang las la sogs pa'i rnam par dbye ba ci nas kyang snang ba kho na yin no/_/de lta yin dang rig pa'i bdag nyid kho na yin par bstan pa ni/_shin tu rnam par nges pa nyid ces bya ba'o/_/bzung ba tsam la gnod pa ni/_/rang gi phyogs kyang 'grub mi
[\[136a.3\]]'gyur/_/zhes bya ba 'di la bstan pa ni/_gzung med ces bya ba ste sngon po'o zhes rang rig pa las nyid 'dzin pa kho na yin gyi de nyid ni ma yin no zhes bya ba'i don to/_/bzung ba ni mngon sum gyis rtogs pa'o/_/ma bzung ba ni zhes bya ba ni de'i 'dzin pa can yang dmigs pa med pa nyid yin
[\[136a.4\]]no/_/khyad par dang khyad par can dag gi chos dang chos can no/_/gang yang rung ba zhes bya ba ni ma grub pa nyid do/_/tha dad 'dzin pa las zhes bya ba ni phyis [(]ste[,]te[)]/_sngar ni bdag med pa rtogs pa las te phyogs snga ma bzhin du'o/_/sngar de nyid las tha dad pa yin na phyis ji ltar gzhan du 'gyur
[\[136a.5\]]zhes zer ba la/_ldog pa zhes bya ba smos te snga na yang de nyid ma yin no zhes bya ba'i don to/_/ma son tam zhes bya ba la sogs pa ni song ba'i rjes su 'brengs pa'o/_/yul de skye ba'i gnas spyi la sogs pa gang gi yin pa de'o/_/de nyid ni sngar yang sgra dang rtogs pa dag las ldog pa'i yul
[\[136a.6\]]can nyid kyis dmigs pa med pa'i phyir gnyi ga la yang rang gi tshig gis gnod pa yin par mi rigs par bstan pa ni/_'chad po nyan pa'i zhes bya ba'o/_/ldog pa'i yul gyi rnam par rtog pa'i dbye bas chos dang chos can tha dad pa yin yang /_dam bcas don ni mdzes pa la/_/de phyir
[\[136a.7\]]nges par brtags pa med/_/ces bya ba mi rigs par bstan pa ni/_yod yin pa zhes bya ba'o/_/dmigs pa med pa zhes bya ba'i/_/zhes bya ba ni sangs rgyas pa'o/_/gal te dngos med ces bya ba ni rgyal dpog pa'i ste/_blo'i yul nyid kyi dngos po nyid ces bya ba'o/_/mngon sum gyi blo'i
[\[136b\]]
[\[136b.1\]]yul nyid ni rnam par rtog pa'i ma yin te/_dngos po ma yin pa'i 'das pa la sogs pa yang 'byung ba'i phyir ro zhes bstan pa ni 'di ni bshad zin to zhes bya ba'o/_/de nyid kyi phyir te zhes bya ba ni rtog pa'i yul nyid yin pa'i phyir ram yod pa nyid kyi phyir ro/_/yod pa'i ngo bo snang ba'i phyir rtogs
[\[136b.2\]]pa ma yin par bstan pa ni/_dngos po la zhes bya ba'o/_/de ltar zhes bya ba ni rtog pa nyid yin na'o/_/dngos po'i ngo bo ma yin na ni mi snang ba yin te/_med pa bzhin du ngo bo med pa'i phyir ro/_/gzhan du na med pa zhes bya bar rjes su brjod par mi rigs so/_/gzhan sel ba'i rjes su byed
[\[136b.3\]]pa las de nyid med par rtogs pa ma yin nam zhes zer ba la/_med la zhes bya ba'o/_/gzhan sel ba nyid med pa'i phyir dang /_sgra'i sbyor ba mi dmigs pa'i phyir rjes su dpag pa dmigs pa ma yin no zhes zer ba la/_ji ste shes pa zhes bya ba'o/_/dngos po la sogs pa rnams la
[\[136b.4\]]'gal bar 'gyur ro zhes zer ba la/_lan 'debs pa ni gal te rtogs pas zhes bya ba ste/_rang gi bdag nyid la gnas pa'i rang gi ngo bo rig pa'i byed pa ni yul gzhan la ma yin te/_byed pa'i yul gzhan rang gi ngo bo'i yul yin pa nyid kyis phyi rol med kyang dngos po la sogs pa
[\[136b.5\]]yod pa la 'gal ba med do zhes bya ba'i don to/_/las la yin gyi sgro btags pa de'i ngo bos gzhan gyis dmigs par byed pa zhes bya ba ni dmigs pa med pa nyid yin na ji ltar yin/_gal te las yin na ni grub pa la sgrub pa yin no/_/de bstan pa ni las yin no zhes bya ba'o/_/rtogs pa med
[\[136b.6\]]do zhes bya bas dmigs bya 'gegs pa bkag pa yin no/_/ci las she na/_rang gi ngo bos zhes bya ba ste/_tha dad pa'i 'dzin pas so/_/nges zhes bya ba ni goms pa las so/_/phyi rol mngon par 'dod pa dang rang gi bdag nyid la yang mthong ngo zhes bstan pa ni nga'o snyam pa zhes bya ba'o/_/
[\[136b.7\]]bde can zhes bya ba ni rang nyid rig pa la dmigs pa'o/_/de dag tsam mi dmigs pa'i rjes su 'brangs pa'i rnam par rtog pa ni 'di rang dbang du 'dzin pa ma yin par bstan pa ni/_dbang po la sogs pa zhes bya ba'o/_/sems pa can ma yin pa rnams ni nus pa med pa'i phyir 'di rnams
[\[137a\]]
[\[137a.1\]]kyi skul byed rjes su dpog pa yin la/_de ni bdag nyid yin no zhes zer ba ni/_gang gis zhes bya ba'o/_/skul byed yod pa las na dbang po la sogs pa rnams las gzhan pa ni rjes su dpag pa'i shes pas rig pa ma yin no zhes bstan pa ni/_gzhan du rig
[\[137a.2\]]med ces bya ba'o/_/de nyid ces bstan pa gsal bar byed pa ni blo'i ngo bo zhes bya ba'o/_/de'i 'du byed pa'am zhes bstan pa ni/_snga ma snga mar zhes bya ba'o/_/dbang po la sogs pa'i blo'i skyed byed rig bya yin no zhes zer ba ni/_bde dbang zhes bya ba ste/_dbang po ni de'i rnam pa can
[\[137a.3\]]gyi blo las gzhan ma yin no zhes bya ba'i don to/_/blo nyid las blo gzhan rnam pa dang ldan pa yin par bstan nas/_rim ma yin pa la yang rig bya rig byed dag med pa yin te/_phan tshun byed pa med pa'i phyir ro zhes bstan pa ni/_dus mnyam par ni zhes bya ba'o/_/shes pa'i bdag nyid
[\[137a.4\]]ma yin pa'i de ma grub pa yin te/_snang ba'i bdag nyid yin pa'i phyir ro zhes bstan pa ni/_gzugs la sogs pa zhes bya ba ste/_skyes bu re re zhing shes pa tha dad pas de'i bdag nyid kyi sngon po ni nye ba dang cig shos dag la gcig gi ngo bor snang ba ma yin no zhes bya ba'i don to/_/byed pa
[\[137a.5\]]po nyid la sogs pa'i bshad pa ni/_de dag gis kyang zhes bya ba'o/_/sgra sha lhag tsam ni dmigs pa med pa'i shes pa yang ngo /_/de ltar shin tu legs par brjod pa zhes bya ba bshad pa la don ni phyi rol te/_dmigs pa ma yin pa nyid de sgra rnams ni don la reg pa ma yin pa'i phyir
[\[137a.6\]]ldog pa'i dbye ba bkar nas mngon par 'dod pa las rjod par byed pa nyid ma nyams pa yin par bstan pa ni/_ldog pa'i sgra'i zhes bya ba'o/_/bkar ba'i ldog pa nyid bsgrub byar thal bar 'gyur ba ma yin te phyi rol nyid mngon par 'dod pa'i yul nyid yin pa'i phyir ro zhes bstan pa ni/_
[\[137a.7\]]sgra'i spyod yul zhes bya ba'o/_/sgrub par byed pa yang mngon par 'dod pa nyid las phyogs kyi yul nyid dmigs pa med pa nyid du 'gal ba med do/_/de'i rgyu can zhes bya ba ni byed pa po la sogs pa'i rgyu mtshan la'o/_/rtogs par byed pa zhes bya ba ni byed pa po'o/_/des zhes bya ba ni
[\[137b\]]
[\[137b.1\]]byed pa'o/_/rtogs par bya ba zhes bya ba ni ngo bo'o/_/las med na byed pa po la sogs pa'i rgyu mtshan med pa yin te/_sgrub pa med pa'i phyir phyogs de las 'byung ba'i skyon med do zhes bstan pa ni/_de rgyu can yin na zhes bya ba'o/_/de'i rgyu mtshan la rjes su brjod pa med pa ma yin te/_
[\[137b.2\]]brtags pa'i yul can yin pa'i phyir ro zhes bstan pa ni/_gang yin pa de nyid ni zhes bya ba'o/_/khyed kyis zhes bya ba ni rgyal dpog pas so/_/bsgrub par bya ba ni sangs rgyas po'i'o/_/'dod pa nyid do zhes bya ba ni shes pa 'dod pa'i bye brag dang ldan pa'i chos can nyid kyi phyir skyon med do
[\[137b.3\]]zhes bya ba'i don te/_/gtan tshigs skyon can nyid du smra ba ni/_ma nges pa nyid dam zhes bya ba ste/_khyab pa ma grub pa'i phyir ro/_/de nyid kyi phyir zhes bya ba dang 'brel pas sngar dris pa ni/_rang gi ngo bo nyid ni zhes bya ba ste/_de ma grub pa nyid na shes par 'dod pa'i bye brag dang ldan pa nyid
[\[137b.4\]]do zhes bya ba'i don to/_/gzhan la yang ma grub na dpe med pa'i phyir de skyon nyid yin la de'i rjes su 'brangs pa ste/_bsgrub bya'i rjes su 'brangs pas de nyid snga na yod par bstan pa ni/_de'i tshe zhes bya ba'o/_/lung la ma grub na yang tshad mas grub ma grub pa ma yin par bstan pa ni/_bdag
[\[137b.5\]]gi chos zhes bya ba'o/_/de ltar ma grub na rgyal dpog pa'i yang sgrub par byed pa cung zad kyang med par bstan pa ni/_de lta ma yin na zhes bya ba'o/_/brjod bya'i dbye ba ni rjod byed la tha dad pa'i brjod bya khas mi len pa'i phyir ro/_/sgra dang don tsam la 'di ni sgra 'di ni don no zhes brtag par mi
[\[137b.6\]]nus pa'o/_/skyi nyid ni sgra dang don dag gi'o/_/des ni zhes bya ba ni gang zhig ces bstan pa'o/_/khyad par med pa ni tha dad pa cig shos 'dzin par byed pa nyid la sogs pa'i khyad par med pa'i phyir ro/_/sgra don tsam ni sgra'i snang ba las don gyi snang ba shes pa ste/_de nyid ni shes pa'am
[\[137b.7\]]gzhan yang rung ba'i phyir thams cad du cung zad dmigs pa ma yin no/_/khyad par ma grub pa zhes bya ba ni shes pa thams cad la ji ltar yang dmigs pa med pa'i phyir ro/_/sad pa'i zhes bya ba ni bsgrub bya'o/_/de lta yang ni dmigs pa med pa nyid de dus gzhan gyi tshe dmigs pa med pa nyid
[\[138a\]]
[\[138a.1\]]yin na'o/_/dus der dmigs pa can gyi blo'i 'dzin byed kyi cha yin no/_/gang zhig gi rnam pa can ni bzung ba sngon po'i rnam pa can no/_/khas blang phyir zhes bya ba ni gzung ba dang 'dzin pa'i cha gnyi ga khas blangs pa'i phyir ro/_/'gal ba nyid bstan pa ni 'dzin pa'i
[\[138a.2\]]cha zhes bya ba'o/_/blo de ni phyi rol gyi blo ste/_ka ba'am rtsig pa zhes bya ba'i blo 'byung ba'i phyir ro/_/phyi rol nyid ni phyi rol gyi shes pa'i yul yin gyi ka ba la sogs pa'i shes pa'i ma yin pa'i phyir ka ba la sogs pa'i ngo bos ka ba la ka ba'i shes pas 'dzin pa ma yin no/_/zla ba gnyis
[\[138a.3\]]dang dbang po phrad pa med pa ci las yin zhe na/_zla ba gcig ces bya ba'o/_/thams cad du zhes bya ba ni zla ba gcig tu gtogs pa'i tshe yang zla ba gnyis kyi shes pa'i dmigs pa med pa'i rgyu nyid med par thal bar 'gyur ba'i phyir ro/_/de'i phyir zhes bya ba ni rigs pa dang 'gal ba'i
[\[138a.4\]]phyir ro/_/skabs la sogs pa las rtogs zhes bya ba ni/_khams gsum pa ni sems tsam mo zhes bya ba la sogs pa ste/_sems las gzhan bkag pa'i phyir ro/_/gnas skabs la sogs pa la ma ltos pa kho nar 'on te gang gi rnam pa'i blo zhes bya ba la sogs pas brtags
[\[138a.5\]]pa yin no/_/de lta na yang /_'chad par 'gyur ba ma bcad nas/_/yongs su rgol ba srid pa ni/_/sangs rgyas bka' sogs 'don pa la/_/de 'dra'i rgol ba byed par 'gyur/_/zhes bya ba la sogs pa gnas skabs ma bcad pa dang cig shos nyid kyi phyogs snga ma dang cig shos
[\[138a.6\]]la brten nas 'brel ba med pa yin par bstan pa ni/_de lta ma yin na sgra las zhes bya ba'o/_/'di ltar kho na zhes bya ba ni sems tsam du bsgrub pa'i gnas skabs las yin la/_de gnas pa ni dbye ba dang cig shos sems pa yin no/_/mi rigs pa ci yod ces bya ba ni sgro 'dogs pa
[\[138a.7\]]sel bar byed pa'i rjes su dpag pa la mngon par 'dod pa yin pa'i phyir re zhig 'di zhes bya ba la the tshom za ba las 'di kho na'o zhes rnam par 'jog pa'i phyir ro zhes bya ba'i don to/_/sgro 'dogs pa nyid bshad pa ni gal te 'ga' zhig ces bya ba'o/_/nam mkha' zhes bya ba ni skyon gyi stobs
[\[138b\]]
[\[138b.1\]]kyis sgro btags pa'i rnam pa gzhan skra shad kyi shes pa'i go bya dang rgyu yang yin no/_/go bya'i don la rnam par dpyod pa na rgyu gnas skabs pa ma yin pa dang /_go bya yang rnam pa gzhan la gzhan ma yin te/_thal ches pa'i phyir ro zhes bstan pa ni/_'o na ji ltar zhes bya ba'o/_/skyon yod na
[\[138b.2\]]rnam pa gzhan yin la med na rang gi'o zhes bya ba yang 'di la yang rnam par dbye ba'i rgyu med pa yin te/_thams cad kho nar bag chags kyi skyon yod pas phyi rol yod pa mi 'grub pa'i phyir ro zhes bstan pa ni/_'di la yang zhes bya ba'o/_/nam mkha' las phyin ci log tu snang ba ni skra
[\[138b.3\]]shad kyi'o/_/dran pa ni skra shad kyi'o/_/nam mkhar rtogs pa yang 'khrul pa thams cad yid kyi yin pa'i phyir dran pa'i cha zhig pa dang nam mkha' yang dran bzhin pa las tha dad pa mi 'dzin pa ni brjed pa yin no/_/'jig rten pa ni rang gi don byed pa yin la/_de mi byed pa de'i 'di lta bu ni 'jig
[\[138b.4\]]rten las 'das pa yin no/_/sogs pa ni ming dang rgyu mtshan dang rmi lam gyi mtha'i mi ldan pa 'dzin pa tsam la stsogs pa'o/_/don byed pa la mi slu bas gnod par byed pa med pa dang cig shos kyi shes pa rnams de'i ngo bo las 'das pa na rgyu med pa'i phyir ro zhes bya ba'i don to/_/de'i rang
[\[138b.5\]]bzhin can yin pa'i phyir zhes bya ba ni zla ba gnyis su snang ba las zla ba gcig tu snang ba dang khyad par med pa'i phyir ro/_/de la yang zhes bya ba ni zla ba gcig gi shes pa la ste/_de'i rnam pa'i phyi rol snang ba ma yin pa ni gnod byed yin la rnam pa yang snang bzhin par gnyi ga la yang khyad par med do/_/
[\[138b.6\]]shes pa'i bdag nyid kyi sngon po yang ser po la sogs pa yod pas mi 'byung na rjes su mthun pa'i phyi rol gyi sngon po nyid rgyu yin par rtogs par byed do snyam du sems pa la/_ci ltar gzugs kyi zhes ste/_gzhan gyi bskyed bya yang de'i rnam pa can du mthong ba'i phyir ro zhes bya ba'i don to/_/ji ltar
[\[138b.7\]]ro'i shes pas gzugs la sogs pas stong pa'i phyir grub pa la sgrub pa ji ltar yin zhes zer ba ni/_ji ltar gzugs kyi zhes bya ba'o/_/gdungs pa'i dgon dung la chu'i shes pa nges par 'byung ba ni ro la gzugs kyi shes pa nges par skye ba dang /_mtshungs pa yin par bstan pa ni/_/
[\[139a\]]
[\[139a.1\]]ro la sogs pa med par yang /_/zhes bya ba'o/_/de'i phyir des na rjes su mthun pa'i phyi rol grub pas grub pa la sgrub pa ma yin no zhes bya ba'i don to/_/'khrul pa'i chag gis kyang ma nges pa bstan pa ni/_'byung ba yin no zhes bya ba'o/_/khyad par ni med kyang 'byung ba de'i
[\[139a.2\]]bskyed bya ba'i'o/_/dmigs pa med pa ni dgon dung gi chu'i shes pa lta bu'o/_/de lta ma yin par zhes bya ba ni bden pa'i chu'i shes pa bzhin du dmigs pa dang bcas pa yin no/_/mi snang ba'i 'od zer gyis gdungs pa'i dgon dung gi bag chags yin te/_rmi lam la sogs pa la nus pa
[\[139a.3\]]mthong ba'i phyir ro/_/'o na snang ba nyid ces bya ba ni bde ba la sogs pa'i 'dzin par byed pa las tha dad pa'i bzung ba nyid kyis so/_/mngon sum dang rjes su dpag pa la yang rtog pa med pa'i bde ba la sogs pa nang dang phyi rol yin la/_de'i phyir khyad par med do/_/shes pa bzhin du de nyid ni ma yin
[\[139a.4\]]te/_gzung ba rnam pa gnyis ma gtogs pa'i bya ba gzhan med pa'i phyir ro/_/de dang ldan pa'i sbyor ba'i rnam par rtog pa ni so so kho na yin te/_bde ba dang sbyor ba dag tha dad par nyams su myong ba'i phyir ro/_/de bstan pa ni snang ba la ni zhes bya ba'o/_/mngon sum ni rtogs pa med pa snang ba'i
[\[139a.5\]]don byed pas don ma yin pa nyid du mi rigs pa'i phyir ma lus pa 'khrul pa med pa kho na yin gyi dbye ba med par bstan pa ni/_'jig rten grags rten zhes bya ba'o/_/khyed la yang /_tshad ma nyid dang tshad min nyid/_/dge dang sdig sogs de'i 'bras bu/_/don dang stong pa'i blo rnams la/_/'di
[\[139a.6\]]la sogs kun mi rigs 'gyur snyam du sems pa la/_thams cad rang gi ngo bo la zhes bya ba ste/_snang bzhin pa la'o/_/gzhan gyi ngo bo la zhes bya ba ni snang bzhin pa ma yin pa'i mngon par 'dod pa'i yul la'o/_/thob pa med ces bya ba ni sngar rtogs pa dus phyi ma la rtogs pa ma yin pa'i
[\[139a.7\]]phyir ro/_/'on te snang ba dang cig shos kyang de ma yin pa las log pas gcig nyid du zhen pa ni nye bar bstan pa yang yin la thob bya yang yin zhes zer ba la/_smig rgyu la ni zhes bya ba smos te/_smig rgyu la chu'i shes pa la yang res 'ga' khung bu'i dang /_chu bo'i chu dang phrad na de dmigs pa dang bcas
[\[139b\]]
[\[139b.1\]]pa yin no/_/smig rgyu'i shes pa la ni kun tshe min na zhes bya ba thob pa ma yin zhes bya ba sbyar bas rgol ba'o/_/lan ni thams cad la zhes bya ba ste/_bden pa'i chu'i shes pa la yang /_/nges pa'i skad cig la 'jug pa ma yin pas nus pa yang 'bras bu mi shes na nges pa med pa'i phyir ro/_/
[\[139b.2\]]'on te mig mi 'dzums par mthong ba nyid ni 'thob pa yin no zhes zer ba ni/_ma zhig na zhes bya ba'o/_/zhig pa gang yin pa de yang ji ltar 'jig par 'gyur zhes bya ba ni lan yin te/_snga ma dang phyi ma'i cha dang bral ba'i snang ba nyid ni zhes pa yin la/_gzhan du yang ma nyams pa yin no zhes bya
[\[139b.3\]]ba'i don to/_/sngar mthong ba ngo shes pa ni de ma yin pa'i 'bras bu rnam par gcod pa'i yul can te/_'gal ba can ma yin par bstan pa ni/_ngo shes pa ni zhes bya ba'o/_/khyad par ni dmigs pa med pa nyid do/_/khyad par gyi khyad par ni phyi rol gyi ngo bo'o/_/rnam gzhag 'gyur zhes bya ba ni rjes
[\[139b.4\]]su dpag pa la'o/_/don dam par zhes bya bas sgro btags pas ni grub pa yin pa'o/_/blo la mi gnas pa ni khyad par ma yin pa nyid kyi phyir don dam par med pa sgrub par byed pa'i rgyur 'gyur bar bstan pa ni/_tshad ma la tshad mas zhes bya ba'o/_/snang ba dgag pa yin gyi sgro btags pa ni/_
[\[139b.5\]]snang ba ma yin no zhes zer ba ni/_yul dang zhes bya ba'o/_/yul gzhan la sogs pa'i khyad par ni gzhan du nges pa yin gyi sgro 'dogs pa ma yin te/_'khrul pa'i rgyu ma yin no zhes bstan pa ni/_yul la sogs pa zhes bya ba'o/_/med par sgrub pa ni med pa'i don du'o/_/'ga' zhig las
[\[139b.6\]]ni grangs can la sogs pa'i las so/_/gzhan las kyang zhes bya ba ni sngar mthong ba'i ngo shes pa las so/_/yul gzhan la sogs par mthong ba yang gzhan du sgro gtags pa'i snang ba nyid kho na dgag pa ni gzhan la yang mtshungs par bstan pa ni/_tshad mas mthong ba zhes bya ba'o/_/rna ba
[\[139b.7\]]las byung ba bshad pa ni res 'ga' 'khrul pa gang yin pa de zhes bya bas ni 'khrul pa'o/_/gzhan du ni yod pa'i yul las so/_/gnod pa'i tshad ma ni snang ba mi dmigs pa'o/_/ji ltar zhes bya ba ni de med pa'i ma dmigs pa tsam ni gnod byed ma yin pa'i phyir ro/_/gnod byed kyi 'khrul
[\[140a\]]
[\[140a.1\]]pa nyid sel bar byed cing mngon par 'dod pa las gzhan pa'i gnod par byed pa zhes bya ba ni nyams pa te rgyun gcod pa'o/_/med pa la ni byed pa po nyid de shes byed pa ste/_ji ltar bsgrub par 'gyur ba'o/_/de lta bu'i med pa ni med pa'o/_/rgyu dang gnod byed dag gis
[\[140a.2\]]yod pa dang med pa'i bdag nyid gcig tu byed pa ma yin nam zhes zer ba la de med ces bya ba'o/_/yod pa'i ngo bo de kho nas yod pa ma yin du zin kyang grub pa la sgrub pa yin gyi de'i zhig pa ma yin par bstan pa ni/_gzhan gyi ngo bos zhes bya ba ste/_'jig par 'gyur zhes bya bar sbyar ro/_/de'i ngo bos zhes
[\[140a.3\]]bya ba ni gzhan ma yin pa'o/_/phyis zhes bya ba ni sngar ma yin pa'o/_/thams cad kyi tshe zhes bya ba ni res 'ga' ba ma yin pa ste/_phyis kyang 'jig par 'gyur ro zhes bya ba'i don to/_/ji ltar zhes bya ba'i de'i ngo bo de'i tshe yang rjes su 'jug pa'i phyir ro/_/rjes su 'jug pa ma yin na 'jig
[\[140a.4\]]pa'i don med de snga na nyid med pa'i phyir ro zhes bstan pa ni/_de tshe nyid ces bya ba ste snga na nyid na'o/_/snga ma nyid ni rgyu yod par rtog pa nyid na'o/_/ji ltar skyes pa ma yin pa'i zhes bya ba'o/_/sgrub pa ni mi dgos phyir dang zhes bya ba'o/_/'di ji ltar skyes pa yang yin ma skyes pa yang yin pa'i 'jig
[\[140a.5\]]pa'i phyogs 'dzin par byed pa'i tshad ma 'jug pa med pas de khas len pa rig pa ma yin no zhes bstan pa ni/_tshad mas zhes bya ba'o/_/de tshe zhes bya ba ni ma mthong ba na'o/_/dngos po rtogs pa'i dus su khyad par dang bcas par ma grub pa'i phyir de'i tshe dngos po'i khyad par de ji ltar gzhan
[\[140a.6\]]rtogs par mi nus pas ma grub pa'i khyad par la phyogs grub pa ma yin pa de kho na bzhin du 'gyur zhing /_khyad par gyi khyad par la yang de bzhin no zhes bya ba ni khyod la yang 'gyur ba yin par bstan pa ni/_khyad par rab tu ma grub na/_/zhes bya ba'o/_/rang gi ngo bos gzhan gyi rjes su chags
[\[140a.7\]]pas byas pa'i khyad par med pa cung zad kyang med par bstan pa ni/_de dngos rang bzhin zhes bya ba'o/_/dngos po nyid kha cig la 'jug bzhin pa yin zhing gzhan la ldog bzhin pa yin no/_/khyad par ni med pa'i ma yin nam snyam du sems pa ni/_de nyid ces bya ba'o/_/de lta bu nyid du zhes bya ba
[\[140b\]]
[\[140b.1\]]ni kha cig tu 'jug pa dang ldog pas kyang ngo /_/dgag pa la ni don ci yod ces bya ba ni ma dmigs pa las ma skyes pa'o/_/gzhan du na kha cig tu 'jug pa dang ldog pa med na tshad mas rtogs pa la gzhan du rtogs pa ni 'khrul pa yin te/_de la yang bstan pa ni/_'di ni sngar
[\[140b.2\]]bshad zin pa'i phyir zhes bya ba'o/_/tshad mas mthong la 'khrul pa gang /_/sa phyogs 'ga' zhig nyid du ste/_/tshad ma dag gis ldog pa na/_/'khrul pa nyid du bzod dam ci/_/zhes bya ba la sogs par mi 'gyur ba'i phyir khyad par grub pa ma yin na'ang /_khyod kyi rtogs nus ji ltar
[\[140b.3\]]yin/_/zhes bya ba'i rgol ba gzhan bsal ba'i phyir rgol ba gzhan yang smra ba ni/_gal te der ni dran pa yin/_/zhes bya ba'o/_/rang bzhin zhes bya ba ni phyi rol gyi'o/_/ji lta bur 'gag pa med ces bya ba ni 'gal ba'i phyir ro/_/rang bzhin min bzung na zhes bya ba la med pa'i khyad par ni rang
[\[140b.4\]]bzhin ma yin na zhes bya bar sbyar ro/_/'on te zhes bya ba la sogs pas ni dran pa la sogs pa phyi rol ma yin pa'i yul nyid bstan pa yin no/_/'jig rten rtogs dang zhes bya ba ni sad pa'i ka ba'i shes pa'i phyogs so/_/de ni de tsam nyid ces bya ba ni rtogs pa tsam nyid do/_/de nyid du zhes bya ba ni
[\[140b.5\]]phyi rol nyid du ste/_'di bshad pa ni rtogs pa tsam nyid ces bya ba'o/_/dpe gzhan bstan pa ni/_rmi la sogs pa zhes bya ba'o/_/de ni 'di ltar/_'on te dran dang rnam rtog las/_/zhes bya ba la sogs pas gnod par bya ba la sogs pa yod pa dang med pa yin yang rtogs pa'i snang ba
[\[140b.6\]]rjes su dran nas dmigs pa nyid du brjod pa yin no/_/rtogs pa nyid thob par bya ba yin no zhes sgro btags pa'i yul can gyi gnod byed nyid ni brtags pa pa nyid yin par bstan pa ni rtogs bzhin pa ni zhes bya ba'o/_/sgro btags pa'i 'byung bar 'gyur ba de la yang de dag 'brel pa'i rtogs
[\[140b.7\]]bzhin pa yod pa nyid gnod par byed pa'i yul can du bsten pa ni/_gal te gnod byed ces bya ba ste/_brtags nas te bsams nas brtags pa'i yul snang ba ma yin no zhes bya ba'i don to/_/de'i dus ni brtags pa'i dus so/_/gzhan gyi dngul la nya phyis kyi ngo bo'o/_/des zhes bya ba ni
[\[141a\]]
[\[141a.1\]]shes pas so zhes bya ba ste rjes su 'gro ba'o/_/gal te zhes bya ba ni ldog pa'o/_/dmigs par zhes bya ba ni dngos po'o/_/srid pa'i yul nyid bstan pa ni ldog gyur ces bya ba'o/_/'byung bar 'gyur ba ni yod pa nyid do/_/de yi rnam can shes skyes na/_/de'i tshe dmigs pa nyid du
[\[141a.2\]]'jog_/ces bya ba ni rnam pa med par smra ba po'i yang 'di kho na ltar 'jog pa yin par bstan pa ni/_de bzhin shes pa zhes bya ba'o/_/gzhan du na yul gyi nges pa ma yin te/_de min ngo bo mi rig phyir ro/_/'di ni lkog tu gyur pa'i skyed par byed pa brtan par byed pa'i rgyu dmigs par byed pa
[\[141a.3\]]yin gyi/_las ni ma yin no zhes bstan pa ni/_sems ni yongs su zhes bya ba'o/_/lkog gyur 'byung bar 'gyur ba'i don/_/rnam nges te rtogs pas byas par mi rigs pa de bzhin du/_/de yi rnam can shes skyes na/_/zhes bya ba la sogs pa de nyid do/_/lkog tu gyur pa kho na nyid ji ste/_
[\[141a.4\]]min zhe na zhes bya ba ni rgol ba'o/_/ma yin te mngon sum zhes bya ba ni lan no/_/'brel pa ni rtags so/_/'khor lo lta bu zhes bya ba ni dngos po yod na mngon sum dmigs pa dang bcas pa yin la/_de la rtags las byung ba'i rjes su dpag pa yin zhing de las kyang dngos po yod pa nyid
[\[141a.5\]]do/_/de ltar na ji ltar phyi rol yin zhes zer ba la/_de ltar na zhes bya ba ni khas blangs pa te srid pa'o/_/tshad mas bsal ba'i khas blangs pa yang ji ltar yin te/_mi shes pa'i phyir zhes bstan pa ni/_tshad ma'i rang bzhin zhes bya ba'o/_/ci'i phyir ma rig pa'i khas blangs pa yin no zhes
[\[141a.6\]]zer ba la/_rang rig yod pa zhes bya ba ste/_res 'ga' ba'i khyad par can gyi rnam pa'i rtogs pa de'i zhes bya ba'i khas blangs pa'i rtogs pa'o/_/khyad par dang khyad par du bya ba nyid phyi rol gyi dmigs pa med pa nyid na nges sam zhes bsdu ba yin no/_/de'i rang bzhin ni bden pa nyid kyi'o/_/
[\[141a.7\]]rtogs pa ni shes pa yin no khyod kyis kyang rtogs pa zhes bya bar sbyar ro/_/khas blangs pa grub pa ni ma btags pa phyin ci log pas ldog pa yin pa de'i phyir dmigs pa med pa nyid bstan pa ni/_phyi nas zhes bya ba'o/_/de'i phyir/_phyi rol nyid ni ma grub pas/_/de'i phyir dmigs pa med pa'i blo/_/
[\[141b\]]
[\[141b.1\]]'di ni ji ltar sgrub byed min/_/de'i tshe phyogs kyang shes pa yin/_/zhes bya ba bsal ba yin no/_/khas blangs pas grub pa ni mngon sum ma yin na gang gis de bkag pa na des gnod par 'gyur de'i phyir mi rigs so/_/mngon sum la sogs pa yi yul/_/phyi rol kho nar gnas pa yin/_/
[\[141b.2\]]de dgag byas pa de yi phyir/_/de dag gi phyogs la gnod 'gyur/_/zhes zer ba ni/_gal te de ltar zhes bya ba'o/_/'khrul pa dang cig shos dag gis gnod par bya ba la sogs pa'i ngo bor 'dod pa kho na yin no zhes zer ba ni/_gal te snga phyi zhes bya ba'o/_/nya phyis la dngul gyi shes
[\[141b.3\]]pa bzhin du dngul ma yin na ji ltar dngul gyi khyad par dgag pa yin zhes brgal zhing brtags pa'o/_/de'i 'khrul pa nyid ga las zhes bya ba ni gzhan no/_/ci las she na 'khrul nyid ces bya ba'o/_/don dam par na phyi rol gyi 'khrul pa med pa cung zad kyang yod pa ma yin pa'i phyir
[\[141b.4\]]khyab ches pa yin no/_/rgyu dang ldan pa nyid kyis 'khrul pa ni ma yin gyi 'on kyang de rgyu dang ldan pa ni yin te/_de las bstan pa ni gal te rgyur bcas zhes bya ba ste/_ma 'khrul par 'dod pa de dang rgyu dang ldan pa yin na de las brgal zhing brtags pa mtshungs so zhes bya ba'i don to/_/'khrul
[\[141b.5\]]pa yod mod ces bya ba ni gnas skabs las so/_/'khrul par 'dod pa de sgrub par byed pas ma 'khrul pas 'khrul pa thob par 'gyur ro zhes zer ba ni/_gal te ma 'khrul pa ni zhes bya ba'o/_/phyi rol du 'khrul pa la sgrub pa'i ngo bo 'thob pa ma yin te mi mthong ba'i phyir ro/_/de'i
[\[141b.6\]]phyir khyad par du 'khrul pa yin par nges pa nyid du bstan pa ni/_sgrub pa'i tshul du mthong ba gang zhes bya ba'o/_/'khrul pa nyid ni rjes su brjod par bya ba yin gyi/_bsgrub par bya ba ni ma yin te/_thal ches pa'i phyir ro zhes bstan pa ni/_gang yin pa de zhes bya ba'o/_/khyad par dang bcas pa'i
[\[141b.7\]]blo gang du rgyu yin pa de 'khrul pa yin no zhes bya ba'i khyad par gyis nye bar bkod pa las yin gyi/_rgyu nges pa las ni sngar rtogs pa'i 'khrul pa nyid rtogs pa ni ma yin no zhes bstan pa ni/_'khrul pa'i rang bzhin shes na yang /_/zhes bya ba ste/_khas blangs pa tsam las ni 'khrul pa nyid ma yin
[\[142a\]]
[\[142a.1\]]no zhes bya ba'i don to/_/des rtogs pa yin yang mngon sum gyi nges pa ma yin pa ni 'khrul pa nges pa yin par bstan pa ni/_rang bzhin gang gis zhes bya ba'o/_/mngon sum gyis ma nges pas rang gi ngo bo ste/_mngon sum gyi rtogs par bya bas 'khrul pa nyid 'dzin
[\[142a.2\]]pa'i yul yang mngon sum gyis nges pa ma yin te/_'khrul pa nyid bzhin no zhes bya ba ni de yang zhes bya ba'o/_/gal te 'di yang zhes bya ba ni 'khrul pa nyid 'dzin pa'o/_/de ltar yang zhes bya ba ni khas len pa'o/_/zad par sgrub par byed blo yang /_gal te brdzun 'dod de yi phyir/_/ji ltar
[\[142a.3\]]'dod pas kun pa'am/_/ma tshang sogs par thar bar 'gyur/_/de ltar yang /_de brdzun nyid du thal 'gyur na/_/snga ma thams cad med par 'gyur/_/zhes bstan pa ni/_dngul du rtogs par byed na ni/_/zhes bya ba'o/_/gang gi tshe nya phyis su 'gyur zhe na/_rtogs pa ldog pa yin pa ni
[\[142a.4\]]dngul gyi'o/_/ldog pa'i rgyu ni gnod par byed pa'o/_/rtogs pa gnyis kyi yul mi dmigs pa la khyad par med pas de'i tshe ka ba sgrub par byed pa'i shes pa'i dbye ba ma yin no zhes bya ba ni 'dod pa kho na yin par bstan pa ni/_gnyi ga dag kyang ni zhes bya ba'o/_/sgrub par byed pa'i shes pa ni
[\[142a.5\]]ka ba la sogs pa'i shes pa'i yul ma yin pa'i mi dmigs pa rjes su brjod pa las khyad par du bya ba kho na yin no zhes zer ba ni/_gal te yang zhes bya ba'o/_/la la dag tu ni sgrub par byed pa'i shes pa la'o/_/de la bstan pa ni mi dmigs pa ste nye bar bstan pa'o/_/gzhan la ni
[\[142a.6\]]ka ba la sogs pa'i shes pa la'o/_/gnod par byed pa'i shes pa'i dbang du byas pa'i bsgrub bya nyid ni snga ma'i ngo bo yin pa de tshad ma nyid ma yin na mi 'gyur ro snyam du sems pa ni/_gnod byed rtogs pa zhes bya ba'o/_/de las ldog pa ni gnod bya las bzlog pa'o/_/bzlog pa yi ni gnod
[\[142a.7\]]par bya ba'i'o/_/med pa ni gnod par bya ba nyid do/_/bzlog pa dang cig shos dag kyang rig yin na snga mas ci zhig 'thob pa yin na gang gis nges pa med par 'gyur/_gang gi phyir sngon po ni ser po rig na med par 'gyur ro zhes bstan pa ni gal te zhes bya ba'o/_/bzlog rig de ste de
[\[142b\]]
[\[142b.1\]]ltar min/_/zhes bya ba ni bzlog pa rig pa'o/_/gal te snga ma mi dmigs pa'i bdag nyid yin na mi dmigs pa kho na med par nges pa kho na yin no zhes bstan pa ni nges pa mi dmigs pas byas nas zhes bya ba ste/_ka ba'o zhes sam rtsig pa'o zhes pa'i nges pa la nges pa
[\[142b.2\]]ma dmigs nyid gnod par byed pa yin na phyin ci log tu dmigs pas ci zhig bya zhes bya ba'i don to/_/bzlog pa yang rang rig pa tsam nyid du dmigs pa yod do zhes zer ba la/_gal te bzlog pa dmigs pa'i phyir/_/zhes bya ba'o/_/de zhes bya ba ni snga mi'o/_/ma grub pa ni med pa'o/_/
[\[142b.3\]]grub par byed pa yang mi dmigs pa kho na la rjes su 'brang ba yin par bstan pa ni/_de'i phyir zhes bya ba'o/_/mi dmigs pa ni rang rig pa tsam gyi nye bar mtshon pa yin no/_/de'i phyir phyi rol gyi don la dmigs pa'i blo ni/_/yang dag pa nyid kyi blo 'di yin te/_gnod byed kyi blo dang
[\[142b.4\]]bral ba'i phyir dper na rmi lam la sogs pa'i gnod pa'i blo bzhin du'o zhes bya ba'i mi dmigs pa'i gnod pas ma grub pa yin par bstan pa ni ji ltar rnam par shes pa zhes bya ba'o/_/yang brjod pa/_gang yin pa zhes bya ba ni/_/khyad par dang ni khyad par du/_/bya ba dag la dbye med dang /_/
[\[142b.5\]]phyogs kyang ngag gi don yin par/_/rnam par gzhag pa byed pa yin/_/zhes bya ba yang ngo /_/ldan pa'i don med nyid ces bya ba ni dmigs pa'i 'brel pa med pa'o/_/dngos po gzhan ni med pa gzhan/_/'ga' yang med de ma brtags phyir/_/zhes bya ba'i rigs pas dmigs pa dang bral
[\[142b.6\]]ba'i rig pa nyid rang nyid rig pa'o zhes brjod pa yin na/_dngos po med pa'i chos rnams la/_/ji ltar khyod ni rtogs par 'dod/_/gal te rang blos rtogs na ni/_/khyod ni klan ka tshol ba yin/_/zhes bstan pa ni/_dngos po med pa dang ldan par zhes bya ba'o/_/med pa'i rtog pa ci 'dra zhig_/rtog
[\[142b.7\]]byed dngos por thal bar 'gyur/_/zhes bya ba 'di la bstan pa ni ldog pa'i sgo nas zhes bya ba'o/_/gal te/_kun rdzob la ni bden med na/_/bden pa'i dbye 'di ci las yin/_/gal te bden kun rdzob 'di gang /_/gal te brdzun na ji ltar bden/_/zhes zer ba la/_bden par snang ba zhes
[\[143a\]]
[\[143a.1\]]bya ba'o/_/rnam par mi dpyad pa'i rtogs pa ni kun rdzob kyang yin la bden pa yang yin te/_de lta bu'i rtogs pa dang ldan pa la gnod par byed pa mi 'byung ba'i phyir te/_'khrul pa bstan pa'i phyir ro/_/tshad ma la gnas pa rtsa ba yin pa'i phyir 'dir da ltar ni rnam par
[\[143a.2\]]dpyad na zhes bya ba la sogs pas rnam par dpyod pa'i khas blangs pa'i phyir de bstan pa ni med na ni dngos po ste/_'di zhes bya ba ni 'khrul pa nyid do/_/dngos po la yang de bzhin du rjes su 'gro ba yin no/_/dngos po dang cig shos rnam par dpyad mi bzod pa'i shes pa ni 'khrul pa yin
[\[143a.3\]]la de lta na de nyid kun rdzob yin par zer ba ni/_gal te de nyid mi snang 'khrul/_/zhes bya ba'o/_/de'i phyir rang dang gzhan gyi 'dod pa ma dpyad pas don mtshungs pa yin yang des 'di log pa dang kun rdzob kyi sgra dag slu ba'i don du nye bar bkod pa yin te/_kha chu 'thung zhes brjod pa bzhin/_/_
[\[143a.4\]]zhes pa bstan pa ni/_des na bden ltar zhes bya ba'o/_/gang zhig ces bya ba ni rgyal dpog pa la sogs pa'i'o/_/bden pa'i min la yang zhes bya ba ni rig byed dang /_phyi rol gyi don la sogs pa yang ngo /_/mi 'byor pa ni rigs pa dang 'gal bas so/_/de'i phyir zhes bya ba ni smra ba
[\[143a.5\]]las so/_/ma yin par dgag pa ni phyi rol las gzhan dmigs pa yin gyi phyi rol dmigs pa ni ma yin no/_/gal te yang zhes bya ba 'di la yang grub pa la sgrub pa yin zhes bya bar rjes su 'jug go/_/shin tu tha dad pas dmigs pa med par zhes bya ba ni grub pa yin te/_
[\[143a.6\]]sngon po dang de'i blo dag kun rdzob kyi dbye bar khas blangs pa'i phyir ro/_/rnam pa 'gas kyang tha dad pa dmigs pa ma yin no zhes khas blangs pa dang 'gal ba yin par bstan pa ni/_rnam 'gas yin na zhes bya ba'o/_/blo ni sngon po la sngon po'i rnam pa nyid kyis dmigs pa ma yin no zhes
[\[143a.7\]]grub pa kho na yin no zhes bstan pa ni/_dngos sogs rnams las kyang /_/zhes bya ba'o/_/rang nyid kyi dmigs pas lhan cig dmigs par nges pa yin pa 'di la zer ba ni/_'dzin las zhes bya ba'o/_/gzung ba snga ma la phyis 'byung ba'i 'dzin byed ces gcig nyid du nus pa'i
[\[143b\]]
[\[143b.1\]]dbye ba 'gal ba yin pa ni dmigs pa med pa'i blo 'ba' zhig yin no/_/chos dang chos can brjod pa'i stobs kyis/_mo gsham las skyes bu 'di ni/_/smig rgyu'i chu la khrus byas nas/_/ri bong rwa yi gzhu thogs shing /_/nam mkha'i me tog thod bcings 'gro/_/zhes bya ba lta
[\[143b.2\]]bu'i blo'i skye ba yin par bsgrub pa la blo'i skye ba bsgrub pa ni grub pa la sgrub pa yin par bstan pa ni/_gal te dmigs pa med pa'i blo yang zhes bya ba'o/_/'di la khyod kyi yang log pa'i don kho na yin par bstan pa ni/_khyed ni rnam pa ji ltar yang /_/zhes bya ba'o/_/sgrub byed kyis bskyed
[\[143b.3\]]pa'i blo ni rang gi cha la mthar thug pa'i phyir ka ba la sogs pa'i blo dmigs pa nyid kyi yul ma yin zhing gnod pa can yang ma yin te/_yul tha dad pa'i phyir ro zhes bstan pa ni nag pa la sogs zhes bya ba'o/_/ka ba la sogs pa'i blo gnod par bya ba ma yin pa gzung ba'i yul can ni dmigs
[\[143b.4\]]pa can dang bcas pa nyid yin par bstan pa ni/_rang bzhin yin phyir zhes bya ba ste/_gzung ba'i byed pa'i phyir ro/_/byed pa sgrub pa'i rtogs par byed pa'i sgra ni chos can gyi rjod byed yin zhing /_rang nyid kyang chos can nyid du brjod pa la don rig pa'i ngo bo dmigs pa nyid 'gog na grub
[\[143b.5\]]pa la sgrub pa yin te/_sems pa can ma yin no zhes bstan pa ni/_gal te zhes bya ba'o/_/blo skyed pa'i ngo bo'i dmigs pa nyid 'gog pa na mngon par 'dod pa'i dmigs pa med pa'i shes pa nyid bstan par mi 'gyur bar bstan pa ni/_gal te blo skyed ces bya ba'o/_/ci las she na
[\[143b.6\]]sgrub byed ces bya ba'o/_/khyed kyi sgra ni don la rjod byed ma yin pa nyid du bstan pa ni/_brjod pa 'brel pa med par min/_/zhes bya ba ste/_sgra dang don gyi dbye ba'i 'brel pa 'dzin pa med pa ni dmigs pa med pa nyid yin no zhes bya ba'i don to/_/der rten ni sgra'i don gyi rten no/_/de nyid kyi
[\[143b.7\]]phyir khyod la sgrub byed kyi dbye ba'i sbyor ba med do zhes bstan pa ni/_cha shas bcas pa'i zhes bya ba ste/_'dri ba po rnams kyis ma rtogs pa'i don rtogs par byed par 'dod pa ni phyogs dang gtan tshigs dang dpe'i tshig 'dzin par byed pa dmigs pa med pa nyid yin na mi 'grub po
[\[144a\]]
[\[144a.1\]]zhes bya ba'i don to/_/de dmigs pa dang bcas pa nyid yin yang khas blangs pa dang 'gal ba yin par bstan pa ni gal te de ldan zhes bya ba'o/_/ma yin par dgag pa 'di la bstan pa ni shes las zhes bya ba'o/_/grub pa la sgrub pa ma yin par bstan
[\[144a.2\]]pa ni/_sngo sogs zhes bya ba'o/_/de chos yod kyang zhes bya ba ni gzhal bya nyid la sogs pas sngon po la sogs pa'i chos kyang ngo /_/tha mi dad pa ma yin yang 'on kyang tha dad pa kho na yin te/_phyi rol gyi tshul zhes bya ba ni lhag ma'o/_/gzhal bya las ni chos can las te/_ji ltar tha dad
[\[144a.3\]]pa de ltar dmigs pa ste/_de'i bdag nyid ma yin pa las zhes bya ba'i don to/_/shes pa las tha dad pa'i rgyu mtshan grub pa la sgrub pa ci las yin zhes bya bar sbyar ro/_/tha mi dad pa nyid gsal bar byed pa ni tha dad nyid phyir zhes bya ba'o/_/gal te yang zhes bya ba 'di la bstan pa ni shin
[\[144a.4\]]tu zhes bya ba'o/_/rnam 'gas zhes bya ba 'di la bstan pa ni/_gal te rnam pa 'ga' zhig gis zhes bya ba ste/_kun rdzob pa'i don la brten nas so/_/blta bar zhes bya ba ni tha dad pa dang cig shos mthong ba dag cig car 'gal ba'i phyir ro/_/sngo sogs rnam pa tha dad par/_zhes bya
[\[144a.5\]]ba/_'dod pa blangs nas bstan pa ni/_/shes pa'i rnam pa nyid kyis zhes bya ba'o/_/dngos sogs rnam pa las kyang ngo /_/zhes 'don pa la bstan pa ni/_gnyi ga rtogs pa'i ngo bor ni/_/zhes bya ba'o/_/rtogs las zhes bya ba ni rnam pa'i'o/_/dbye ba la ni rang gi rig pa gnyis bde
[\[144a.6\]]ba dang sdug bsngal bzhin du gzung ba la sogs pa nyid ma yin te/_de'i dmigs pa dang bcas pa nyid yod pa ma yin zhes bya ba dang sbyar te/_dngos po la rang la yod pa'i gzhal bya ba la sogs pa'i ngo bos 'dzin pa yin te tha mi dad pa'i phyir ro zhes bya ba'i don to/_/gzhal bya la sogs pa
[\[144a.7\]]las tha mi dad pa zhes bya ba de la sel bar byed pas bsal ba yin no/_/'dzin las zhes bya ba de la bstan pa ni/_/rtogs las mi gzhan gzung 'dzin gyi/_/dbye dang zhes bya ba'o/_/nus pa'i dbye ba 'gal bar 'gyur/_/zhes bya ba de 'dis bsal ba yin te/_gzung ba dang 'dzin pa
[\[144b\]]
[\[144b.1\]]nyid kyis cig car ram rim gyis nus pa'i dbye ba yin pa rnal 'byor spyod pa pa rnams 'dod pa ma yin no/_/dbye bar yang ni ji ltar 'gyur/_/zhes bya ba ni gnas skabs pa'o/_/dbye ba 'ga' yang med pa ma yin te/_dbye ba med pa yin zhes bya ba'i don to/_/de gsal bar byed pa ni dper
[\[144b.2\]]na rtogs pa'i zhes bya ba'o/_/gzhan rnams kho nas 'dzin par byed pa la sogs pa brtags pa yin par bstan pa ni/_de'i phyir zhes bya ba'o/_/sngar gyi phyogs las ni zhes bya ba ni thams cad nyid dmigs pa med pa ma yin nam zhes bya ba las so/_/de la yang skye ba dang ldan pa nyid du 'dod
[\[144b.3\]]pa yin par bstan pa ni/_de bzhin thams cad skye ba ni/_/zhes bya ba'o/_/sgrub byed las byung ba'i blo chos su gyur pa'i dmigs pa med nyid mi 'dzin kyang zhen par byed pa yin no/_/des na nag pa la sogs shes pa'i zhes bya ba la sogs pa ngo bo med pa'i phyir bsal ba ni/_blo ni dmigs dang
[\[144b.4\]]bcas pa nyid/_/ces bya ba'o/_/gal te rtogs byed sgra yang ni/_/zhes bya ba de la bstan pa ni/_rtogs pa'i sgra zhes bya ba ste/_gnas skabs las gzhan pa la'o/_/gal te blo skye nus pa ni/_/zhes bya ba de la sel ba ni blo skyed pa'i nus pa ni 'gog par 'dod pa zhes bya ba'o/_/bsgrub
[\[144b.5\]]bya yin pa'i phyir ni pha rol gyi 'dod pa'i rjes su dpag pa la'o/_/pha rol po'i sgro btags pa'i dmigs pa med pa nyid ces bya ba la sogs pa ni/_rgol ba yin la ma yin te/_/zhes bya ba la sogs pa ni lan no/_/ji ltar mi slu ba yin zhes bya ba ni dmigs pa dang bcas pa nyid du 'jug
[\[144b.6\]]pa'i phyir ro/_/med pa ji ltar yin zhe na/_/dmigs pa zhes bya ba'o/_/gzhan sel ba rtogs par byed pa ni pha rol pos sgro btags pa'i med pa rtogs par byed pa yin no/_/'gyur ram ci zhes bya ba ni spong ba'i don to/_/de yang zhes bya ba ni tha dad 'dzin pa'o/_/phyi nas zhes bya ba ni
[\[144b.7\]]dmigs pa med pa rtogs pa 'bras bu'i dus so/_/'bras bu grub pa ni dmigs pa med pa nyid du rtogs pa na'o/_/dmigs pa med pa nyid sel bar/_/snang ba ci'i phyir gzhan dag byed/_/ces zer ba la/_'thad bral bud med ces bya ba ste/_de kho na nyid rtogs pa gang la yod pa'i
[\[145a\]]
[\[145a.1\]]mkhas pa de'i ngo mtshar skyes pa ma yin zhes bya bar sbyar ro/_/ci las she na de'i mdun du mi rigs pa'i phyir 'jig par 'gyur ba ni/_phyir yang te phyis kyang ngo /_/mchog tu 'dzin pa ni rnam par dpyod pa na'o/_/skyon med pa ni dus mtshungs pa ma yin pa nyid kyis
[\[145a.2\]]'gal ba med pa'i phyir ro/_/gzhan gyis rtogs pa ma yin pa nyid 'dzin pa ni dus gcig kho na la'o/_/ci'i phyir mi 'gal zhes bya ba ni ngas zhes bya ba'o/_/tshig las thams cad dmigs pa med pa kho na yin pa'i phyir/_'bras bu'i dus su ni phyir rgol ba la yang 'gal ba med do zhes
[\[145a.3\]]bya ba ni des na zhes bya ba'o/_/gnas skabs de la phyir rgol ba'am 'dri ba po yang rgol ba po nyid du ma yin par zer ba ni 'on te zhes bya ba'o/_/de nyid rig pa can nyid kyis dpyad bzod pa'i phyir 'dri ba po rnams kho na yin par bstan pa ni de nyid rtogs byed ces bya ba'o/_/'dri ba po med pas
[\[145a.4\]]rgol ba po'i dri ba nyid yod par mi 'gyur te/_phyogs su lhung ba'i phyir zhes zer ba ni rgol dag ces bya ba'o/_/de dag 'gal ba can ni tshad ma las byung ba dang 'gal ba can no/_/de zhes bya ba ni sngar khas blangs pa'o/_/sel ba ni 'dor ba'o/_/gal te de zhes bya ba ni dbye ba'o/_/de dag
[\[145a.5\]]gis ni 'dri ba po rnams kyis so/_/rnam pa ci zhig ltar zhes bya ba ni tshad ma can ma yin pas so/_/'dis ni zhes bya ba ni sgrub par byed pa'i shes pas so/_/tshad ma'i stobs las zhes bya ba ni mi dmigs pa'i khyad par las so/_/gang la zhes bya ba ni nye bar bsdu ba'o/_/chos dang
[\[145a.6\]]chos ma yin pa dang slob ma dang slob dpon dag 'dzin par byed pa dmigs pa med pa yin na/_slob dpon gyis slob ma rnams la sogs pa ston par mi 'gyur ro zhes zer ba ni/_chos dang chos min rtogs pa dang /_/zhes bya'o/_/dmigs pa med pa nyid kyi mdo sde las mdo sde gzhan gyi don
[\[145a.7\]]rnam par nges pa la sogs pa de la'o/_/rnam par rig pa las tha dad pa'i don khas blangs pa las dam bca' ba lung dang 'gal ba yin no zhes zer ba ni gsal bar des zhes bya ba'o/_/'jig rten la grags pa dang 'gal ba can yin no zhes zer ba ni 'jig rten kun zhes bya ba'o/_/tshul
[\[145b\]]
[\[145b.1\]]gsum 'dzin par byed pa dmigs pa med pa yin na gsum mam gcig kyang rung ba ji ltar 'dod pa bzhin med par 'gyur ro zhes zer ba ni/_gal te ma lus zhes bya ba'o/_/de dmigs pa dang bcas pa nyid yin na gtan tshigs ma nges pa yin par zer ba ni de dag ces bya ba'o/_/shes
[\[145b.2\]]pa rnams dmigs pa med pa yin te/_sgrub par byed pa'i blo las gzhan nyid yin zhing /_shes pa yin no zhes bya ba'i gtan tshigs ma nges pa ma yin no zhes zer ba ni de las gzhan pa zhes bya ba'o/_/lan du smra ba na gzhan pa'i rtogs pa zhes bya ba'o/_/dgos pa bshad pa ni phyogs
[\[145b.3\]]sogs zhes bya ba ste/_de las gzhan pa nyid ni dam bca' ba dang gtan tshigs de dag gi khyad par zhes bya ba'i don to/_/de las gzhan pa'i 'dzin byed kyi khyad par la sogs pa'i khongs su gtogs pas dmigs pa med pa nyid na gzung ba dang de las gzhan pa nyid ma grub pas gtan
[\[145b.4\]]tshigs ma grub pa'i phyir/_dmigs pa med pa nyid 'grub pa ma yin no zhes zer ba ni/_de ni log par grub na yang zhes bya ba'o/_/tha dad med par 'gyur zhes bya ba ni dmigs pa med pa nyid kyis gzhan du 'dzin pa'i sgrub par byed pa'i blo'i'o/_/dmigs pa dang bcas pa de nyid la
[\[145b.5\]]'jug pa'i gtan tshigs ma nges pa yin la/_sgrub par byed pa'i blo las gzhan nyid du 'dzin par byed pa de las gzhan pa nyid kyi khyad par yin na/_de 'dzin pa po brdzun pa nyid yin pa'i phyir ma grub na/_des khyad par du byas pa ma grub pa de'i phyir dmigs pa med pa nyid ma yin no zhes
[\[145b.6\]]zer ba ni ci srid ces bya ba'o/_/de ltar de las gzhan byed pa zhes bya bar yang 'don pa yod do/_/phyi ma rnams ni khyad par 'dzin par byed pa rnams so/_/snga ma ni dang po ste dmigs pa med pa nyid du 'dzin pa'i'o/_/phyogs thams cad la ni de las gzhan pa'i nyid kyi khyad par can gyi gtan
[\[145b.7\]]tshigs kyi phyogs rnams la'o/_/shes pa nyid kyi 'gal ba ma 'khrul pa nyid dam/_dam bca' ba la rjes su dpag pa dang 'gal ba nyid yin zhes zer ba ni/_'gal ba mi 'khrul can du 'ang 'gyur/_/zhes bya ba'o/_/de ltar bstan pa'i bshad pa ni phyi rol don yod ces bya ba'o/_/
[\[146a\]]
[\[146a.1\]]blo ni ka ba la sogs pa'i yul can gyi rtsod pa'i yul yin no/_/gnod dang bral ba'i zhes bya ba ni khyad par gyi blo yin pa'i phyir ro zhes bya ba'i gtan tshigs so/_/rmi lam la sogs pa'i gnod pa can gyi blo yang phyi rol gyi don la dmigs pa can ma yin te/_bsgrub
[\[146a.2\]]bya ma tshang ba'i phyir gtan tshigs khyab pa ma yin no zhes zer ba ni de yang zhes bya ba'o/_/gnod par byed pa brdzun nyid yin na gnod par bya ba rmi lam bden pa yin pa'i phyir mi bden pa'i don nyid bsgrub bya ma tshang ba'i phyir rnam pa med pa nyid kyis shes pa nyid khyab pa ma yin par yang bstan
[\[146a.3\]]pa ni rmi sogs dag la zhes bya ba'o/_/gal te ma lus sgrub byed blo/_/zhes bya ba 'di ma grub pa nyid dang /_de dag dmigs dang bcas na ni/_/zhes bya bas ma nges par nan gyis khas len du bcug cing brjod nas de khas len pa nyid kyis bstan pa ni/_rnam shes yod dang zhes bya ba la
[\[146a.4\]]tha dad pa ni/_rgyu rnams kyi'o/_/skad cig pa nyid ni snga ma dang phyi ma'i ngo bos so/_/phyogs la gnod pa ni khas blangs pa la gnod pa'o/_/rab tu grub pa'i chos can rab tu grub pa'i bye brag gi khyad par can zhes bya ba 'di la chos dang chos can dag med pas med pa yin no zhes gzhan
[\[146a.5\]]gyi'o/_/shes pa nyid med pa las kyang de bsgoms pas byas pa'i thar pa ma yin pa de'i phyir de'i don du 'bad pa mi byed do zhes zer ba ni de'i phyir thar pa yin zhes bya ba'o/_/chos dang chos min rtogs pa dang /_/zhes bya ba de la bstan pa ni/_gal te da lta la zhes bya ba ste tshu rol gyi
[\[146a.6\]]gnas skabs la'o/_/de nyid khyad par du byed pa ni 'khor ba'i zhes bya ba'o/_/byis pa'i rtsed mo bzhin du bsnyen pa dang slob gnyen la sogs pa de'i don dang don ma yin pa'i dbye ba la sogs pa 'dod pa dang cig shos su mngon par zhen pa yang byis pa'i rtsed mo bzhin du chos la sogs pa
[\[146a.7\]]la don du gnyer ba bskyed pas 'jug pa yin par bstan pa ni/_'gro kun gang la zhes bya ba'o/_/de dang ni tha dad par mngon par zhen pa can gyi'o/_/de la mngon par zhen pa can ma yin pa'i rnal 'byor pas kyang bstan pa ste/_glang po che'i lta stangs kyis bstan pa ni/_glang chen zhes bya ba'o/_/
[\[146b\]]
[\[146b.1\]]de ni 'di ltar tha mi dad pa la yang tha dad pa'i tha snyad ni tha dad pa'i rig pa 'phen pa yang ma yin te/_gzhan du yang yin pa'i phyir ro/_/de ni ma yin te de bsgrub phyir ni zhes bya ba la sogs pa legs par gsungs pa yin par bstan pa ni/_'dis der nan tan zhes bya ba'o/_/mdo gzhan
[\[146b.2\]]dag ces bya ba de la bstan pa ni/_de'i bsam pas zhes bya ba'o/_/'jig rten kun gyi zhes bya ba de la bstan pa ni/_de nyid rig med ces bya ba ste/_de nyid rig pa po'i rab tu grags pas gnod pa yin na/_khyod kyi rig byed dpyad pa la yang gnod par 'gyur ro zhes bya ba'i don to/_/
[\[146b.3\]]de grags pas kyang gnod pa ma yin pa de'i phyir gnyis su med pa la lhag par byar med pa nyid kyi rtogs bya nyid yin pas rim pa la ltos pa'i phyir/_thams cad yod ces brjod par bya/_/zhes bya ba'i rigs pas so zhes bstan pa ni de nyid rig med ces bya ba'o/_/de la nye bar zhes
[\[146b.4\]]bya ba ni phyi ma phyi ma'i de nyid kyi khyad par la 'dod pa med pa'o/_/gal te ma lus sgrub byed blo/_/zhes bya ba de la bstan pa ni/_de la sgrub byed blo zhes bya'o/_/de'i ste de nyid mi rig pa ni dmigs pa med pa min zhes bya bar sbyar ro/_/gang tshe zhes bya ba ni de nyid shes par 'dod pa'i tshe na'o/_/bsgrub
[\[146b.5\]]bya dang sgrub byed kyi blo dag dmigs pa med pa nyid yin na bsgrub bya sgrub byed du mi 'grub bo zhes zer ba ni/_gal te de'i sgrub byed ni zhes bya ba ste/_dmigs pa'am rgyu mtshan yang rung /_shes pa gang gi yin pa de de shes pa de las gal te sgrub byed dang bsgrub bya yang ngo /_/lan ni/_slu ba
[\[146b.6\]]med pa nyid de yis/_/zhes bya ba ste/_nges pa ji lta ba bzhin 'thob pa'o/_/de yis zhes bya ba ni bsgrub bya dang sgrub par byed pa'i shes pas so/_/yod ma yin ni ngo bo dmigs pa'o/_/mngon sum ni bzung bas dben pa yin la/_lhag par zhen pa rjes su brjod pa la dmigs pa
[\[146b.7\]]dang bcas pa zhes bya ba ni kho na bzhin yin no/_/gzhan du na de yang bdag nyid gzhan la yin pa'i phyir thug pa med pa yin te/_tshad ma ma yin na yang de bsgrub pa thams cad med pa'am/_ji ltar 'dod kun med pa'am/_ma tshang la sogs thal bar 'gyur/_/de ni 'di ltar mi slu ba can
[\[147a\]]
[\[147a.1\]]yang zhen pa ni dngos po 'dzin pa ma yin pa nyid kyis/_dmigs nyid kyis ni ma yin te/_/de dag dmigs dang bcas nas ni/_/zhes bya ba bsal ba yin par bstan pa ni/_de ni zhes bya ba ste bsgrub bya dang sgrub byed kyi shes pa'i'o/_/mthong phyir zhes bya ba ni dpe yin
[\[147a.2\]]pa'i phyir ro/_/yin na de ltar zhes bya ba ni dpe yin pas phyogs dang /_dpe dag tha dad pa'i phyir te/_de las gzhan pa khas len na zhes bya ba 'dod pa kho na yin pas gnod pa ma yin no zhes bya ba'i don to/_/de las gzhan pa'i rtogs pa brdzun/_/zhes bya ba yang thams cad brdzun pa
[\[147a.3\]]yin pa'i phyir skyon med pa kho na yin par bstan pa ni/_de las gzhan pa'i rtogs pa yang /_/zhes bya ba yang mi 'dod pa ma yin no zhes bya ba ni rim pa'o/_/de ni log par grub na yang /_/snga ma thams cad 'grub mi 'gyur/_/zhes bya ba de yang mi 'grub par bstan pa ni/_des na
[\[147a.4\]]log pa sngon 'gro can/_/zhes bya ba ste ngo bo gtso bo'o/_/dpe'i don du yang de las gzhan pa zhes bya ba khyad par yin na thug pa med pa yin te/_de dag tsam gyis thams cad brdzun pa nyid du grub pa'i phyir ro/_/cung zad kyang dmigs pa dang bcas pa nyid ma yin par bstan pa ni/_de las
[\[147a.5\]]gzhan pa zhes bya ba'o/_/de 'di gsal bar byed pa ni gang la zhes bya ba'o/_/gzhan la yang ni phyi rol gyi tshul la yang ngo /_/nges pa rnams kyi ma nges pa/_/de ni ji ltar de dag yul/_/zhes bya ba ste/_de ma yin la de 'dzin phyir/_/'khrul yang 'brel phyir te mi slu ba'i phyir tshad ma yin zhes
[\[147a.6\]]bya ba'i don to/_/rjes su dpag pas gnod pa na/_/'gal ba mi 'khrul can du'ang 'gyur/_/zhes bya ba'i phyi rol gyi mi dmigs pa ni mngon sum dang 'gal ba yin no zhes zer ba la sgrub byed bstan par zhes bya ba'o/_/phyi rol nyid mi rigs pa'i phyir de la gnod pa nyid mi 'grub par
[\[147a.7\]]bstan pa ni/_gnod pa dang bral zhes bya ba'o/_/bden pa nyid kyang rmi lam la sogs pa'i gnod byed kyi gnod par byed pa mi dmigs pa yin la/_ka ba la sogs pa'i shes pa ni phyi rol gyi gnod byed mi dmigs par bstan pa ni/_rmi sogs zhes bya ba'o/_/de skyed ces bya ba ni phyi rol
[\[147b\]]
[\[147b.1\]]gyi gnod byed mi dmigs pa yin pa'o/_/rnam shes yod dang zhes bya ba rjes su brjod pa ni skad cig sogs zhes bya ba'o/_/shes pa'i ngo bo dmigs pa yin yang de nyid dmigs pa dang bcas pa nyid yin no snyam du sems pa la grub pa la sgrub pa yin par bstan pa ni rnam shes ngo bo zhes bya ba'o/_/
[\[147b.2\]]dmigs med min pa zhes bya ba ni dmigs pa dang bcas pa nyid do/_/gzhan nyid kyi phyi rol ma yin pa la dmigs pa dang bcas pa nyid yin na/_rmi sogs dag la gnod med pas/_/da ni khyod kyi sgrub byed pa/_/chos mthun can dpe med par 'gyur/_/zhes bya ba de la bstan pa ni des na
[\[147b.3\]]rnam par shes pa'i bdag nyid ces bya ba'o/_/rig pa yin pa ni tshod ma yin pa ste/_mngon sum gyi bdag nyid kyi rig pa'o/_/rjes su dpag pa ni bdag nyid ma yin pa la lhag par zhen pa can yin gyi zhen pa ji lta ba bzhin du thob pa ni 'dzin byed ma yin zhing dmigs pa ma yin te/_phyi rol du
[\[147b.4\]]smra ba po'i lta bu'o zhes bstan pa ni rjes dpag ces bya ba'o/_/thob pa yang rang dang rjes su mthun pa'i shes pa gzhan skyed pa'i rjes su dpag pa la'o/_/mngon sum la ni ngo bo rig pa yin gyi/_shes pa ni ma yin te khyad par med pa'i phyir ro/_/khyad par yod na de yang rjes su dpag
[\[147b.5\]]par 'gyur bar bstan pa ni mi slu ba can gang yin pa zhes bya ba'o/_/de ltar na de'i bskyed bya'i shes pa gzhan skad cig pa nyid la sogs pa las tha dad par rig pa yin par bstan pa ni/_rkyen gzhan gyis zhes bya ba'o/_/bzlog pa'i tshad ma rnams kyis rang la byed pa 'gal ba'i phyir/_
[\[147b.6\]]mngon sum la sogs pa yi yul/_/phyi rol nyid du gnas pa yin/_/de dgag byas pa de yi phyir/_de dag gi phyogs la gnod 'gyur/_/gnod dang bral ba'i blo yin phyir/_/phyi rol don yod snyam pa yi/_/zhes bya ba la sogs pa la rig pa'i bdag nyid yin zhing /_gzhan gyi yul yang ma yin pa lkog tu
[\[147b.7\]]gyur pa'i ngo bo ni rang nyid rig pa yin la de la 'gal ba cung zad kyang med de/_de med pa la don gyis go bar mi 'byung ba'i phyir ro zhes bstan pa ni/_de'i rang bzhin zhes bya ba'o/_/rig pa na zhes bya ba ni rig pa'i bdag nyid yin na ste/_gang la rig pa yod pa ma yin pa des rig bzhin pa ma yin
[\[148a\]]
[\[148a.1\]]pa'i don to/_/thams cad kyis ni skyes bu rnams kyis so/_/rnam pa gzhan du'ang zhes bya ba ni/_/gcig nyid kyis kyang ste/_gnyi ga la yang ngo bo las gzhan pa'i las nyid du rig pa med pa'i phyir mthong ba med do zhes bya ba'i don to/_/ltos pa med pa'i rig pa ni
[\[148a.2\]]rig par byed pa gzhan thob pa la gegs byed pa yin par bstan pa ni don gyis go ba zhes bya ba'o/_/ji ltar zhes bya ba ni yul gzhan ma yin pa nyid kyis de rig par byed pa gzhan du rtog pa nyid ni mthong ba dang 'gal ba yin no zhes bya ba'i don to/_/khyad med ces bya ba ni las nyid sngon po'i rig pa la
[\[148a.3\]]khongs su gtogs pa ma yin pa'i phyir/_phyi rol gyi zhen pa ni 'di'i de nyid 'brel pa ma yin pa de'i phyir gang gi tshe gzung ba'i rnam pa sngon po la sogs pa rtogs pa de'i tshe 'dzin par byed pa'i rnam par rig pa ni gang du ma mthong ngo zhes bya ba la sogs pas gzung ba dang 'dzin pa dag gcig gi bdag
[\[148a.4\]]nyid yin pa'i phyir rig pa gcig la rig pa gzhan du thal bar 'gyur ba ni byung ba'i tshul mi shes pa nyid yin la/_gnyi ga ma yin pa'i ngo bo rig pa can gyi rig pa smra ba po la gnyi ga rig par thal bar 'gyur ba'i gnas skabs gang yin/_rnam pa 'gas kyang dngos po'i ngo bo las tha dad pa
[\[148a.5\]]nyid kyi shes pa de'i 'dzin byed du 'gyur zhing /_de la gzung bya ni rdzas la sogs pa yin gyi rang nyid ni ma yin no zhes rjes su brjod nas bstan pa ni/_bdag gi zhes bya ba ste/_sngon po la sogs pa'i yang gzung bar bya ba ni spyi yin la/_'dzin par byed pa ni rig par byed pa nyid yin no zhes bya ba'i
[\[148a.6\]]don to/_/sngon po nyid rig pa rig pas zhes bya ba ni rig pa'i bdag nyid yin la de'i phyir/_gnyi ga'i bdag nyid cis ma yin/_/bum pa shes pa po nyid dang /_/bum pa la shes pa po nyid dang shes pa po nyid kyi shes pa bo nyid yin na bdag gis bum pa shes so zhes rtogs pa'i phyir/_kho bo
[\[148a.7\]]cag gi sbyor bas 'brel pa'i bdag go zhes bya ba'i shes pa nyid kyang bum pa'i shes pa'i byed pa po nyid du shes pa po nyid yin na bum pa'i shes pa po nyid yin na zhes bya ba'i tha tshig go/_/'gyur ro zhes bya ba de la bdag nyid rig pa ni bdag nyid byed pa po la yang rigs pa yin zhes bya ba de la bstan
[\[148b\]]
[\[148b.1\]]pa ni bdag bzhin du zhes bya ba'o/_/gnyi ga'i rang bzhin nyid ni sngon po la sogs pa'i yin pa de'i phyir dag pa nyid kyi rnam pa med pa 'dzin pa yin no/_/rig pa ni gzung ba las tha mi dad pa nyid yin na yang de rig pa yin par mi rigs so zhes bya ba ni gtam tsam mo/_/sngon po dang bde ba la
[\[148b.2\]]sogs pa yang rang rig pa gcig gis byed pa'i khongs su gtogs pa'i phyir tha dad pa ma yin te lhan cig rig pa med par thal bar 'gyur ba'i phyir/_rjes su 'gro ba ni rig pa'i don dang lhan cig gnyi ga'i ngo bor ma 'dres pa'i snang ba las grub par gcig pa nyid bsal ba yin te/_
[\[148b.3\]]gcig gi ngo bor gcig 'gyur ba/_/'di ni dbang phyug gis bshad min/_/zhes bya ba bsal ba bshad pa ni/_gcig gi rang bzhin zhes bya ba'o/_/thams cad ces bya ba ni rnam par chad par snang ba'o/_/tha dad nyams phyir rdzas re la/_/tha dad ngo bor dmigs pa min/_/mngon sum rig
[\[148b.4\]]pa ma yin te/_las kyi ngo bo yin zhes zer ba ni/_/rig bya rig byed ces bya ba'o/_/thams cad gcig tu zhes bya ba'i bshad pa ni/_tshe sngon po zhes bya ba'o/_/rang bzhin tha dad las zhes bya ba ni rig bya rig byed dag las so/_/rang bzhin tha dad pa'i rgyu nyid du yul tha dad pa yin zhes bstan
[\[148b.5\]]pa ni/_yul tha dad pas zhes bya ba'o/_/rang bzhin la dbye ba med na yul tha dad pa yin yang tha dad par byed pa ma yin pa'i phyir khyab pa ma yin par bstan pa ni de ltar zhes pa'o/_/dam pa'i don du zhes bya ba ni thog ma med pa'i bag chags las byung ba'i 'khrul pa yod pa nyid med pa tsam gyi
[\[148b.6\]]phyir ro/_/thar pa la 'bad pa ni 'di dang 'di bya'o zhes zhen pa yin la/_de'i rgyu mtshan gyi byed pa yang bsam pa dang sbyor ba dag ni rnam par rtog pa'i bdag nyid yin pa'i phyir mngon par 'dod pa tsam yin te/_rang rig pa ma yin pa med pa'i phyir ro zhes bstan pa ni thar pa la sogs zhes
[\[148b.7\]]bya ba la don med pa nyid sems pa ste/_de'i phyir thar pa'i 'bad pa yang /_/khyed la 'bras bu med par thal/_/zhes bya ba dang /_rnam shes yod dang tha dad dang /_/de bzhin skad cig nyid sogs blo/_/gal te bden par khas len na/_/zhes bya ba de la chos dang chos can gyi 'brel pa ni/_
[\[149a\]]
[\[149a.1\]]rtog pa med pa'i sprul pa yin pa'i phyir la rtog pa yang brdzun pa yin pa'i phyir/_rnam par rtog pa skye ba na zhes bya ba la sogs pa yang brjod par bya'o/_/rnal 'byor spyod pa pa'i lta ba la skad cig pa rnam par shes pa'i bdag nyid du gyur pa bsgrub par bya ba yin te/_
[\[149a.2\]]zhes bya ba la sogs pas lan btab pa yin no/_/tha mi dad pa la ni rtog pa med pa'i kho na 'jug pa yin te/_rang nyid rig pa'i phyir ro/_/phyi rol la ni rigs pa kho na yin par bstan pa ni/_gzhan yang rnam par rtog pa zhes bya ba'o/_/shes pa'i rang gi ngo bo nyid rtog pa med pa'i
[\[149a.3\]]tshad ma gzhan yin la blo ni don gyis go ba'i rtogs bya yin pa'i phyir brtag bya yin te/_'di skad cig pa nyid la sogs pa dang 'brel pa yin no zhes bya ba'i don to/_/de lta bu'i rnam pa bshad pa ni rnam par rtog pa med pa ni zhes bya ba'o/_/gzhan med na ni rtog pa med pa med na'o/_/gal
[\[149a.4\]]te ni khas len na'o/_/mthong ba med na 'di mthong ngo /_/zhes bya ba'i rnam par rtog pa'ang med de/_rnam par rtog pa tsam ni tshad ma ma yin te/_thal ches pa'i phyir ro/_/rnam par rtog ces bya ba ste dran pa yin pa'i phyir dang /_dngos po ma yin pa'i yul can yin pa'i phyir ro zhes
[\[149a.5\]]bya ba'i don to/_/phyi rol la ni mthong ba'i rjes su 'brang ba can gyi rnam par rtog pa'am gzhan ma yin par bstan pa ni gang tshe zhes bya ba'o/_/tha snyad med ces bya ba ni phyi rol la'o/_/don dam par zhes bya ba ni bden pa'i phyi rol gyi yul mthong ba'i rjes su 'brangs pa'i phyir/_slu ba can gyi
[\[149a.6\]]rnam par rtog pa yin no zhes bya ba'i don to/_/shes pa'i rnam pa nyid rang nyid rig par byed pa la phyi rol gyi bag chags kyi phyi rol gyi rnam rtog yin gyi gzhan la ni ma yin par bstan pa ni/_mi mngon pa'i rang bzhin can zhes bya ba ste/_rang nyid rig bya yin gyi phyi rol ni ma yin no/_/shes
[\[149a.7\]]pa'i rnam nyid yin na thun mong ba nyid ji ltar yin zhes zer ba la mig ser can zhes bya ba ste/_phyi rol gyi bag chags thun mong ba nyid yin pa'i phyir ro/_/'khor ba pa'i shes pa thams cad gzung ba la sogs pa'i ngo bos brnyogs pa yin pa'i phyir rnam par rtog pa dang brdzun pa yin te/_
[\[149b\]]
[\[149b.1\]]phyi rol gyi don gyi stong pa'i phyir yang yod pa'i don dang cig shos nyid kyi nye ba dang cig shos med pa tshad ma dang cig shos kyi rnam par dbye ba med la 'u bu cag la sogs pa'i shes pa thams cad log pa yin te/_rnam par rtog la yin pa'i phyir/_nye dang bskal pa nyid la ni/_/yod dang med pa rnyed
[\[149b.2\]]dka' la/_/zhes bya ba bstan pa ni/_thams cad kyang zhes bya ba ste khas blang ba'o/_/rnam pa gzhan gyis dgag par bya ba rjes su brjod pa ni 'di ni bcom ldan zhes bya ba'o/_/bzlog pa ni bskal pa ste med pa'o/_/de 'di nye ba la sogs pa ste dge ba dang cig shos la sogs pa'i bag
[\[149b.3\]]chags mang ba'i phyir dka' ba ma yin no zhes bya ba'i don to/_/yod min pa la 'byung yod min/_/yod pa la ni med pa med/_/ces bya ba dang /_'du byed thams cad skad cig pa/_/zhes bya ba yang brdzun pa nyid du khyad par med pa'i phyir ro/_/grangs can pa'i lta ba spangs nas sangs rgyas pa'i
[\[149b.4\]]phyogs su lhung ba ni don med pa yin te/_log pa'i shes pa khyad par med bzhin du grangs can la sogs pa'i yongs su dor nas sangs rgyas kyi lta ba phyogs gcig tu ma lhung ba mi rigs so zhes zer ba la/_sangs rgyas pa'i zhes bya ba ste/_mi slu ba dang cig shos dag gi tshad ma dang
[\[149b.5\]]cig shos nyid yin pas phyogs su lhung ba dang cig shos dag yin no zhes bya ba'i don to/_/sad pa'i shes pa rnams brdzun pa nyid yin na/_yul sogs pa la gnod par 'gyur la/_mi gnod kyang rnal 'byor pa'i shes pa brdzun pa nyid yin pa de'i phyir/_ka ba la sogs pa'i shes pa
[\[149b.6\]]las khyad par med do/_/gal te blo ni brdzun nyid na/_/gnod pa ji ltar dmigs ma yin/_/gnod pa med kyang der 'gyur na/_/rnam par gzhag pa 'thad pa min/_/zhes bya ba 'di la bstan pa ni/_blo rnams brdzun pa nyid la ni/_/zhes bya ba'o/_/de ltar gnod pa nyid kyis kho bo cag
[\[149b.7\]]gi phyogs la yang gnod par byed pa yod pa dang med pa nyid kyis byas pa tshad ma dang cig shos su rnam par gzhag pa 'di ni mi mthun pa'i sad pa'i shes pa mthong na kho bo cag gi rmi lam la sogs pa'i shes pa brdzun par 'gyur ro zhes bya ba 'di la bstan pa ni gnod byed ces bya ba'o/_/
[\[150a\]]
[\[150a.1\]]gnod par byed pa med na yang ka ba la sogs pa'i shes pa tshad ma ma yin pa dang /_rnal 'byor pa'i shes pa tshad ma yin no zhes bya ba'i rnam par dbye ba med pa yin na/_khyod kyis dbye ba su yis byas/_/zhes bya ba 'di la bstan pa ni/_'khrul par zhes bya ba ste/_
[\[150a.2\]]ka ba la sogs par rang gi rig bya nyid yin pas phyi rol mi dmigs pa'i phyir ro zhes bya ba'i don to/_/ka ba la sogs pa'i shes pa log pa'i shes pa yin pa'i phyir ro zhes bya ba'i rjes su dpag pa gnod par byed pa nyid yod pa yin na ji ltar gnod pa ji ltar dmigs pa yin zhes zer ba ni/_gzhan
[\[150a.3\]]yod ces bya ba ste/_mngon sum dang 'gal ba 'di ni gnod byed ma yin te/_mngon sum la mngon sum gzhan gnod byed yin no zhes bya ba'i don to/_/rmi lam gyi shes pa yang gnod byed nyid ma yin te/_gnod par byed pa'i chos dang chos mi mthun pa nyid kyis gnod par bya ba yin
[\[150a.4\]]pa'i phyir la/_gnod byed kyi ni de'i chos dang chos mi mthun pa can nyid gnod par byed pa nyid yin no zhes zer ba ni mi sogs zhes bya ba'o/_/bag chags sad pa pa las zhes bya ba ni de'i bskyed bya de'i'o/_/mi bden pa'i don nyid ni mi slu ba la yang ngo /_/med pa'i don nyid
[\[150a.5\]]ni phyi rol gyi don nyid ma yin par bstan pa ni/_mi slu ba'i rnam pa yang zhes bya ba'o/_/'di ma yin no zhes bya ba yang bag chags dang 'brel pa'i shes pa nyid la brten pa yin par bstan pa ni/_mi slu bar snang ba yang zhes bya ba ste/_gnod par byed pa'i shes pa 'ba' zhig las de dang
[\[150a.6\]]'brel pas nges pa la bsgrub bya yin no zhes bya ba'i don to/_/bag chags dang 'brel pa nyid kyang spyi la mi slu ba dang cig shos dag ni khyad par yin par bstan pa ni/_bag chags dang ni 'brel yin yang /_/zhes bya ba ste/_thams cad du sngon po la sogs pa la ma yin zhing /_gsal ba nyid
[\[150a.7\]]la sogs pa la ni yin no/_/sngon po la sogs pa yang bag chags kho na las yin par bstan pa ni/_don gyi bdag de zhes bya ba'o/_/'jig rten pa mi ni nyo tshong la sogs pa'i tha snyad kyi yul ma yin pa'i phyir ro/_/gnyi ga'i bdag nyid ni gnod bya dang cig shos dag gis yod pa dang med
[\[150b\]]
[\[150b.1\]]par sbyor bas so/_/dran pa nyams phyir ni 'dzin pa dang dran pa dag gi khyad par nus pa'i phyir ro/_/phyin ci log tu snang ba ni de nyid gzhan du snang ba'o/_/gnod pa dang bcas pa ni gnod byed yod pa ste de'i ngo bo'o/_/'dis kyang don med pa nyid bstan pa yin te gzhan du na slu ba ma yin par bstan
[\[150b.2\]]pa ni/_de lta'i don yod min zhes bya ba'o/_/rnam rtog gi 'khrul pa la rnam pa bag chags kyi 'brel pa yin par bstan pa ni/_sngon sbrul mthong ba med par ni/_/zhes bya ba'o/_/bzlog pa'i snang ba yang sngar mthong ba las byung ba yin pas bag chags las byung ba kho na yin par bstan
[\[150b.3\]]pa ni/_phyin ci log la sogs pa zhes bya ba ste/_dung la ser po'i shes pa ni sngar mthong ba las byung ba ma yin na ji ltar bag chags las byung ba yin zhe na/_ma yin te de las yang gser la sogs pa mthong ba rgyu yin pa de'i phyir bag chags las byung ba nyid kho na yin par bstan pa ni/_rtogs
[\[150b.4\]]pa gzhan dag kyang zhes bya ba ste/_skye ba'i dang po nas mig ser can la yang skye ba gzhan gyi mthong ba rgyu yin no zhes bya ba'i don to/_/gnod par byed pa med na don gyi yul nyid la thob po snyam du sems pa ni/_gzhan la don thob ces bya ba'o/_/thob pa yod min na ma dmigs pa'o/_/don gyi
[\[150b.5\]]nges pa ma nges pa yin par bstan pa ni nges pa'i phyir zhes bya ba'o/_/don med par nges pa ma yin par bstan pa ni/_don zhes nges pa zhes bya ba'o/_/gnod par byed par yang sad pa'i shes pa'i bag chags tsam rgyu mtshan yin pa nyid kyi shes pa ni/_don las skyes pa nyid kyi nges pa'i gnod
[\[150b.6\]]byed yin par bstan pa ni/_bag chags gzhi can zhes bya ba'o/_/bag chags las skyes pa nyid ji ltar yin zhe na/_shes pa sngon mthong zhes bya ba'o/_/bag chags tsam rgyu mtshan nyid yin pa'i shes pa gnod byed nyid yin na rnal 'byor pa'i shes pa'i gnod byed nyid kyi rtog pa sus
[\[150b.7\]]kyang ma byas so zhes bstan pa ni des kyang 'di yang zhes bya ba'o/_/bag chags kyi gzhi can nyid kyi shes pa las 'di nges pas mi srid pa ma yin par bstan pa ni goms pa'i stobs kyis zhes bya ba ste/_'dod pa dang mya ngan la sogs la rig pa nyid yin gyi tshad ma can ma yin pa kho na brtags
[\[151a\]]
[\[151a.1\]]pa ma yin zhes bya ba'i don to/_/de'i gnyen po 'di ma yin no zhes bya ba'i de las bzlog pa nya phyis kyi shes pa bzhin du dngul gyi shes pa yang zhes bya ba ni/_grangs can la sogs pa'i 'dod pa la nged kyi ni bsgoms pa'i stobs las byung ba can gyi blo mya ngan las
[\[151a.2\]]bslad pa'i blo gang yin pa de dag gi zhes bya bar sbyar ro/_/'u bu cag las mtshan nyid mi mthun pa ni rnal 'byor pa rnams yin la de'i shes pa yang ka ba la sogs pa'i shes pa'i gnod byed yin no zhes bya ba 'di la rjes su dpag pa cung zad kyang med pa yin te dpe med pa'i phyir ro/_/de lta bu'i
[\[151a.3\]]rnal 'byor can gyi blo'i dpe'i khyed la med do zhes bya ba de la bstan pa ni/_de 'dra'i zhes bya ba'o/_/khyod kyi rnal 'byor pa las bzlog pa'i blo can gyi rnal 'byor pa rnams ni lam po che'i mi'i dpe nyid kyis grub pa yin no/_/khyed cag gi dpe gang yin pa/_/gzung ba de ni yod pa yin/_/zhes
[\[151a.4\]]bya ba de la bstan pa ni khyed kyi la ni zhes bya ba ste/_phyi rol mi dmigs pas gnod pa'i phyir ro zhes bya ba'i don to/_/de bstan pa ni de nas zhes bya ba ste/_phyi rol mi dmigs pas gnod pa'i ka ba la sogs pa'i blo ni de ltar mngon du byed pa po shes la go byed yin no zhes bya ba'i don to/_/'on
[\[151a.5\]]te zhes smos pa bor nas des na zhes byas pas lan kho na yin no/_/gnyen po dang ni bcas par 'gyur/_/zhes bya ba ni gnod byed dang bcas pa nyid du'o/_/rgyal dpog pa'i la yang gnyen po nyid 'grub pa yin te/_mngon sum la sogs pa smig rgyu la sogs pa'i blo dag dang /_mi mthun pa
[\[151a.6\]]nyid kyi phyir dang blo nyid du khyad par med pa'i phyir de nyid de yin no zhes gnod bya nyid ro la sogs pa la gzugs kyi blo brdzun pa nyid yin no snyam du sems pa ni/_gnyen po dang bcas zhes bya ba'o/_/gnod par byed pa ji lta ba nyid dam cig shos kyang gnas pa ni/_snga ma gnod pas bskyed pa
[\[151a.7\]]ni/_/phyi ma dag gir 'grub pa min/_/de phyir rtogs pa'i bdag nyid kyis/_/blo yi tshad ma nyid 'thob po/_/des na gzhan du rgyus bskyed pa'i/_/skyon gyi shes pas dmigs bsal yin/_/gang gi rgyu skyon can yin pa dang /_brdzun pa yin no zhes kyang shes pa de nyid mi rigs pa yin
[\[151b\]]
[\[151b.1\]]pa'i phyir la/_'di ni de lta bu ma yin par bstan pa ni/_ltag chod smras pa yin zhes bya ba'o/_/gcod par byed pa'i phyi rol la/_/kun gyis thams cad gnod byed yin pa ste sgrub byed ma yin pa'i skyon gzhan mi shes pa yin no zhes bstan pa ni/_ji ltar zhes bya ba'o/_/gnyen po
[\[151b.2\]]nyid ni mi mthun pa nyid do/_/gnod byed ma yin pa'i rnal 'byor pa'i shes pa la yang gnod byed kyi blo nyid 'byung na ma nges pa yin pa ni/_gnod byed kyis kyang ma nges dang /_/zhes bya ba'o/_/gnod par byed pa'i blo las gzhan nyid ni rgyu'i khyad par nyid yin te/_sgrub par byed pa'i blo gzhan nyid
[\[151b.3\]]bzhin du bsal bar bya ba yin pa ni/_de las gzhan pa'ang snga ma bzhin/_/zhes bya ba'o/_/snga ma bzhin zhes bstan pa'i bshad pa ni/_sad sogs zhes bya ba'o/_/ji ltar nges par brtags pa yin zhe na/_sad sogs shes pa zhes bya ba'o/_/tha snyad ces bya ba ni gnod bya gnod
[\[151b.4\]]byed la sogs pa'o/_/de ni brjod par 'gyur zhes bya ba ni bag chags brtan pa dang cig shos la sogs gnod par byed pa grub na yang rmi lam bzhin du brdzun pa'i blo nyid la 'gyur ro/_/yang dag pa'i blo la ni de las bzlog pa chos kyi khyad par phyin ci log tu sgrub par byed par 'dod par 'gyur
[\[151b.5\]]bar bstan pa ni/_log blo zhes bya ba'o/_/snga ma bzhin du brjod pa bstan pa ni/_/blo kun log pa nyid yin yang /_/zhes bya ba'o/_/rgyal dpog pa'i 'dod pa la ci nas kyang thams cad dmigs pa dang bcas pa nyid yin pa'i phyir/_ci las mi brdzun pa nyid yin/_/zhes bstan pa ni/_
[\[151b.6\]]phyi dang zhes bya ba'o/_/khyad par ma lus pas de ltar 'di da ltar zhes yul dang dus kyi ming can 'di sgrub byed ma yin pa dang de ltar khyab pa yang 'di la da ltar med par sgrub par byed pa yin gyi khyad par zhes bya ba 'dod chags la sogs pa zad pa'i rgyu mtshan dang ldan pa nyid dang /_rnal 'byor pa nyid
[\[151b.7\]]kyi rgyu mtshan dang ldan pa nyid kyang log par sgrub par byed pa dang bcas pa 'di gtan tshig yin no zhes zer ba ni/_skye bo mang zhes bya ba'o/_/phyi rol la ma dmigs pas gnyen po dang bcas pa nyid kyis blo nyid du bzlog pa'i sgrub byed mi srid par nus par byed par bstan pa ni gal te 'brel pa
[\[152a\]]
[\[152a.1\]]zhes bya ba'o/_/ma mthong ba tsam ni mi mthun pa'i phyogs la'o/_/mthong ba tsam ni mthun pa'i phyogs la'o/_/khyab pa nyid bstan pa ni/_don dam par zhes bya ba'o/_/ji ltar bden pa dang cig shos yin zhes zer ba ni/_kun rdzob tu ni zhes bya ba'o/_/ches che ba'i
[\[152a.2\]]zhes bya ba ni bag chags kyi'o/_/che ba dang ches che ba de la ltos pa med par gnod par byed pa nyid ni phyin ci log pa dmigs pa nyid kho na yin par bstan pa ni sad pa'i blo ni zhes bya ba'o/_/mi bden yang zhes bya ba ni phyi rol la ma ltos par rang nyid tsam rig pa na'o/_/gzhal bya gzhan yang
[\[152a.3\]]zhes bya ba ni phyi rol gyi tshul la'o/_/gal te 'di yang zhes bya ba ni gnod pa'i blo'o/_/sgrub byed don ni zhes bya ba ni sgrub par byed pa rtogs pa'i dus su gzung ba la sogs pa'i dbye ba mthong ba can no/_/bsgrub bya rtogs pa la de med pa la skyon cung zad kyang yod pa ma yin te grub pa'i phyir ro/_/
[\[152a.4\]]gang gi phyir de'i snga ma'i sgrub byed ni dmigs pa med pa yin te/_shes pa yin pa'i phyir ro/_/de'i skyon ni 'dis rtogs par byed pa'i phyir rtogs pa yin pa'am de nyid kyang rung zhes bya ba la sogs pa rnams so/_/dran byas de blo nyid du'o/_/de bstan pa ni rtogs par byed pa'i zhes bya ba'o/_/'dir
[\[152a.5\]]zhes bya ba bshad pa ni bsgrub bya dang tha dad med pas zhes bya ba'o/_/tha dad pa ni gsal bya'i dbye ba mngon sum yin pa'i phyir ro/_/tha mi dad pa ni brtags pa'i ngo bor mtshungs pa'i phyir tha mi dad par bstan pa ni/_ldog pa mtshungs par zhes bya ste/_brtags par ro/_/dngos po ni byed pa po'o/_/
[\[152a.6\]]dngos po dang 'brel pa nyid bstan pa ni/_nyams su myong ba zhes bya ba ste/_de bzhin du 'di ni ma grub pa'o zhes bya bar sbyar ro/_/shes pa'i sgra las zhes lnga pa'i mtha' can las rang gi cha la dmigs pa'i shes pa 'byung ba ni rjes su 'gro ba dang phyogs chos nyid dag med pa'i phyir gtan tshigs ma
[\[152a.7\]]yin par bstan pa ni don med par ni zhes bya ba'o/_/de'i gtan tshigs nyid du 'dzin par byed pa'i blo'o/_/rang gi cha la dmigs pa'am de'i sgras bskyed pa ni de'i blo'o/_/gzhi ma grub pa ni khyad par du bya ba'i ma grub pa'i phyogs brjod pa yin no zhes bstan pa ni/_gzhi yang zhes bya ba'o/_/
[\[152b\]]
[\[152b.1\]]dpe la bsgrub bya ma tshang ba nyid dang gtan tshigs 'gal ba nyid ni khyad par ma grub pa zhes bya ba nyid brjod pa yin par bstan pa ni de bzhin gtan tshigs zhes bya ba'o/_/sngar spangs zin to zhes bya ba ni khyad par la sogs pa ma grub pa'i lan gyis so/_/sad pa'i shes pa bzhin rmi lam gyi shes
[\[152b.2\]]pa'i yang phyi rol du dmigs pa ma yin nam/_'di sngon po'o zhes rang rig pa byed pa las tha dad par sngon po bzhin du gzung ba nyid snang ba'i phyir bdag sngon po'o zhes gzung ba nyid dang 'gal ba'i snang ba yin no/_/de ni 'di ltar phyi rol dmigs pa nyid yin na snang ba ni snang bas stong pa ma
[\[152b.3\]]yin te/_de lta bur mi rig pa nyid kyis so/_/mi sogs shes pa la phyi rol kun du mi 'dod pa min te phyi rol la mi dmigs pa nyid du mtshungs pa yin yang /_gnod pa'i shes pa las kha cig tshad ma nyid ma yin no/_/tshad ma dang cig shos dag gi yul la lkog tu ma gyur pa dang rang nyid
[\[152b.4\]]ma yin pa nyid du yang snang ba la khyad par 'ga' yang med la/_yod pa dang med pa nyid kyis khyad par yin pa'i phyir/_de dag gi de nyid yin no/_/de smras pa ni yul dus gzhan du bdag nyid can no/_/gal te yang snang ba'i rgyu mtshan yod pa nyid yin na/_/de yang 'di ma yin no zhes bzlog
[\[152b.5\]]par go ba'i phyir gnyi ga'i bdag nyid yin la/_de lta na yang de tshad ma ma yin pa'i sgra'i sbyor ba las tshad ma ma yin no snyam du sems pa la rtog pa med pa la ni sngon po bzhin du bzung ba ma yin la/_rtog pa ni goms pa las byung ba yin gyi nyams su myong ba ji lta ba bzhin du ma yin te/_
[\[152b.6\]]bdag med pa'i lus la yang rnam pa 'gags kyang bdag go zhes pa 'byung ba'i phyir dang /_sngon po'i tshogs pa la yang de lta bu yod pa'i phyir ro/_/de'i phyir de lta ma yin te/_nyams su myong ba dang 'gal ba'i phyir ro zhes bstan pa ni des na 'di zhes bya ba ste/_dpe la bsgrub bya ma tshang ba
[\[152b.7\]]ma yin no zhes bya ba'i don to/_/nga rgyal rnam par bsregs na/_/rgyal ba can bzang 'gyur zhing /_/shes rab shin tu chen po/_/myur ba nyid du thob 'gyur/_/des na gzhan rig ces bya ba ni phyi rol rig pa ste/_phyi rol la ltos pa'i gzugs la sogs pa'i shes pa de stong pa nyid ma
[\[153a\]]
[\[153a.1\]]yin pa'i tshig ni rnam par rig pa'i phyir rnam par shes pa ni/_phyi rol nyid la'o zhes bya ba'i don to/_/lhag ma nyid ni ma rig pa yin pas sun dbyung ba ma yin par bstan pa ni rang rig ces bya ba'o/_/phyi rol gyi rig pa ci'i phyir ma yin zhes zer ba la/_rang rig
[\[153a.2\]]pa nyid ces bya ba smos so/_/ci las she na rnam par shes pa zhes bya ba ste/_bdag nyid ma yin pa la ni reg pa ma yin no/_/reg na yang de'i bdag nyid yin no zhes bya ba'i don to/_/rnam par rtog pa las bdag gis sngon po rig go zhes tha snyad yin pa'i phyir/_gsum nyid kho na de nyid yin
[\[153a.3\]]te/_rtog pa med pa la tha snyad med pa'i phyir ro snyam du sems pa ni/_gal te zhes bya ba'o/_/'di'i rnam par rtog pa yang nyams su myong ba'i rjes su 'gro zhing gsum ka rnam par gzhag par byed pa ma yin te/_nyams su myong ba la nus pa med pa'i phyir ro zhes bstan pa ni 'di nyid ces bya ba
[\[153a.4\]]ste/_nyams su myong ba'i 'thob pa de'i bdag nyid kho na yin no zhes bya ba'i don to/_/gal te zhes bya ba bshad pa ni/_zhib mo zhes bya ba ste/_tha snyad la mi dgos pa 'di ci zhig bya zhes bya ba'o/_/khyod kyi yang rig byed la sogs pa skyes bus ma byas pa nyid la sogs pa zhib mor dpyad pa ni
[\[153a.5\]]tha snyad kyi 'bras bu dang bcas pa ma yin par bstan pa ni/_gal te tha snyad ces bya ba'o/_/khyad par can gyi tha snyad 'bras bu yin gyi de tsam ni ma yin no zhes zer ba ni ji ste zhes bya ba'o/_/rtog pa med pa'i yul rnam par dpyad pa la khyed la 'bras bu ci yod ces zer ba la gang tshe phyi rol zhes
[\[153a.6\]]bya ba'o/_/nyams su myong ba'i rjes su 'jug pa mi srid pa'i phyir rjes su 'jug pa bstan pa ni/_gal te blo ni zhes bya ba'o/_/rnam pa'i rjes su zhugs can ni rjes su 'jug pa'i rnam pa can no/_/gzhan las zhes bya ba ni bag chags las so/_/de'i rnam pa can gyi 'bras bu'i shes pa
[\[153a.7\]]gzhan shes par bya ba'i don du de nyid ni skyed byed snga ma'o/_/de nyid ces bya ba ni rnam pa med pa nyid 'dzin par byed pa ma yin par mthong bar 'dod do/_/gal te blo ni de rnam can/_/zhes bya bas de 'di ltar rtogs pa yin no zhes zer ba ni ji ste zhes bya ba'o/_/gnyi ga yang zhes bya ba ni dkar po dang
[\[153b\]]
[\[153b.1\]]bde ba la sogs pa'i bdag nyid do/_/phan tshun zhes bya ba ni rang rig pa gcig gi khongs su gtogs pa'o/_/phan tshun rjes su 'jug pa med na rdul phra rab kyi bar du tha dad pa yin pas ma rig par 'gyur ro zhes bstan pa ni 'ga' yang zhes bya ba'o/_/gnyi ga yang rang rig pa gcig gis byed
[\[153b.2\]]pa la 'jug pa'i phyir rnam pa dang bcas pa'i lta ba gzhan 'thob pa yin par bstan pa ni rang rig pa nyid do zhes bya ba'o/_/'di nyid ces bya ba ni lkog tu ma gyur pa nyid do/_/lkog tu ma gyur pa nyid ces bya ba gzhan du brtag par bya ba ma yin par bstan pa ni 'on te zhes bya ba'o/_/
[\[153b.3\]]gzhan brtag par bya ba ma yin pa ni phyi rol lo/_/sngon po'i ni blo bzhin du lkog tu ma gyur pa'i khongs su gtogs pa yin na gzhan gyis ci zhig bya ba zhes bstan pa ni mthong ba'i khyad par zhes bya ba'o/_/bral ba ni mi snang ba'o/_/de 'dzin na ni de'i bdag nyid du 'dzin pas so/_/sngon po ni
[\[153b.4\]]gnyi ga'i rjes su 'jug pa rang rig pa gcig po'i khongs su gnyi ga gtogs pa'i phyir zhes bya ba'i don to/_/yan gar zhes bya ba ni rig pa yin pa las mthong ba las phyi rol yin no/_/zhen pa ji ltar mthong ba ma yin pa ni thog ma med pa'i bag chags las byung bas log par 'dzin pa
[\[153b.5\]]yin par bstan pa ni mthong ba gang yin pa de nyid ces bya ba'o/_/gzhan ni ma yin no zhes bya ba ni snang ba gnyis mi snang ba'i phyir ro/_/tha dad pa yin na zhes bya ba ni nang gi bde ba la sogs pa'o/_/de la ni phyi rol la ste snang bar zhes bya bar sbyar ro/_/gnyi ga de bzhin lkog tu ma gyur pa
[\[153b.6\]]yin te/_de lta bu'i bag chags yod pa'i phyir zhes bstan pa ni gal te tha dad ces bya ba'o/_/snang ba'i sgo nas bstan nas tshogs pa tha mi dad par bstan pa ni/_dper na zhes bya ba'o/_/de dang dus mtshungs pa can ni gsal bar dus mtshungs pa ste/_de dang de min ngo bo'i zhes bya ba'i
[\[153b.7\]]rigs pas so/_/de bzhin nyid do zhes bya ba ni snga ma nyid do/_/gang gis rtogs zhes bya ba ni tha mi dad pa'i snang ba las so/_/lkog tu ma gyur pa nyid kyang zhes bya bar thal ba'i phyir ro zhes bya ba'i bar du rgol ba yin no/_/ma yin te lkog tu gyur par thal bar 'gyur ba ma yin pa'o/_/
[\[154a\]]
[\[154a.1\]]skyes bu'i dbye bas zhes bstan pa ni/_gzhan gyi zhes bya ba'o/_/lkog tu ma gyur pa nyid yod kyang lkog tu ma gyur pa ma yin te/_gzhan gyi rgyu la yod pa'i phyir nga'i zhes bya ba ni rtogs par byed pa po'i'o/_/lkog tu ma gyur pa nyid bzhin du de'i bdag nyid kyi sngon po
[\[154a.2\]]yang lkog tu gyur par brtags pa ma yin te/_dgos pa med pa'i phyir ro zhes bstan pa ni des na lkog tu gyur pa ma yin pa zhes bya ba'o/_/'gro ba'am ci ga zhes bya ba ni sngon po nyid do/_/gzhan la ni rdzas la ste skyes bu la'o/_/lkog tu gyur pa'i gnas skabs kyang zhes bya ba ni du ba las
[\[154a.3\]]me rjes su dpag pa'i gnas skabs la ste/_mngon sum yin na ni du ba bzhin du rjes su dpag pa la don med pa'i phyir ro/_/dran pa nyid ces bya ba ni rjes su dpag pa'o/_/'di na zhes bya ba ni du ba'i yul la'o/_/me gang gi yul gcig gang yin pa de ni yul gcig go/_/du ba'i yul du ni rjes su
[\[154a.4\]]dpag par bya ba'i yul du'o/_/sgro btags bzhin pa ni snang bzhin pa las gzhan yin te/_lkog tu gyur pa yin no snyam du sems pa la/_mthong ba las tha dad par zhes bya ba smos so/_/sgro 'dogs pa'i dus su yang snang bzhin pa nyid ni nang gi bdag nyid kyi rjes su byed pa
[\[154a.5\]]nyid yin par bstan pa ni/_mthong ba nyid du rtogs pa med/_/ces bya ba'o/_/yod pa gang yin pa zhes bya ba ni gang yin pa de yang rung ba'o/_/'jug par byed pa zhes bya ba ni 'jug par byed pa'i mi'o/_/de'i phyir sgro 'dogs pas sgro btags pa yin par bstan pa ni sgro
[\[154a.6\]]'dogs pa de lta bu zhes bya ba ste/_nyams su myong ba las sam sgro 'dogs pa las kyang 'jig rten 'jug par mthong ngo zhes bya ba'i don to/_/sngon mthong ba yang de yin la smig rgyu'i chu'i yul yang yin pa'o/_/gang la ni me la'o/_/yul med pa'i sgro 'dogs pa mi rigs pa'i phyir ma gtogs
[\[154a.7\]]pa sgro 'dogs pa'i yul ma yin par bstan pa ni ma yin te de zhes bya ba'o/_/sgo 'dogs par bya ba bzhin du yul yang sgro 'dogs par bya ba rtogs par bya ba nyid yin no/_/gzhan du na sgro 'dogs pa med pa'i phyir ro zhes zer ba ni de nyid yin no zhes bya ba'o/_/lkog tu ma gyur pa nyid ces bya
[\[154b\]]
[\[154b.1\]]ba ni sgro 'dogs pa'i yul mthong ba yin no zhes bya ba'i don to/_/gzhan gyis rtogs pas lkog tu gyur pa nyid yin gyi/_bdag nyid kyis rang gi ngo bo rtogs pa ni/_lkog tu ma gyur pa nyid ces bya bar sbyar ro/_/gzhan gyis sam rang nyid kyis rtogs pa'i lkog tu gyur pa la khyad par ci yod
[\[154b.2\]]ces zer ba la/_de nyid ces bya ba smos so/_/de'i phyir sgro 'dogs pa brdzun pa ci las yin zhes zer ba la phyi rol zhes bya ba ste/_mi slu ba med pas gzhan gyis rtogs pa'i sgro 'dogs pa tshad ma ma yin no zhes bya ba'i don to/_/skra shad snang ba bzhin du zhes bya ba 'di la/_skra shad la sogs
[\[154b.3\]]pa zhes bya ba ni gnas skabs la ste/_rang bzhin tha dad pa las so/_/rang bzhin gcig tu 'gyur gyi zhes bya ba ni/_nyams pa'i rgyu tha mi dad pa'i phyir ro/_/sgyur na skra shad la sogs pa ste/_'gyur ram ci zhes bya ba ni ma yin zhes bya ba'o/_/des na ni mig las so/_/sngon po la sogs
[\[154b.4\]]pa dang de'i lkog tu ma gyur pa dag la rnam pa 'gas kyang mngon par zhen pa yin yang rgyu tha dad pas gcig dang du ma yin pa'i phyogs snga ma'o/_/bag chags kyi dbye ba dang de sad par byed pa'i sems kyi khyad par mig ni lhan cig byed pa can yin te rmi lam gyi shes pa lta bu'o zhes bya ba'i grub
[\[154b.5\]]mtha' bstan pa ni/_'dir 'ga' zhig ni zhes bya ba'o/_/sngon po dang cig shos la sogs pa'i shes pa'i khyad par 'ga' zhig sad par byed pa yin gyi phyi rol ma yin par bstan pa ni nang gi zhes bya ba'o/_/tha dad pa'i bag chags kyang 'bras bus go bya yin la des na/_rgyu mtshan la ni
[\[154b.6\]]nges pa nyid/_/bag chags yin par gang brjod pa/_/de mi srid pas 'di yin dang /_/gzhan don med phyir rnyed par dka'/_/yul dang dus dang rgyu mtshan sogs/_/khyod la nges par byed pa med/_/ces bya ba bsal ba yin no/_/gzhan don med phyir zhes bya ba rtsom par mi byed pa'i
[\[154b.7\]]phyir ro/_/yul la sogs pa dang de'i shes pa la yang khyad par med do/_/de yang yin la khyad par gyi bag chags la sogs pa yang yin no zhes sbyar bar bya'o/_/de yang mig la sogs pa'i khyad par bag chags kyi ngo bo'i rtog pa'o/_/lus kyang zhes bya ba ni bdag la sogs pa'i nye
[\[155a\]]
[\[155a.1\]]bar mtshon pa'o/_/shes pa'i bdag nyid ma yin pa ni rgyu ma yin pa nyid yin te/_mi dmigs pa med pa'i phyir ro zhes bstan pa ni ma yin te lus su snang ba zhes bya ba'o/_/de ma thag pa'i rkyen gyi khyad par nyid kyi bag chags kyi khyad par gyi ngo bo las yul
[\[155a.2\]]dang dus dang rnam pa la sogs pa nges pa yin gyi/_phyi rol las ni ma yin pa ma mthong ba khyad par med na ji ltar yin zhes zer ba la ji ltar chags sogs zhes bya ba smos te/_bag chags kyi nus pa mthong ba yin gyi phyi rol gyi ni ma yin no zhes bya ba'o don to/_/med par yang zhes bya ba ni 'bad
[\[155a.3\]]pa med na yang ngo /_/gzhan du yang zhes bya ba ni/_phyi rol med na yang ngo /_/ji ltar yin zhes zer ba la/_/phyi rol nyid ni zhes bya ba'o/_/sems pa gzhan pa de las gzhan pa'i sad par byed par gang du yin zhes zer ba la dper na zhes bya ba smos so/_/gar yang zhes bya ba ni phyi rol la'am mi
[\[155a.4\]]bden pa la'o/_/yang ma goms pa ni nang gi yan lag yin te 'bad pa las kyang ngo zhes bstan pa ni mngon du phyogs par mtshungs kyang zhes bya ba'o/_/yul dang dus dang rgyu mtshan sogs/_/khyed la nges par byed pa med/_/ces bya ba mi rigs so zhes bya ba'i don to/_/de bstan pa ni
[\[155a.5\]]rmi lam la sogs pa'i zhes bya ba'o/_/ci zhig yod ces bya ba ni phyi rol lo/_/skye ba gcig la'am tha dad la/_/de tshe na'am dus gzhan na'ang /_/yul de'am yul gzhan la yang rung /_/rmi lam shes pa'i spyod yul yin/_/zhes zer ba ni skye ba gzhan du zhes bya ba'o/_/mthong ba ni
[\[155a.6\]]ma nges pa yin pas nges par byed pa ma yin par bstan pa ni thams cad ces bya ba'o/_/yul nges pa can la sogs pa'i nges par byed pa med pa'i phyir yul ma nges pa la sogs pa thams cad snang bar 'gyur ba yin par zer bar bstan pa ni/_gal te yul la sogs pa zhes bya ba'o/_/mthong
[\[155a.7\]]ba la sogs pa zhes bya ba ni/_mi snang ba nges par byed pa ma yin pa'i phyir don gyi rnam pa can gyi mthong ba nyid ni nges par byed pa yin du zin kyang don ni ma yin te/_ma mthong ba'i phyir ro zhes bstan pa ni da ni don gyis zhes bya ba'o/_/sngon gyi snang ba nyid las nges par byed pa nyid ni yul 'di'o
[\[155b\]]
[\[155b.1\]]zhes bya ba la sogs pa'i snang ba la ni snga ma'i don yang mtshungs pa yin par bstan pa ni snang ba don gyi zhes bya ba'o/_/yul de la sogs pa'i snang ba da ltar la sogs pa'i yul can gyis des de zhes bya ba ni don to/_/da ltar ni dus 'di dang 'brel pa can no/_/sngon gyi snang ba 'di la snang
[\[155b.2\]]ba ma yin par bstan pa ni snang ba ni zhes bya ba'o/_/gal te yang zhes bya ba ni phyi rol yang da ltar ba ma yin no zhes bya ba'i don to/_/khas blangs pa'i phyir ro zhes bya ba ni de min ngo bo rig min phyir ro/_/mi 'thad pa ci yod ces bya ba ni rig pa yin no zhes bya ba'i don to/_/brgyud pas zhes bya ba
[\[155b.3\]]mthar thug pa med pa'o/_/gal te mi slu ba med pas der 'brel pa ma yin zhing 'on kyang gnod par byed pa med pa'i phyir gal te gang zhig ces bya ba'o/_/shin tu nges pa nyid ces bya ba ni gnod pa med pa nyid yin la/_phyi rol du rtog par byed pa ma yin te/_gzhan du yang yod pa'i phyir ro zhes
[\[155b.4\]]bstan pa ni bag chags bstan pa zhes bya ba'o/_/rtog pa ni tha dad pa rnams so/_/sad pa'i chu la sogs pa'i 'bras bu gsher ba'i gnas skabs la sogs pa ni rmi lam na rjes su 'jug pa ma yin nam/_rmi lam la sogs pa na 'byung ba sad pa'i gnas skabs na ni ma yin no zhes zer ba la rmi
[\[155b.5\]]lam zhes bya ba smos te/_cung zad ces bya ba ni gsher ba'i gnas skabs la sogs pa'o/_/rjes su 'jug pa med ces bya ba ni de 'dra ba gang yin pa zhes bya bar sbyar ro/_/gnas skabs ni lus kyi'o/_/gnas skabs kyi khyad par las ni 'byung bar bstan pa ni/_byis pa'i zhes bya
[\[155b.6\]]ba ste phyi rol gyi byis pa yod pa de'i phyir phyi rol dang 'di na dang 'di'o zhes 'dzin par byed pa'i cha las tha dad pa'i rig bya sngon po dang ser po la sogs pa mngon sum la sogs pas bstan pa yin no zhes bya ba sel ba yin te/_mthong ba las tha dad pa'i snang ba med do zhes bya ba'i don to/_/
[\[155b.7\]]de'i phyir mthong ba yang ma yin par bstan pa ni/_de'i phyir gcig la zhes bya ba'o/_/sngon po bzhin du 'di nyams su myong ba yang nyams su myong ba 'ba' zhig yul ma yin la/_rnam par rtog pa yang bdag gi don gang yang de'i tshe gzung ba mi dran no zhes dran par byed pa ste/_'dzin par
[\[156a\]]
[\[156a.1\]]byed pa'i rnam pa ni gzung bar bya ba'i ngo bo dang bral ba yin no/_/de bstan pa ni gcig la tshul gnyis zhes bya ba ste/_nyams su myong bas gang las de ltar nyams su myong ba'o/_/yul nye bar gnas pa las byung ba'i nyams su myong ba ni sems pa can gzhan ma yin na
[\[156a.2\]]gang gi byed pa'i shes pa'i bya ba'am/_las kyang rung ba'i phyi rol gyi nyams su myong ba las tha dad pa'i gsum po ni nyams su myong bar ma grub na gang gis shes par 'gyur/_'on te bdag gis 'di mthong ngo zhes shes pa po'i dran pa ni skad cig pa ni nyams su myong ba la mi srid pas yul
[\[156a.3\]]gzhan la rjes su dran pa dang bcas pa gzhan gyi sgrub byed ma yin pa'i sems pa can ni/_'dir bdag yin no zhes tha snyad gdags par bya ba de'i byed pa ni bya ba yin la shes pa ni de'i 'bras bu nyams su myong ba las gzhan du mi 'thad pa yin pa'i phyir/_de la rnam pa gnyis nyid rigs pa yin te/_
[\[156a.4\]]mthong ba ni shin tu stobs dang ldan pa las byed pa po'i mchog yin par rang la rang gis shes pa yin te/_gzhan gyis gsal bar bya ba ma yin no zhes bya ba'i don to/_/yid kyi rgyu mtshan yin pa'i go bya nyid 'di'i bde ba la sogs pa ni yul gyi rnyogs pas brnyogs pa'i 'khor ba la rtags dang
[\[156a.5\]]dang sgra la sogs pa'i sel bas yid dang phrad pa'i rgyu can mngon sum yang 'di yin te/_de nges pas bde ba la sogs pa la bzhin du brtags pa yin no zhes bya ba'i gzhan gyi 'dod pa nyid bstan pa ni dran pas zhes bya ba'o/_/rnam par rtog pa ni dran pa yin la nyams su myong ba'i rjod byed
[\[156a.6\]]la sogs pa dang sbyor ba'i nyams su myong ba'i yul te/_de yi 'og tu'ang dngos po ni/_/rigs la sogs pa'i chos gang gis/_/blo yi nges pa de yang ni/_/mngon sum nyid du yang dag 'dod/_/gzhan du sngon po la sogs pa'i las sam de'i yul ma yin no/_/dran pa dang ni ngo shes dag_/
[\[156a.7\]]bag chags dbang gis byung gyur na/_/shes pa po yi don gzhan la/_/ngo shes par ni 'grub mi 'gyur/_/zhes bya ba ma yin nam bag chags las dran pa ni phyi rol shes pa po'i bdag nyid las gzhan du 'gyur zhing 'dra ba las kyang bag chags sad pa las yin gyi shes pa po'i dran pa
[\[156b\]]
[\[156b.1\]]gzhan nyid yin na mi 'byung ste gzhan shes pa po ma yin pa'i phyir ro/_/'di la brjod pa ni 'byung bar 'gyur ba'i bdag nyid kyi rnam pa can gyi nyams su myong ba las tha dad par ma nges pa las byung ba'i bag chags ni tha mi dad pa nyid kyis mchog tu 'dzin pa skyed par byed la/_tha dad par nges pa
[\[156b.2\]]yin na ni de ltar mi 'gyur te/_de ni rnal 'byor pa'i gnas skabs yin te/_bdag med pa la sogs pa rtogs pa'i phyir ro/_/de la brten nas tshu rol mthong ba rnams mi rigs so zhes rgol bar byed pa mi rigs so zhes bya ba'i don to/_/nyams su myong ba ni las yin la/_/sngon po ni
[\[156b.3\]]nyams su myong ba ma yin nam/_'di sngon po'o zhes bya ba'i shes pa la phyi rol du nges par rtogs pa yin no zhe na/_gzung ba dang cig shos kyi rnam pa dag gis gnyis nyid 'grub pa yin par bstan pa ni 'di'i zhes bya ba ste/_gzung ba dang 'dzin pa ma yin pa sngon po ma yin pa dang /_rig pa
[\[156b.4\]]yin pa las ldog pas rnam pa gnyis ni gzung ba la sogs pa nyid du rig pa ni lkog tu ma gyur pa nyid yin gyi/_gang du yang 'ga' zhig gis byed pa med pa yin pa de'i phyir/_gzung bya nyid du khyod 'dod phyir/_/gcig nyid yod pa 'di min te/_/de lta'i gcig gi bdag nyid la/_/
[\[156b.5\]]khyod la dpe 'ga' yod ma yin/_/zhes bya ba'i pha rol po'i 'dod pa bsal ba yin te/_gzung ba dang 'dzin pa dag gcig ma yin gyi/_'o na ci zhe na gzung ba la sogs pa'i mngon par zhen pa'i yul ni gcig ste mngon sum ma yin no zhes bya ba'i don to/_/re zhig sngon po nyid las
[\[156b.6\]]nyid ni rnam par rtog pa la snang ba ma yin par bstan pa ni tha dad par zhes bya ba'o/_/sngon po'o zhes bya ba'i rnam par rtog pa ni brdzun pa yin te/_ji lta ba bzhin du ma yin pa'i bag chags las byung ba'i phyir ro zhes bstan pa ni ldog pa de'i brtags pas zhes bya ba'o/_/rnam pa gnyis
[\[156b.7\]]las zhes bya ba ni 'di ni ldog pa'i don gyi'o/_/sdug pa dang mi sdug pa dag len pa dang 'dor ba'i shes pa'i sgrub byed dag shes pa nyid du dbye ba med pa ma yin nam/_'bad pa chen pos bsgrub par bya ba'i phyi rol 'grub na/_yid la 'dod pa 'bras bu dang bcas pa nyid du 'gyur gyi/_/
[\[157a\]]
[\[157a.1\]]'bad pa med par 'grub pa'i shes pa las 'byung ba ni ma yin no zhes zer ba la gang tshe zhes bya ba smos so/_/ma grub pa ni ma rdzogs pa'o/_/de'i dngos por ni 'dod pa dang mi 'dod pa'i ngo bo gang gi yin pa de gzhan ni phyi rol lo/_/rnam rig rgyu zhes bya ba ni
[\[157a.2\]]rnam par rig pa dang dus mtshungs pa ma yin pa nyid rdzogs pa'i rgyu'o/_/dus mtshungs pa nyid yin yang tshogs pa gcig la rag las pa nyid kyis gzung bar bya ba ma yin par bstan pa ni/_yul zhes bya ba ste dbyibs can nam/_gcig shos kyang dus mtshungs par phan tshun bya
[\[157a.3\]]ba byed pa'i mngon sum ni bde ba dang sngon po dag gnyis sam gnyis med pa ni de dag rang gi rig pa gcig gis byed pa'i khongs su gtogs pa yin no zhes bya ba'i don to/_/de'i tshe 'di nyams su myong ba gang gi yin zhes zer ba la de ni zhes bya ba ste rnam par shes pa'i 'o/_/de ltar zhes bya
[\[157a.4\]]ba ni 'dod pa dang cig shos nyid kyis so/_/myong ba zhes bya ba ni phyi rol ma yin pa nyid de/_phyi rol nyid dang 'gal ba'i phyir shes pa nyid sdug pa la sogs pa'i dbye ba goms pa la sogs byung ba yin te/_de ltar mthong ba yin zhes bya ba'i don to/_/gang gi tshe zhes bya ba 'bangs
[\[157a.5\]]pa ni de'i tshe'o/_/rgyu ni rnam par rig pa'i'o/_/grub pa zhes bya ba ni tshad mas grub pa'o/_/nyams su myong yang zhes bya ba ni nges pa yin na ste/_don nyams su myong ba dang 'gal ba'i rang nyid kyis nyams su myong ba zhes bya ba'i don to/_/gnod pa med pa'i phyir 'gal ba med pa na
[\[157a.6\]]yang phyi rol thob par 'gyur ba ma yin par bstan pa ni/_gang gi tshe shes cha zhes bya ba ste/_nyams su myong ba ji lta bzhin du nges par khas len pa yin yang phyi rol ma yin te/_shes pa cha kha cig nyid du don nyid du nges pa'i rjes su 'gro ba'i phyir bdag ni sngon po rig go zhes bya ba
[\[157a.7\]]yang rang nyid rig pa'i las nyid rjes su brjod pa yin gyi las gzhan nyid ni ma yin te/_ma mthong ba'i phyir ro zhes bya ba'i don to/_/gzung ba'i rnam pa ni sngon po'o zhes bya bar nges pa'i stobs kyis yin gyi snang ba las gzhal bya'o zhes bya ba ni ma yin te/_phyi rol dang sbyor ba 'dzin pa'i
[\[157b\]]
[\[157b.1\]]rnam pa ni shes pa nyid yin no/_/yang na zhes bya ba ni sbyor bzhin pa ma yin pa ste phyi rol yod kyang shes pa'i rig pa kho na de'i rig pa yin no/_/rig pa'i byed pa rtogs pa rang gi rig pa nyid ma yin nam/_rang gi rig pa las gzhan gyi shes pa'i ngo bo'am/_byed pa ni ma yin zhes
[\[157b.2\]]bstan na ni gal te 'dod pa myong bar 'gyur ba ni rang rig pa nyid yin te/_rang rig pa las gzhan pa'i 'dod pa'i rnam pa'i don la rig pa rnam pa med pa'i phyir ro/_/'dod pa'i bdag nyid rig pa dang don rig pa dag tha mi dad pa yin no nye bar btags pa'i khyad par yod na sgro btags pa
[\[157b.3\]]yin la/_de shes na rjes su dpag pa la shes so zhes bya bar mi rigs te/_shes pa'i shes pa nyid don gyi shes pa nyid yin pa'i phyir zhes bya ba'i don to/_/des kyang zhes bya ba ni 'dod pa'i rnam pa nyams su myong bas so/_/'gyur ba yin zhes bya ba ni gzhan du mi 'thad pa'i phyir ro/_/
[\[157b.4\]]de bstan pa ni rig pa gzhan nyid la zhes bya ba'o/_/nye bar btags pa las ni tha mi dad pa las te/_gnyis su mi dmigs pa las phyi rol rig pa khas blangs pa'i phyir 'dod pa'i rnam pa sngon po la sogs pa'i nye bar mtshon pa yin te/_rang rig pa nyid kyis gnyi ga grub par yongs su
[\[157b.5\]]gzung ba'i phyir/_tha dad pa'i rig pa las yang bde ba kho na'i rig pa ma yin te/_sngon po gzhan nyid du yod pa'i phyir dbyibs dang bcas pa rig pa yin la/_bde ba kho na yin no zhes bya ba yang thob par mi 'gyur ba'i phyir thams cad bde ba nyid yin pas ji ltar tha dad ma yin pa'o/_/ji ltar tha dad pa
[\[157b.6\]]yin zhes bya ba'i tha dad pa'i phyogs sel ba'i tshigs su bcad pa la gnas pa bstan pa ni gal te zhes bya ba'o/_/rnam pa gzhan du ni mi 'dod pa'i rnam pa'o/_/myong bar 'gyur na ni zhes bya ba ni don no/_/'dod pa'am mi 'dod pa zhes bya ba ni don gyi gnyi ga'i bdag nyid yin te/_rnam
[\[157b.7\]]pa gnyi ga'i bdag nyid kyis go rims bzhin du gnyi ga med par 'gyur ro/_/go rims ji bzhin ma yin par 'gyur bar bstan pa ni/_'dod pa'i rnam pas zhes bya ba'o/_/dngos kyi 'jug pas zhes bya ba ni tha dad pas nyams su myong bas yin gyi/_bems po dang cig shos kyi
[\[158a\]]
[\[158a.1\]]ngo bos ni ma yin zhing nyams su myong bar khyad par med pa'i phyir ro/_/de lta ma yin na zhes bya ba ni go rims ji lta ba bzhin bstan pa ma yin na'o/_/nye bar btags pa nyid ni tha mi dad pa nyid ni bde ba dang bde ba ma yin pa gnyis gcig la gcig gi tshe 'gal ba
[\[158a.2\]]yin no/_/phyi der bye brag med mod kyi/_/goms pa shin tu phul byung las/_/blo la dga' dang yongs su gdung /_/bde sogs don gyi ngo bo min/_/zhes bya ba ma yin nam/_de ltar na 'dod pa dang cig shos kyi don rtogs pa ji ltar brjod pa yin/_'dod pa dang cig shos
[\[158a.3\]]kyi rgyu lhan cig byed pa nyid kyi 'dod pa dag cig shos nyid yin gyi rang la ni ma yin no zhe na/_ji lta de lta yin du chug kyang rnam pa thams cad du don de nyid kho na yin par go rims bzhin du ston pa ma yin na yang dbye ba med do/_/de'i phyir rang gi rig pa nyid don gyi byed pa dang 'bras bu yang yin
[\[158a.4\]]te/_tha mi dad pa'i phyir dbang po la sogs pa la don nyid rig par ci'i phyir mi 'dod ces zer ba la/_phyi rol don ni zhes bya ba ste/_rang gi rig pa nyid yin na nyams su myong ba nyid 'di yin gyi don ni ma yin no zhes bya ba'i don to/_/skyes bu re re zhing dbang po'i dbye bas skyed pa'i
[\[158a.5\]]rim pa rnams nyid tha dad pas don thun mong ba nyid du mi 'gyur bar bstan pa ni/_rang ngo bos zhes bya ba'o/_/du ma'i bdag nyid ces bya ba ni thun mong ma yin pa nyid do/_/don ni rdul phra rab kyi bdag nyid yin pa'i phyir/_rdul phra rab kyi mthar thug par rig pa'i dbye ba las rig pa
[\[158a.6\]]med par thal bar 'gyur ro/_/rang gi rgyu'i bskyed bya nyid la du ba'i bdag nyid nyid du thag ring ba dang cig shos kyi dbye bas rig pa dang cig shos kyi bdag nyid de la skyon ni sun dbyung bas te/_bsal ba'o zhes bya ba ni rgyal ba can gyi'o/_/gzhan dag na re rig pa gcig gi bdag
[\[158a.7\]]nyid las bzlog pa ni don gnyis pa'i dmigs pa khas blangs pas don dang ldan pa'i nyams su myong ba'i 'bras bu la yang bya ba ni byed pa po'i bya ba yin la/_byed pa po yang de dang ldan pa yin no zhes zer ro/_/rnam par rig par smra ba yang don bzhin du khas len pa tsam ma yin te/_
[\[158b\]]
[\[158b.1\]]tshad mas grub pa'i phyir ro zhes bstan pa ni/_rnam par shes pa smra ba zhes bya ba'o/_/tshad ma med na ni khyad par med par khas ma blangs pas nges 'gyur bar bstan pa ni rten med pas zhes bya ba'o/_/rang gi ngo bo nyid ces bya ba ni shes pa'i rig pa yin na ni zhes bya ba dang sbyar ro/_/'dod pa ni
[\[158b.2\]]rig par ro/_/sna tshogs pa'i bdag nyid kyi don yang bag chags kyi nges pa las skyes bu re re zhing nges par mthong ba yin gyi/_shes pa'i bdag nyid yin pa'i phyir ni ma yin te/_las nyid du snang ba'i phyi rol la sogs pa'i blo nyid la de ltar 'dra ba'i ngo bo nyid du rnam par gnas pa la bag
[\[158b.3\]]chags dang lhan cig byed pa nyid rnam par 'jog par byed pa yin gyi mthong ba la ma yin par zer ba ni don du ma'i rang bzhin zhes bya ba'o/_/bag chags kyi snga rol du yod pa la tshad ma med pa'i phyir dang /_de ma thag nyid du dmigs pa'i phyir de'i bskyed bya nyid kyis shes pa nyid yin na las nyid
[\[158b.4\]]bems po bzhin du 'gal bar byed pa nyid ma yin bstan pa ni khas blangs na yang zhes bya ba ste/_du ma nyid du dbye bas rnam par gzhag pa ni skyes bu nyid kyi bag chags kyi nges pas snga na yod pa la tshad ma med pas tshad ma'i bdag nyid du thal bar 'gyur zhes bya ba'i don to/_/rnam pa gzhan
[\[158b.5\]]dang ldan pa la rnam pa gzhan du rtogs pa ste/_khong du chud pa yin na rnam par gzhag pa med par thal bar 'gyur ba bstan pa ni rang gi rnam pa zhes bya ba'o/_/yang na zhes bya ba ni thabs khas len pa yin na'o/_/tha dad par ni du ma'i bdag nyid du ste las su sgrub byed yin pa'i phyir rnam pa gnyis
[\[158b.6\]]po dag las gcig nyams su myong na cig shos kyang nyams su myong bar 'gyur ro/_/dngos po'i don to zhes bya ba ni bag chags kyi khyad par phyi rol du nges par byed pa yin pa'i phyir ro/_/rang gi shes pa'i rjes byed pa/_/mang po'i rnam pa'i dngos rnams la/_/nges par bzung bas nus par
[\[158b.7\]]'gyur/_/sngar min rnam pa'i rtog pa min/_/rang gi shes pa'i rjes su byed pa ni bag chags yin na/_phyi rol nyid ni bag chags kyi nges pa ma yin pa ma yin no zhes bya ba ni yang na zhes bya ba gzhan du sbyar ba'o/_/snga ma la ni gcig tu 'gyur bar ma bshad la/_'di la ni tha dad
[\[159a\]]
[\[159a.1\]]par mi 'gyur ba yin no/_/'on kyang tha mi dad pa ste nges pa med pas rnam pa thams cad kyi shes par 'gyur ro zhes bya ba ni rnam par dbye ba'o/_/yang gi sgras ni re zhig ji lta ba bzhin nyams su myong ba don rig pa ma yin te/_tha dad par khas blangs kyang ste don ni snga ba
[\[159a.2\]]yin la shes pa ni 'phyi ba yin no/_/gnyis po dag myong mi 'gyur zhes bya ba ni don gyi rig pa gcig nyid kyis rdzogs pa'i phyir don gyis go ba ma yin pa'i phyir ro zhes bya ba ni rgyal ba can gyi'o/_/don rig pa'i dus na shes pa yod kyang ma mthong bas bsgribs pas sam tshad ma med pas rig pa
[\[159a.3\]]ma yin pa yin gyi/_med pas ni ma yin no zhes zer ba ni ma mthong zhes bya ba'o/_/rig bzhin pa'i don gyis bsgribs pas rig par mi 'gyur ro zhes bstan pa ni rtogs mi 'gyur zhes bya ba'o/_/don gyi rig pa ni shes pa'i rig pa la tshad ma ma yin te/_de yod kyang 'dzin par 'dod pa ma
[\[159a.4\]]yin na mi rigs pa'i phyir ro/_/'dod pa grub pa yang dngos su ba ma yin te/_du ba ni med na me 'byung ba nyid kyi phyir shes pa'i sgo nas rig par byed pa yin gyi don gyi shes pa ni de lta ma yin te/_bsgrub bya mngon sum ma yin pa nyid kyis de med na mi 'byung bas mi shes pa'i phyir ro/_/de'i phyir ma shes
[\[159a.5\]]pa'i don la su zhig gis kyang blo dmigs pa ma yin te/_don shes na ni rjes su dpag pa las blo rtog pa yin no zhes shes pa'i don can ma yin no/_/gang gi phyir tshad ma ni yod la gzhal bya rtogs pa ni ma yin no zhes bya ba ni rigs pa ma yin pa'o/_/'grel par ni don gyi rnam pa gcig shes
[\[159a.6\]]pa na rnam pa gzhan bsgribs pa yin pa la brgal ba'i bsal bas de lta na don ji lta ba bzhin du rig par mi 'gyur ro zhes bstan pa ni gcig tu ste don gyi'o/_/rnam pa gnyis dang ldan pa snga na yod pa la tshad ma med pa'i phyir ma mthong ba'i log par ston pa yin gyi bsgribs pa ma yin par
[\[159a.7\]]bstan pa ni rab rib lta bur zhes bya ba'o/_/rab rib ni zla ba gcig la rnam pa gnyis su mthong bar byed pas brdzun pa yin pa de bzhin du ma mthong ba yang gcig nyid la gnyis kyi rnam par ro zhes bstan pa ni/_zla ba gnyis nyid ces bya ba'o/_/don gyi dbang gis ma yin no zhes bya ba ni
[\[159b\]]
[\[159b.1\]]brdzun pa nyid kyi phyir ro/_/de bstan pa ni ma mthong ba nyid kyis zhes bya ba'o/_/med pa mthong bar mi nus pa ni yod pa bsgribs pa dang mtshungs pa yin par bstan pa ni rung ba'i yul na zhes bya ba'o/_/yod pa la dmigs pa'i bdag nyid kyis longs spyod pa gzhan du mi 'thad pas
[\[159b.2\]]rtogs par bya ba'i ma mthong ba ni longs spyod pa'i bdag nyid ma yin pa bsgribs pa'i 'bras bur mi 'thad pa yin par bstan pa ni/_de la zhes bya ba ste ji ltar rig par byed pa yin zhes bya bar sbyar ro/_/ches 'dod pa'i rig pa'i go bya las phyin ci log tu byed pa ma yin te/_tshad ma med
[\[159b.3\]]pa'i phyir ro zhes bya ba'i don to/_/bsdu ba ni gnas skabs kyi dbang du byas pa'o/_/las ni las gzhan dang 'brel pas rang nyid kyis nyams su myong ba skyed par byed/_'ga' la ni sgrib par byed pa las kyi phyed myong nas las gzhan bar du gcod par byed pa yin no snyam du sems pa la
[\[159b.4\]]goms pa'i dbang gis 'byung bar mthong zhes bya ba ste/_goms pa'i bdag nyid kyi las rig par byed pa ni tshad ma can yin la/_sna tshogs la sogs pa'i bstan bcos kyi ni ma yin te/_'bras bu de'i rjes su 'gro ba la sogs pa'i rjes su byed par nyams su myong ba med pa'i phyir/_
[\[159b.5\]]sgra nyid nyams su myong ba ni ma yin te/_mngon du byed pa dang 'brel pa dag med pa'i phyir ro/_/rnam par rtog pa tsam ni skyes bus ma byas pa nyid ma yin pa la yang don la the tshom za ba'i phyir rtogs par byed pa ma yin zhing sgra ni 'di tshad ma nyid ma yin pa las 'das pa ma yin no zhes bya ba'i don
[\[159b.6\]]to/_/goms pa'i bdag nyid kyi las kyang de las gzhan pas bar chod pas rang gi 'bras bu rig pa skyed par byed pa ni sgrib pa kho na yin no zhes zer ba de nyid ces bya ba'o/_/de lta bu'i mthong ba ni rig pa'i bdag nyid kyis don gyi skyed byed nyid yin gyi rig pa ma yin pa rig par byed pa ma
[\[159b.7\]]yin par bstan pa ni grub pa nyid ces bya ba'o/_/de nyid bstan pa ni bag chags stobs las zhes bya ba'o/_/bag chags ni rtog pa'i skyed byed yin gyi/_don gyi ni ma yin zhes zer ba ni gal te don ni zhes bya ba'o/_/de ltar ni 'dod pa dang mi 'dod pa nyid kyis so/_/mtshams sbyor
[\[160a\]]
[\[160a.1\]]med ces bya ba ni rnam pa sna tshogs pa nyid kyi phyir ro/_/sems kyang ni don gyi blo rnams kyang ngo zhes rim pa gzhan du sbyar ba'am/_de la 'ang ste don la yang ngo /_/de'i phyir ji ltar nyams su myong ba ste/_ji ltar rig pa'i ngo bor shes pa'i bdag nyid
[\[160a.2\]]yin pa'i phyir rang nyid nyams su myong ste rig pa'i ngo bo'o/_/ji ltar nyams su myong ba yin zhes zer ba la/_nyams su myong ba mchog tu 'dzin pa ni gang phyir zhes bya ba'o/_/'di'i ni nyams su myong ba'i'o/_/phyi'i don la yang zhes bya ba yang zhes bya ba ni tha dad par khas len pa na'o/_/
[\[160a.3\]]de ste don rig pa la'o/_/rang rig pa zhes bya ba ni nyams su myong ba'i ngo bo'o/_/ji ltar rig pas ni rig pa kho nar 'gyur na tha dad pa las don rig par ji ltar 'gyur zhes zer ba la 'di la yang nyams su myong ba'i rang rig pa la shes pa'i nyams su myong ba bor nas phyi rol nyid rtogs pa
[\[160a.4\]]yin no zhes mi rigs so zhes bya ba'i don to/_/slob dpon ni slob dpon phyogs kyi glang po'o/_/shes pa ni shes pa'i bdag nyid do/_/'di'i ni rang gi ngo bo'o/_/kun du snang ba ni 'dra ba nyid do/_/ci las she na gang gi phyir zhes bya ba ste/_de'i phyir yul du snang ba'o zhes bya ba ni rgyu yin pa'i
[\[160a.5\]]phyir ro zhes bya ba'i don to/_/ji ltar zhes bya ba ni rab tu bstan pa'o/_/sdug gu la sogs pa ni bde ba la sogs pa nyid kyis te/_'di ni nye bar mtshon pa yin par bstan pa ni/_de'i phyir zhes bya ba'o/_/rnam pa tha dad pas zhes bya ba ni sngon po la sogs pa ste nye bar brtags pa'o/_/
[\[160a.6\]]rnam pa tha dad pa med pa'i ngo bo yin pas 'dzin pa'i rnam pa ni rang rig par rung ba'i ngo bor tha mi dad kyang nye bar btags pa nyid kyis rnam par gzhag par ci'i phyir mi byed ces bya ba la kun la zhes bya ba smos so/_/sngon po zhes don gyi khyad par gyi nges pa byung ba ni nyams su myong ba'i cha'i khyad par
[\[160a.7\]]sngar nyams su myong ba la rag las pa yin gyi nyams su myong ba'i bdag nyid kyi rang mtshan nyid kyis dbye ba la rig pa'am nges pa la khyad par du byed pa ma yin te/_khyad par med pa'i phyir ro/_/tshogs pa gcig las rag las pa nyid kyi khyad par gyis de mi rigs pas rig par bya ba ma
[\[160b\]]
[\[160b.1\]]yin zhing yod pa tsam gyis kyang khyad par med pa ma yin te ngo bo la dbye ba med pa'i phyir ro/_/rang gi mtshan nyid tha dad pa'i rgyu nyid kyang de las gzhan pa las ngo bo tha dad pa byed pa ma yin te/_de'i yul can yin pa'i phyir ro/_/gal te yang khyad par med na rig par bya ba ma yin la/_rig
[\[160b.2\]]na yang rnam pa'i khyad par thob par 'gyur ba de'i phyir/_rnam pa med pa'i kho bo cag gi blo zhes bya ba ni ma yin no/_/nye ba gang gis don nyid kyi rnam pa bdag gir byed pa de nyid kyis de rig par byed par 'gyur na rnam pas ci zhig bya ba 'di yang legs pa ma yin te gzung ba'i rnam pa rig pa
[\[160b.3\]]ni 'dzin pa nyams su myong ba 'di las so zhes bya ba ni mi rigs pa kho na yin pa'i don to/_/rnam pa yang shes pa la gnas pa ma yin nam/_gzhan gyi don du don rnam par gzhag par byed pa ji ltar ma yin zhes zer ba la/_gang phyir zhes bya ba smos so/_/rnam pa ni rang las tha dad pa med pas
[\[160b.4\]]don rig par sgro btags pa ma yin te/_'on kyang rang nyid kyi rjes su mthun pa nges pas tha dad par rnam par 'jog par byed kyi 'dzin pa'i rnam pa ni ma yin te khyad par med pa'i phyir ro/_/don gyi bdag nyid ni rnam pa'o/_/gnas pa ni nye ba'o/_/'di ni zhes bya ba rnam pa ni tshad ma yin la/_don
[\[160b.5\]]nges pa ni 'bras bu yin gyi rang nyid kyi rig pa ni ma yin pa yin nam zhes zer ba la bdag nyid rig pa yin zhes bya ba ni bdag nyid rig pa las te/_rig pa ma yin pa la nges pa'i mi rigs pa'i phyir ro/_/rnam pa'i bdag nyid rigs pa ni don rig pa gzhan med pa'i phyir ro/_/'bras bu
[\[160b.6\]]yin no zhes bya ba'i don to/_/de bstan pa ni de'i phyir zhes bya ba ni de'i phyir ro/_/don dang shes pa dang de dag dang 'brel pa can gyi blo ni ma yin te nyams su myong ba ma yin par bstan pa ni/_don bdag snang ba ma yin pa zhes bya ba'o/_/phyi rol ni rjes su dpag pa las bzhin du mngon sum
[\[160b.7\]]la yang snang bzhin pa ma yin pa nyid yul du 'gyur ba ma yin nam zhes zer ba la gang gi phyir zhes bya ba smos te/_mngon sum gyi yul nyid ni ngo bor snang ba yin gyi gzhan zhig gzhan du nges pa ni ma yin te de sngon du 'gro ba can nyid kyis de nyid gtso bo yin zhes bya ba'i don to/_/rang gi ngo bo ni phyi
[\[161a\]]
[\[161a.1\]]rol ma yin pa'o/_/rang rig pa ni rang gi ngo bo rig pa ste/_mngon sum ma yin pa'i phyir zhes bya ba ni thabs yin pa dang dang por rig par khas blangs pa ni ma yin no/_/rang rig pa ni don rnam par nges pas rnam par nges pa'i yang rgyu mtshan ni rnam pa yin la/_don
[\[161a.2\]]rig pa'i yang nges par byed pa'i nges par byed pa gcig pa nyid du sgro btags pa yin par bstan pa ni/_de'i zhes bya ba ni rang rig pa'i ste nges pa don du sgro btags pa'i'o/_/blo la ni gnas don zhes bya ba ni rang rig pa'i rnam pa'o/_/sgrub byed ni nges pa can gyi nges pa sgrub par byed pa'i phyir
[\[161a.3\]]ro/_/de nyid kyi phyir bya ba nyid ni dbang po las 'das pa'i bya ba dang /_de'i 'bras bu la sogs pa'i rtog pa ni tshad ma dang ldan pa yin no zhes bya ba'i don to/_/des na zhes bya ba ni de'i zhes bya ba'i bshad pa'o/_/rnam pas byas pa'i rig pas rnam pa gzhan mi gnas pa ste/_nges par 'gyur
[\[161a.4\]]ba ma yin nam zhes zer ba la ji ltar don de ni gnas pa zhes bya ba ste/_rang rig pa'i dus kyi rnam pa yin la de bzhin du don nye ba'i dus na yang gsal bas nges pa med pa yin no zhes bya ba de nyid bshad pa ni de'i rang bzhin du zhes bya'o/_/don nye ba'i dus na yang rnam pa yongs su 'dor na don ji
[\[161a.5\]]ltar rig pa yin zhes zer ba la de'i bdag nyid phyir te/_rnam pa'i ngo bos don gnas pa ste/_rnam par 'jog pa'am tha snyad las so zhes bya ba yang ngo /_/de lta na 'o na zhes bya ba la sogs pa'i 'brel pa yang yul gyi dbye ba dang de'i lan gyi sgo nas de lta bu yin no zhes bya ba ni rgyal ba can gyi'o/_/
[\[161a.6\]]rang rig yang zhes bya ba ni nye ba'i dus na yang rang gi rnam pa tsam yul yin pa'i phyir/_don rig pa yin te rnam pa'i rig pa ji lta ba bzhin du don khas blangs pa'i phyir ro/_/gnyi ga yang zhes bya ba ni tshad ma dang 'bras bu'o/_/de nyid ces bya ba ni phyi rol dang don dam pa las yang de dag gi
[\[161a.7\]]yul tha mi dad pa'i phyir ro/_/de'i phyir rnam par rig pa ji lta ba bzhin du phyi rol gnas pa'i phyir yul tha dad pa ma yin no/_/de lta na phyi rol nyid du bya ba yin pa'i phyir/_phyi rol rig pa nyid yin na rang rig pas ci zhig bya zhes zer ba la rang rig ces bya ba ste nye ba'i dus na'o/_/gang las
[\[161b\]]
[\[161b.1\]]she na de'i bdag nyid phyir te/_rnam pa ji lta ba bzhin du rang rig pa ni don rig pa yin pa'i phyir ro/_/don rig pa de'i bdag nyid kyis ni ma yin te/_rang rig pa'i bdag nyid yin pa'i phyir 'di ltar don bdag snang ba yin zhes bya ba 'gal ba'i phyir shes pa'i rig pa kho na don gyi rig pa ma
[\[161b.2\]]yin te gzhan nyid yin na gzhan du mi 'thad pa yang de med na ni ji ltar yin/_yod na ni rtogs pa kho na yin no zhes bya ba ni rgyal ba can gyi'o/_/don dam pa na zhes bya ba'i 'grel pa ni don rig pa de'i bdag nyid dang rang rig pa'i tshad ma nyid dang don gyi yul nyid med pa rnams bstan pa
[\[161b.3\]]yin no/_/bdag nyid dang cig shos rig pa nyid kyis nges pa dang cig shos dag tu 'gal ba ma yin te/_shes pa dang shes pa ma yin pa nyid gzhan du rnam par dbye ba yin pa'i phyir ro zhes bstan pa ni gal te na zhes bya ba'o/_/sngon po'i rnam pa'i shes pa'i gnyug ma nyid yin na ser po la
[\[161b.4\]]sogs pa'i rnam pa nyid mi 'gyur ro zhes zer ba ni rnam pa du ma can zhes bya ba ste/_bag chags sna tshogs pa yin pa'i phyir ro/_/rnam pa'i bdag nyid rig pas don no zhes nges pa yin yang don gzhal bya nyid ji ltar yin te/_'brel pa med pa'i phyir ro zhes bya ba ni rgol ba'i dgos pa'i don no/_/
[\[161b.5\]]don no zhes nges par rig par byed pa'i shes pa ni don gyi 'bras bu yin par bstan pa ni de ltar snang ba zhes bya ba ste/_sngon po la sogs pa rnam pa nyid kyi don no zhes pa nyid kyi phyir 'dzin par byed pa nyid bzhin du 'bras bu nyid kyang ngo zhes bya ba'i don to/_/don yang ngo zhes bya ba 'di yang rtsa ba nyid ma yin
[\[161b.6\]]te/_nges par rnam par 'jog par mi byed pa'i phyir nges par gzung ba'i don ma yin par bstan pa ni/_gal te yang zhes bya ba ste/_don tsam la nges pa yin gyi khyad par la ni ma yin no zhes bya ba'i don te/_/khyad par bzhin du de tsam yang nges pa ni rnam par 'jog par byed pa ma yin no zhes zer
[\[161b.7\]]ba ni gal te zhes bya ba ste/_smig rgyu la chur snang ba ni chu'i bag chags kyi rgyu can yin no zhes bya ba log par rtogs pa med de/_gzhan du mi 'byung ba'i phyir ro zhes bya ba'i don to/_/don rgyu yin no zhes bya bar mi 'dzin pa ni don 'dzin pa yin no/_/ji ltar rnam pa 'ga' zhig ltar zhes bya ba
[\[162a\]]
[\[162a.1\]]ni don med kyang bag chags las 'byung ba'i phyir ro/_/bden zhes bya ba ni bag chags tsam las byung ba nyid do/_khas blangs pa sgrub par byed pa ni don nye bar gnas pa'i zhes bya ba'o/_/de zhes bya ba ni nye ba'o/_/'dzin pa ma yin pa ni 'dzin byed ma yin pa ste/_
[\[162a.2\]]de'i yul nyid ma yin na der snang ba ni bag chags las byung ba yin no zhes bya ba'i don to/_/yul zhes bya ba dngos po las gzhan med de/_yul la yang yul gzhan du thal bar 'gyur ba'i phyir ro zhes zer ba na yul gzhan du mthong ba zhes bya ba'o/_/de'i dus nyid ni med pa'i bag chags las byung ba yin par
[\[162a.3\]]bstan pa ni yul gzhan yang zhes bya ba'o/_/de'i dus nyid kyang dngos po las tha dad pa ma yin no zhes zer ba ni gang la yod pa zhes bya ba'o/_/yul dang dus kyi nges pa med na dngos po zhes bya ba med par bstan pa ni gal te zhes bya ba'o/_/gang na yang ni yul la'am dus la'o/_/yul
[\[162a.4\]]la sogs pa rnam par ma bcad pa'i dngos po yod pa yin te/_snang ba'i 'bras bu skyed pa'i phyir ro zhes zer ba ni gdon mi za bar zhes bya ba nas rtogs so zhes bya ba'i bar du'o/_/'o na ma mthong ba zhes bya ba ni yul paN Di dang yul ma thu ra la sogs pa ma mthong ba gang gi'am rmi lam du snang ba yang
[\[162a.5\]]ngo /_/rang nyid kyis mthong ba nyid du khyad par med pas thams cad la thams cad snang bar 'gyur bar bstan pa ni ma mthong bar yang zhes bya ba ste don thams cad ces bya bar sbyar ro/_/thams cad ni skyes bu ste/_yul la sogs pa shes pa'i lhan cig byed pa ma yin pa'i phyir zhes bya ba'i don to/_/gnas
[\[162a.6\]]skabs kyi khyad par yin zer ba ni rab rib la sogs zhes bya ba'o/_/de nyid ni mthong ba nyid ces bya ba dang sbyar ro/_/snang bas zhes bya ba ni mthong bas zhes bya ba dang sbyar ro/_/'di nyid ces bya ba ni rab rib can gyis mthong bas so/_/gnyi ga la yang zhes bya ba ni rung ba'i yul na gnas pa ma
[\[162a.7\]]gtogs par ma mthong ngo zhes bya ba'i rgol ba po dag ni nus pa ma gtogs par ro/_/de nyid ces bya ba ni snang bzhin pa'o/_/don nyid ces bya ba ni don byed par nus pa nyid do/_/de lta bur gyur pa ni don byed pas nus pa'o/_/thams cad de ltar zhes bya ba ni nus par mngon par 'dod pa yang
[\[162b\]]
[\[162b.1\]]ngo /_/nus pas don nyid yin pa ni shes pa nyid la yang 'gal ba med la/_gzung ba nyid kyi don nyid yin na rab rib las byung ba la yang 'gyur ro/_/de nyid du yod pa las gnod par bya ba nyid dam slu ba nyid ma yin te/_de nyid kyi tshe mi slu ba'i phyir phyis de med pa ni de nyid ma yin no/_/des na
[\[162b.2\]]thams cad mtshungs pa'am cig shos kyang rung ba yin te/_skyes nas zhig pa ni rgyun gyi rgyu med pa yin gyi med pas ni ma yin te/_yod pa ni dmigs pa'i mtshan nyid yin pa'i phyir ro/_/'di de lta bu ma yin zhes bya ba yang de'i rang gi ngo bor rtog pa tsam ni 'gal ba can ma yin te de ltar brjod kyang
[\[162b.3\]]de las ma 'das pa'i phyir ro/_/'jug pa med kyang de de lta bu kho na yin te/_de yang don du gnyer ba'i dgos pa las de'i ngo bo dang cig shos kyis byas pa'i tshad ma dang cig shos nyid ni shes pa nyid la yang yin no zhes bstan pa ni mthong ba pa ma gtogs pa'i zhes bya ba'o/_/khyad par
[\[162b.4\]]ni rab rib las gzhan pa las so/_/gzhan gyis bya ba ni mi gzhan gyis te sogs pa zhes bya ba ni mi snang ba yang thun mong ba dang cig shos nyid ces bya ba'i don to/_/dang po dang gzung ba la yod pa dang /_med par the tshom za ba ni phrad pa'i shes pa la yang mtshungs te/_khyad par ma
[\[162b.5\]]mthong ba'i phyir ro zhes bstan pa ni ci ltar zhes bya ba'o/_/rang nyid las zhes bya ba ni mthong ba nyid the tshom za ba'i gnyen po yin pa'i phyir ro/_/thams cad ces bya ba ni rab rib las byung ba la yang mthong ba yod pa'i phyir ro/_/de ni 'di ltar nges pa'i yul can la yang med pa'i yul can nyid
[\[162b.6\]]du mthong ba'i phyir cig shos la yang de nyid du thal bar byed pa dang /_rgyu'i skyon shes pas brdzun pa nyid dang /_skyon med pa'i shes pas kyang yang dag pa nyid dang /_de lta'i rgyu'i skyon rnams las/_/gang zhig gang la the tshom 'gyur/_/de nyid yod dam med pa'i phyir/_/de la yang dag
[\[162b.7\]]dang brdzun blo/_/zhes bya ba ni mi rigs par bstan pa ni 'on te rgyu ni zhes bya ba la sogs pa'o/_/de'i shes pa ni rgyu dag pa nyid kyis shes pa yang ngo /_/phyi rol las skyes pa nyid shes par dka' 'o zhes bya ba 'thad par byas nas bag chags las byung ba nyid shes par sla bar bstan pa ni bag
[\[163a\]]
[\[163a.1\]]chags las zhes bya ba'o/_/rnam par gnas zhes bya ba ni chu ma mthong ba la chu'i nges pa mi 'byung ba'i phyir ro/_/shes pa can gyi bskyed bya nyid du nye bar len pa tha mi dad pa ni rnam par rtog pa dang cig shos dag nges pa med pa dang cig shos su 'dzin pa dag la cig car nye
[\[163a.2\]]bar blang ba nyid du 'gal ba yang ma yin te/_bag chags kyi khyad par nye bar len pa'i phyir bde ba dang sdug bsngal lta bur len gdab par sla ba yin par bstan pa ni/_thog med 'brel pa yin par ni/_/zhes bya ba'o/_/bag chags dang 'brel pa ma yin te/_rnam par rtog pa yang rang rig pa
[\[163a.3\]]tsam nyid yin pa'i phyir ro zhes zer ba ni gal te zhes bya ba'o/_/rang bzhin las zhes bya ba ni gzhan yin na zhes bya ba dang sbyar ro/_/gang gis zhes bya ba ni bems po nyid kyis shes pa'i yul ma yin pa'i phyir ro/_/rang bzhin nyid ces bya ba ni gzhan ma yin pa'i phyir 'brel pa med na des
[\[163a.4\]]byas pa'i 'brel pa can med par bstan pa ni 'brel pa dang 'brel pa can dag ces bya ba'o/_/phyi rol gyi tshul la yang 'di las 'di skye'o zhes nges pa'i rten yod pa ni snga ma dang phyi ma'i khyad par dang bcas pa ni dus kyis byas pa yin yang rtog pa med na go ba ma yin par bstan pa ni bag
[\[163a.5\]]chags dang 'brel pa zhes bya ba ste/_sngar mthong ba'i bskyed bya nyid kho na bag chags kyi skyed byed nyid yin no zhes bya ba'i phyir ro zhes bya ba'i don to/_/dran pa med pa ni rnam par rtog pa med pa la rnam par rtog pa gzhan de nyid du rnam par 'jog pa yin par bstan pa ni de la yang zhes
[\[163a.6\]]bya ba'o/_/de nyid 'dir zhes bya ba ni bsdu ba'o/_/'dzin pa ma yin na zhes bya ba ni rang rig pa tsam yin pa'i phyir ro/_/phyi rol na yang 'bras bu la sogs pa de nyid de lta ma yin par bstan pa ni de lta yin na zhes bya ba'o/_/rnam par shes pa phyi rol gang gi 'bras bu yin pa'o/_/dngos
[\[163a.7\]]po ni rnam par 'jog par byed pa rtog par byed pa yin yang rnam par rtog pa'i go bya yang 'bras bu'i dus las 'das pa bzhin du yun ring por 'das pa yang yin te rtog pa med pa'i phyir ro/_/de'i nus pa yin yang dus 'das pas yod pa nyid yin yang de ma thag pa yang rgyu ma yin te/_'bras
[\[163b\]]
[\[163b.1\]]bu'i dus las 'das pa dang lhan cig yod pa dang ri bong gi rwa lta bu'o/_/yod kyang re zhig de'i tshe ma rtogs pa de bzhin du de ma thag pa yang de nyid kho nas ma yin te/_'o na ci zhe na de ltar rtogs pa'i rgyu yin no/_/de ni 'das nas yun ring ba la yang ngo /_/de la de ma thag pa de nyid
[\[163b.2\]]gzhan gyi nus pa ma rtogs pa'i phyir de ma thag pa yang rgyud la gnas pas rjes su 'gro ba la sogs pa'i go cha yin la 'das kyang rgyu yin no/_/rgyu yin pa'i phyir ro zhes bya ba ni rtogs pa la gnas pa ma yin te/_rtogs pa mtshungs pa'i phyir ro/_/de la yang gal te nus na de'i tshe nyid byed par
[\[163b.3\]]'gyur la/_mi nus pa nyid de lta na dus gzhan du yang byed par thal 'gyur mtshungs pa yin te/_gnas pa'i byed pa po nyid ma gtogs pa'i phyir ro/_/mtha'i skad cig la yang de'i ngo bo las ma 'das pa'i phyir skad cig gzhan dang gnas pa nyid kyi byed pa po nyid du thal bar 'gyur ba ma yin
[\[163b.4\]]nam mthar gnas pa ni dus de snyed ni snga ma la ltos pa na byed pa po nyid ji ltar ma yin pa de las byung ba yang rtogs pa'i phyir rgyu med pa can nyid kyi skyon yang ma yin no/_/de la yang de ma thag pa'i sngar byung ba dang /_de nye bar byed pa zhes bya ba la yang rtogs pa ma yin pa dang /_rigs pa
[\[163b.5\]]yang mngon sum dang 'gal ba yin no/_/phyi rol ni ma mthong ba nyid 'ba' zhig la rgyu ma yin pa ma yin gyi nges par byed pa ma yin pa las kyang ngo zhes bstan pa ni de bzhin du yul dang zhes bya ba'o/_/chu las chu dang chu ma yin pa chu shel gyi lhan cig pa'i zla ba'i 'od zer gyis 'phog pa'i
[\[163b.6\]]rgyun las kyang ngo /_/chu nyid du chu de'i sa bon yin la/_ro dang nus pa la sogs pas tha dad pas rigs mi mthun pa nyid cig shos la yang yin te/_yul re re zhing nang gi khyad par yod pa'i phyir ro/_/de bzhin du ba las du ba dang du ba ma yin pa rdul lta bu shing gi cha las kyang ngo /_/me las
[\[163b.7\]]me dang me ma yin pa'i shing bsrubs pa las kyang ngo zhes bya ba la sogs pa nges pa can ma yin pa'i rgyu nyid ni phyi rol gyi tshul la rgyu ma yin pa'i don to/_/shes pa'i tshul las ni du ba ni du ba las dang de'i bag chags las kyang 'byung na du ba nyid las yin te/_'das pa'i dmigs pa can gyi du
[\[164a\]]
[\[164a.1\]]ba nyid kho na bag chags kyi ming can yin pa'i phyir du ba las kyang 'byung ba'am du ba ma yin pa las bzhin du de'i bag chags nyid des sad pa las zhes bya ba nges pa yin par bstan pa ni rig pa'i phyogs la ni zhes bya ba'o/_/chur snang ba yang ni bden par mngon par 'dod
[\[164a.2\]]pa ste/_sbrang bu'i tshogs la du ba lta bur dang /_smig rgyu la chu lta bur 'di dag sngar de'i dmigs pa las byung ba'i phyir ro/_/phyi rol nyid ces bya ba ni phyi rol du zhen pa'i yul nyid du 'dod pa yin no/_/de bstan pa ni phyi rol 'di ni zhes bya ba'o/_/ming tsam zhes bya ba rig pa'i bdag nyid kyis shes
[\[164a.3\]]pa yin pa'i phyir tshang bang du du ba me'i bskyed bya nyid yin pa lta bu'o/_/bag chags kyi 'bras bu nyid ni snang ba'o/_/shes pa nyid yin par bstan pa ni rgan pos zhes bya ba'o/_/bag chags kyi stobs las kyang sngar nyams su myong ba'i phyi rol nyid nyams su myong bar byed pa yin te/_nyams su myong
[\[164a.4\]]ba las gzhan ma gtogs pa'i phyir zhes bstan pa ni de'i phyir zhes bstan pa'o/_/phyi rol nyid ces bya ba ni bcos ma'i dpe ni lta bu'o/_/bag chags las byung ba'i rnam shes yul gcig nyid du rmi lam mthong ba rnams kyi thun mong ba mthong ba ni/_yul rung can gyis mi shes pas/_/rang gis
[\[164a.5\]]shes phyir de shes yin/_/zhes bya ba bstan pa ni thog med ces bya ba'o/_/'bras bu nyid bag chags las byung ba nyid kyis khyab pa yin par bstan pa ni/_'bras bu yin phyir zhes bya ba'o/_/rmi lam mthong ba yang de yin la 'bras bu yang de yin pa'o/_/gtso bo dang dbang phyug la sogs pa
[\[164a.6\]]ni bag chags ma gtogs par mthong ba'i yul med par bstan pa ni gtso bo zhes bya ba'o/_/gzhan yang zhes bya ba ni dus la sogs pa'o/_/pha rol pa'i lhag ma ni tshad mas ma grub pa'i phyir rtog pa dang ldan pa la gsha' ma ma yin pa ste/_'bras bu'i 'gal ba yin par bstan pa ni de
[\[164a.7\]]lta min na zhes bya ba'o/_/mi mthun pa'i phyogs la gnod par bstan pa ni rang dbang du zhes bya ba'o/_/lung phogs pa las de yang rtogs pa yin par zer ba ni/_lung dbog byed pa'i zhes bya ba'o/_/legs pa'i don ni dogs pa 'byung ba'o/_/gang gi lung 'phogs pa gang las de de lta bu de'i
[\[164b\]]
[\[164b.1\]]mi sdug pa ste gsha' ma ma yin pa byed pa can gyi las yin la de las skyes pa yin par khas blangs pas de byed pa can las kyi sgo nas phyin ci log tu byed pa yang rtog pa dang mi ldan pa nyid la nges pa yin par bstan pa ni ci rung bar ni zhes bya ba ste/_gsha' ma nyid ni dngos su rig pa yin pa'o/_/gzhan
[\[164b.2\]]du ni 'di la dngos su'am brgyud pas kyang bag chags lhan cig byed pa nyid yin na/_de nyid gtso bor 'gyur ro zhes bstan pa ni/_bag chags stobs las byung ba zhes bya ba'o/_/sngar byung ba'i shes pa la brten nas phyis 'byung ba rjes su 'gro ba'i rjes su byed pa ni bag chags zhes brjod
[\[164b.3\]]kyi lhan cig byung ba tsam las ni ma yin te/_phan mi 'dogs pa'i phyir ro/_/yod pa la ma gtogs pa ni byed pa ma yin te/_de la yang de ma gtogs par rgyur thal bar 'gyur ba'i phyir ro zhes bstan pa ni de ltar zhes bya ba'o/_/zad pa min pa ni gnod pa med pa'i phyir ro/_/skye dang 'jig pa
[\[164b.4\]]mtshungs na yang /_/phan tshun ltos pa med pa'i phyir/_/rgyu dang 'bras bu nyid yin te/_/de yi byed las mi phan phyir/_/zhes bya bas bar ma chod par skyed par byed pa nyid mi rigs te gzugs kyis gzugs bzhin du snam bu la yang yin no snyam du sems pa sel ba ni rjes su 'gro ba la
[\[164b.5\]]sogs pa'i rjes su byed pa can bar du chod pa'i phyir ro zhes dgongs pas so/_/de'i phyir/_bum pa'i gzugs ni 'jig pa las/_/dri la sogs pa skye bzhin pa/_/ji ltar rgyur ni mi 'dod pa/_/ngo bo gzhan la'ang de bzhin no/_/zhes bya ba ni legs par smras pa ma yin no/_/bde la
[\[164b.6\]]goms las bde 'byung ba/_/dbang phyug bsnyen pas ma yin no/_/zhes bstan pa ni legs pa'i thabs kyis te/_sbyin pa dang tshul khrims la sogs pas so/_/de bas na zhes bya ba ni shes pa'i rnam pa khas blangs pas don 'dzin pa yin no don zhig pa'i phyir ro/_/de lta yin na khyod kyis rnam
[\[164b.7\]]pa med pa la don 'dzin pa mi srid pa rnam pa dang 'brel par 'gyur ba ji ltar brjod ces zer ba la de'i bsam pa zhes bya ba'o/_/shes pa don 'dzin pa zhes bya ba ni mthar thug pa'i tshul yin la/_rnam pa med na thams cad du 'dzin byed ma yin te/_rnam pa med pa la 'brel pa'i phyir ro/_/rnam pa
[\[165a\]]
[\[165a.1\]]dang bcas pa la yang don med pa yin la/_shes pa don 'dzin par byed pa yin no zhes bya ba ni legs par byas pa ma yin no/_/tha snyad ces bya ba ni rnam par rtog pa'am sgra la sogs pa yang ngo /_/rnam par dbyer med ni thams cad rang rig pa tsam yin pa'i phyir ro/_/phyin
[\[165a.2\]]ci log rnams kyis zhes bya ba ni phyin ci log pa'i rnam par rtog pa yin te/_don ma yin pa'i rang gi snang ba la don du sgro 'dogs pas 'jug pa'i phyir ro/_/rtog pa med pa ni phyin ci log ma yin te/_rang rig pa las 'khrul par mi rigs pa'i phyir ro/_/de nyid kyi phyir bzhin zhes bya ba'i sgra
[\[165a.3\]]yin no/_/shes pa yin na rang gi'am gzhan gyi thun mong ma yin pa zhig na re zhig rang gi ni ma yin te/_nga med kyang gzhan la yod pa'i phyir ro zhes bstan pa ni gzhan zhes bya ba'o/_/gzhan gyi yang ma yin te/_de med kyang rang gis mthong ba'i phyir ro zhes bstan pa ni 'di da ltar zhes bya ba'o/_/
[\[165a.4\]]gyur pa nyid do zhes bya ba ni med pa'o/_/gzhan gyis ji ltar zhes bya ba ni rang rig pa tsam gyi ngo bor thun mong yin pa'i phyir ro/_/de lta yin dang gzhan gyis mthong ba gang yin pa la sogs pa ni thun mong ma yin pa'i mtshungs pa dang cig shos kyi bag chags las byung ba yin la/_de phyir skyes nas
[\[165a.5\]]'jig pa la/_/skad cig ma yang rtsom pa med/_/ces bya ba ni 'jig par mtshungs pa'i dus nyid kyis de'i rgyu nyid med pas gzhan du yod pa'i rgyu yin pa'i phyir mi rigs so/_/gang gi phyir dus mtshungs pa'i yod pa ni rang gi ngo bos cung zad kyang byed pa ma yin la 'byung ba 'ba' zhig ni med na mi 'byung
[\[165a.6\]]ba'i phyir tshad ma'i rjes su 'brang ba rnams de tsam rgyu mtshan yin pa de'i 'bras bu nyid kha cig tu go bar byed pa yin gyi thams cad du ni ma yin te tshad ma med pa'i phyir ro/_/gzhan gyis mthong ba gang yin pa de ngas mthong ngo zhes bya ba la rjes su dpag par 'gyur ro zhes zer ba ni 'on te de yang ste gzhan
[\[165a.7\]]yang ngo /_/bdag gis mthong ngo zhes bya ba de la gzhan gyis mthong ba gang yin pa de rjes su sbyar ro/_/de lta yin na zhes bya ba ni mngon sum med na de mngon du 'gro ba med pa'i phyir ro/_/de la med pa'i mngon sum yang /_/de yi 'bras bu la yod do/_/zhes zer ba ni 'bras bu zhes bya ba'o/_/thal
[\[165b\]]
[\[165b.1\]]ba ma yin pa'i phyir ni med pa'i phyir ro/_/spu ldang ba la sogs pa zhes bya ba ni snang ba'i dngos pa'i 'bras bu'o/_/gzhan ni gzhan pa'o/_/mthong ba ni mngon sum gyis 'dres par 'gyur ba ste gcig nyid du de lta ma yin na gcig nyid du mngon sum gyis rtogs pa'o/_/ngo bo nyid ni
[\[165b.2\]]dngos po'i rang gi ngo bo'o/_/mngon sum ma yin pa zhes bya ba ni yod bzhin pa'o/_/gzhan gyis mthong ba nyid ni snang ba'i rang bzhin yin pas snang ba bzhin du snang ba mi dmigs pa las med bzhin par bstan pa ni gzhan kyis zhes bya ba'o/_/ma yin nam zhes bya ba ni slar dri ba'o/_/snang
[\[165b.3\]]ba mi dmigs pa la the tshom med par bstan pa ni de lta na ni 'o na zhes bya ba'o/_/yod do zhes bya ba ni sngar du ba tsam mthong ba na gzhan gyis mthong ba nyid la the tshom za ba yod ces bya ba'i don to/_/ma mthong ba nyid bdag gis mthong ngo zhes bya ba ni tha snyad kho na yin no/_/lkog tu gyur pa la ni
[\[165b.4\]]phyi rol la'o/_/gcig nyid la yang zhes bya ba ni phyi rol nyid du khyad par med pa'i phyir ro/_/ma yin no zhe na zhes bya ba'i rang gi ngo bo tsam la mthar thug pa'i phyir ro/_/ji ltar zhe na zhes bya ba ni khyad par med pa'i phyir ro/_/gcig tu byas pa zhes bya ba ni mngon par 'dod pa yin gyi de'i
[\[165b.5\]]bdag nyid ni ma yin no/_/de'i bdag nyid yin pa la skyon bstan pa ni ma yin te/_shes yul zhes bya ba'o/_/snang 'dir zhes bya ba ni rnam par brtag par bya ba'i bdag nyid kyis so/_/de med na mngon par 'dod pa las gzhan du lkog tu gyur pa ni yul nyid ma yin pa'i phyir ro zhes bstan pa
[\[165b.6\]]ni snang ba spangs pas zhes bya ba'o/_/ngag gi tshul ni rnam par rtog pa ste mngon par 'dod pa'o/_/de las zhes bya ba ni mngon par 'dod pa las so/_/mi slu ba'i phyir ni ji ltar nges pa thob pa'i phyir ro/_/thob pa yod pa ni rang gi ngo bo snang ba'o/_/de ni phrad par bya ba'o/_/yod par zhes bya ba
[\[165b.7\]]ni ngo bo nye bar mtshon pa'i phyir ro/_/sngar ni de med pa na zhen pa tsam la'o/_/thob pa yod pa zhes bya ba de bshad pa ni dngos yod par zhes bya ba'o/_/sngar zhes bshad pa ni 'byung ba'i zhes bya ba'o/_/rjes su dpag pa yod na ni zhen pa yod na'o/_/rtogs pa nyid ni ngo bo'i snang ba'o/_/sprin
[\[166a\]]
[\[166a.1\]]ldang ba las char 'bab par rjes su dpag par 'byung bar 'gyur ba'i yul can ma yin nam/_du bas me la ni ma yin no zhes zer ba la thams cad du zhes bya ba ste/_de la yang mi slu ba ni 'byung bar 'gyur ba kho na la zhes bya ba'i don to/_/snga ma dang phyi mar gyur pa'i rgyun
[\[166a.2\]]rjes su dpag pa'i yul yin gyi 'byung bar 'gyur ba kho na ma yin no zhes zer ba ni gnyi ga zhes bya ba'o/_/byung bar gyur pa las 'byung bar 'gyur ba shin tu tha dad pa ji zhig yin zhes bstan pa ni rang bzhin gcig nyid du zhes bya ba'o/_/byung dang zhes bya ba ni byung ba'i ngang tshul can te da ltar
[\[166a.3\]]ba'o/_/zhen pas gcig nyid ni mngon par 'dod pa tsam yin par bstan pa ni des na zhes bya ba'o/_/rgyu ni rdza mkhan la sogs pa'o/_/de lta nyid du zhes bya ba ni bum pa dang rdza mkhan la sogs pa'am/_'dus byas pa'i khyim la sogs pa yang ngo /_/de ltar mthong ba min na snga na yod par
[\[166a.4\]]ro/_/rjes su dpag pa'i dus su yang gzhan gyis mthong ba nyid ma yin nam/_de ji ltar 'byung bar 'gyur ba yin zhes zer ba la de'i tshe'ang zhes bya ba ste snga rol du'o/_/ci las she na de bzhin te zhes bya ba ste/_gzhan gyis mthong ba'i ngo bos yod do zhes bya ba la tshad ma med do zhes bya ba'i
[\[166a.5\]]don to/_/gzhan yang rang gi snang ba nyid kho na rig pa yin gyi gzhan gyi snang ba nyid ni ma yin par bstan pa ni gzhan yang zhes bya ba'o/_rtogs par 'gyur ba min pa zhes bya ba ni mngon sum gyis so/_/phyi rol snang ba nyid ni gzhan gyis mthong ba yin pa'i phyir dang /_gzhan gyis
[\[166a.6\]]mthong ba nyid kyang kho bo cag gis brjod pas gzhan gyis mthong ba yin pa'i phyir rang las ma yin par bstan pa ni/_rjes su dpag pa yis shes na/_/zhes bya ba ste/_mngon sum gyis ma shes na'o/_/de yang zhes bya ba ni gzhan gyi yang ngo /_/ci las she na gzhan dang thun mong nyid yin na zhes bya ba ste/_
[\[166a.7\]]gzhan gyis mthong ba nyid du shes pa yin na'o/_/de ni yod ces bya ba ni phyi rol yin te/_de'i bdag nyid kyi snang ba'o/_/de yod nyid na ni de'i bdag nyid snang ba'i phyi rol nyid kyi shes pa yod na ste/_'brel pa 'dzin pa sngon du 'gro ba can gyi rjes su dpag pa'i sgo nas gzhan gyi snang ba nyid shes
[\[166b\]]
[\[166b.1\]]pa las phyi rol gyi bsgrub bya'i shes pa med na de dang 'brel pa'i mi shes pa'i phyir ro zhes bya ba'i don to/_/mngon sum gyis bsgrub bya shes na de dang 'brel pa shes pa'i phyir rjes su dpag pa yin par bstan pa ni des na zhes bya ba'o/_/rjes su dpag pa tsam ni 'brel pa mi shes pa'i phyir
[\[166b.2\]]phan tshun bsten par brjod do zhes bya ba ni rjes su dpag pa zhes bya ba'o/_/'dam bu'i phung po gnyis lus dang sems kyang gzhan las yod pa grub pa ni phan tshun bsten pa yin gyi ma grub pa yod pa can ma yin par bstan pa ni phan tshun bstan pa'i phyir zhes bya ba'o/_/rang gi rgyud la
[\[166b.3\]]sngon po mthong ba'i 'bras bu phyi rol gyi yin no zhes thog ma med pa'i bag chags las byung ba'i rnam par rtog pas nges par byas nas gzhan du 'bras bu de de'i bskyed bya yin no zhes nges par byed cing gzung ba nyid rig par byed pa yin par bstan pa ni/_de'i phyir thog ma med pa can gyi de lta bur gyur
[\[166b.4\]]pa'i rjes su dpag pa zhes bya ba ste rnam par rtog pa ni rnam par rtog pa'i bag chags las rjes su byung ba'i phyir ro/_/don dam par ni zhes bya ba ni mngon sum gyis byed pa yin pa'i phyir ro/_/myong ba nyid do zhes bya ba ni rang rig pa tsam gyi mthar thug pa'i phyir ro/_/yul rung can gyis mi shes
[\[166b.5\]]pa/_/rang gis shes phyir de shes yin/_/zhes bya ba'i mtshan nyid las thams cad ma 'das pa'i phyir ro/_/dbye ba med pa zhes bya ba ni nye ba'i khongs su gtogs pas rjes su 'gro ba rig pa'i phyir ro/_/ga las shes na zhes bya ba ni 'khrul pa la yang gzung ba la sogs pa'i rnam par
[\[166b.6\]]rtog pa ma spangs pa'i phyir ro/_/'khrul pa'i ngo bo phyi rol na med pa nyid sngags la sogs pas snang ba che ba la chung bar dang /_chung ba la che bar yin la/_de nyid ni phyi rol ma yin te de'i rgyu ma yin pa'i phyir dang /_gzhan gyis ma mthong ba'i phyir dang /_rnam par rnam pa ma gtogs par phyi
[\[166b.7\]]rol snang ba ma yin pa'i phyir/_gnyi ga zhes bya ba de dag tsam gyis bzung ba dang cig shos ma yin par bstan pa ni sngags dang rgyud la sogs pa zhes bya ba'o/_/phyi rol snang ba la 'khrul pa nyid ni gnod par byed pa'am med par yang ma yin la/_nyung ba la yang yin te 'phel ba las yul lhag
[\[167a\]]
[\[167a.1\]]pa nyid kyi phyir la/_de bzhin du 'grib pa yin yang de lta bu yin pa'i phyir zhes bya ba'i don to/_/ma rtogs pa ni ma dpyad pa'o/_/gang gi rang bzhin ni phyi rol dang phyi rol ma yin pa yang ngo /_/de kho na bzhin du zhes bya ba ni rig par byed pa'o/_/ma yin te rjes su dpag
[\[167a.2\]]pa zhes bya ba ni rnam par dpyad pa'o/_/nus pa zhes bya ba ni de'i snga rol du mngon sum la de med pa'i phyir ro/_/mngon sum nyid ces bya ba ni dpyod na yang ngo /_/thal ba ma yin pa'i phyir zhes bya ba ni du ba las me dpog pa la yang ngo /_/mngon sum pa yod pas rnam par dpyod pa'i nyid mngon sum yin gyi/_
[\[167a.3\]]du ba las me dpog pa la ni ma yin no zhes zer ba ni/_de nyid mngon sum yin la rag mod ces bya ba ni rim pa bzlog pa yin no/_/de rnam par dpyod pa'i bdag nyid kyi bag chags yin te/_rnam par dpyod pa'i rim gyis 'byung ba'i phyir ro/_/don dam pa nyid ma yin pa ni phyi rol ma yin pa'o/_/
[\[167a.4\]]'on te dpyod pa'i bdag nyid kyi rnam par rtog pas phyi rol rnam par gzhag par byed na de bzhin du phyi rol ma yin pa yang yin pa 'gal bar bstan pa ni bzlog pa la yang rjes su dpag pa ste/_rnam par rtog pa phyi rol mi dmigs pa las byung ba'o/_/gnyi gar zhes bya ba ni sngar yod pa dang phyis med pa
[\[167a.5\]]rtogs pa yin te/_skyes bu re re'i shes pa re re la thun mong ma yin pa'i phyir ro/_/shes pa bor nas de las gzhan rjes su rtogs par byed na/_tha dad par 'gyur ba de'i phyir gzung ba nyid ni lkog tu gyur pa'i ngo bo las gzhan ma yin no/_/de'i phyir ni thun mong ma yin pa'i phyir ro/_/de ltar ni bzlog
[\[167a.6\]]pas yod pa ma yin pa nyid kyis so/_/de lta na yang zhes bya ba ni bzlog pas ma rtogs na yang ngo /_/thun mong ba nyid du yod pa zhes bya ba rgol ba'o/_/'on te zhes bya ba ni grub mtha' can gyis dris pa ste/_ma rtogs so zhes bya ba ni bzlog pa yin la gzhan gyis bzlog pa ma rtogs pa'o/_/rjes su
[\[167a.7\]]dpag pa rtogs na bzlog pa la yang yin par bstan pa ni bzlog pa la yang zhes bya ba ste 'gal lo zhes bya ba'i don no/_/med do zhes bya ba ni thun mong ba nyid 'dzin pa'i rjes su dpag pas gnod pa'i phyir ro/_/ji ltar zhes bya ba ni rang dang gzhan las snang du rung ba gcig nyid kyis yul can rjes su dpag
[\[167b\]]
[\[167b.1\]]pa ma yin pa'i phyir ro/_/'bras bu spu ldang ba la sogs pa gcig bde ba bzhin du 'dra ba yin yang skabs dang bcas pa yin par bstan pa ni/_gcig nyid dang zhes bya ba'o/_/de ltar bzlog pa'i rjes su dpag pa ma yin te/_ma mthong ba'i yul can yin pa'i phyir ro zhes bstan pa ni 'dir ni zhes
[\[167b.2\]]bya ba ste/_de nyid dang gzhan nyid 'di la khyad par med do zhes bya ba'i don to/_/de'i phyir na thun mong ba nyid la mngon sum mi 'jug pa'i phyir gzhan la de ltar thun mong ba nyid du rtogs pa ma yin te/_gzhan la ni de ltar nges pa yin zhes bya ba ni grub mtha'i nye bar bsdu ba yin no/_/gzhan gyis mngon
[\[167b.3\]]sum ni thun mong ba nyid la ma yin yang ji ltar de med kyang gzhan gyi de yin zhes rgol ba'o/_/'on te zhes bya ba ni mngon sum med kyang rjes su dpag pa de lta bu yin snyam du sems pa la/_rjes su dpag pa thun mong ba nyid la yang ngo zhes bstan pa ni bzlog pa la yang zhes bya ba ste thun mong nyid la'o/_/med do
[\[167b.4\]]zhes bya ba ni de med pa dang 'gal ba'i phyir ro/_/ji ltar zhes bya ba ni gzhan gyi'o/_/'gal ba nyid la lan 'debs pa ni gcig nyid dang zhes bya ba'o/_/de lta yin na thun mong ba nyid du rjes su dpag pa ji ltar 'jig rten pa yin zhes zer ba la 'dra ba zhes bya ba'o/_/thun mong ma yin pa'i don
[\[167b.5\]]nyid ni mngon sum gyi yin te khyod kyis kyang 'di mthong ngam ci zhes bya ba la sogs pa'i tha snyad las shes par sla ba yin par bstan pa ni 'dir ni zhes bya ba'o/_/'di yang zhes bya ba ni shes pa'i bdag nyid kho na thun mong ba nyid du brtags pa yin gyi gzhan ni ma yin no/_/de nyid bstan pa ni
[\[167b.6\]]de dag ma bslad ces bya ba'o/_/dper na zhes bya ba ni thun mong ba nyid du brtags pa'o/_/'di dag ni sngags la sogs pa bslad pas mthong ba rnams kyi'o/_/chung ngu'ang chen por zhes bya ba'i 'ang gi sgra las chen po 'ang chung ngur ji ltar mthong ba thun mong ba nyid kyis de bzhin du mthong ba'i phyir
[\[167b.7\]]zhes bya bar sbyar ro/_/gzung ba'i rnam pa las gzhan pa gzung ba ma yin gyi gzung ba dang gzung ba ma yin pa'i rnam pa yang ma yin par bstan pa ni de bzhin du 'di ni zhes bya ba'o/_/de'i phyir thun mong ba de las gzhan du thun mong ba ma yin pa'o/_/de ste thun mong ba ma mthong ba'o/_/rang rig pa
[\[168a\]]
[\[168a.1\]]tsam rig pa ma yin nam rtags la sogs pa med pa ni rjes su dpag pa ma yin no zhes zer ba la gzhan gyis zhes bya ba smos te/_rjes su dpag pa ni mi dmigs pa las byung ba'o/_/gzhan gyis khas blangs pa'i rtags ni rtogs pas sgro btags pa ma yin nam/_ji
[\[168a.2\]]ltar 'ga'i yang sgrub byed yin zhes zer ba la yang na zhes bya ba ste rtog pas byas pa nyid ni mi slu ba can nyid yin pa'i phyir dngos su ba yin pa'i phyir ro zhes bya ba'i don to/_/gang zhig ni rig pa'o/_/ji ltar ni tha mi dad pa'o/_/gzhan ni phyi rol lo/_/rjes su dpag pa ni
[\[168a.3\]]de'i ngo bo'i rnam par 'jog par byed par tha dad par mthong bar byed pa ma yin nam zhes zer ba la rjes su dpag pa yang zhes bya ba smos te/_gzhan la tha mi dad par rnam par 'jog par byed na rang nyid la yang mtshan nyid mtshungs pa'i phyir zhes bya ba'i don to/_/gal te zhes bya ba ni mi dmigs pa'i
[\[168a.4\]]rjes su dpag pa bzhin du 'di yang mngon par 'dod pa'i khyad par yin pa'i phyir la/_mngon par 'dod pa yang rang gi rig pa tsam yin par bstan pa ni de yang zhes bya ba'o/_/mngon par 'dod pa tsam gyi bag chags las byung ba las tshad ma dang 'bras bu la sogs pa'i rnam par gzhag pa ni thal ches
[\[168a.5\]]pa yin no zhes zer ba ni 'o na ji ltar zhes bya ba'o/_/mthong ba'i byed pa dang cig shos kyi rjes su 'brangs pa las rnam par dbye ba bstan pa ni gzung ba 'dzin pa zhes bya ba'o/_/ji ltar rjes su snang bzhin pa ni mthong ba'i rjes su 'brang ba'i rnam par rtog pa las ma 'das pas so/_/gzung ba dang rig pa
[\[168a.6\]]rnam par rig pa ni gzhal bya la sogs pa'i bdag nyid rnams so/_/gnas pa ni dbye bas gzhag pa ste rnam par rtog pas bstan pa'i gzung ba la sogs pa la gzhal bya la sogs pa'i rnam par rtog pa yang de dang de las log pa'i phyir thal ches pa ma yin no/_/ldog pa'i dbye ba bstan pa ni de nyid
[\[168a.7\]]ces bya ba ste/_sngon po la sogs pa'o/_/gzhan la zhes bya ba ni 'dzin byed gzhan la'o/_/tha snyad du zhes bya ba ni mngon par 'dod pa las so/_/yod pa ma yin pa ste med pa thob pa'i phyir yod pa ma yin pa gang gi bdag nyid yin pa de la yod pa yin gyi/_yod pa la ni ma yin te rang nyid kyis yod
[\[168b\]]
[\[168b.1\]]pa'i phyir ro/_/yod pa ma yin pa 'dzin pa zhes bya ba ni skad kyi byings kyi don du ma yin pa'i phyir ro/_/thun mong ba la sogs pa zhes bya ba'i thun mong ba'i tshad ma'o/_/lhag ma zhes bya ba ni med pa ma yin pa'o/_/'di bdag gis mthong bar gyur to zhes 'dzin pa sngar mthong ba ngo shes pa'i sems
[\[168b.2\]]pa can ni bdag ma yin nam/_de'i dbang po la sogs pa'i rnam par 'gyur ba ni 'di shes pa'i phyir shes pa yin te/_des byas pa yang yul nye bar gzhag pa dang /_nyams su myong dang rtogs pa zhes bya ba yang ngo /_/yul yang phyi rol gyi dngos po 'dzin pa'i shes pas rtogs pa'i bdag nyid gang
[\[168b.3\]]yin pa 'di'i yul yang yin pa ma rig pa'i dbang gis nges pa yin no zhes zer ba ni gal te zhes bya ba'o/_/shes pa nyid las log pas de ltar tha snyad 'dogs pa ni ma yin no zhes bya ba'i don to/_/shes pa nyid sngon po la sogs pa'i rnam par dbye ba yin yang de ma yin pa las log pas gcig
[\[168b.4\]]tu zhen pa yin te/_mngon sum gyi yul yin pa'i phyir gzhan ma yin par bstan pa ni de lta min na zhes bya ba ste/_gzhan gyis yang bdag la tha dad pa ni brtags pa kho na yin te/_gzhan du na 'gal ba'i phyir ro zhes bya ba'i don to/_/'gal ba bstan pa ni gal te gcig yin na zhes bya ba'o/_/snang ba ni
[\[168b.5\]]mngon sum mo/_/sna tshogs par snang ba gcig nyid yin na sngon po la sogs pa'i yul la thal ches par bstan pa ni gzhan la zhes bya ba'o/_/sngon po la sogs pa yang rnam par dbye ba dang ldan pa ma yin nam zhes zer ba la tha dad med pa ni gcig nyid do/_/gzhan gyi tha mi dad pa'i rang bzhin mthong
[\[168b.6\]]ba med pa'i phyir tha mi dad par nyams su ma myong ba'i phyir zhes bya ba'i don to/_/shes pa tshul la ni sngon po la sogs pa yang shes pa las tha mi dad pa nyams su myong ba'i phyir de dang rjes su mthun par nges pa yin par bstan pa ni blos dngos tha dad med ces bya ba'o/_/gzhan gyis zhes bya ba ni rgol
[\[168b.7\]]ba po'i'o/_/bshad par bya bar nye bar blangs pa'am/_gzhan yang sngon po la sogs pa'i tha mi dad pa dgag par bya ba la tha dad pa'i ngo bo mthong ba'i phyir 'gal ba dmigs pa yin pa'i bshad pa ni/_de lta na ni 'o na rang bzhin tha dad par snang bas na zhes bya ba'o/_/yod pa'i rang bzhin tha dad par
[\[169a\]]
[\[169a.1\]]zhes 'dod pa la ni rang bzhin mi dmigs par bshad pa'o/_/thams cad bden pa nyid do zhes bshad pa ni gsal ba nyid ces bya ba'o/_/bdag nyid gzhan no zhes bya ba ni tha dad pa yin na'o/_/bdag nyid kho na yin par bstan pa ni gsal ba'i rang bzhin nyid ces bya
[\[169a.2\]]ba'o/_/mang po nyid ni bdag rnams kyi ste sems pa can gcig yin pa'i phyir ro/_/stong par zhes bya ba ni tha dad pa'i ngo bo yin te/_dngos dmigs pa'i phyir gcig nyid ma yin te ngo shes pa ni ldog pa'i yul can yin pa'i phyir ro/_/yod pa ma yin no zhes bya ba ni 'di thams cad bdag kho na
[\[169a.3\]]yin pa'o/_/'khrul pa med na zhes bya ba la sogs pa ni rgol ba yin te/_bdag tha mi dad pa'i phyir dang de nyid ma yin pa snang ba nyid las snang ba yin no zhes bya ba ni gzhung lugs yin pa'i phyir ro/_/med pa nyid kyi phyir gnod bya nyid mi 'grub par bstan pa ni 'di ni 'khrul pa zhes bya ba'o/_/med par
[\[169a.4\]]ma nges pa las kyang sngon po la sogs pa'i khyad par gyi snang ba ldog pa'i phyir rnal 'byor pa 'jug par mi 'gyur bar bstan pa ni 'khrul par nges pa la zhes bya ba'o/_/de'i phyir 'jug pa'i shes pa bzhin bdag bzhin du dngos po thams cad kyang gnyi ga'i ngo bo ma yin te/_'gal ba'i phyir ro zhes
[\[169a.5\]]bstan pa ni gang gis dngos po zhes bya ba ste gnyi ga'i bdag nyid kyis te/_sngon po dang sngon po ma yin pa yod pa dang med pa la sogs pas so/_/gcig dang du ma'i zhes bya ba ni nye bar mtshon pa'o/_/rang bzhin ni gnyi ga'i bdag nyid kyi'o/_/blo ni dngos po thams cad las/_/ldog dang rjes 'gro'i bdag nyid las/_/
[\[169a.6\]]gnyi ga'i bdag nyid skyed pa na/_/de med na ni mi 'grub bo/_/zhes bya ba bsal ba yin gyi rig pa'i bdag nyid ni ma yin no/_/gnyi ga'i bdag nyid 'gal ba kho na yin par bstan pa ni gcig ni yod pa ma yin te zhes bya ba'o/_/rig pa'i bdag nyid kyis gcig nyid yin na gnyi ga'i bdag nyid du 'gal
[\[169a.7\]]ba nyid du bstan pa ni gcig ni zhes bya ba'o/_/rig pa'i bdag nyid kyis du ma nyid du mngon par 'dod pa la gcig nyid bstan pa ni myong ba ma yin pa zhes bya ba'o/_/rang gi ngo bo'i mthar thug pa la yang gcig nyid yin te/_mthar thug pa ma rtogs pa'i phyir ro/_/tha dad par ma rtogs pa'i phyir
[\[169b\]]
[\[169b.1\]]rtogs pa'i mthar thug pa ma yin par bstan pa ni/_rang rig pa nyid ces bya ba'o/_/de'i nang du zhes bya ba ni rim pa gcig rtogs pa na tha dad pa nyid rtogs pa yin te/_rtogs pa'i rjes su 'gro ba'i phyir ro zhes bya ba ni rgol ba'o/_/sna tshogs pa'i rnam pa'i phyi rol gyi phye ma leb khra bo la sogs
[\[169b.2\]]pa sngon po la sogs pa phyi rol du ma yin la/_rig pa ni gcig gi rjes su 'gro ba nyams su myong ba'i phyir ma bkag pa yin la/_bsgoms pa las byung ba nyid ni ci'i phyir mi bden zhes zer ba la bzlog par nus pa'i phyir na zhes bya ba'o/_/bzlog par nus pa ni mi bden pa yin te/_rang gi rgyu las
[\[169b.3\]]byung ba'i phyi rol ni bsgoms pas bzlog par nus pa ma yin no zhes bya ba'i don to/_/dbye ba med par rig pa ni dbye ba dang ldan pa 'khrul pas rtogs pa yin no zhes bstan pa ma yin nam/_dbye ba dang ldan pa med na yang gtso bo'i rjes su byed pa can ni 'khrul pa ma yin no zhes zer ba ni chos mthun
[\[169b.4\]]pa nyid ces bya ba ste/_rnam par dbye ba dang ldan pa ni dngul gyi bzhin du nya phyis la dngul du 'khrul pa yin no zhes bya ba ni rgol ba'o/_/nang gis bslad pa ni rnam par rtog pa'i bag chags te/_yul la sogs pa la yod pa'i 'dra ba nyid la sogs pa la log pa'o/_/nang gis zhes bya ba
[\[169b.5\]]rnam par rtog par bya ba'i gzung ba la sogs pa yin la/_rnam par rtog pa yang bag chags las byung ba yin par bstan pa ni gang zhes bya ba'o/_/rnam par rtog pa'i rnam par dbye ba ma mthong na ji ltar de'i bag chags sad pa yin zhes zer ba la/_de ni zhes bya ba smos te/_de'i mthong ba ni
[\[169b.6\]]'khrul pa yin no zhes dgongs pa'o/_/'on te de lta ma yin par mthong na ji ltar 'khrul pa ma yin zhes sbyar bas chos mthun pa nyid mthong ba las zhes bya ba'i don to/_/ma yin te 'di ni 'khrul pa brgyud pa zhes bya ba ni lan yin no/_/brtags pa ni tshad ma dang cig shos kyi zhen pa'o/_/mthong
[\[169b.7\]]ba'i rjes su 'brangs pa'i rtogs pas gzhal bya la sogs pa la gzung ba la sogs pa rnam par gzhag pa mi rigs pa ma yin nam/_mthong ba la ni dbye ba thams cad nub pa'i phyir ro zhes zer ba ni ji ltar zhes bya ba'o/_/rang gi bdag nyid ces bya ba ni dbye ba nub pas rgyu mtshan med pa'i rnam
[\[170a\]]
[\[170a.1\]]par gzhag pa nges pas so zhes bya ba'i don to/_/de la ni 'khrul pa la ste ji ltar mthong ba'i rnam par gzhag pa ste ldog pa'i rgyu mtshan la ldog par byed pa'i ngo bo tha mi dad pa ni yongs su gcod pa yin te/_'dis ston po la sogs pa'i blo yod pa de'i bdag nyid kyis yongs
[\[170a.2\]]su gcod pas so/_/gzhan la ma ltos pa'i 'dzin par byed pa'i rnam pa tshad ma yin te byed pa po med pa'i phyir dang /_don gyis go ba nyams pa'i phyir te/_de nyid kyi phyir de'i sgrub byed yin par 'dod pa'o/_/de'i ni yongs su gcod pa'i bdag nyid rig pa'o/_/ci las she na de'i bdag nyid phyir te rig
[\[170a.3\]]pa'i bdag nyid kyi phyir ro/_/de ltar rab tu rtogs par byed pa'i tshig las de'i yul can gyi gzhal bya shugs kyis bstan pa yin no/_/de bstan pa ni de nyid bsgrub bya zhes bya ba ste de'i yul nyid kyis rig pa dang /_nges pa dag 'byung ba'i phyir de nyid sgrub byed yin te de yod na gzhan med kyang rig pa'i
[\[170a.4\]]phyir dang /_rig pa'i bdag nyid de las tha mi dad pa'i phyir ro/_/rig pa'i bdag nyid dang 'gal ba'i phyir rang la rig pa ma yin pa ma yin nam 'o na ci zhe na/_gzhan la'o zhes zer ba la de la ni bsgrub par bya ba'i rang gi rig pa'i bdag nyid la tshad ma ni 'dod chags la sogs pa rig par mthong
[\[170a.5\]]ba de la 'gal ba med de/_rig pa las gzhan pas rig na bde ba ma yin pa nyid du thal bar 'gyur ro zhes bya ba la sogs pa bsgrub pa'i phyir ro/_/rig pa'i don byed pa ni gzhan du yang ma yin la/_bde ba ni gzhan yang ma yin la de bzhin du sngon po la yang ma yin te/_kha bsgyur ba
[\[170a.6\]]la sogs pa yod pa'i phyir zhes zer ba la 'di ni kun la zhes bya ba'o/_/sngon po la ni rig pa dang kha bsgyur ba la sogs pa yang rig pa'i bdag nyid kyi don byed pa gnyis yin la/_bde ba la sogs pa la ni rig pa kho na yin gyi de dag tsam gyi khyad par ni ma yin te/_rig pa las tha mi
[\[170a.7\]]dad par nyams su myong ba'i phyir ro zhes bya ba'i don to/_/ji ltar bde ba la sogs pa ji ltar rang rig pa yin par mi 'gal ba yin zhes zer ba la bde ba la sogs pa zhes bya ba smos so/_/goms pa'i stobs las zhes bya ba ni rang rig pa sgrub par byed pa'o/_/tha dad pa med pa nyid du zhes bya ba ni tha dad pa nyams
[\[170b\]]
[\[170b.1\]]su ma myong ba'i phyir ro/_/de'i phyir tha dad pa'i tshig ni rmongs pa yin par bstan pa ni rnam pa bzhir zhes bya ba'o/_/tha dad pa kho na'o zhes bya ba ni bde ba la sogs pa nyid 'dzin par byed pa'i phyir dbyibs ma yin pa'o/_/sngon po'i rnam pa zhes bya ba ni dbyibs dang bcas pa dang cig shos zhes bya ba'i
[\[170b.2\]]khyad par yin gyi gzung ba dang cig shos ni ma yin te/_las dang byed pa po nyid du ma rtogs pa'i phyir ro/_/mi slu ba dang cig shos dag gis tshad ma dang cig shos nyid du las dang 'bras bu'i ngo bo 'thad pa'i phyir shes pa tsam la yang dge ba dang cig shos rnam par dbye ba ma yin no/_/rnam pa med pa
[\[170b.3\]]la ni rnam par dbye ba rang nyid grub pa ma yin te/_sngon po la sogs pa ni bde ba la sogs pa bzhin du chos mi mthun pa nyid kyis rang nyid rig pa ji ltar yin/_bde ba la sogs pa'i bdag nyid bzhin du bde ba dang sngon po la sogs pa dag la khyad par med de las dang cig shos kyi ngo bos gnyi ga
[\[170b.4\]]ma yin pa'i phyir ro zhes bstan pa ni de la'ang zhes bya ba'o/_/nyams myong bdag nyid phyir ni nyams su myong ba gzhan la mi ltos pa'i phyir ro/_/gzhan gyis nyams su myong na de'i nyams su myong ba mi rigs pa'i phyir rung ba nyid ni gzhan la ma ltos pa'i ngo bo'o/_/lkog tu gyur pa'i rang bzhin yin
[\[170b.5\]]pa'i phyir dang /_snang bzhin pa yin pa'i phyir ro/_/de bstan pa ni sngon po la sogs pa zhes bya ba'o/_/ma yin te rang gi ngo bos zhes bya ba ni skyed par byed pa'i phyir mig la sogs pa snang ba ma yin zhes bya ba'i don to/_/skyed par byed pa yang 'ba' zhig ma yin par bstan pa ni/_gang gi
[\[170b.6\]]phyir zhes bya ba'o/_/ma zhugs kyang zhes bya ba ni rmi lam la sogs pa la ltos pa med pa'o/_/'di ltar zhes bya ba ni sad pa'i gnas skabs na'o/_/gzhan nyid du zhes bya ba ni 'dod pa dang mi 'dod pa nyid kyis so/_/mig la sogs pa zhes bya ba bshad pa ni gal te zhes bya ba'o/_/mngon
[\[170b.7\]]du phyogs par byed pa dang snang ba dag la dbye ba zhes bya ba'i don to/_/de goms pa dang cig shos dag gis mig la phan 'dogs pa'i phyir 'di'i dbye ba yin no snyam du sems pa ni 'on te zhes bya ba'o/_/de lta na goms pa nyid gtso bo yin la/_mig ni rjes su 'jug pa yin pa'i phyir gzugs 'dzin
[\[171a\]]
[\[171a.1\]]pa la nges par byed pa yin yang de la nges pa dang ma nges pa 'dzin pa'i shes pa skyed par byed pa ni bag chags kyi rnam par dbye ba las yin te/_bde ba dang cig shos bstan pa ni gal te mig sogs zhes bya ba ste/_mig las byung ba gzugs mngon du byed pa gzhan
[\[171a.2\]]las ji ltar yin zhes bya ba bsal ba yin no/_/gzhan du gyur pa la rang gi ngo bo med pas snang ba la khyad par med na/_dngos po'i ngo bo med pa ji ltar yin zhes zer ba la ma yin te phan tshun zhes bya ba ste/_mi slu ba yang snang ba nyid yin zhes bya ba'i don to/_/'khrul na zhes bya ba ni phyi rol na thams
[\[171a.3\]]cad du med pa yin/_yul dang dus su gzhan pa'i bdag nyid 'khrul pa yin pa'i phyir ro zhes bstan pa ni yid brtan pa ga las yin zhes bya ba ste/_don la mi slu ba yang med do zhes bya ba'i don to/_/rang gi ngo bo las gzhan rig na yul la sogs pa gzhan du yang 'gyur ba zhig na/_gzhan
[\[171a.4\]]du ni ma yin no zhes bstan pa ni des na snang ba zhes bya ba'o/_/snang bzhin du ni phyi rol gyi don gyi'o/_/shes pa thams cad phyi rol nyid ma yin nam/_dbye ba na gnod par byed pa med pa'i shes pa las yin no zhes zer ba gnod bya zhes bya ba'o/_/de'i gnod bya ni phyi rol gyis byas pa'i 'dra ba nyid
[\[171a.5\]]dam phyi rol gyi bdag nyid kyis sgro btags pa'i ngo bo'o/_/de la'ang nyams myong bdag nyid phyir/_/zhes bya ba la sogs pas rnam pa dang bcas pa'i rigs pa dang don rig pa la yang de'i rig pa yin na de'i lan ni rnam par rig pa tsam gyi tshul yin te/_phyi rol yod na de'i rig pa nyid du 'gyur ro/_/
[\[171a.6\]]de nyid rnam pa'i rigs pa yin no snyam du sems pa ni gal te shes pa rnam pa dang bcas pa zhes bya ba ste/_thams cad kho na zhes bya ba ni shugs nyid kyis so/_/nye bar gzhag pas bsgyur phyir na/_/zhes bya ba ni rnam pa dang bcas pa zhes bya bar sbyar ro/_/mig la sogs pa'i snang ba nye ba
[\[171a.7\]]las yul ma yin yang dri la sogs pa mig la sogs pa la snang bar 'gyur ro zhes zer ba la ji srid pa zhes smos so/_/nye ba las smad pa ma yin te 'on kyang mig la sogs pa'i bskyed bya snang ba khyad par can yin par bstan pa ni 'on te zhes bya ba'o/_/der shar ba zhes bya ba ni mig 'bras
[\[171b\]]
[\[171b.1\]]la shar ba ste snang ba'o/_/chen po ma yin par ni rags par ma yin pa ste mig 'bras tsam yin pa'i phyir ro/_/ci 'dra zhes bya ba ni sngon po'am ser po ste/_gsal bar byed pa'i rnam pa bsgribs pa'i phyir ro/_/'di nyid bstan pa ni mdog kyang zhes bya ba'o/_/zhugs pa ni 'od zer rnams so/_/rgyab
[\[171b.2\]]dang mdun ji snyed pa'i yul gyi tshad kyis chen po la sogs pa rnams te/_chen po dang chung ngu la sogs pa rnams la'o/_/khyad par can ni sngar mi gsal ba las gsal ba dang /_mig gi snang ba'i dang 'brel pa yin na/_rig pa'i bdag nyid yin la sngar rig pa'i bdag nyid
[\[171b.3\]]ma yin pa dang /_de'i bskyed bya'i khyad par med na sngar mi gsal ba 'am mi rig pa'o/_/khyad par gzhan yin na ni thug pa med par 'gyur bar bstan pa ni gal te zhes bya ba'o/_/'od zer las rig pa yin na thams cad de'i ngo bo yin la/_'od zer 'grub pa la tshad ma med par bstan pa
[\[171b.4\]]ni 'on te rang bzhin zhes bya ba'o/_/kun gyi rnam par zhes bya ba ni mig la sogs pa'i rnam par ro/_/don gnas ni nye ba na'o/_/skyes tsam zhes bya ba ni ldog pa dang bral ba'i rjes su 'gro ba tsam las so/_/gang las zhes bya ba ni ldog pa dang bcas pa'i rjes su 'gro ba las so/_/nye ba gang
[\[171b.5\]]las shes pa don nyid kyi rjes su byed pa des de nyid rjes su 'dzin par 'gyur na rnam pa'i rtog pa la dgos pa med do zhes bya ba'i don to/_/skye ba la nye ba nyid ni dbang po las 'das pa yin yang rig pa la ni shes na ste/_de rig pa nyid ni de lta bu'i don gyis rig pa'i phyir dang /_rang nyid mngon sum
[\[171b.6\]]pas gzhan la mi 'jug pa'i phyir dang /_'jug na yang de'i ngo bor thal bar 'gyur ba'i phyir dbang po yang nges par byed pa nyid yin no/_/dbang po tsam las nges pa yin na de'i yul yang de nyid las yin pa'i phyir don med par 'gyur ro/_/don las skye bzhin pa ni dbang po la nges pa can
[\[171b.7\]]yin no zhes bya ba yang yid kyi la thu tsam yin te/_de las skye ba nyid de'i bdag nyid ma yin pas ma nges pa'i phyir ro/_/dbang po yod kyang de med na rig pa ma yin no/_/de lta yin na dbang po'i sgo nas de'i bdag nyid kyi rnam par sgro btags pa ni rjes su 'gro ba la sogs pas rtogs par bya ba
[\[172a\]]
[\[172a.1\]]yin gyi 'ba' zhig ni ma yin par bstan pa ni yul rnams las zhes bya ba'o/_/rnam 'ga' zhes bya ba ni skye ba la nges par brtags pa ma byas kyang skyon med do zhes bya ba'i don to/_/yul dang 'dra ba'i rnam pa ste/_'dra ba nyid dam de nyid du sgro btags pa yang rung ba
[\[172a.2\]]gang gi yin pa shes pa ste/_dbang po las yul 'dzin pa la so sor nges pa yin te/_nges pa'i rnam pa skyed par byed pas phan 'dogs pa'i phyir ro snyam du dgongs pa'o/_/gang kho na las zhes bya ba ni gang dang gang kho na las so/_/skyed par byed pa nyid du khyad par med kyang cung zad nyid ni 'dra ba nyid
[\[172a.3\]]kyis skyed par byed pa'am/_de nyid du sgro btags pa'i yul yin par bstan pa ni dper na zhes bya ba ste/_rig pa'i sngon po ni rig pa las tha mi dad par phyi rol gyis byas pa ni phas byas pa'i bu'i ngo bo bzhin du mthong ngo zhes bya ba'i don to/_/gcig gi zhes bya ba ni byed pa po yin yang de las gzhan pa
[\[172a.4\]]rnam pa'i byed pa po ma yin par shes par bya ba'i ched du'o/_/de bstan pa ni de las byung ba zhes bya ba'o/_/de bzhin du don nyid las don gyi rnam pa mthong ngo zhes bstan pa ni de'i phyir zhes bya ba ste/_don nyid rnam pa byed pa yin te/_de'i rnam pa mthong ba'i phyir ro zhes bya ba'i don to/_/don nyid rnam
[\[172a.5\]]pa'i khyad par skyed par byed pas yul 'dzin pa la nges par byed pa yin gyi dbang po ni ma yin no zhes bstan pa ni thag ring zhes bya ba'o/_/rnam pa'i byed pa po nyid ni gzung ba nyid na la yan lag gi gtso bo yin na/_/khyab pa thal ches pa'i rgyu nyid kyis ci zhig bya zhes bstan pa ni de las gzhan dang
[\[172a.6\]]zhes bya ba ste/_de'i rgyu nyid du ni shes pa'i rgyu nyid du'o/_/mtshungs pa ni de las gzhan pa dbang po la sogs pa rnams dang ngo /_/yul dag la ni mtshungs pa la'o/_/de'i chas ni rnam pa byed pa nyid gtso bo yin pa'i phyir ro/_/de nyid ni ma yin te smig rgyu dkar po la sogs pa la yang chu'i
[\[172a.7\]]rnam pa ser po can la rang gi rnam par sgro btags pas rgyu ma yin pas yul ma yin pa'i phyir ro/_/yul nges pa can nyid kyang skyon rnams kyi de nye ba yod pas nus pa mngon par gsal ba'i phyir ro/_/de med par zhes bya ba ni rang gi rnam par sgro 'dogs par byed pa nyid med na de yul nyid ma yin
[\[172b\]]
[\[172b.1\]]no/_/rgyu nyid kyis rang gi rnam par sgro 'dogs par byed pa nyid brjod par 'dod pa nyid du bstan pa ni/_rgyu nyid kyis ni zhes bya ba'o/_/de'i rnam pa ni bdag nyid kyi rnam pa'o/_/gnyi ga'i rgyu nyid dang bdag gi rnam par sgro 'dogs par byed pa nyid kyang ngo /_/de lta ma yin yang zhes bya ba ni myong ba nyid ma yin na'o/_/
[\[172b.2\]]ma rtogs pa'am gzhan rtogs pa tsam yin na yul rtogs par 'gyur ba ma yin nam zhes zer ba la rtogs pa dang zhes bya ba smos so/_/yul mi rigs par bstan pa ni gal te zhes bya ba ste sngon po la sogs pa'o/_/don med pa'i phyir ro zhes bya ba ni de la ste dbang po la sogs pa la brten pa'i bdag
[\[172b.3\]]nyid yin pa'i phyir te/_gzhan du na de mi rigs pa'i phyir ro/_/mi nus pa'i phyir zhes bya ba ni rtogs par byed pa'i tshad ma med pa'i phyir ro/_/de bstan pa ni ma rtogs pa ni zhes bya ba'o/_/rtogs bzhin pa la ni de'i ngo bo nyid kho na rtogs pa yin pa'i phyir gzhan lhag ma yin no/_/de bstan pa ni
[\[172b.4\]]rtogs so zhe na zhes bya ba'o/_/rtogs bzhin pa nyid 'bras bu yin pas byed pa rtogs par byed pa ma yin nam/_de yang bdag gi 'gyur ba'i blo'am dbang po la sogs pa'i byed pa'ang rung zhes zer ba la bya ba gzhan zhes bya ba'o/_/bstan to zhes bya ba ni dbang po la sogs pa nyid las de lta
[\[172b.5\]]bu'i ngo bo skyed pa las rtogs par byed pa med pa'i phyir zhes bya ba bstan zin pa ni de med na ni de mi 'byung zhes bya ba la sogs pas so/_/yul shes de'i shes pa'i zhes bya ba ni slob dpon phyogs kyi glang po'i gzhung ngo /_/don gyi rang gi snang ba ni don snang ba dang rang snang ba zhes bya bas
[\[172b.6\]]tshul gnyis nyid ces bya ba bshad pa yin no/_/yul shes pa'i shes pa zhes bya ba ni bye brag las so/_/'og ma dag ni zhes bya ba ni 'di nyid do/_/de lta ma yin na zhes bya ba la sogs pa ni de lta ma yin te/_gal te zhes bya ba la sogs pa'o/_/re zhig 'di ltar rnam pa rnams/_/spros
[\[172b.7\]]dang ldan par mthong ba min/_/zhes bya ba'i gtan tshigs ma grub pa nyid yin te/_'di bum pa'o zhes bya ba las bum pa'i rnam pa ma rtogs par shes pa'i rnam par mi rtog pa'i phyir mi rigs pa yin no/_/bum pa'i rnam pa 'di nyams su myong bas myong ba ma yin na bum pa nyams
[\[173a\]]
[\[173a.1\]]su myong bar mi 'gyur zhing /_rnam pa dang bcas pa nyid kyis khyad par med pa na bum pa'i shes pa de'i shes pa'i dbye ba las ni ma yin no/_/rnam pa med pa nyid yin yang rang nyid kho na yin te/_rnam pa med pa nyid du mtshungs pa yin
[\[173a.2\]]yang ji ltar rnam pa dang bcas pa rnams kyi dbye ba'i nges pa rang bzhin can yin pa de bzhin du shes pa rnams ci'i phyir ma 'grub ce na/_shes pa dang ma shes pa nyid kyis tha dad pa'i phyir ro/_/bum pa dang de'i shes pa la sogs pa'i yul tha dad pa las des ma rig na
[\[173a.3\]]shes pa tha dad pa yang ma yin la rig na yang tshul gnyis nyid yin no/_/de'i phyir/_yul du tha snyad 'dogs pa ni/_/shes la nges rtogs med na min/_/de phyir shes bdag nyid gcig la/_/gzung bya tha dad rgyu mtshan ni/_/rig pa'i dbye ba 'grub 'di la/_/rnam gzhan nged la ci zhig dgos/_/
[\[173a.4\]]zhes bya ba'i don ni bden pa ma yin no/_/phyis kyi dus su dran pa las/_/'di ni nges pa med ma yin/_/zhes bya ba bshad pa ni ci 'dra zhig ces bya ba ni dran pa ste/_mngon sum gyis rtogs pa la lhag par mos pa ni/_rjes su dpag pa ma yin pa las yin gyi rjes su dpag pa las
[\[173a.5\]]byung ba ma yin no zhes bya ba'i don to/_/nyams su myong ba'i bag chags las byung ba'i dran pa yang ma yin te/_gzhan du nyams su myong ba la tha snyad med par thal bar 'gyur ro zhes bstan pa ni gang zhig ces bya ba'o/_/nyams su myong ba dran pa phyi rol la yin gyi rnam pa ni ma yin par
[\[173a.6\]]bstan pa ni de lta bur zhes bya ba ste/_mngon sum gyi snang ba ste de'i rjes su 'brang ba'i dran pa yin gyi phyi rol ni ma yin no zhes bya ba'i don to/_/mngon sum pa phyi rol lo zhes bya ba yang mngon sum pa ma yin par bstan pa ni gal te zhes bya ba'o/_/mngon sum gyi snang ba ma rtogs pa gzhan
[\[173a.7\]]ma yin no zhes bya ba'i don to/_/snang ba ni snang bzhin pa'i don du'o/_/don ni phyi rol lo/_/de 'dra ba ni snang ba ci 'dra ba'o/_/gcig pa nyid de tha mi dad pa yin na'o/_/don ni snang bas so/_/rags pa zhes bya ba ni don dang don ma yin pa'i thun mong ba yin te/_don ma yin pa yang phyi rol yin pa'i
[\[173b\]]
[\[173b.1\]]phyir ro/_/de skad zer ba ni cha gnyis zhes bya ba'o/_/snang bzhin pa ni phyi rol lam don ma yin pas yang ma yin te/_gzhan du de ltar nges pa'i phyir zhes bstan pa ni 'di ni phyis zhes bya ba de med na ni de mi 'byung zhes bya bas so/_/rig pa kho na shes pa'i don gyi rnam pa nyid rtogs bya ma yin no/_/
[\[173b.2\]]so sor snang bas kyang ngo zhes bstan pa ni don dang ldan pa zhes bya ba'o/_/don dang 'dra ba'i rnam pa ni don gyi rnam pa'i shes pa'i yin la de ma yin pa'o/_/de la dgos pa ni 'di kho na don nyid yin no zhes bya bar ro/_/nges pa ni de'i rnam pa can nyid kyi 'das pa la sogs par 'dzin pa la'o zhes
[\[173b.3\]]bstan pa ni 'das pa'i zhes bya ba'o/_/tshul gnyis zhes bya ba ni sngon po'i rnam pa nyid kyi gzhal bya dang /_gzhan gyis mi 'grub pa'i rtogs pa nyid do/_/'dzin par byed pa rang rig par gyur pa ni 'bras bu'o/_/dgag par bya ba bstan pa ni gang dag shes pa ni zhes bya ba'o/_/shes pa ni rtogs pa
[\[173b.4\]]nyid yin na shes pa la nges pa yin te nges na bdag gir 'gyur ba ste byed pa shes pa po nyid kyi ngo bo ni lkog tu gyur pa yin no zhes zer ba ni myong ba ma yin la zhes bya ba ste mngon sum mo/_/de nyid kyi phyir de ni rnam pa ma yin te mngon sum dang cig shos dag de'i bdag nyid ma yin no zhes zer ba ni don gyi
[\[173b.5\]]rnam pa yang zhes bya ba'o/_/gsal ba zhes bya ba ni phyi rol nyid du nges pa rnam par 'dzin pa yin na'o/_/de yang zhes bya ba ni 'dzin pa'o/_/thams cad la ni rab rib las byung ba la sogs pa la yang ngo /_/don lta bu'i rnam par shes pa gang gi yin pa de'i ngo bo zhes bya bas rig par bya ba
[\[173b.6\]]bstan pa yin no/_/de la bstan pa ni gang la don yod pa zhes bya bas tshigs su bcad pa bshad pa yin no/_/mngon sum gyis gnod pa zhes bya ba ni nye ba'i snang ba ni 'das pa'i don dang 'gal ba can yin pa'o/_/'brel pa 'dzin pa nye ba'i mngon sum gyi snang ba lkog tu gyur pa ma yin pa phyi rol
[\[173b.7\]]las gzhan pa'o/_/des na zhes bya ba ni 'brel pa 'dzin pa las so/_/de zhes bya ba ni shes pa yin na'o/_/thams cad du ni don bzhin du mngon par 'dod pa la yang ngo /_/yul shes pa la rang bzhin ni tshul gnyis nyid do/_/de'i ste yul shes pa'i shes pa yin la de'i de yang tshul
[\[174a\]]
[\[174a.1\]]gnyis yin no/_/de kho na bzhin du thams cad la'o/_/tshul gnyis nyid 'dzin pa can gyi rang bzhin yin pa'i phyir des ma nges pa ma yin te phyi rol gyi yul nyid mngon par 'dod pa tsam las yin pa'i phyir dang /_mi slu bas kyang tshad ma yin pa'i phyir ro/_/de'i phyir/_ma
[\[174a.2\]]lus sgrub par byed blo yang /_/gal te brdzun 'dod de yi phyir/_/ji ltar 'dod pa kun med pa'am/_/ma tshang sogs par thal bar 'gyur/_/de rnams dmigs bcas nyid du 'gyur/_/zhes bya ba la sogs par legs par smras pa ma yin no/_/de 'dzin pa la 'das pa nyid snang ba ma yin
[\[174a.3\]]te ngo bo rig pa ma yin na/_ngo bo rig na yang 'das pa nyid ma yin zhes bya ba'i don to/_/de'i phyir 'di'i ngo bo nyid spyir gzung ba nyid du snang ba yin par bstan pa ni sngo sogs zhes bya ba'o/_/rigs ni kha dog dang ldan pa ma yin la/_bsgos na yang shel lta bur tha dad par grub na'o/_/de yang rang
[\[174a.4\]]gi rig par bya ba shes pa'i ngo bo phyi rol du mngon par 'dod pa'i byed pa'i yul ni rang gi rig pa la gsal ba yin zhing phyi rol la ni mi gsal ba yin no/_/de ltar dbye ba yang ma yin te/_de'i mngon par 'dod pa nyid dang rang nyid rig pa la tha dad pa med pa'i phyir mi rtag pa ni res 'ga' ba'i snang ba
[\[174a.5\]]yin pa'i phyir ro/_/skyed par byed pa ni snang ba yin la snang bzhin pa ni ma yin te/_yul dang dus la sogs pa ma chad pa mi 'grub pa'i phyir ro zhes bya ba'i don to/_/rgyu nyid kyi phyir ni snang bzhin pa nyid kyi phyir ro/_/skyed par byed pa ma yin pa ni snang bar 'gyur ba ma yin pa ste/_khyab
[\[174a.6\]]pa can gyi snang ba mi rigs pa'i phyir ro/_/rang gi rig pa zhen pa dang brjod pa dag la mngon par 'dod pa'i yul nyid la sogs pa'i don yang de ma rtogs pa'am cig shos med par bstan pa ni ming sogs zhes bya ba'o/_/zhen par bya ba ni rang gi rig pa las tha dad pa'i shes bya ma
[\[174a.7\]]yin zhing zhen pa las tha dad pa dang cig shos dang bral ba dngos po med pa'i zhen par bya ba yang ma yin te/_rang gi rnam pa phyi rol du sgro btags pa ni rnam par rtog pa'i shes bya yin te/_de ltar 'phangs pa ni de'i byed pa yin pa'i phyir ro/_/rnam par rtog pa'i bag chags las byung ba yang don
[\[174b\]]
[\[174b.1\]]med pa nyid du mi rigs pa'i phyir/_ma rig pa las de lta bu'i byed pa yin gyi/_de lta bu'i gzung ba ni ma yin te/_rnam pa med pa rig pa ma yin pa'i phyir dang rgyu ma yin pa yul ma yin pa'i phyir dang /_'bras bu la sogs pa nyid kyis kyang don med pa nyid du mi rigs pa'i phyir ro zhes bstan pa
[\[174b.2\]]ni tshul 'di zhes bya ba ste/_rnam par rtog pa la yod pa'i rigs pa'o/_/ci las she na 'dod pa tsam zhes bya ba ste/_ma rig pa las byung ba skyed byed ma yin pa gzung ba ma yin te/_dmigs pa'i shes pa skyed par mi byed pa mi rigs pa'i phyir te/_'dod pa tsam las byung ba ni dmigs pa dang
[\[174b.3\]]'gal ba ma yin no zhes bya ba'i don to/_/rnam pa nyams su myong ba dag de'i bdag nyid nyams su myong ba las tshul gnyis nyid 'ba' zhig ma yin gyi/_dran pa las kyang rjes su dpag pa las byung ba yin par bstan pa ni rnam pa 'di 'dra zhes bya ba ste/_rnam pa 'di 'dra ba zhes bya ba ni 'das pa 'dzin
[\[174b.4\]]pa'o/_/myong las zhes bya ba ni de'i yul nyid do/_/stong na zhes bya ba ni de'i yul du tha snyad 'dogs pas so/_/shes la nges rtog med na min/_/zhes bstan pa ni de'i bdag nyid ma yin pa'i yul yang ma yin na khyad par ma yin la/_nyams su myong ba dang rnam pa dag 'dres pas tha mi
[\[174b.5\]]dad par snang ba ma yin te/_dran pa'i rnam par mthong ba'i phyir ro zhes bya ba'i don to/_/snang bzhin pa 'di phyi rol ma yin pa ni bden te/_de ni 'das pa yin la des sgro btags pa'i ngo bo yang dran pa'i dngos su ba yin no zhes zer ba ni/_'on te de'i rnam pa can gyi zhes bya ba'o/_/de zhes bya ba ni de'i phyir ro/_/
[\[174b.6\]]de tshe zhes bya ba brten pa'i rnam pa'i dus su'o/_/med phyir ni 'das pa'i phyir ro/_/de ltar yin na myong la'ang 'gyur ro zhes bya ba ni dran pa lta bu'o/_/der zhes bya ba ni rnam par te rnam pa med pa nyid mi rigs so zhes bya ba'i don to/_/'das pa las ni mi gsal ba'i rnam pa yin la/_gsal ba
[\[174b.7\]]ni don nyid ma yin nam/_nyams su myong ba la ni rnam par rtog pa ma yin no zhes zer ba la rnam pa de ni zhes bya ba smos te 'di ni don gyi bskyed bya ma yin te/_mtshan nyid mi mthun pa'i phyir la gsal ba don byed par nus pa ni nyams su myong ba'i bdag nyid rjes su mthun par byed pa zhes bya
[\[175a\]]
[\[175a.1\]]ba 'di nyid rigs pa yin no zhes bya ba'i don to/_/des na dran pa la snang ba can gyi don gyi ma yin no zhes dam bcas gzhan nyid yin pa'i phyir don gyi bskyed bya rnam pa de ma yin du zin kyang /_bag chags kyi bskyed bya shes pa la tha dad pa ni zhen par bya ba nyid kyis phyi
[\[175a.2\]]rol yin la/_shes pa don gyi bya ba byed pa nyid kyis dngos po yin no snyam du sems pa la rnam pa de ni zhes bya ba smos so/_/thun mong ma yin pa'i shes pa las gzhan pa ni gzhan pa'o/_/bdag la 'brel pa zhes bya ba ni rang gi bag chags kyi bskyed bya yin pa'i phyir thun mong ma yin pa nyid ni
[\[175a.3\]]thun mong ba ma yin pa ste/_du ba lta bu yin la de lta yin dang zhes bya ba ni thun mong ma yin pa nyid kyi phyir ro/_/de lta ma yin na yang zhes bya ba ni ma bstan par te/_de lta na yang thun mong ba nyid kyi phyir ro/_/gzhan nyid do zhes bya ba ni ston pa po dang 'brel pa dang 'dra ba yin gyi phyi rol gyi ngo bo
[\[175a.4\]]dang ldan pa ni ma yin no/_/re re dag dang zhes bya ba ni skyes bu re re zhing tha dad pa'i phyi rol gyis so/_/de'i bdag nyid la sogs pa zhes bya ba ni de'i bdag nyid kyi bdag nyid bzhin du thun mong ma yin pa'o zhes dgongs pa'o/_/mtshams sbyor ba ni log par rtogs pa ma yin pa'o/_/der
[\[175a.5\]]snang min ni tha dad pa ma yin par snang ba dag gi'o/_/tha mi dad pa'i blo ni 'dra ba nyid dmigs pa ma yin gyi 'o na ci zhe na/_de nyid la phyi rol de ni med pa yin la de'i rnam pa'i blo'i rnam pa dang ldan pa ni tha dad pa yin na yang gzhan yang rtogs par 'gyur ro zhes snga ma bzhin du thal bar 'gyur ba
[\[175a.6\]]bstan pa ni de tshe zhes bya ba ste/_tha dad pa la tha mi dad par snang ba khas blangs pa'i dus na'o/_/'on te 'dra ba nyid ces bya ba ni de nyid kyi shes pa'i yul la re re zhing khas blangs pa yin na ni ma yin no/_/tha dad par snang ba yang thun mong ba nyid kyi phyir de'i shes pa de yin par bstan pa ni de lta na 'o na zhes
[\[175a.7\]]bya ba'o/_/gang gi tshe ni gang gi dus su yang ngo /_/bden pa la yang tha mi dad pa la tha dad pa'i blo'i rnam pa yin pa'i phyir blo tha dad pa'am thun mong ba nyid dam thun mong ma yin pa nyid la yang shes pa'i rnam pa grub po zhes bya ba'i don to/_/don dang ldan pa'i nyams su myong ba'i sems
[\[175b\]]
[\[175b.1\]]la don med pa'i rnam par dogs pa ma yin nam/_ji ltar sel bar byed ces zer ba la gal te na zhes bya ba ste/_yongs su brtags pas zhes bya ba ni/_sngo sogs tha dad can snang phyir/_/zhes bya ba la sogs pas sam/_gnod par byed pa'i tshad ma'i stobs kyis te/_rnam pa de ni don gyi min/_/zhes
[\[175b.2\]]bya ba la sogs pa las so/_/nyams su myong ba ni rnam pa dang bcas pa yin te/_de 'dzin pa la de dang ldan pa nyid du snang ba'i phyir ro/_/de'i shes pa 'dzin pa can ni de dang tha dad pa'i yul la 'dzin pa can ma yin na yul du tha snyad 'dogs pa gang gis de 'dzin pa can du 'gyur zhes bstan pa ni
[\[175b.3\]]de yang ni zhes bya ba'o/_/cha gnyis zhes bya ba ni yul dang nyams su myong ba dag go/_/rnam pa gcig gis zhes bya ba ni rang gi rnam pa'o/_/de shes pa yis zhes bya ba ni yongs su brtags pa ste sngon po'i bdag nyid nyams su myong ba'i rnam pa'i shes pa de ltar dus phyis yongs su brtags pa'i phyir ro
[\[175b.4\]]zhes bya ba'i don to/_/yul gyi rnam pa nyid bzhin du 'dzin pa nyid kyang skye ba'i dus na gnyis kyi rnam pa nyid du nyams su myong bar 'gyur ba ma yin nam/_dran pa nye bar dgod pas ci zhig bya/_nyams su myong ba ma yin pa yang 'di dran pa ma yin zhing de shes pa de'i 'dzin pa nyid kho na yin no/_/_
[\[175b.5\]]dran pa'i rjes kyi dus la zhes/_/'di ni brdzun pa nyid du grags/_/de nyid tshe na 'di rig pa/_/don gyis go ba skye ba yin/_/don shes pa nyid las gzhan du mi 'thad pas de'i shes pa rtogs so zhes zer ba la de lta bur gyur pa zhes bya ba'o/_/nyams su myong bzhin pa'i sngon po ni gzhan gyis
[\[175b.6\]]sgrub par byed pa ma yin pa'i phyir 'dzin pa dang rig pa'i bdag nyid kyi phyir de'i bdag nyid du gyur pa'i 'bras bu yang yin te/_sngon po gzung ba'o zhes bya bas de ma yin pa las log pas tha mi dad par ma rtogs pa log par rtog pa rnams rtogs pa yin no/_/phyis kyi dus su dran pa las/_'di ni
[\[175b.7\]]nges pa med ma yin/_/zhes dgongs pa'o/_/'ba' zhig ni don gyi rnam pa dang bral ba rgyal dpog pa gang gi yin pa de'i yang blo ngo bo rnam pa med pa ni blo gzhan las tha dad par nges par rtogs par byed pa ma yin par bstan pa ni don gyis go ba zhes bya ba'o/_/nges pa gzung bya min pa ni rnam pa
[\[176a\]]
[\[176a.1\]]med pa rtog pa tsam yin pa'i phyir shes pa'i khyad par las blo rtogs pa yin no/_/tha dad par 'gyur ba ma yin pa ni dngos po'i ngo bo yin pa'i phyir ro/_/des zhes bya ba ni g+ha nya zhes bya bas so/_/de ni zhes bya ba ni k+ti na'o/_/de lta yin na'o/_/nges par brtag par bya ba
[\[176a.2\]]ci zhig yin zhes zer ba la de'i phyir sngon po la sogs pa zhes bya ba'o/_/chos kyi bye brag gis ni ldog pas byas pa'o/_/de'i rnam pa nyid ni rtogs pa'i ngo bo'i sngon po nyid do/_/sngon po'i shes pa'o zhes bya ba ni tha mi dad par nyams su myong ba dang 'gal bar bstan pa ni sngon po las zhes bya
[\[176a.3\]]ba'o/_/ngo bo gcig nyid yin na ji ltar 'dod pa'i blo nyid med pa yin gyi mngon sum gyi don ni ma yin no snyam du sems pa ni gal te zhes bya ba dang 'o na ni zhes bya ba'o/_/ci la brten nas gang gi sel ba yin zhes zer ba la tshad mas grub gyur zhes bya ba'o/_/don nam blo yang
[\[176a.4\]]rung tshad mas grub po zhes bya ba'i brtag pa gnyis yin par bstan pa ni gal te don zhes bya ba'o/_/don gyi phyogs la gnyis nyid yin par bstan pa ni de la re zhig ces bya ba'o/_/blo ni don rtogs pa nyid kyi shes bya ma yin par bstan pa ni de blo dang ldan pa zhes bya ba'o/_/phyi rol la yang nyams
[\[176a.5\]]su myong ba'i nyams su myong ba nyid de nyams su myong ba ma yin nam/_gzhan du na nyams su myong ba ma yin par zer ba ni 'on te don yang zhes bya ba'o/_/nyams su myong ba'i nyams su myong ba dang /_don nyams su myong ba gcig yin par bstan pa ni de lta na zhes bya ba'o/_/de'i rnam pa can ni
[\[176a.6\]]don la nyams su myong ba nges par byed do zhe na/_don ni zhes bya ba'o/_/nges pa'i rnam pa ni rnam pa'i sgo nas don la nyams su myong ba nges par byed pas nyams su myong ba nyid nges par byed pa ma yin par bstan pa ni dkar po las ni zhes bya ba'o/_/nges pa med na nyams su myong ba la rnam par rang gi
[\[176a.7\]]ngo bo las nges par byed cing nges pa'i 'phen par byed kyi nges pa ni ma yin te/_rnam pa med pa nyid du khyad par med pa'i phyir ro zhes bya ba'i don to/_/de'i rnam pa tsam las byung ba ni de'i mthar thug pa yin pa'i phyir don zhig par 'gyur ro snyam du sems pa la skad cig nyid sogs zhes bya ba smos
[\[176b\]]
[\[176b.1\]]te/_tha mi dad pa nyid du nges pa'i yul de zhig pa ma yin no zhes bya ba'i don to/_/nges pas kyang rnam pa dang phyi rol thob bya'i nyams su myong bar byed pa yang de las nges par byed pa ma yin par bstan pa ni de phyir zhes bya ba'o/_/rtogs par byed pa'i blo ni spyis yin te/_de'i rgyu nyid ni khyad par las yin no
[\[176b.2\]]zhe na des na zhes bya ba smos so/_/rgyu nyid kyis rtogs bya ba nyid dbang po la yang yin te/_rgyu nyid kyis zhes bya ba yang blos byas pa yin gyi dngos su ba'i 'brel pa la rag las pa ni ma yin te/_gzhan du yang yod pa'i phyir mthong ba las gzhan du grub pa yin no zhes bya ba'i don to/_/rnam pa
[\[176b.3\]]gnyis nyid yin na gzung ba dang cig shos kyi bdag nyid kyis tha dad pa ma yin nam/_rnam pa dag nyid de lta bu yin no zhes zer ba la yang na zhes bya ba'o/_/rnam pa gcig gi ngo bo khyad par gang gi yin pa de'o/_/khyad par lhag pa can ma yin pa nyid kyang 'dir khyad par byed pa yin par
[\[176b.4\]]bstan pa ni gcig gis zhes bya ba'o/_/'di la gcig snang ba yin gyi gzung ba la sogs pa nyid ni ma yin na ji ltar rnam pa gnyis nyid yin zhes zer ba la cha gnyis la ni zhes bya ba ste khyad par ni de dang de las log pa yin la des byas pa'i rnam pa gnyis nyid yin gyi sngon po dang ser po bzhin du snang ba'i
[\[176b.5\]]dbye bas byas pa ma yin no zhes bya ba'i don to/_/bde ba dang sngon po yang so sor snang ba ma yin nam/_ji ltar gcig la rjes su 'jug pa yin zhes zer ba la rtogs pa dang sngon po'i rnam pa dag dbye ba med pa'o/_/de dag gis ma yin par bstan pa ni de dag kyang zhes bya ba ste/_de dag kyang
[\[176b.6\]]gcig la gnas pa'i rig pa'i rjes su 'jug pa'i phyir tha mi dad pa nyid kyi phyir zhes bya ba'i don to/_/rang gi rig pa yin la sngon po ni rig par bya ba yin pas so so ba ma yin nam zhes zer ba ni gal te rnam pa gnyis zhes bya ba'o/_/gzhan du na zhes bya ba ni tha dad pa yin na'o/_/de rnam can min
[\[176b.7\]]ni tha dad pa'i phyir gzhan gyi rnam pa can tha mi dad pa sngon po'i rnam pa can no/_/shes la ni dran pa la ji ltar gnas par 'gyur ro/_/dran par mi 'gyur ro zhes bya ba'i don to/_/rtogs pa'i sngon po dran bzhin pa ni ldog pa las tshul gnyis par brjod do zhes zer ba ni gal te bdag nyid de'i rnam par
[\[177a\]]
[\[177a.1\]]zhes bya ba'o/_/nyams su myong ba dang yul gnyis nyams su myong ba dran pa ma yin nam/_gcig la rnam pa gnyis ji ltar 'dod ces zer ba la 'di ltar phyi ma phyi ma'i zhes bya ba'o/_/rtogs pa'i sngon po las gzhan pa rang gi ngo bo ma rtogs pa mchog tu 'dzin pa la snang ba
[\[177a.2\]]ma yin te/_de ltar de la mchog tu 'dzin pa yin na 'di nyid gsum dang bdag nyid ces bya ba la sogs pa tha dad par 'gyur ba'i phyir rgyun gyi legs par mtshon pa rmongs pa'i gnas ma yin zhes bya ba'i don to/_/nga la ci zhig yod par gyur zhes rgyun mchog tu 'dzin na mi snang ba med par bstan pa ni
[\[177a.3\]]gdon mi za bar zhes bya ba'o/_/re zhig 'di ltar rnam pa rnams/_/spros dang ldan par mthong ba min/_/zhes bya ba yang mi rigs so/_/rgyu med phyir na 'jig rten pa/_/dpyod par byed pa mi 'dod kyi/_/stobs dang stobs min sogs bsgrub phyir/_/rigs par shes rnams dpyod par byed/_/
[\[177a.4\]]ma dpyad par ni gnyis sam cig shos su yang zhes bya bar nges par ma yin no zhes bya ba'i don to/_/'di nyid ces bya ba ni rnam pa gnyis can gcig yin pa'o/_/rgyun gyi yongs su brtags pa de nyid mtshon pa'i thabs yin par bstan pa ni don gyi ngo bos zhes bya ba'o/_/de'i zhes bya ba ni dang po'o/_/
[\[177a.5\]]don gyi ngo bos ni don gyi ngo bo dang lhan cig pa'o/_/de'i zhes bya ba ni shugs kyis rang gi ngo bo'o/_/de'i phyir rnam gnyis zhes bya ba ste rnam pa med pa dang /_rig pa'i bdag nyid ma yin pa yang de lta bu'i khyad par gyi yul ma yin no zhes bya ba'i don to/_/yul du tha snyad 'dogs pa ni/_/shes la des rtog
[\[177a.6\]]med na min/_/de phyir shes bdag nyid gcig la/_/gzung bya tha dad rgyu mtshan ni/_/rig pa'i dbye ba 'grub 'di la/_/rnam gzhag nged la ci zhig dgos snyam du sems pa ni/_'on te gnyis pas zhes bya ba'o/_/bsre ba ni rig par bya ba dang /_rig par byed pa dag tha dad par shes pa dag
[\[177a.7\]]gcig tu byed pa'o/_/'khrul pa yis zhes bya ba ni bsre ba'i bshad pa'o/_/'di la rgal ba ni don 'bras nyid kyis zhes bya ba yin la/_de rjes su brjod nas bstan pa na snang ba dang zhes bya ba ste/_'brel pa med pa yul nyid yin na ni thal ches pa'i phyir rgyu ma yin zhing /_rgyu yang rnam pa khas mi
[\[177b\]]
[\[177b.1\]]len na de dag tsam yin pas snang ba dang yid la byed pa la yang 'gyur te dran pa la yang nyams su myong ba las bag chags kyis skyed par byed pa yin zhing dmigs pa yang rnam pa med na skyed par byed pa tsam yin no/_/byed pa po nyid kyang don la khyad par can du skyed par byed pa yin gyi khyad par can las gzhan
[\[177b.2\]]shes pa ni ma yin no/_/skyed par byed pa yang dbang po la sogs pa nyid dang snang ba yang skyed par byed pa ni thal ches pa'i yul yin gyi gzugs kyi bdag nyid ni ma yin te yid la byed pa lta bu'o zhes bya ba'i don to/_/rtogs pa'i tshad nyid phul du byung ba rtogs par bya ba shes par byed pa po nyid kyi ngo bo
[\[177b.3\]]bdag gi 'gyur ba ni shes pa yin no snyam du sems pa la gzugs la sogs pa'i zhes bya ba smos so/_/rang gi rig pa'i rtogs pa'i ngo bo las gzhan pa shes pa ma yin te/_rang gi rig pa'am gzhan yang zhes bya ba ni log par rtogs pa yin te/_'bras bu'i shes pa 'dzin pa'am dran pa yin
[\[177b.4\]]na de'i bdag nyid ma yin pa'i don la de dag yod pa ma yin te thal ches pa'i phyir ro zhes dgongs pa'o/_/de mi 'dzin na 'dzin pa las ni de'i 'bras bu ma yin pa yin te de'i 'bras bu yang de ltar mthong ba'i phyir ro zhes bstan pa ni/_de bzhin 'bras bu thams cad kyang /_/zhes bya ba'o/_/shes pa la don gyi
[\[177b.5\]]bskyed bya dbang po la sogs pa la mi srid pa'i 'brel pa cung zad yod pa yin gyi don gyi rnam pa ni ma yin la/_de nyid kyi don 'dzin pa yin na rnam pa'i brtags pas ci zhig bya zhes zer ba ni 'on te bya ba la sogs pa'o/_/don dang 'dre ba bstan pa ni khyad par can nye ba yin no/_/don gyi rnam pa ni
[\[177b.6\]]don gyi bskyed bya nye ba ste don gyi rnam pa nyid kho na yin par bstan pa ni 'dra ba las zhes bya ba'o/_/don las de'i rnam pa can nyid nye ba yin la/_dbang po la sogs pa las ni rnam pa med pa nyid kyi skal ba ni rang gi rgyu brgyud pa las 'ongs pa yin gyi/_de ma yin pa'i ngo bo 'dzin par byed pa ni ma yin te/_
[\[177b.7\]]shes pa yod na don de'i yul du 'gyur ro zhes bya ba yang de'i rnam pa 'di kho na yin no zhes bya ba'i don to/_/med par mi 'dzin pa zhes bya ba ni de'i bdag nyid do/_/sngon po'i shing zhes bya ba ni thag ring ba'i khyad par la'o/_/de'i 'bras bu nyid kyis shes pa dran pas don dran pa ma yin pa de lta na cir 'gyur
[\[178a\]]
[\[178a.1\]]zhes zer ba la dang po zhes bya ba smos te/_dang po gcig gi shes pa tsam gyis gzung ba la'o/_/rnam pa med pa nyid dang rang gi rig pa ma yin pa nyid dag gis dang po ba gnyi ga'i rang bzhin nyid ma yin na 'byed par 'gyur ba ma yin te tha dad par mi 'gyur ba'o/_/nges par
[\[178a.2\]]'dzin pa'i sems kyis zhes bya ba ni nges par dpyod pa'i sems kyis te/_dang po'i shes pa tsam dang gnyis pa gzhan yang rang gi 'dzin byed la snang bar 'gyur ro zhes bya ba'i don to/_/nges par 'dzin par mi byed pa su zhig gis yin zhes zer ba la gnyis pa nges par 'dzin pa yi zhes bya ba'o/_/
[\[178a.3\]]phan tshun tha dad pa kho na shes pa snang ba ma yin te/_rnam pa'i khyad par nyams su myong ba ma yin par bstan pa ni don bsre ba dang 'brel pa can te/_ldan pa sngon po'o zhes don dang bsre ba dang ldan pa yin gyi rnam pa med pa'i shes pa nyams su myong ba ni ma yin te/_rnam pa nyid mngon sum pa yin pa'i phyir
[\[178a.4\]]ro/_/rig pa tsam gyi rtogs bya rnam pa dang bcas pa ma yin gyi 'on kyang mngon sum yin te/_rigs pas dpyod pa yin no zhes bya ba'i don to/_/de'i phyir ni rigs pa'i phyir ro/_/don gyi rnam pa can yin pa'i phyir zhes bya bas yul gyi yul can gyi rigs pa bstan pa yin no/_/'brel
[\[178a.5\]]pa ni ngo bo yin gyi nges par 'dzin pa ni ma yin no/_/rnam pa med pa la ni de'i tshe bdag gis don gang yang 'dzin pa yin par mi dran no zhes gzung ba'i ngo bo dang bral ba'i 'dzin pa skye ba dran par byed pa de'i phyir 'gal ba'am ma nges pa yin no snyam du sems pa ni gal te 'ba' zhig ces bya ba'o/_/ci zhig
[\[178a.6\]]bzung zhes bya ba ni gzung ba dang 'dzin pa'i spyi la nges pa yin gyi de dag gi khyad par la ni the tshom za ba yin te/_gcig la ma nges par zer ba la bzung la zhes bya ba ste/_nges par 'dzin pa dang cig shos dag tha dad pa ni ma yin no zhes bya ba'i don to/_/der ni zhes bya ba ni 'dzin pa la shes pa 'ba'
[\[178a.7\]]zhig pa nyid ni 'dzin pa nyid dang 'gal ba yin par bstan pa ni gal te zhes bya ba'o/_/gzhan nyid du gyur pa zhes bya ba ni nyams su myong ba'i dus su'o/_/de lta bur gyur pa nyid ni 'dzin byed ma yin pa nyid do/_/de kho na ltar ni 'dzin pa nyid kyis so/_/de'i phyir ni 'dzin pa'i phyir ro/_/de zhes bya ba
[\[178b\]]
[\[178b.1\]]ni gzung ba'o/_/de'i phyir 'ba' zhig nyid 'dzin pa nyid ma yin par thal bar 'gyur ba'o/_/de la brten pa ni gzung ba la brten pa'o/_/dbye bar mi nus pa zhes bya ba ni dran pas sam nyams su myong bas tha mi dad par rtogs pa'i phyir ro/_/dang po rang bzhin gnyis min na/_/zhes bya ba la yang sngon po
[\[178b.2\]]la sogs pa'i gzung ba'i stobs kyis gzhan las 'byed pa nyid ma yin nam zhes zer ba la gzhan du zhes bya ba'o/_/gal te yang zhes bya ba 'di nyid kyi bshad pa ni de skad du yang zhes bya ba ste/_shes byed bstan pa nyid ni gzung ba'i yul ma yin pa nyid la/_de la nges par 'dzin pa ma yin pa'i phyir la
[\[178b.3\]]de'i 'dzin pa la sogs pa yang 'byed pa nyid yin no zhes bya ba'i don to/_/thag ring po'i don gyi rnam pa las kyang skye ba ni de'i rnam pa can dang de'i 'dzin byed du yang 'gyur bar bstan pa ni de'i zhes bya ba ste/_don gyi rnam pa can gyi shes pa de las te dang po las so/_/shes pa dang shes bya tha dad pa yang
[\[178b.4\]]phan tshun ltos pa'i shes pa yod pa can ni gzhan du bya bar mi nus so snyam du sems pa ni 'on te shes pa zhes bya ba'o/_/ci las she na de la gnas pa nyid ces bya ba smos so/_/des na zhes bya ba ni nye bar bsdu ba'o/_/shes pa dang shes bya dag lhan cig pa nyid kyi ngo bo dang dmigs pa yang yul dang
[\[178b.5\]]yul can gyi ngo bo yin pa'i phyir ro zhes bya ba'i don to/_/tha dad par mi rigs na yul la sogs pa nyid lhan cig pa nyid kyang mi rigs par bstan pa ni gnyis dag ces bya ba'o/_/dbang po la sogs pa nyid kyi blo ni sngon po rtogs pa la sogs pa'i ngo bos shugs kyis gzhan yin par zer ba la sngon po'i
[\[178b.6\]]rnam pa zhes bya ba'o/_/sngon po mthong ba na bde ba mthong ba ni shes pa nyid ma yin par khas blangs par bstan pa ni bde ba la sogs pa'i ngo bor na zhes bya ba'o/_/bde ba'i shes pa yang gzhan gyi 'dzin byed ma yin te khyad par med pa'i phyir ro zhes bstan pa ni ji ltar zhes bya ba'o/_/de med kyang ni 'dzin byed
[\[178b.7\]]nyid med na yang ngo /_/bde ba la sogs pa gzhan gang yang rung ba ma yin te/_de dmigs na gdon mi za bar dmigs pa'i phyir ro/_/gang zhig ces bya ba ni snang ba'o/_/gang med par yang zhes bya ba ni 'dzin pa nyid med par yang ngo /_/des byas pa ni 'dzin pa nyid byas pa'i 'dzin pa ste/_bde ba la
[\[179a\]]
[\[179a.1\]]sogs pa 'dzin pa'i ngo bo zhes bya ba'i don to/_/rang gi ngo bo khyad par gyis ni snang du rung bas so/_/byas pa ni rab tu sbyar ba'o/_/de med par ni gzhan gyi sems la'o/_/sngon po la sogs pa lkog tu ma gyur pa nyid ni dang po'i shes pa la gnyis par nges par rtogs pa ni lkog tu ma
[\[179a.2\]]gyur pa nyid 'dzin pa yin zhes bya ba'i don to/_/lkog tu ma gyur pa'i sngon po dang lhan cig 'byung ba'i bde ba rnam pa med pa tshogs pa gcig las 'byung ba ni 'di nyid 'dzin pa yin no snyam du sems pa la gyur pa yin du zin kyang zhes bya ba smos so/_/yul du ma shes pa gcig la rkyang pa bzhin du
[\[179a.3\]]snang ba ni bde ba dang sngon po la sogs pa rang gi rig pa gcig gi khongs su gtogs pa ni gcig yin te/_rnam pa lta bu'o zhes bstan pa ni nges par zhes bya ba'o/_/cig car du ni rang rig pa gcig gi khongs su gtogs pa'o/_/nges par zhes bya ba ni so so ba ma yin par dmigs pa las tha mi dad
[\[179a.4\]]pa'i dmigs pa nyid do/_/lhan cig tu zhes bya ba ni rkyang pa rig pa nyid ni gcig nyid ma yin te rkyang pa nyid kyi phyir ro/_/du ma ma yin te rig pa gcig gi khongs su gtogs pa'i phyir ro/_/du ma bzhin gcig ma yin te rig pa gcig gi khongs su gtogs pas gcig nyid du nges pa'i phyir
[\[179a.5\]]ro zhes bstan pa ni yul ni zhes bya ba'o/_/tha mi dad pa nyid rkyang pa yin pa'i phyir tha dad par tha snyad 'dogs pa la brten par mthong bar bstan pa'i rnam shes 'khrul pas zhes bya ba'o/_/tha dad pa'i bag chags kyi snying po can yin pa'i phyir rnam shes 'khrul pa gang dag gi yin pa de dag gis mthong ba ste/_tha
[\[179a.6\]]dad pa'i yul gyi mthong ba srid pa'o/_/zla ba'i ni rab rib can la snang ba'o/_/gnyis med par zhes bya ba ni rig pa gcig gi khongs su gtogs pa'i phyir ro/_/de tha dad pa'i bag chags yin na rgyud gzhan lta bu'i tshul du thal bar 'gyur ba'i phyir ro/_/gcig nyid la ni rig pa gcig gi khongs
[\[179a.7\]]su gtogs pa'i phyir ro/_/bdag nyid la yang ni rang rig pa la ste de'i rnam pa'i khyad par gyis khyad par yin pa'i phyir ro/_/rab rib can gyi rnam pa gnyis la 'am de dang ldan pa'i mthong ba la mthong ba tha dad pa mngon par 'dod pa ma yin pa ma yin nam/_tha mi dad pas de'i yul gyi zla ba ni
[\[179b\]]
[\[179b.1\]]yin no snyam du sems pa ni gal te yul zhes bya ba'o/_/rnam par shes pa'i rnam pa tha dad pa'i phyir ni khyad par yin pa'i phyir 'di ji lta bu yin pa de lta bu rab rib can ni ma yin no/_/de'i bdag nyid la ni zla ba gnyis kyi rnam pa'i shes pa'i bdag nyid la'o/_/de zhes bya ba ni gzhan nam rang rig gi ngo bo'i'o/_/
[\[179b.2\]]tha dad pa'i bag chags kyi snying po can gyi mthong ba'i bdag nyid can ni de skyed par mthong bar 'dod pa'i yul yin te/_gzhan nyid yin no zhes bstan pa ni/_gal te rang gi ngo bo ni zhes bya ba'o/_/gzhan du ni gzhan gyi ngo bo ste rang gi rig pa'i bdag nyid yin pa'i phyir ro/_/'di nyid kyi phyir gzhan
[\[179b.3\]]gyi ngo bo yang rang gi ngo bos shes par bya ba ma yin te/_gang gi phyir gzhan gyi ngo bo ni rang la yod pa rnam par bya ba yin gyi rnam pa med pas ni mi rigs so zhes bya ba'i don to/_/tha dad par rtogs par nus pa ma yin pa ni zhes bya ba rang rig pa'i khongs su gtogs pa'i phyir ro/_/tha dad par ma rtogs
[\[179b.4\]]na rigs pa ci yin zhes zer ba la gal te zhes bya ba'o/_/rnam pa sna tshogs pa zhes bya ba ni bde ba dang sngon po la sogs pa'i bdag nyid do/_/gzhan du ni du ma nyid du'o/_/mi 'thad pa'i phyir ro zhes bya ba ni sna tshogs par nyams su myong ba'o/_/zla ba gnyis ni gcig nyid ma yin par rang gis
[\[179b.5\]]rig pa ma yin te tha dad pa'i phyir ro/_/gzhan gyis kyang ma yin te rnam pa med pa'i phyir ro zhes bstan pa ni rang dang gzhan dag gis zhes bya ba'o/_/de'i phyir zhes bya ba la sogs pa ni rtsom pa nyid kyi tshe bshad zin to/_/tha dad pa dran par bya ba yang sngon po dang ser po gcig tu dmigs par
[\[179b.6\]]mthong ba ma yin nam zhes zer ba la de lta na 'o na zhes bya ba ni ste/_tha mi dad par 'dzin pa de yang rkyang pa la dmigs pa'i phyir gcig nyid yin la tha dad par 'dzin pa'i dran pa ni 'khrul pas so/_/de lta bu'i rig par byed pa las sngon po'i rig pa ma yin te rig pa nyid kho na mi dran na de mi dran pa'i phyir ro/_/
[\[179b.7\]]nges pas zhes bya ba yang 'di nyid kyi khyad par brjod pa'i ched du yin par bstan pa ni de ni de bzhin te zhes bya ba'o/_/'dod na ni zhes bya ba ni 'khrul pas tha dad par rnam par gcad pa'o/_/'di ltar zhes bya ba ni nges pa med pa'o/_/sngon po ni tha dad par dmigs pa'i sngon po ste rkyang pa dmigs pa yin
[\[180a\]]
[\[180a.1\]]pa'i phyir gcig nyid du 'gal bas ser po bsal ba yin gyi rang gi dmigs pa la ni ma yin te/_rang nyid med par thal bar 'gyur ro zhes bstan pa ni so sor tha dad ces bya ba'o/_/de bzhin du bde ba dang sngon po dag gcig par dmigs pa ma yin te/_de dag ni 'gal ba dmigs
[\[180a.2\]]pa gcig par dmigs pa'i khongs su gtogs pa ma yin par de ltar brjod pa'i phyir ro zhes bstan pa ni/_/rtag pa dang ni cig shos dag_/ces bya ba'o/_/'gal ba ni phan tshun dmigs pa la rjes su zhugs pa med pa'o/_/gnyis pa ni bde ba dang sngon po dag la ste/_bde ba ni rang gi
[\[180a.3\]]rig pa'i rtogs pa yin pa de lta na yang rnam pa dang bcas pa yin no zhes bya ba'i don to/_/rnam par dbye ba med pa ni rang rig pa gcig gi khongs su gtogs pa'o/_/de nyid dang ni rang rig pa dang ngo /_/rig par bya ba dang rig par byed pa dag sngon po dang ser po bzhin du tha dad par rig pa ma yin par
[\[180a.4\]]bstan pa ni myong ba med par zhes bya ba'o/_/rang gi rig pa gcig la rjes su zhugs pa yin par bstan pa ni 'di ltar zhes bya ba'o/_/bde ba dang sngon po dang de nyid kyi phyir tha dad par snang yang tha mi dad pa'am tha dad pa'i 'bras bu med pa'i phyir ro zhes bstan pa ni tha dad par ni zhes bya ba'o/_/tha dad rig pa
[\[180a.5\]]zhes bya ba ni de snyed la sogs pa'i tha dad pa nyid kyi khyad par ro/_/rig pa las bzhin du ser po las kyang sngon po tha mi dad pa'i rig pa can gcig nyid yin par bstan pa ni blang bya dang zhes bya ba'o/_/dus gzhan la tha dad par rig pa ni gzhan nyid yin par bstan pa ni de'i tshe zhes bya ba'o/_/tha dad
[\[180a.6\]]pa dang tha mi dad pa rig pa'i ser po gcig tu brtags nas ma nges pa'i 'khrul pa yin par bstan pa ni tha dad pa'i zhes bya ba'o/_/de'i phyir zhes bya ba'i rnam 'grel gyi don ni gcig dmigs pa'i rang bzhin du gzhan la'ang khyad par med pa yin te/_gzhan du na 'di la yang 'gyur ro zhes bya ba'i
[\[180a.7\]]dpyad pa tsam yin no zhes bya ba'i don to/_/don snang ba yin na shes pa'i rnam pa nyid thob par 'gyur na zhes pa ji ltar yin nges pa ma yin na yang de dang ldan pa nyid las dbye ba yin gyi rig pa las ni ma yin no snyam du sems pa ni shes pa 'ba' zhig ces bya ba'o/_/rgyu nyid ni skyed par byed pa'o/_/
[\[180b\]]
[\[180b.1\]]tha dad par ni khyad par ro/_/'gyur ba ni shes pa'i rnam pa'i khyad par las so zhes rjes su dpog pa ni don gyi nus pa yin te/_de'i rnam pa ma yin pa nyid thob par 'gyur ba'i phyir ro/_/rang gi rnam pa la don du lhag par mos pa'i phyir srid pa'am/_de mi 'dzin na 'brel pa mi 'dzin pas srid pa ni mngon
[\[180b.2\]]par 'dod pa tsam yin pa'i phyir la de nyid kyi na sngon po 'di zhes shes pa la/_phyi rol sngon por nges rtog yin/_/zhes bya ba'i don to/_/srid pa la yang rgyu mtshan med par thal bar 'gyur phyir rgyu mtshan bstan pa ni rgyu gzhan dag ni zhes bya ba'o/_/ldog pa tsam las 'jug pa yin/_zhes bya ba ni spyi mthong
[\[180b.3\]]ba'i mtshan nyid do/_/'o na de zhes bya ba ni rnam pa gnyis nyid don yin no zhes bya ba'i 'gal ba'o/_/de'i rnam pa zhes bya ba ni mngon sum gyi rnam pa dang 'dra ba nyid yin gyi rjes su dpag pa la ni de'i rnam pa dang 'dra ba med do zhes bya ba'i don to/_/'dir ni rig pa tsam la'o/_/gnas pa'i phyogs
[\[180b.4\]]zhes bya ba ni dogs nas zhes bya ba'i don to/_/ston pa ni zhes bya ba ni grub mtha'o zhes bya ba rgyal ba can gyi'o/_/'dir ma yin no zhes bya ba phyi rol ma grub pa yin no zhes bya ba ni gzhan dag gi'o/_/mtshungs pa de ma thag pa'i rkyen ni sna tshogs pa'i rnam pa can rmi lam mthong ba na de'i rnam pa skyed par
[\[180b.5\]]byed pa mthong ba yin gyi rnam pa med pa nyid grub pa ma yin te/_sems 'khrugs pa tsam 'bras bu yin pa'i phyir ro zhes bstan pa ni gang gi tshe zhes bya ba'o/_/grub pa bzhin du don dang brtag par bya ba ma yin te/_'bras bu la khyad par med pa'i phyir ro zhes bstan pa ni mthong ba'i zhes bya ba ste/_
[\[180b.6\]]'bras bu'i khyad par ro/_ma mthong ba ni 'bras bu ma mthong ba'o/_/thag ring ba la shing gi rnam pa ni shes pa yin te gsal ba'i don ni ma rtogs pa ste/_ma rig pa bag chags ma gtogs par de yin te/_des 'ga' nyams su myong ba yin pa'i phyir ro snyam du sems pa la gal te phyi'i zhes bya ba'o/_/
[\[180b.7\]]thag ring po na shes pa'i rnam pa mthong ba ni gang gi tshe gzhan du mthong ba de nyid mthong ba nyid yin gyi bag chags ma gtogs pa yin par bstan pa ni ma yin te der yang zhes bya ba'o/_/dpyod pa po dag gis de ltar shes kyi tha snyad byed pa po ni ma yin te/_dgos pa med pa'i phyir ro zhes bstan pa
[\[181a\]]
[\[181a.1\]]ni dpyad pa zhib mo zhes bya ba'o/_/rtogs pa ma yin pa ni dpyad pa dman pa ste dpyod par mi byed pas de'i rnam pa la bdag gis sngon po mthong ngo zhes tha dad par rtog pa'i phyir ro/_/don yod na lhan cig byed pa rnams kyis sgro btags pa'i khyad par can nye bar len pa'i 'bras
[\[181a.2\]]bu'i rgyud tha dad par byed pa ma yin te/_rtag tu tshegs pa'i tshogs pa dang bral ba'i phyir bdag tu lta ba phyin ci log pa dang de dang rjes su mthun pa'i 'jug pa ni bdag 'di byed do zhes srog gcod pa la sogs pa mi 'dod pa'i 'bras bu can ni/_'dod pa'i 'bras bu byed pa ma yin pa'i phyir log pa'i
[\[181a.3\]]shes pa la 'jug pa bzhin du de la yang 'dod pa'i nga rgyal gyi gnas nyid 'thob pa ma yin te/_dbang po'i don tsam nye ba yin pa'i phyir la/_bdag med par lta ba phyin ci ma log pa dang de dang rjes su mthun pa'i sbyor ba la sogs pa 'dod pa'i 'bras bu dang ldan pa ni yang dag pa'i shes pa bzhin du 'dod pa 'thob
[\[181a.4\]]par byed pa yin la/_shes pa tsam du dbye ba med pa'i phyir dge ba dang cig shos kyi rnam par dbye ba med do snyam du sems pa ni gal te phyi rol gyi don zhes bya ba'o/_/rnam pa'i khyad par las nges pa yin no zhes bya ba'i mi rigs te/_/ser po las kyang sngon po mthong ba'i phyir ro zhes bya ba ni phyi rol med na
[\[181a.5\]]zhes bya ba'o/_/ser po ni phyi rol te phan tshun rgyu nyid la ni nges pa med do/_/lhan cig byed pa'i don ni sngon po'i snang ba las ser po dang lhan cig byed pa las ser por snang ba yin la/_ser po'i snang ba las kyang sngon po dang lhan cig byed pas sngon po'i snang ba yin no/_/de dag las nges pa med par gsal
[\[181a.6\]]bar byed pa ni rnam par shes par smra bas ni zhes bya ba'o/_/myu gur zhes bya ba ni skye ba'i dbang du byas pa'o/_/ring du spangs pa nyid do zhes bya ba ni 'bras bu la sogs pa nyid med pa'i phyir dang /_lkog tu gyur pa'i rjes su dpag par bya ba med pa'i phyir ro zhes bya ba'i khyad par las so/_/lhan cig byed pa
[\[181a.7\]]rnams kyis sgro btags pa'i khyad par can gyi rgyu dang 'byed par byed pa ni nye bar len pa ni phyi rol lam shes pa la yang khyad par med do/_/de bzhin du mi slu ba dang ldan pa ni tshad ma yin gyi cig shos ni ma yin no/_/rnam pa dang bcas pa'i shes pa ni tha dad pa'i yin gyi rmongs pa dang cig shos las byung
[\[181b\]]
[\[181b.1\]]ba'i rtogs pa tsam ni ma yin te/_bsod nams dang cig shos kyang ngo zhes bya ba la sogs pa'i rnam par dbye ba shin tu rnyed par sla ba yin par bstan pa ni sa bon las zhes bya ba'o/_/rnam pa dang bcas pa'i shes pa ni nges par byed pa yang yin la/_gzhan yang sngon po'i bag chags kyis snying po can
[\[181b.2\]]gyi ser po las kyang sngon po la snang ba nges pa yin no/_/sad par byed pa yang dmigs pa la lhan cig byed pa bzhin du dmigs pa kha cig la rmi lam du mthong ba yin te/_gnyid sna tshogs pa yin yang bag chags sna tshogs pa sad pa las byung ba yin no/_/phyi rol du smra ba yang 'di spong bar byed pa ma
[\[181b.3\]]yin zhing /_'di la sems kyi gnas skabs kyi khyad par yang 'bras bu'i nus pa can gyi rigs pa med na nye bar mtshon par bla ba'i sad par byed pa nyid ma yin no zhes bya ba'i don to/_/nges 'brel pa'i ni 'brel pa nges pa tsam gyi'o/_/phyi rol dang rnam par rig pa dag gi tshul mtshungs pa yin yang
[\[181b.4\]]rnam par rig pa la yon tan ci yod na gang gis ji ltar mngon par 'dod pa'i phyi rol tshur brgyud nas 'ongs pa bsgoms nas de smra bar byed ces zer ba la snang ba nyid kyis zhes bya ba ste/_rnam pa'i khyad par dang ldan pa'i shes pas so/_/dgos pa ni grang ba med par byed pa la sogs pa'o/_/snang ba'i rgyu
[\[181b.5\]]snang bzhin pa ma yin pa'i dbang po la sogs pa yang yod pa ma yin nam zhes zer ba la mi snang ba'i yod kyang zhes bya ba ste/_de yang mthong ba'i bag chags ma gtogs pa tshad ma'i yul ma yin zhes bya ba'i don to/_/dmigs pa nyid ces bya ba ni rgyu dang rgyu can gyi bdag nyid do/_/rgyu ni bag
[\[181b.6\]]chags yin la des na phyi rol med kyang de nges pa yin par bstan pa ni phyi'i don no zhes bya ba'o/_/de yang phyi rol du smra ba'i yang thabs yin pa'i phyir ro zhes bstan pa ni snang ba med na zhes bya ba'o/_/'gyur ro zhes bya ba ni bag chags kyi nges pa las so/_/phyi rol snang bzhin pa ma yin pa yang 'gal ba med do zhes bya
[\[181b.7\]]ba yang mi rigs te/_med pa nyid du 'gal bar 'gyur ro zhes bya ba la sogs pa khyad par yin par bstan pa ni/_/gal te don de su la yang /_/zhes bya ba'o/_/grub na zhes bya ba ni ma dmigs bzhin pa'i gnas skabs na yang 'bras bu nyid la sogs pa'i khyad par yod pa'i phyir ro/_/kha cig tu ma dmigs
[\[182a\]]
[\[182a.1\]]pa de dmigs na dmigs bzhin pa de'i 'bras bu yin pas rnam par rtog pa de ma yin pa las log pa'i yul can yin pa'i phyir khyab pa yin no zhes zer ba ni 'on te gcig nyid du zhes bya ba'o/_/kun rdzob tu ni de ma yin pa las log pas so/_/gzhan zhes bya ba ni rgyud gzhan
[\[182a.2\]]las 'byung ba'i phyir ro/_/'di ni mtshungs so zhes bya ba ni de las gzhan gyis dmigs pa'i phyir ro/_/rang la snang du rung ba dang cig shos la snang du rung ba dag gcig pa nyid du sgro 'dogs par ni phyi rol du smra ba dang cig shos la mtshungs pa yin par bstan pa ni rnam par shes pa snang ba la yang zhes bya
[\[182a.3\]]ba'o/_/myu gu snang ba la phyi rol bzhin du sa bon mi snang ba ni sgro btags pas rgyu yin no zhes nye bar sdud pa ni des na zhes bya ba'o/_/de'i ngo bo yang yin la nges pa yang yin zhing /_de dag snang ba yang yin la/_'brel pa yang yin pa de dag go rims bzhin du gang gi yin pa de dag go/_/'khrul
[\[182a.4\]]pas gzung ba'i myu gu'i snang ba ni phyi rol gyi sa bon du snang ba'o/_/rnam par 'jog par byed pa ma yin te/_bag chags tsam las byung ba'i phyir ro zhes bya ba'i don to/_/gzhan snang ba la mi slu ba can gyi rjes su dpag pa ma yin te/_rang nyid don byed pa'i nyams su mong ba la de ltar brjod pa'i phyir ma yin nam
[\[182a.5\]]zhes zer ba la gzhan yang zhes bya ba'o/_/phyi rol gyi rjes su dpag pa la yang snang ba mi slu ba yin te/_'jug pa med par thal bar 'gyur ba'i phyir ro zhes bya ba'i lan ni rnam par shes pa snang ba la yang mtshungs te/_gzhan gyi snang ba'i sems pa can gyi rjes su dpag pa la gnod pa med do zhes bya
[\[182a.6\]]ba'i don to/_/'gyur na zhes bya ba ni rjes su dpag pa la'o/_/phyi nas nyid ni mi slu ba'i dus nyid la'o/_/sngar zhes bya ba ni rjes su dpag pa'i dus na'o/_/rnam pa thams cad ces bya ba ni mi slu ba'i dus kyi'o/_/rtag tu zhes bya ba ni rtogs pa'i khyad par ro/_/gcig ni mi slu ba'i dang mtshungs
[\[182a.7\]]pa'i rnam pa gang gi yin pa de'o/_/gzhan gyi ngo bo ni don dam pa'i ngo bos sam spyi'i rnam pas so/_/der ni phyi rol du'o/_/des ci zhig bya zhes bya ba ni dgos pa can gyi ngo bo med pa'i phyir ro/_/de med na zhes bya ba ni rtog pas sgro btags pa'i phyi rol med na'o/_/rnam par chad pa skyes zhes bya ba ni mi
[\[182b\]]
[\[182b.1\]]slu ba'i dus tsam la yod pas so/_/de zhes bya ba ni sngar ro/_/nus pa ma yin no zhes bya ba ni snang ba med pas gcig mthong bar mtshungs pa'o/_/mi slu ba la rgya skyegs 'bras bu la yod pa'i tshon gyis so/_/rnam shes tshogs ni rim gyis 'byung ba'i skad cig ma rnams bsdus pa'o/_/de'i bag chags ni
[\[182b.2\]]shes pa snga ma'i bag chags so/_/nges pa ni shes pa'o/_/phyi rol la tshad ma med pa'i phyir mer snang las te rjes su dpag pa las so zhes bya ba ni dpe yin no/_/dpe can la ni des de'am zhes brjod pa yin la rnam par shes pa'i tshul la 'di gnyis la zhes bya ba'i phyi rol dang cig shos dag la'o/_/du ba mes skyed 'gyur ba min/_/
[\[182b.3\]]zhes bya ba ni bag chags nyid las byung ba'i phyir ro/_/me'i snang ba ni de'i bag chags sad par byed pa nyid kyi rgyu nyid yin pa ni du ba la yang yin te/_des kyang de sad par byed pa'i phyir ro/_/de'i phyir de las rjes su dpag pa ma yin te/_'khrul pa'i phyir ro zhes zer ba ni rgyu dag ni yin na yang zhes bya ba'o/_/du ba ni
[\[182b.4\]]me'i bag chags dang bcas pa'i rang gi bag chags las byung ba yin la/_de gnyi ga de ltar sad pa yin par go bar byed pa yin la/_tshogs pa gcig la rag las pa las mer snang ba yang ngo /_/gang gi de sad pa yin na de'i 'bras bu med pa ma yin te/_de'i dngos po nyid sad par byed pa nyid du brjod
[\[182b.5\]]pa'i phyir ro zhes bstan pa ni de la'ang zhes bya ba'o/_/sad pas gsal ba'i bag chags gang gi yin pa de'o/_/de lta bu'i gsal ba nyid du bar snang ba'i rgyu'i lhan cig byed pa nyid yin pa'i phyir ma sad pa ni lhan cig byed pa ma yin no zhes bya ba'i don to/_/rtogs 'gyur zhes bya ba ni gdon mi za bar yod pa'i phyir ro/_/me bzhin yin pa ni skyed
[\[182b.6\]]pas na zhes bya ba dang sbyar ro/_/du ba dang 'byung bar 'gyur ba'i me dag gi snang ba dag ste de'i ngo bo'o/_/lkog tu gyur pa ni rjes su dpag par bya ba'o/_/ma gyur pa ni mi slu bar rtogs pa'o/_/bag chags kyi dbang nyid kyis zhes bya ba ni gcig pa nyid du 'dzin pa'i sngar mthong ba ngo shes pa de'i ngo bo yin pa'i phyir da ltar ba'i
[\[182b.7\]]snang ba gzhan la gnas pa'i rjes su dpag pa la 'gal ba med par bstan nas/_rang nyid kyi 'byung bar 'gyur ba la yang bstan pa ni phyi'i don la yang zhes bya ba'o/_/ji ltar zhes bya ba ni me ma yin pa la 'jug pa'i rgyud rjes su dpag par bya ba yin pa'i phyir ro/_/goms pa'i yul can gyis bsgrub
[\[183a\]]
[\[183a.1\]]pa'i 'bras bu'i cha la btang snyoms su 'jig pa bzhin du dgongs pa'i mthar thug pa yin par bstan pa ni de lta bu nyid du zhes bya ba'o/_/rgyud la yang 'das pa la sogs pa'i cha phrad par ma yin te/_cha rnams ni rgyud du brjod par bya ba yin no zhes bstan pa ni mthong phyir
[\[183a.2\]]zhes bya ba'o/_/phyi rol nyid dgos pa can ma yin par bstan pa ni phyi don la ni zhes bya ba'o/_/shin tu nges zhes bya ba ni 'jug pa'i yul yin pa'i phyir gcig nyid du zhen pas 'jug pa na 'byung bar 'gyur ba nyid du 'gyur ro zhes bya ba'o/_/ci las she na rig pas zhes bya ba smos
[\[183a.3\]]te thob pa'i yul ni rig pa'i yul yin no zhes bya ba'i don to/_/da ltar ba'i don gyi yul can zhes bya ba la sogs pa ni g.yo 'gul byed pa las brtsams nas 'bras bu dang phrad pa'i bar du gcig pa nyid du zhen pas mngon sum yin par blta bar bya ba'o/_/bag chags ni rtogs par
[\[183a.4\]]bya ba yin pas de'i bskyed bya'i snang ba la gcig par zhen pas mer snang ba'i blo nyid ni rtogs 'gyur zhes bya bas bstan zin par bstan pa ni bag chags de yang zhes bya ba'o/_/'byung bar 'gyur ba'i me bzhin no zhes bya ba ni da ltar ba dang gcig nyid du zhen pa na'o/_/phyi rol gyis byas pa'i snang ba la dad pa'i
[\[183a.5\]]yul can nyid ni rnam par shes pa'i tshul la mi 'gyur ba ma yin nam zhes zer ba ni 'jig rten don nyid ces bya ba'o/_/snang ba nyams par mi byed pa ni bag chags brtan po khyad par du byed pa yod na shugs kyis phyi rol thob par 'gyur ba ma yin par bstan pa ni gal te bag chags brtan pa brten nas
[\[183a.6\]]zhes bya ba'o/_/mtshams sbyor ldan na zhes bya ba ni nyams pa can ma yin pa'o/_/yin yang zhes bya ba bshad pa ni/_rmi lam gyi khyad par nyid ces bya ba'o/_/'jug pa med par thal ba ni thal bar 'gyur ba'o/_/du ba'i snang ba'i blo ni rang gi bag chags de'i bskyed bya rtogs par byed pa yin
[\[183a.7\]]gyi de'i snang ba'i mthar thug pa'i me'i bag chags ni ma yin no snyam du sems pa ni gal te me la sogs pa zhes bya ba'o/_/rang gi bag chags bzhin du me'i bag chags kyang grogs byas nas du ba'i blo bskyed pa yin par bstan pa ni sems rgyud de rung zhes bya ba'o/_/me'i snang ba la rung ba'i
[\[183b\]]
[\[183b.1\]]bag chags snying po ste/_du ba'i bag chags kyi snying po can rgyud gang gi nang na yod pa de'i snying po can yin gyi phyi rol gyi du ba me'i bskyed bya can ni ma yin te/_de dag gi snang ba la tshad ma med pa'i phyir ro zhes bstan pa ni 'khor ba'i spros pa zhes bya ba'o/_/sems nyid las zhes bya ba ni bag chags kyi ngo bo las so/_/du
[\[183b.2\]]ba'i bag chags kyang lhan cig byed pa la'o/_/ci las she na me'i bag chags ni du ba'i snang ba skyed byed yin te/_du ba'i bag chags grogs yin pa'i phyir ro zhes bya ba ni rim pa'o/_/me snang ba'i blo nyid ni rtogs 'gyur zhes gsungs pas ma 'ongs pa'i yul nyid du gsungs pa yin par bstan pa ni
[\[183b.3\]]thams cad du ni ma 'ongs pa zhes bya ba'o/_/du ba las zhes bya ba ni phyi rol gyi tshul la yang ngo /_/'di'i snang ba ni rab rib can gyis mthong ba las khyad par byed de don gyi dbye ba med do zhes bstan pa ni de'i dus su zhes bya ba'o/_/phyi rol la yang rang gi dus na shes pa la med pa dang khyad par med
[\[183b.4\]]pa na bstan pa ni ji ltar tshad ma nyid ces bya ba'o/_/gnya' bo'i tshul gyis te 'jal gnya' lta bu'o/_/bag chags tsam gyis go bya ni bag chags tsam las 'byung ba'i me'i shes pa'i go byed nyid yin pa'i phyir rang gi ngo bo mngon sum gyis rtogs pa yin la rang gi ngo
[\[183b.5\]]bo'i rtogs pa yang bag chags nyid las yin te/_rmi lam lta bu'i zhes bstan pa ni bag chags kyang zhes bya ba'o/_/rigs so zhes bya ba ni phyi rol la tshad ma med pa'i phyir snang ba gzhan nyid bag chags nyid kyis mngon sum yin pa'i phyir ro/_/gnod par byed pa'i snang
[\[183b.6\]]du rung bar byed pa'i bag chags dang 'brel pa can gyi sems kyi rgyud kyi bskyed bya du ba'i blo yin no zhes bya bas 'byung bar 'gyur ba'i me'i blo'i bskyed bya nyid bstan to/_/de nyid kyi phyir thob par bya ba'i blo'i bskyed bya nyid mngon sum gyi rang gi ngo bo bstan pa yin no zhes bya ba'i don to/_/'o na ji ltar zhes
[\[183b.7\]]bya ba ni nges pa yang shes pa'i rnam pa'i yul nyid kyis phyi rol du med pa'i phyir ro/_/bden te phyi rol mthong ba nyid la mkhas pas rig pa la mi mkhas pa dag phyi rol du mngon par rlom par byed cing de ltar mngon par 'dod pa yang de rjes su gzung ba'i ched du khas blangs pa kho nas shes pa'i rnam pa
[\[184a\]]
[\[184a.1\]]nyid brjod bya yin par bstan pa ni mkhas pa rnams la zhes bya ba'o/_/lhan cig ni de'i bdag nyid du mthong ba de myong ba yang nyams su myong ba'i nges pas so/_/de yang ni tshul gnyis nyid de rang gi rig pa dang sngon po la sogs pa nyid kyis so/_/tha mi dad par nyams su myong
[\[184a.2\]]ba'i lcags ni me bzhin du rjes su 'gro ba la sogs pas tha dad pa kho na yin par bstan pa ni 'dzin pa nyid ces bya ba'o/_/de nyid dang zhes bya ba ni rig pa'i rnam pa'o/_/tha dad par nyams su myong ba yang bde ba la sogs pa ma yin par bstan pa ni tha dad pa la yang zhes bya ba'o/_/dus tha dad
[\[184a.3\]]pa la yang rnam pa tha mi dad pas gcig par rig pa ma yin par bstan pa ni de nyid ces bya ba'o/_/mngon sum ni de ma yin pa las ldog par byed pa 'dzin pa yin te/_/de la mchog tu 'dzin pa skyed par byed pa'i phyir 'brel par 'dzin par byed pa yin gyi 'di ma yin pa'i yul la sogs pa 'dzin par byed pa ma yin
[\[184a.4\]]par bstan pa ni ma yin te/_spyi'i yul can yin pa'i phyir zhes bya ba ste/_de ma yin pa las log pa'i yul can yin pa'i phyir gcig nyid kho na yul la sogs pa'i dbye ba can ma yin pa'o/_/de bzhin du sngon po ma yin pa dang rig pa ma yin pa las log par 'dzin pa dang /_de la mchog
[\[184a.5\]]tu 'dzin pa dag gis tha dad pa dang tha mi dad pa dag go/_/rtogs pa'i rang bzhin dang zhes bya ba ni bde ba dang sngon po dag rig pa gcig gi bdag nyid kyi khongs su gtogs pa dag go/_/spyir zhes bya ba ni 'di lta bur gyur pa'i mtshan nyid kyi gsum pa'o/_/lhan cig dmigs pa nges pa nyid
[\[184a.6\]]ni rang rig pa gcig gi byed pa la rjes su zhugs pa nyid do/_/don gyi dbye bas dbye ba med pa bzhin du rnam pa med pa nyid kyis dbang po tha dad pa las kyang tha dad par mi 'gyur te/_'di rnam pa'i yul can yin pa'i phyir ro zhes bstan pa ni gang gi tshe zhes bya ba'o/_/gzhan yang zhes bya ba ni
[\[184a.7\]]gsal ba dang mi gsal ba dang bsres pa la sogs pa yang ngo /_/dbang po 'gyur bas byas pa'i 'gyur ba'i rnam pa can gyi shes bya ni nyams su myong ba'i yul can yin par bstan pa ni dbang po'i khyad par zhes bya ba ste/_rnam pa ni de lta bu'i dbye ba can yin gyi rtogs pa ni ma yin te/_khyad par
[\[184b\]]
[\[184b.1\]]med pa'i phyir ro zhes bya ba'i don to/_/don la yang de ltar tha dad pa med de dbye ba med pa'i phyir ro/_/tha dad na yang shes pa thams cad la de lta bur snang bar 'gyur te/_ngo bo de res 'ga' ba ma yin pa'i phyir ro zhes bstan pa ni don gyi zhes bya ba ste/_rnam pa ni 'bras bu yin te ji srid pa po'i 'dres
[\[184b.2\]]pa la sogs pas tha dad par 'gyur gyi don ni ma yin te rtogs bya yin pa'i phyir ro zhes bya ba'i don to/_/de ni shes pa'i don las der snang ba nyid ma yin no zhes bya bar sbyar ro/_/rung ba'i yul nyid du khyad par med pas cha bzhin du cha gzhan la yang shes pa de lta bu'i ngo bo nyid du 'gyur te/_dbang po'i
[\[184b.3\]]rnam par 'gyur ba'i bag chags rnams kyang 'dzin pa'i nges pa can nyid ma yin na/_don nyid de las de'i tshe skye ba ni shes pa bzhin yin te/_sngar yod pa la tshad ma med pa'i phyir ram/_mi 'dzin pa nyid du snang ba'i phyir yang shes pa'i bdag nyid kho na yin no zhes bya ba'i don to/_/don gyi rnam
[\[184b.4\]]pa gcig las de dang rnam pa gcig pa'i shes pa ni dbang po la sogs pa'i dbye ba sna tshogs pa'i lhan cig byed pa can sna tshogs par ni mi rigs so zhes bstan pa ni don la brten nas so zhes bya ba'o/_/de ni zhes bya ba ni de'i rnam pa can gyi'o/_/'ga' yis zhes bya ba ni bsres pa la sogs
[\[184b.5\]]pas so/_/gzhan las kyang zhes bya ba ni dbang po la sogs pas kyang ngo /_/skye bar 'gyur ba yod na gzhan las kyang ste dbang po la sogs pas kyang ngo /_/de'i rnam pa nyid ni bsres pa la sogs pa'i rnam pa nyid do/_/rnam pa'am shes pa nyid kyang de las de'i ngo bo yin la gzhan las ni gzhan gyi rnam
[\[184b.6\]]pa can yin no zhes bya ba 'di la bstan pa ni 'di ltar zhes bya ba'o/_/'ga' yis zhes bya ba ni las dang 'byung ba chen po la sogs pa las so/_/dbang po ni shes pa skyed par byed cing de nyid rang gi skyon gyis sre bar byed kyi/_don gyi bskyed bya'i rnam pa la ma yin pa ma yin nam snyam du sems pa la rnam pa
[\[184b.7\]]la yang dbang po'i skyon gyi byed pa mthong bar bstan pa ni mar me la sogs zhes bya ba ste/_dbang po ni skyon bzhin du de'i rnam pa yang byed pa yin no zhes bya ba'i don to/_/mar me'i rang bzhin de lta bu'i rnam pa can ma yin nam/_ji ltar dbang po nyid de lta bur byed pa yin zhes zer ba la de'i zhes bya ba ste/_
[\[185a\]]
[\[185a.1\]]mar me yang rgyu mtshan yin gyi de lta bu'i bdag nyid ni ma yin te/_de lta bu'i bdag nyid ma yin pa yang skyon las byung ba'i rgyu mtshan yin te/_nges pa'i yul can yin pa'i phyir la de nyid kyi phyir 'di de nyid yin na gzhan gyis kyang mthong bar 'gyur ro zhes
[\[185a.2\]]bya'i don to/_/de lta bu'i rnam pa phyi rol nyid yin yang dbang po'i skyon yod kyang tshad ma ma yin par bstan pa ni yang dag mthong na zhes bya ba'o/_/nyams pa nyid ni de nyid ma yin no zhes zer ba ni 'on te yod pa zhes bya ba'o/_/phyi rol nyid kyi khyad par mthong ba na ma nyams pa yin la de las gzhan pa snang
[\[185a.3\]]du rung ba dkyil 'khor dang bral ba la rgyas pa tsam yang mthong bar 'gyur bar bstan pa ni rab rib kyis sbyangs zhes bya ba ste/_gzhan gyis mthong ba'i ngo bo 'dzin pa'i nus par sgro btags pa'i phyir ro/_/de ni zhes bya ba ni mig go/_/gsal ma yin no mi nus pa'o/_/de ltar na gzhan la snang ba mi
[\[185a.4\]]gsal bar mthong bar 'gyur ro/_/'o na ji ltar nges par bstan pa yin zhe na/_gang zhig ces bya ba'o/_/gzhan gyi snang ba ma mthong ba'i phyir nus pa nyams pa yin gyi sbyangs pa ste khyad par can du byas pa ma yin par bstan pa ni des na zhes bya ba'o/_/yang dag yang dag min ni yang dag pa
[\[185a.5\]]yin na thams cad yang dag pa dang yang dag pa ma yin na thams cad de lta bu yin te/_mthong ba nyid don byed pa nyid yin pa de'i phyir te/_de nyid kyi phyir phyi rol gyi yang de nyid yin te gzhan du na thug pa med do zhes bya ba'i don to/_/yang dag pa nyid min te/_phyi rol gyi shes pa'i tshogs pa las byung
[\[185a.6\]]ba'i phyir ro zhes bstan pa ni zhes bya ba ste/_gang zhig ces bya ba ni shes pa'i ngo bos so/_/gzhan du ni ji lta bur na zhes bya ba ni phyi rol te dbang po nyid ni de'i bskyed bya ma yin te/_rgyu yin pa'i phyir dang /_de ma yin pa las log pa'i skad cig gi khyad par yang de'i rgyu yin pa'i phyir nye bar len pa yang
[\[185a.7\]]rgyun kho na yin gyi skad cig ma nye bar len pa la sogs pa nyid ni 'jig rten pa ma yin te rtogs pa ma yin no zhes bya ba'i don to/_/rab rib la sogs pa zhes bya ba ni shes pa'i tshogs pa las 'byung ba nyid do/_/gzhan yang dkyil 'khor nyid mthong ba ma yin te gang gis de'i snang du rung ba gzhan
[\[185b\]]
[\[185b.1\]]yang mthong ngo zhes bya bar 'gyur ro zhes bstan pa ni snang dbang zhes bya ba'o/_/gcig gi ni dkyil 'khor dang bral ba'o/_/rtogs pa ni 'dis so/_/des na ni rtogs pa'i nus pas yin gyi gzhan gyi rgyu ma yin no/_/dkyil 'khor mthong ba'i yang dkyil 'khor la sogs pa rgyu ma yin te rang
[\[185b.2\]]rig pa las gzhan du yul ma yin la/_des na yul yang rang rig pa nyid yin no zhes bya ba'i don to/_/gzhan du ni yul gzhan la sogs pa la'o/_/ji ltar zhes bya ba ni rab rib kyis sbyangs zhes bya ba'i rigs pas so/_/gang du zhes bya ba ni gzhan du'o/_/rang snang ba yin na ni zhes bya ba ni dkyil
[\[185b.3\]]'khor ro/_/gzhan yang ni gzhan du yod pa yang ngo /_/phan tshun du zhes bya ba ni gzhan du gnas pa ni 'dir gnas pa'i gzhan du'o/_/myong ba nyid du zhes bya ba ni snga ma dang phyi ma dag las gcig las yang phyi rol mi gnas pa'i phyir ro/_/des na yang myong ba'i bdag nyid las myong ba'i rgyu rjes su dpog pa
[\[185b.4\]]yin par bstan pa ni sngon po la sogs pa la yang myong ba gnas par 'gyur ba rnams zhes bya'o/_/dkyil 'khor bzhin du gzhan la yang phyi rol rjes su dpag pa ma yin pa ma yin nam 'brel pa ma mthong bar khyad par med par zer ba la dka' ba la sogs pa zhes bya ba'o/_/gzhan gyis ni mi gzhan gyis
[\[185b.5\]]so/_/shes pa gzhan gyis ni skyon las ma byung bas yin gyi dkyil 'khor nyid ni ma yin no/_/de'i 'bras bu ni phyi rol don gyi 'bras bu'o/_/de lta na ji ltar rtogs pa yin zhe na de lta bu ma yin pa'o/_/'jig rten gyi zhes bya ba ni de'i de lta bu'i zhen pa'i tha snyad do/_/thams cad nyid ni don byed par
[\[185b.6\]]nus pa'am cig shos kyang ngo /_/ci ste ma yin zhe na zhes bya ba ni de lta bu'i zhen pas so/_/ji ltar mi 'dod ces bya ba ni de'i bdag nyid mngon sum gyis nyams su myong ba'i phyir ro/_/myong ba'i ngo bo ma yin yang zhes bya ba ni don gyi ste/_gzhan myong ba'i phyir ram myong ba gzhan 'dzin par byed pa med pa
[\[185b.7\]]na tshad ma med pa'i phyir dang /_rang nyid rig pa yin na don gyis go ba ma yin pa'i phyir ro/_/ji ltar yin zhes bya ba ni rang la byed pa 'gal ba'i phyir ro/_/ma yin te mthong ba'i phyir ro zhes bya ba ni rtogs pa nyid bzhin du don lkog tu ma gyur pa nyid du 'thad pa'i phyir ro/_/de la yang gzhan la ltos pa yin
[\[186a\]]
[\[186a.1\]]na rtags med pa'i phyir rgyu rtogs pa ma yin no/_/gzhan gyis kyang zhes bya ba ni rjes su dpag pas so/_/'di la tshad ma ci yod ces bya ba ni de la gzung ba med pa zhes bya ba'i don to/_/khyed la yang zhes bya ba ni nges pa yod pa la'o/_/nges pa med kyang phyi rol snang ba yin no zhes
[\[186a.2\]]zer ba la gzhan rig pa ma yin pa nyid do zhes bya ba'o/_/bum pa zhes bya ba nas gnas pa'i phyir ro zhes bya ba'i bar du rgol ba yin no/_/de la zhes bya ba ni mun pa'o/_/tshogs pa gcig la zhes bya ba la sogs pa ni rgol ba'o/_/nges par grub pa yin na don dam par ni zhes bya ba ni lan yin te/_mngon
[\[186a.3\]]sum nyid ma yin pa'i phyir dang /_nges pa yang de'i mthar thug pa nyid kyis rang dbang med pa'i phyir de lta bu'i nges pa las phyi rol grub pa ni ma yin no/_/nges pa tsam 'di ni rang rig pa yin la mar me'i gsal ba nyid ni gzhan la ltos pa ma yin te dbang po dang bcas pa las rtogs pa 'byung ba'i phyir
[\[186a.4\]]bum pa dang snang ba dang bcas pa nyid ni ma yin la mar me las ni yin gyi rang nyid las ni ma yin no zhes bya ba de dag tsam ni dpe yin gyi rang nyid rtogs pa ni ma yin no/_/rnam pa ni dkyil 'khor gyi rnam pa'o/_/phyi rol nyid sngon po la sogs pa bzhin du dkyil 'khor dbang po la sogs pas rtogs
[\[186a.5\]]pa ni rtogs pa nyid kyi rnam pa yin no zhe na mar me'i snang ba kho na 'dzin par mi 'gyur te/_gang gi phyir dngos po so so ba ni de la 'brel pa med pas te de nyid yod na 'dzin pa ma yin par bstan pa ni/_gzhan yang gal te zhes bya ba'o/_/mar me las tha dad pa de'i gnas kho na 'dzin par mi 'gyur
[\[186a.6\]]bar bstan pa ni/_gal te de nyid ces bya ba ste de dkyil 'khor gyi rnam pa'o/_/gling bu rkyang pa la sogs pa la phyogs gcig 'dzin pa ma yin par bstan pa ni khyon dang ldan zhes bya ba ste/_'dzin pa ma yin zhes bya bar sbyar ro/_/de lta na zhes bya ba ni de la ltos pa 'dzin pa yin no/_/
[\[186a.7\]]mar me tsam gyis zhes bya ba ni mar me gang dang gang du mar me sbar ba de dang de na 'byung ba de'i phyir gnyi ga rgyu nyid ma yin no/_/byed pa 'jug pa zhes bya ba ni rtogs pa nyid du byed pa'i phyir ro/_/dus mtshungs pa nyid kyis ni rtogs pa nyid kyi 'bras bu dang ngo /_/rjes su 'gro ba la sogs pa ni mig
[\[186b\]]
[\[186b.1\]]dang de'i gzugs kyi yul lo/_/mar me ni dpe'o/_/de nyid ni dkyil 'khor nyid do/_/mig ni mig gi dbang po'o/_/yongs su gsal ba ni sngon po la sogs pa rtogs pa'i ngo bo'am dkyil 'khor gyi ngo bo'o/_/dper na mar mes mar me gsal bar byed pa ma yin pa de bzhin du 'od kyis
[\[186b.2\]]'od gsal bar bya ba ma yin te/_rang gsal ba nyid yin pa de bzhin du sngon po la sogs pa yang ngo zhes bstan pa ni de'i phyir zhes bya ba'o/_/gnyis po ni mig dang gzugs dag go/_/gzhan zhes bya ba ni de lta bu'i ngo bos bskyed pa'i bag chags so/_/tshul gnyis ni rang rig pa dang sngon po'i ngo bo
[\[186b.3\]]yin gyi rang rig pa las gzhan pa'i dkyil 'khor ni ma yin no zhes bya ba'i don to/_/yang na don nyid rang rig pa'i rnam pa ma yin pa'o/_/mi rung ngo zhes bya ba ni rang rig pa'i rnam par ro/_/khyad par las ni tshogs pa'i khyad par las te/_thag ring po la bar du yod pa'i snang ba 'phros pas mang
[\[186b.4\]]po yin pa'i phyir bkab pa mi gsal bar ni rigs te/_lha khang la sogs pa bzhin du cha 'ga' mi 'dzin pa'i phyir du ma'i bdag nyid don yin pas bsags pa'i phyogs kyis bri ba 'dzin pa la 'gal ba med do/_/chen po las chung ngu yod pa'i phyir ro/_/mya ngan du chung ngu la chen por 'dzin pa ni
[\[186b.5\]]'khrul pa yin te/_rgyas pa med pa'i phyir ro snyam du sems pa ni der 'gyur zhes bya ba ste/_thag ring ba dang nye ba'i khyad par las snang ba tha dad pa'i phyir bkab pa'i cha ni mi 'dzin la/_cig shos ni 'dzin pa yin no zhes bya ba'i don to/_/cha gcig bkab pa yin na de'i phyogs gzhan yang bkab
[\[186b.6\]]pa yin la ma bkab na yang de'i cha dang ldan pa gzhan yang bkab par mi 'gyur te/_rdul phra rab nyid du khyad par med do zhes bstan pa ni de'i ste/_snang bas chod pa yin na ni cha 'ga' zhig mi mthong na cig shos kyang ngo /_/ma chod na yang gzhan mthong na gzhan yang ngo zhes bya ba'i don to/_/mthong
[\[186b.7\]]ba'i yul zhes bya ba ni rung ba'i yul na gnas pa'o/_/gzhan gyi ni thag ring po la ngo bo gzhan med pa'o/_/shes pa ni de yod pa yin te tha dad pa'i phyir ro/_/don la mi srid na shes pa la yin par bstan pa ni 'di ni mthong ba zhes bya ba'o/_/ma tshang ba med pa zhes bya ba ni rdul phra rab rnams yongs su gyur
[\[187a\]]
[\[187a.1\]]par mtshungs pa yin pa'i phyir ro/_/de'i rang bzhin ni don gyi rang bzhin no/_/snang ba tha dad kyi snang du rung ba ni ma yin no zhe na/_snang ba ni zhes bya ba ste/_snang ba ni de las tha dad pa'i ni ma yin no zhes bya ba'i don to/_/mtshan nyid ni de yin pa'i phyir ro zhes bya ba ni snang
[\[187a.2\]]bzhin pa'i mtshan nyid yin pa'i phyir ro/_/de'i gnas skabs na mi snang ba dang ldan pa ma yin te/_med pa'i phyir dang thag ring por mi snang ba'i phyir ro zhes bstan pa ni don tha dad pa yin na zhes bya ba'o/_/gzhan zhes bya ba ni spyi ni don gzhan du 'dod pa'i phyir ro/_/de'i zhes bya ba ni don gyi'o/_/gsal
[\[187a.3\]]ba nyid ni phyis de lta bu'i don byed pa'i phyir ro/_/de nyid ni zhes bya ba ni don nyid yin na'o/_/de'i ni thag ring po na snang ba'o/_/gzhan ni ring po ma yin pa na'o/_/gnyi ga gcig yin te/_gcig nyid du snang ba'i phyir zhes bstan pa ni de'i ngo bor zhes bya ba'o/_/rang bzhin tha dad ni snang ba las so/_/
[\[187a.4\]]de zhes bya ba ni rtogs pa yin te gcig nyid kyis gnod pa'i phyir ro/_/rtogs pa nyid bag chags las tha mi dad pa'i rnam pa can yin pa de'i phyir rnam pa dang bcas pa nyid yin par bstan pa ni tha dad med par zhes bya ba'o/_/yang zhes bya ba ni dus phyis so/_/gang las zhes bya ba ni cha
[\[187a.5\]]yang nye ba bzhin du snang ba ma yin no zhes bya ba'i don to/_/yan lag du ma can gyi rdzas la yan lag 'ga' zhig ring por snang ba gang yin pa ni rags pa yin la gzhan ni de lta ma yin pa de'i phyir gsal ba ma yin no snyam du sems pa ni gal te snang ba zhes bya ba'o/_/snang ba mi gsal ba
[\[187a.6\]]zhes bya ba ni thag ring ba'i phyir ro/_/tha dad na zhes bya ba ni yan lag thams cad la khyab pa can thag ring ba'am/_gzhan du yang snang du rung ba'o/_/thams cad nyid ces bya ba ni yan lag thams cad dang ldan pa khyab pa can no/_/mthong bas zhes bya ba ni yan lag mi 'dzin na yang ngo /_/
[\[187a.7\]]mi snang ba'i yan lag la ltos nas yan lag can gyi ngo bo 'dzin pa mi gsal ba ma yin te thal ches pa'i phyir ro zhes bstan pa ni phyi rol don gcig ces bya ba ste/_nye ba na yang yan lag thams cad 'dzin pa ma yin na zhes bya ba'i don to/_/du ma nyid yin na'am/_rdul phra rab kyi dbye bas
[\[187b\]]
[\[187b.1\]]gcig yin pa la gcig gi 'dzin pa dang mi 'dzin pa ni gzhan la yang yin te/_khyad par med pa'i phyir ro zhes bstan pa ni phra rdul du ma zhes bya ba'o/_/gzhan du nad dang bcas par 'dzin pa na'o/_/gzhan du 'gyur ba ni yongs su gsal ba'i rnam pa nyid do/_/ches srab pa'i yan lag mi
[\[187b.2\]]'dzin pa nyid yan lag can 'dzin pa la ni mi gsal ba nyid kyi rgyu mtshan ma yin nam zhes zer ba la gzhan zhes bya ba ni yan lag nyid seng ldeng dang pa la sha la sogs pa la ni ma yin te/_yan lag can de lta bu'i ngo bo yin pa'i phyir ro/_/de lta bu'i ngo bo nyid ma yin na sna tshogs pa gcig tu gyur la/_
[\[187b.3\]]thag ring ba la de tha dad par snang ba ji ltar de tsam ni mi gsal ba nyid yin no zhes bya ba yang ma yin te/_rang bzhin rtogs pa nyid mi gsal ba rtogs pa nyid kyi phyir ro zhes bya ba'i don ni gsal ba yin te/_thal bar 'gyur zhes bya ba dang mtshams sbyor ro/_/du ma nyid yin na zhes bya ba ni rdul phra rab
[\[187b.4\]]bsags pa'i bdag nyid yin pa'i phyir phyi rol lo/_/de mi 'dzin na ni rdul phra rab gcig mi 'dzin na'o/_/de las gzhan pa ni rdul phra rab gzhan te de dang lhan cig 'dzin pa'i phyir ro/_/rdul phra rab gcig mi 'dzin na gzhan 'dzin pa ma yin te bsdus pa 'dzin pa'i phyir ro/_/yongs su gsal ba
[\[187b.5\]]ni ngo bo'o/_/de nyid ces bya ba ni yongs su gsal ba nyid do/_/de las zhes bya ba ni gzhan 'dzin pa las so/_/de zhes bya ba ni gsal ba nyid do/_/de lta bur gyur pa ni de las gzhan pa 'dzin pa las byung ba'o/_/gzhan gyis kyang ni nye ba na yod pas po/_/rtogs pa nyid ni shes pa nyid do/_/
[\[187b.6\]]don 'bar bzhin par mthong ba zhes bya ba ni bzung ba'o/_/'bras bu 'bar bzhin pa nyid yin pas mig la de ltar brjod pa yin gyis rang nyid las ni ma yin te/_mngon sum las rtogs pa'i phyir ro/_/de ldan zhes bya ba ni 'bar bzhin pa dang ldan pa'o/_/de'i 'bras bu mthong ba ni mig gi'o/_/'on
[\[187b.7\]]kyang yul nyid kyis rang gi chos yul can la sgro 'dogs pa yin no zhes zer ba ni der 'gyur na zhes bya ba'o/_/lan ni sngon po la yang zhes bya ba'o/_/shes pa la yod pa nyid ni mi gsal ba nyid yin gyi don la gnas pa ma yin par bstan pa ni de'i phyir zhes bya ba'o/_/'jig rten thams cad
[\[188a\]]
[\[188a.1\]]ces bya ba ni nga'i mig ni 'bar bzhin zhes rgyu med bzhin pa'i gnod pa med pas so/_/rang nyid bdag nyid du'o/_/gsal ba dang cig shos kyang rung phyi rol ma yin nam de ltar zhen pa'i phyir la shes pa'i rnam pa yang de nyid kyi phyir phyi rol nyid du 'jog par byed yin gyi don
[\[188a.2\]]gyi gnod pa med na 'khrul pa'am/_mthong ba med na gsal nyid la sogs pa la rgyu mtshan 'ba' zhig ni ma yin te brtags bzhin pa na snang ba mi gsal ba dang cig shos la sogs pa nyid mthong ba'i phyir ro/_/de la ni de de lta bu'i snang ba yin gyi de ltar snang ba yang shes pa'i chos ma yin te/_shes
[\[188a.3\]]bya la gnas pa nyid du snang ba'i phyir ro zhes zer ba ni gal te snang ba zhes bya ba ste/_mi gsal ba ni snang ba la yod pa'o/_/mi gsal ba la sogs pa'i don ji ltar yin zhe na/_de gsal bar byed pa'i phyir ro/_/de lta na des byas pa yin pa de'i phyir der de'i ngo bo nye ba na 'dug pa yang shes par
[\[188a.4\]]'gyur ro/_/'on te de'i blo de ltar byed pa yin na de lta na de las 'ongs pa'i rnam pa dang ldan pa nyid 'di ma yin par bstan pa ni gzhan tha dad pa zhes bya ba'o/_/snang ba'i ngo bo mi gsal ba nyid la sogs pa blo tha dad pa ste shes pa 'dzin pa'i byed pa tha dad pa yin gyi/_rang las ni ma yin te rang
[\[188a.5\]]la gnas pa'i dbye ba ni rnam pa yin no/_/re zhig mi gsal bas gsal bar byed pa ma yin te/_nye ba na gnas pas mi dmigs pa'i phyir ro/_/des byas pa'i gsal ba mi gsal ba yin zhes bya ba ni blo nyid kyi de lta bu'i rnam pa nyid dam de'i byed pa'i yang ngo /_/blo dang don dag 'brel pa
[\[188a.6\]]can ma yin pa'i snang ba'i chos 'ga' yang med par bstan pa ni don ni zhes bya ba'o/_/med pa nyid snang ba ni ma yin te 'gal ba'i phyir ro/_/med pa'i ngo bo snang ba ni ma yin te/_thag ring ba dang cig shos na gnas pa thams cad mngon sum yin pa'i phyir ro/_/skar khung gi bu ga'i nyi zer las yod
[\[188a.7\]]par go ba'i rdul rnams nam mkha' khyab par byed pa de dag gis thag ring po nas bsgribs pa'i rdzas lha khang la sogs pa chen po yin yang ches mang ba rnams kyis bsgribs pa yin gyi/_snang ba chen po yin yang gsal bar mi nus pa la mi gsal ba yin no snyam du sems pa la nye ba yin rdul
[\[188b\]]
[\[188b.1\]]rnams kyis g.yogs pa dang snang ba mi gsal bar byed pa yang mtshungs pa yin te/_rdul phra rab kyis srab pa nyid ni snang ba de'i phra ba nyid la gnod par byed pa yin te/_snang ba ni mang ba nyid bzhin du cig shos mang ba nyid kyang yin par bstan pa ni snang ba de yang zhes bya ba ste/_thag ring po na yod pa'i
[\[188b.2\]]rdul rnams kyis bsgribs pa yin gyi/_ci ste ma yin no zhes bya ba'i don to/_/ci las she na nye ba la yang de ste bsgribs pa cis ma yin zhes bya ba ni g.yogs pa dang bsgribs pa dag thag ring ba bzhin du khyad par med pa'i phyir ro/_/dmigs par bya ba sgrib par byed pa ni thag ring ba la yin gyi nye ba la
[\[188b.3\]]ma yin pa yin nam/_thag ring bar yang snang du rung ba nye ba la ches shin tu ba la yin nam/_gzhan du rigs sam yan lag can yang de'i gnas skabs dang ldan pa de'i tshogs pa las dmigs pa yin no zhes bya ba 'di yang ci'i phyir lan ma yin zhes bya ba'i don to/_/sgrib par byed pa srab pa'i
[\[188b.4\]]phyir nye ba la mi srab po zhe na/_lan ni snang ba yang zhes bya ba ste nye ba la yang 'di srab pa nyid do/_/thag ring ba la yang gnyi ga mtshungs pa yin pa'i phyir sgrib par 'gyur bar bstan pa ni gzhan du'ang zhes bya ba ste/_thag ring ba la yang srab par byed pa dang cig shos dag srab par ma yin par mtshungs
[\[188b.5\]]pa nyid do/_/shin tu nye ba der yang ni nye ba la yang ngo /_/nam mkha' can gyis khyab pas ni rlung gis so/_/'di na zhes bya ba ni nye ba pa la'o/_/srog chags go d+ha'i mjug ma dang /_ri bong gi rna ba ring ba nyid mtshungs pa yin la/_thag ring ba la rdul mang ba nyid yin na snang ba la yang yin te/_de
[\[188b.6\]]yang der de lta bu nyid yin pa'i phyir ro/_/nye ba la srab pa nyid kyi phyir rdul sgrib par byed pa ma yin na shin tu nye ba la ches shin tu yang ngo zhes bstan pa ni shin tu nye ba zhes bya ba'o/_/de zhes bya ba ni des gsal bar byas pa ste/_thams cad du mi gsal ba'i ngo bo yin pas kyang mthong bar mi 'gyur te dbang
[\[188b.7\]]pos mi nus pa'i phyir ro zhes bya ba'i don to/_/thag ring por khyad par mthong ba las dngos po mi snang ngo zhes bya ba'i tha tshig go/_/thag ring po na'am shin tu nye ba la ni ma mthong ba'i dbang gis mi gsal ba'i ngo bo gzhan de'i tshe nyid na byung ba ni gsal ba mthong bar byed pa ni snang ba la sgrib par byed pa ma
[\[189a\]]
[\[189a.1\]]yin la/_nye ba la ni de nyid snang ba gsal bas bsgribs pa yin par 'dod pa gang dag gi yin de dag gi thag ring po na snang ba nyams pas bsgribs pa ni gsal bar mthong bar byed pa ma yin zhing nye ba la yang mi gsal ba yin par bstan pa ni gal te der yang zhes bya ba'o/_/
[\[189a.2\]]de bshad pa ni ma mthong ba'i ming can zhes bya ba'o/_/sems pa med pa zhes bya bas rang gi ngo bo bstan pa'am mi mthun pa nyid la skyon med pa'o/_/de la gcig nyid ni thag ring ba dang cig shos dag la mi sgrib pa nyid yin no zhes bya ba ni gzhan dag gi'o/_/mthong bar 'gyur zhes bya ba'i lan bshad
[\[189a.3\]]pa ni de lta yin na zhes bya ba'o/_/gzhan ni ma yin te zhes bya ba ni gsal ba'o/_/de zhes bya ba ni gsal bar mthong bar byed pa'o/_/de zhes bya ba ni ma mthong ba las skye ba'o/_/rgyab tu ni gsal bar mthong ba'i phyi nas so/_/ma yin te yul gcig nyid ces bya ba ni ma mthong ba las byung ba ste/_gsal
[\[189a.4\]]po dang yul mtshungs pa'o/_/'khrul pa yin no zhes bya ba ni yul nye bar 'dzin pa'i rgyu mtshan thun mong ma yin pa nyid mthong ba las mngon par 'dod do/_/yul la 'khrul pa zhes bya ba ni gsal bar mthong ba po'i ste rgyab kyi phyogs nyid kyang gsal ba'i phyogs nyid du snang ba'i phyir ro/_/de ltar na de'i
[\[189a.5\]]tshe med pa nyid yin no zhes zer ba yul der yang zhes bya ba'o/_/de'i dus na med la dus gzhan gyi tshe yod par dmigs na thal ches par bstan pa ni de'i dus su zhes bya ba'o/_/de'i dus na thams cad med par mthong ba yin zhing /_don thams cad mthong ba nyid kyang ma yin no/_/gzhan gyis kyang zhes bya
[\[189a.6\]]ba ni sangs rgyas pas kyang ngo /_/ma mthong ba de las zhes bya ba ni bag chags las so/_/mthong ba ni shes pa de'i skye ba ste gzhung 'dzugs na zhes bya bar sbyar ro/_/rmi lam bzhin du yod pa zhes bya ba ni gzhung 'dzugs pa yin la/_med pa nyid kyi zhes bya ba ni sun 'don pa yin no/_/dngos gang ji ltar
[\[189a.7\]]mthong gyur pa/_/zhes bya ba ni gsal ba'i yul can no/_/rgyab tu gsal bar mthong ba ma yin par bstan pa ni mi gsal zhes bya ba'o/_/mdun na gnas pa ni gsal bar mthong ba po'i yang ngo /_/de zhes bya ba ni gsal ba'o/_/ma mthong ba de las skyes pa po gang gi sgrib byed yin pa de nyid de mthong
[\[189b\]]
[\[189b.1\]]ba yin pas gzhan ni ma yin no snyam du sems pa la de la gcig ces bya ba'o/_/gzhan gyis zhes bya ba ni thag ring po na gnas pa'i gsal ba'o/_/gal te zhes bya ba ni lan gdab pa'i ched du rjes su brjod pa'o/_/ma mthong ba 'dis bsgribs pa'i phyir bsgribs pa yin na mthong bar mi 'gyur ro zhes
[\[189b.2\]]bya ba ni gnas skabs kho na'i tshig gi lhag ma yin gyi gzhan ni ma yin no/_/ci byed ces bya ba ni go byed pa'o/_/'bras bu med par rang nyid med pa'i phyir ro/_/thag ring por ma mthong ba gsal ba gang yin pa 'brel pa can de'i mi gsal bar mthong ba gang yin pa'o/_/'di yang zhes bya ba ni btang
[\[189b.3\]]snyoms kyi rig par bya ba yin pa'i phyir ro/_/sun 'byin pa dang gzhung 'dzugs pa'am sun 'byin pa de'i yang ngo /_/de'i phyir zhes bya ba ni thag ring por mi gsal ba shes pa'i rnam pa nyid yin pa'i phyir myong ba ni thams cad do/_/rgyu bzhin du ni mtshungs pa de ma thag pa dang dbang po la sogs pa'i
[\[189b.4\]]rgyu las ma 'das pa'o/_/don la brten pa ni dbang po la sogs pa las ma yin te/_de yod kyang shes pa gzhan la med pa'i phyir ro/_/lhag ma ni rnam pa med pa dang tha mi dad pa'i dbang po la sogs pa'i rnam pa zhes bya ba la sogs pa rnams so/_/blo ngan rnams ni lugs ngan zhes bya ba ni rnam pa
[\[189b.5\]]med pa nyid yin na dbang po la sogs pa mi gsal ba dang 'dres pa la sogs pa rjes su byed pa med par thal bar 'gyur ba la sogs pas gnod pa'i phyir ro/_/skad cig par mngon par 'dod pa ni don gyi shes pa yang rnam pa dang bcas pa yin te/_don rgyu yin pa nyid kyi de'i dus ma yin pa na med
[\[189b.6\]]pa'i phyir ro zhes bstan pa ni shes pa sgra dang zhes bya ba'o/_/cig shos kyi ni rjes su dpag pa la sogs pa'o/_/gang gis zhes bya ba ni rnam pa med na'o/_/med pa ni zhes bya ba ni rang gi ngo bos mi gnas pa ste/_gzhan gyi ngo bos kyang mthong na gzhan gyi rnam pa dang bcas pa nyid yin te/_rang
[\[189b.7\]]rig pa la ni de'i bdag nyid kyi phyir yang gsal ba yin no zhes bya ba'i don to/_/dmigs pa nyid kho na phan 'dogs pa ma yin te thams cad de lta bu nyid thob par 'gyur ba'i phyir ro zhes bstan pa ni gsal bar 'gyur zhes bya ba ste/_dmigs pa nyid kyis phan 'dogs pa nyid du rtogs pa ni dus gzhan
[\[190a\]]
[\[190a.1\]]kho na ma yin pa'i phyir rnam pa dang bcas pa nyid yin no/_/rjes su dpag pa yang shes pa'i rgyu nges par byung ba gzung ba yin gyi thams cad ni ma yin pa ma yin snyam du sems pa ni gal rgyu zhes bya ba ste snga ma nyid kyi tshogs pa ni/_yul gyi skad cig shes dang bcas/_/
[\[190a.2\]]snang ba dang bcas gzugs bzhin byed/_/de phyir lhan cig rig pa yin/_/zhes bya ba'i don yin no/_/so sor nges pa'i rang gi tshogs pa las byung ba zhes bya ba 'di ni nges par rtog pa ni skye ba la shes pa ste rig pa'i byed pa la med do/_/rang la yod pa'i khyad par gyis khyad par du byed pa yin gyi skye bas
[\[190a.3\]]ni ma yin te 'brel pa'i nye ba dang gzhan la yang khyad par med pa'i phyir dang /_gnod pa'i bdag nyid yin pa'i phyir 'di lhan cig skyes pa ni byed pa la yod pa ma yin no/_/de lta na rnam pa de nyid shes pa'i rang bzhin yin par ston gyi so sor nges pa nyid ni ma yin no/_/rgyu las zhes bya ba ni rtogs pa
[\[190a.4\]]bzhin du don las kyang shes pa'i phyir ro/_/de'i phyir rtogs pa nyid las gzung ba la sogs pa nyid ma yin te/_gzhan du na don dang shes pa yang rgyu las skyes pa don bzhin du khyad par du snang ba ni rang nyid rig pa la byed pa dang ldan pa yin gyi gzhan du ni ma yin te rgyu nyid las nges pa'i phyir ro zhes zer ba
[\[190a.5\]]ni 'on te rgyu dang 'bras bur zhes bya ba ste/_rang gi rgyu las gzhan skye ba bzhin du shes pa las kyang gzugs la sogs pa ma yin par bstan pa ni de'i tshe yang zhes bya ba ste skyed par byed pa nyid 'dzin par byed pa ma yin te thal ches pa'i phyir ro zhes bya ba'i don to/_/ngo bo bzhin du bskyed bya'i khyad par la yang
[\[190a.6\]]zhing la sogs pa bzhin du sa bon 'dzin pa ma yin no/_/dbang po la sogs pa nyid las khyad par can du 'byung ba na shes pa 'bras bu gzhan las lhag pa kho na yin par bstan pa ni gang gi tshe zhes de'i phyir zhes bya ba'o/_/gzung ba dang 'dzin pa'i dngos po ni 'dzin pa med pa las khyad par dang ldan pa ma yin te/_
[\[190a.7\]]rang gi rgyud nyid las byung ba'i phyir ram gzung ba'i shes pa las bum pa bzhin du 'dzin pa skyed par byed pa'i tshogs pa ma yin par bstan pa ni/_gang gi tshe shes pa zhes bya ba'o/_/bdag dang yid phrad pa las byung ba'i mngon sum dang don gyis go ba'i shes pa gzhan yang 'di la yang ste/_'das pa
[\[190b\]]
[\[190b.1\]]'dzin pa la de'i rnam pa nyid yin zhes bya ba'i don to/_/cig car ba nyid de cig car shes pa byung ba ni yid kyi rtags yin no zhes pa 'gal ba yin par bstan pa ni gnyis dus mnyam par zhes bya ba'o/_/cig car skye ba 'gal ba yin gyi yod pa ni ma yin no zhes zer ba la dus mnyam pa nyid yin
[\[190b.2\]]na yang bya ba ste/_'dzin byed 'dzin pa yin na gzung bya 'dzin pa gzhan las de dang de'i 'dzin pa yin pa'i phyir thug pa med pa zhes bya ba'i don to/_/don yang zhes bya ba ni shes pa nyams su myong ba'i bdag nyid yin pa'i phyir de 'dzin par 'dod pa yang rigs pa ma yin par bstan pa ni dang po gzung ba zhes bya
[\[190b.3\]]ba ste/_dang po zhes bya ba ni snga ma'o/_/phyis kyang zhes bya ba ni 'dzin pa'i dus na med pa'o/_/gzung ba ma yin te skad cig pa yin pa'i phyir dang /_mthar thug par 'dzin pa'i phyir dang de'i dus ma yin pa'i phyir ro/_/yod na yang gzhan rtogs par 'gyur te/_de de'i dus can ma yin pa'i phyir ro zhes
[\[190b.4\]]bstan pa ni de'i rang bzhin zhes bya ba'o/_/de'i dus na gzung ba yin na 'dzin byed dang 'dzin pa yang de'i dus na yin te/_dus gzhan na ni de dang de'i rnam pa yin te/_de'i rnam pa ma yin pa ni de'i 'dzin byed ma yin pa'i phyir rnam pa dang bcas pa yin no zhes zer ba ni sngar yang zhes bya ba nas thal ba'i phyir ro
[\[190b.5\]]zhes bya ba'i bar du'o/_/de zhes bya ba ni gzung ba'i ste rig pa'i'o/_/de lta bu yang zhes bya ba ni rig pa nyid yin na dbang po las skyes pa nyid kyis so/_/dbang po de ma yin pa las log pa ni de nyid kyi bskyed bya ma yin te/_skad cig ma'i skyed byed nyid la sogs pa ma rtogs pas dbang po ma yin pa la
[\[190b.6\]]sogs pa'i phyir ro/_/'dzin pa'i rnam pa yang tha dad pa'am tha mi dad pa yang te/_gzhan du na mi rigs pa'i phyir ro/_/gzhan du na ni phyi nas so/_/de lta ma yin pa ni don gyi dus dang de dang tha mi dad pa'i ngo bo dag go/_/gzhan gyi zhes bya ba ni skyes bu gzhan gyi'o/_/rtog pa yin no zhes bya ba ni tha snyad do/_/
[\[190b.7\]]tshogs pa nges par byed pa skye bas 'dzin pa na ji ltar nges pa yin zhes zer ba la de byas shes pa zhes bya ba'o/_/'dzin pa la nges pa'i gzung bya'i don snang ba nyid kyi phyir te rnam pa las so/_/de zhes bya ba ni rnam par sgro btags pa'i don no/_/gsal ba zhes bya ba ni 'dzin par byed pa'o/_/gzhan ni ma
[\[191a\]]
[\[191a.1\]]yin te de'i rnam pas rig par nges pa'i phyir ro/_/de'i bdag nyid yin pas de nyid de'i rnam pa yin gyi don rig pa ni ma yin te/_de 'di la rjes su ma zhugs pa'i phyir ro zhes bstan pa ni brjod pa yin zhes bya ba ste/_nges pa'i rnam par rig pa ni lkog tu gyur pa ni de lta bu nyid du
[\[191a.2\]]nges pa la ltos pa ma yin te/_gsal ba'i phyir gzhan du na de med pas logs na gnas pa nyams su myong bas nyams su myong ba ma yin pa'i bdag nyid thob pa'i phyir de lta bu nyid ma yin na rjes su dpag pa las byung ba ma yin te/_snga na med par rig pa rgyu mtshan ma yin pa'i phyir ro/_/don rig na yang snga
[\[191a.3\]]rol du de ma yin pa'i rtog pas 'di de kho na nyid rjes su dpag pa dang 'gal ba yin la/_de nyid las gzhan nyid du sgro btags pa ni rjes su dpag las log par 'gyur ba'am don la rnam par gzhag pa yang yin te/_rjes su ste rnam pa rig pa'i phyi nas don la dpog pa ni rnam par
[\[191a.4\]]rtog pa yin te/_des don rnam par 'jog pas don rnams la ste/_nges par 'dzud par byed pa'i phyir ro/_/de'i phyir rnam pa'i nges pa ni rang las nges pa yin par bstan to zhes bya ba'i don to/_/de med kyang zhes bya ba ni shes pa'i dus na skyed par byed pa nyid yin pas cig car ba ma yin pa'i phyir sngar byung ba'i don
[\[191a.5\]]des byas pa ni shes pa yin no zhes bya bar sbyar ro/_/de'i rnam pa ni don de dang 'dra ba'i bskyed bya'o/_/gal te de ma grub na de'i rnam pa nyid ci las yin zhe na de grub par bstan pa ni gzhan gyis zhes bya ba ste/_rang rig pa ni gzhan gyis rig par bya ba ma yin zhes bya ba'i don to/_/rang ngam zhes bya ba
[\[191a.6\]]ni rnam pa dbang po la sogs pa rnams la med pa'i phyir ro/_/gnas na ni grub na'o/_/de med par zhes bya ba ni de'i rnam pa'i skyed byed kyi don med na ste bag chags tsam gyi bskyed bya yin pa'i phyir nya phyis la dngul du lta bu'o/_/don dam par zhes bya ba ni rang dang gzhan la snang ba dag gi dbye ba nyams su myong ba'i
[\[191a.7\]]phyir nges pa gal te ma yin na zhes bya ba'i rigs pas so/_/rjes dpag la ltos na zhes bya ba ni thob par bya ba mngon sum ma yin pas skyed par byed pa ma shes pa'i phyir ro/_/long ba zhes bya ba ni rtog pa tsam yin pa'i phyir ro/_/thams cad de kho na nyid ces bya ba ni khas blangs pa las kyang yod pas
[\[191b\]]
[\[191b.1\]]de lta bur gyur pa'i lung la goms pas khas blangs pa'i phyir ro/_/snang bzhin pa nyid kyi don la de ma yin pa'i ngo bo mi rig pa'i phyir shes pa'i rnam pa'i rtog par rjes su dpag pa las 'gyur ba ma yin nam zhes zer ba la lhan cig skyes pa'i zhes bya ba'o/_/rtogs pa'i rnam pa ni bdag nyid du gyur pa
[\[191b.2\]]rig nges par byed pa yin gyi rjes su dpag par byed pa ni ma yin te/_lhan cig skyes pa yang shes pa bzhin du rtogs pa'i bdag nyid du phan 'dogs par byed pa ma yin pa ni rnam pa dang khyad par byed pa 'gal ba dang gzung ba nyid la yang 'gal ba yin no/_/skyes pa ni skyes par 'gyur ba'o/_/gzung ba nyid
[\[191b.3\]]la 'gal ba dmigs par bstan pa ni lhan cig skyes pa zhes bya ba'o/_/de'i rnam pa khyad par byed pa 'gal ba yin par bstan pa ni des phan 'dogs pa med pa'i phyir zhes bya ba'o/_/rnam pa med kyang yul nyid yin pa'i phyir shes pa'i gzung bya yin no snyam du sems pa la shes la zhes bya
[\[191b.4\]]ba ste/_yul nyid ni rnam pa dang ldan pa nyid kyis khyab pa yin na de med na ji ltar yin zhes bya ba'i don to/_/rigs pa yin te zhes bya ba ni gzhan du na thal ches pa'i phyir ro/_/shes pa'i dus su zhes bya ba ni 'dzin pa'i dus su'o/_/ji ltar zhes bya ba ni skyed par byed pa nyid shes pa dang lhan cig yod pa'i phyir
[\[191b.5\]]ro/_/gzung bar bya ba'i rdo rje dang rdo ba la sogs pa yang shes pa skyed na gang gi tshe skyed par byed pa de'i tshe bdag nyid thams cad kyis rtogs pa'i phyir rtogs pa nye ba yin pas 'dzin par byed pa'i dus na med pa ma yin par bstan pa ni/_brtan gang rdo rje rdo sogs kyi/_zhes bya ba'o/_/shes pa ni cig car rang
[\[191b.6\]]nyid skyed par 'gyur zhes bya ba ni cig car nyid shes byar 'gyur ba'o/_/gzhan yang de ltar 'dzin par 'gyur bar bstan pa ni kun gyi zhes bya ba'o/_/rang gi ngo bos de'i tshe nyid 'byung na ngo bo gzhan gyis ni 'dzin pa'i dus na yang ngo zhes bstan pa ni rang nyid ces bya ba ste/_ngo bo gzhan ni de nyid kyi ma yin no/_/dbye
[\[191b.7\]]ba med kyang dus gzhan la ji ltar ma yin zhes zer ba la gzhan la ltos med phyir zhes bya ba ste/_dbye ba med pa'i ngo bo ni gzhan la ma ltos par rdzogs pa ni de'i tshe nyid du yin gyi dus gzhan du ni ma yin te/_de la dbang ma yin pa'i phyir ro zhes bya ba'i don bshad pa ni dus kyi cha yin zhes bya ba'o/_/shes pa
[\[192a\]]
[\[192a.1\]]gcig gi dus nyid du zhes bya ba ni shes pa gcig la skyed pa'i dus nyid na'o/_/rtag pa nyid du mi 'gyur ba ni 'dzin pa'i dus na shes pa la sogs pa bzhin du yod na'o/_/de nyid bstan pa ni de nyid kyi tshe zhes bya ba ste skyed par byed pa'i dus na'o/_/dus kyang gcig yin pas de nyid
[\[192a.2\]]kyi char 'gyur bar bstan pa ni dus kyi cha mtha' dag ces bya ba'o/_/shes pa gcig la yang de lta bur yin par bstan pa ni shes pa gcig la yang zhes bya ba'o/_/skad cig re re zhing shes pa'i byed pa po tha dad kyang las gcig ma yin par bstan pa ni lhan cig byed pa zhes bya ba'o/_/'byung na zhes bya ba ni 'byung
[\[192a.3\]]ba'i ngang tshul can no/_/de dag ni shes pa dag go/_/skyed par byed pa'i shes bya'i ngo bo tha dad pa rtogs par byed pa de'i de nyid de shes pa la sogs pa'i skyon 'di la yang zhes bya ba ni rdo rje la sogs pa la'am bum pa la sogs pa'i skyon yang ngo /_/tshogs pa las byung ba cig car gnyi ga yang gzung ba la
[\[192a.4\]]sogs pa nyid dang sbyor ba ma yin par bstan pa ni sngar bzhin zhes bya ba'o/_/skye ba ni nges pa can yin la 'dzin pa la sogs pa ni ma yin te 'dzin pa med pa'i phyir ro/_/shes pa tha dad pa yin na des byas pa de'i yul nyid kyi ngo bo yang tha dad pa yin te/_yul ma yin pa la de lta bu med pa'i phyir ro zhes bstan pa ni shes
[\[192a.5\]]pa rnams zhes bya ba'o/_/de lta bu ma yin pa'i phyir zhes bya ba ni/_snga ma dang phyi ma med pa'i phyir ro/_/rag las pa'am zhes bya ba ni snang du rung ba nyid do/_/gzhan du zhes bya ba ni shes pas byas pa'o/_/snang du rung ba nyid ni shes pa yin gyi gzhan ma yin pa ma yin nam/_de'i rgyu mig la sogs pa gcig yin pa
[\[192a.6\]]de'i phyir de yang gcig yin no/_/de zer ba ni 'on te zhes bya ba'o/_/rang gi rgyu las nye bar bsgrubs pas te bskyed pa'i mig la sogs pa gang gi yin pa de'o/_/rtags nyid ni gnas pa nyid do/_/mig mi 'dzums par yang mthong yang skad cig re re zhing mig nye ba la ltos par de lta bu'i khyad par gyi snang ba nyid kyang
[\[192a.7\]]rtogs pa yin par bstan pa ni rdo rje dang rdo la sogs pa ni zhes bya ba'o/_/rnam pa kun du zhes bya ba ni mi 'dzums pa dang cig shos kyis ma rtogs pa'i phyir ro/_/de'i tshe na med pa'i phyir ro/_/mthong ba nyid tha mi dad pa la ma yin nam rtogs pa ni tha dad pa'i yul can yin pa'i phyir dang don gcig gi yul can
[\[192b\]]
[\[192b.1\]]yin pa'i phyir ro snyam du sems pa la/_tha mi dad pa la yang tha snyad yin par bstan pa ni dus phyis dran pa zhes bya ba ste 'di mthong ngo zhes bya ba ni mthong ba'i bdag nyid kyi rang gi rig pa nyid kyang sngon por nges pa yin no zhes bya ba'i don to/_/shes pa med par zhes bya ba ni mthong ba dang rnam par rtog pa dag tha mi
[\[192b.2\]]dad pa kho na yin no zhes bya ba'i don to/_/rig par bya ba zhes bya ba ni shes pa'i bdag nyid do/_/yul de sngon po la sogs pa de'i shes pa nyid bye brag yin pa de las mthong ba ni rang nyid dang yul yang rig pa yin zhes bya ba'i don to/_/rnam par shes pa zhes bya ba nas ji ltar zhes bya ba'i bar ni rgol ba yin te/_tshul
[\[192b.3\]]gnyis pa ni yul gyi ste rang gi rig pa dang gzhan gyi rig pa la yang skyon med do zhes bya ba'i don to/_/skabs las zhes bya ba ni rang gi rig pa nyid med na yul nyid mi rigs par 'gyur te ma rig pa'i phyir ro/_/shes pa'i rig pa byed pa po nyid du khas blangs pa nyid kyi phyir rang gi rig pa yang rtogs pa yin la yul gyi rnam
[\[192b.4\]]pa nyid ni de lta ma yin pa'i phyir sgrub par byed pa yin par bstan pa ni der yang zhes bya ba'o/_/'dod pa ni log par rtogs pa yin pa'i bar ro/_/rig bya las rig pa ni rang nyid kyis lkog tu ma gyur pa nyid kho na khyad par yin par bstan pa ni de dag nyid kyis zhes bya ba ste/_de dag nyid kyis ni lkog tu ma gyur pa
[\[192b.5\]]nyid kyis so/_/yang dag dran las ni rig pa la rjes su 'jug pa ma yin pa mi rigs pas mi dran pa'i phyir ro/_/rang rig pa la ni gzhan rig pa ma yin pa la'o/_/rig pa tsam zhes bya ba ni lkog tu ma gyur pa tsam ste/_sngon po rig pa lkog tu ma gyur pa la log par rtog pa ma yin no zhes bya ba'i don to/_/
[\[192b.6\]]rang rig pa zhes bya ba ni gzhan gyis sgrub pa nyid ma yin pa'o/_/rnam par phye nas ni gsal ba'i ngo bos so/_/don gyi rnam pa bzhin du shes pa la yang dran pa yin te/_des na sngar gnyi ga nyams su myong ba ma yin nam/_ma yin te don dam tsam nyams su myong ba la de lta bu med pa'i phyir ro/_/dran pa las phyis
[\[192b.7\]]dus kyang zhes/_/'di ni brdzun pa nyid smra yin/_/de nyid tshe 'di yang dag rig_/don gyis go bar nye bar skyed/_/don de shes par yang dag rig_/dran pa las kyang rjes dpag yin/_/zhes bya ba ni mi rigs so/_/dran pa las zhes bya bas don gyis go ba nyid khyed kyis bstan pa yin no zhes zer ba ni rnam pa
[\[193a\]]
[\[193a.1\]]med pa la yang zhes bya ba ste/_shes pa rang rig pa yin yang rnam pa dang bcas pa yin te/_dran pa'i rjes su dpag pa las don mngon sum yin no zhes bya ba'i don to/_/nyams su myong ba ji lta ba bzhin du dran pa las rnam par rig pa nyams su myong ba ni nyams su myong ba
[\[193a.2\]]gzhan gyi mtshan nyid kho na 'dis brjod pa yin gyi rjes su dpag pa ni ma yin te/_gsal ba'i khyad par nyams su myong ba ma yin pas dran pa yin pa'i phyir ro zhes bstan pa ni 'di ni phan tshun zhes bya ba ste/_sngon po dang de'i rig pa yang de la gnas par rig pa nyid yin no zhes bya ba'i don to/_/nyams su
[\[193a.3\]]myong ba la yod pa'i gsal ba'i khyad par nyid bstan pa ni dran pa brjod par 'dod pa zhes bya ba'o/_/gsal ba tha dad ces bya ba ni sngon po rig pa'o/_/de'i tshe rig pa zhes bya ba'i don bstan pa ni rang spyod yul gyis zhes bya ba'o/_/sngon po la sogs pa rig pa ni phan tshun ma 'dres pa nyid du rig pa ni rang gi
[\[193a.4\]]rig par bya ba las gzhan du nyams su myong ba'i ma yin par bstan pa ni phye med cing zhes bya ba'o/_/rang nyid du gyur pa'i yul gyis rnam pa gzhan dang ldan pa shes pa nyid kyi phyir 'di ni 'di ltar te 'di sngon po'o zhes bya ba dang 'di ltar ni min zhes bya ba ni ser po ma yin pa'o/_/'di ni zhes bya ba ni dran pa'o/_/tha
[\[193a.5\]]dad med 'gyur gyi dad pa ni gzhan pa'o/_/yul gyi byed pa las de'i rnam pa ma yin yang 'byed par 'gyur ro zhes bya ba mi rigs par bstan pa ni rnam 'byed min zhes bya ba ste/_shes bzhin du byed pa la yang yul la ma zhugs pa'i phyir dbye ba med pa yin no zhes bya ba'i don to/_/shes pa rnams kyi bdag
[\[193a.6\]]nyid du gyur pa'i yul las rang gi mtshan nyid khyad par gsal ba ni gzhan kho na ma yin nam ma yin par bstan pa ni med pa la rnam 'byed ces bya ba'o/_/mtshe sogs zhes bya ba ni ba li dang mgrin bzangs lta bu dang /_mig 'phrul gyi ri lu gnyis la sogs pa dbye ba mi gsal ba la sogs pa'o/_/
[\[193a.7\]]dran pa la khyad par mi gsal ba'i phyir mi gsal ba yin no zhes bya ba'i don to/_/gal te zhes bya ba nas dran par mi 'gyur ro zhes bya ba'i bar gyis rang spyod yul gyis phye med cing zhes bshad pa yin no/_/'on te zhes bya ba nas dran pa yin no zhes bya ba'i bar gyis ni nyams su myong ba tsam gyis ni zhes bya ba
[\[193b\]]
[\[193b.1\]]bshad pa'o/_/'ga' zhig ces bya ba ni rang gi mtshan nyid kyi dbye ba'o/_/brtag pa zhes bya ba ste rnam par dbye ba zhes bya ba ni gnas skabs las so/_/rgyu ma yin pa yul ma yin pa'i phyir de med pas rnam pa med pa'i shes pa mi dbye ba kho nar 'gyur ro zhes brjod pa yin par bstan pa ni yul gyi
[\[193b.2\]]rnam pa nyid med par zhes bya ba ste nyams su myong ba'i yul dran pa ni de'i rnam pa'o/_/mngon sum las gzhan du 'das pa yang re zhig dmigs pa ma yin te 'das pa nyid du thal bar 'gyur ro zhes bstan pa ni/_rnam pa de ni 'das pa'i zhes bya ba'o/_/da ltar nyams su myong ba nyid yin na dran pa ni ma yin
[\[193b.3\]]te khas ma blangs pa'i phyir ro zhes bstan pa ni de ni da ltar ba yin na zhes bya ba'o/_/dran pa nyid de lta bu'i rnam pa can yin te/_tha mi dad par nyams su myong ba'i phyir ro zhes bya ba ni nyams su myong ba la yang 'gyur bar bstan pa ni rnam pa de zhes bya ba'o/_/ci ste zhes bya ba ni rim pa'o/_/nyams su myong ba bzhin
[\[193b.4\]]du don nyid las dran pa rnam pa dang ldan pa nyid ji ltar yin zhing gang las de de'i rnam pa can yin zhes zer ba la rnam pa dang bcas pa'i zhes bya ba'o/_/ci las she na phan mi 'dogs par khyad par med pa'i phyir thal ches pa yin par bstan pa ni don las dran byung na zhes bya ba'o/_/de nyid ces bya ba ni don
[\[193b.5\]]nyams su myong ba'i ngo bo'o/_/don med na mi 'byung ngo zhes bya ba'i med pa'i las ni de rgyu ma yin no zhes bstan pa ni don med par yang zhes bya ba'o/_/rnam pa med pa nyams su myong ba yin na yang dran pas 'di'i rnam pa ji ltar 'dzin pa yin zhes bstan pa ni gal te zhes bya ba'o/_/nyams su myong ba la ni ji ltar nyams
[\[193b.6\]]su myong ba yod pa nges pa'i phyir don la bzhin du thal ches pa ma yin par bstan pa ni gang zhig ces bya ba'o/_/gnyi ga'i rang bzhin du zhes bya ba ni sngon po nyid dang lkog tu ma gyur pa nyid do/_/rang rig par yang rig pa yin no zhes bya ba ni sngon po 'dzin pa'i dus na de'i 'dzin pa gzhan mi 'byung ba'i phyir dang /_rig pa
[\[193b.7\]]ma yin pas thug pa med pa ma yin pa'i phyir ro/_/gal te 'dzin byed gzhan med na sngon po nyid lkog tu ma gyur pa yin du zin kyang ji ltar rang rig pa yin zhes zer ba la tshul gnyis zhes bya ba smos te/_sngon po lkog tu ma gyur pa zhes bya ba ni tshul gnyis yin la/_de lkog tu gyur pa ma yin zhes bya ba ni rang gi rig pa
[\[194a\]]
[\[194a.1\]]yin na'o/_/rang rig phal cher grub pa zhes bya ba ni lkog tu ma gyur pa'o/_/myong ba ni lkog tu ma gyur pa nyid de sngon po dang lkog tu ma gyur pa dag ni lkog tu gyur pa ma yin pa'o zhes bya ba'i don to/_/phal cher zhes bya ba ni sngon po'o/_/lkog tu ma gyur pa zhes bya ba 'di la lkog tu ma
[\[194a.2\]]gyur pa nyid de/_sgrub par byed pa nyid du 'dzin pa yin gyi bsgrub bya nyid du ni ma yin no zhes bya ba'i don to/_/sgrub par byed pas zhes bya ba ni grub pas so/_/zhar la zhes bya ba bshad pa yang 'di bzhin du shes par bya'o/_/gzung dang 'dzin par 'dod pa la/_/khyod kyi gcig 'dod de lta min/_/de lta'i bdag
[\[194a.3\]]nyid gcig nyid la/_/khyod la dpe ni 'ga' yang med/_/ces zer ba ni gal te rang rig pa zhes bya ba'o/_/mar me la sogs pa rnams bum pa la sogs pa rnams kyi gsal byed du grags pa gang yin pa de dag gsal bar bya ba'i ngo bo yin te/_gsal ba la mi ltos pa'i phyir ro zhes bstan pa ni ma yin te mar me la
[\[194a.4\]]sogs pa la ni zhes bya ba'o/_/gzhan la ni de ma yin pa la'o/_/gsal bar bya ba nyid yin par gzung ba nyid yin par bstan pa ni gang tshe de dag ces bya ba'o/_/des ma yin zhes bya ba ni byed pa yin pa'i phyir ro/_/khyed kyis bdag gzung bya 'dzin par byed pa khas blangs pa ma yin nam zhes zer ba la
[\[194a.5\]]gal te bdag ces bya ba'o/_/bdag nyid du ni sems pa can gyi ngo bo nyid du'o/_/yod ma yin zhes bya ba ni de'i gzung bya med cing des ni 'dzin pa med ces bya ba'i rigs pa ste sngon por snang ba ni mngon sum yin gyi bdag snang ba ni ma yin no zhes bya ba'i don to/_/de ltar gzung ba dang 'dzin pa nyid gzhan gyi
[\[194a.6\]]gsal bar bya ba nyid ma yin pa ni rang nyid gsal ba gsal ba nyid yin gyi rang nyid la byed pa ni ma yin no/_/de bstan pa ni gang la zhes bya ba'o/_/de nyid kyi phyir zhes bya ba ni gsal bar bya ba ma yin pa'i phyir dang /_gsal bar byed pa ma yin pa'i phyir ro/_/de bstan pa ni mig byed pa zhes bya ba'o/_/dbang
[\[194a.7\]]po las de 'dzin pa'i bdag nyid yin gyi dbang po nyid de lta ma yin par bstan pa ni de la dbang po zhes bya ba ste dbang po 'dzin pa ma yin pa'o/_/mar me dang bum pa la sogs pa 'dir dpe yin zhing bde ba la sogs pa de dag kyang ngo /_/bdag dang sems pa can dang sems pa can du 'du ba yin pas gzung ba nyid ma
[\[194b\]]
[\[194b.1\]]yin te/_rang gi rig pa nyid du 'gyur bar bstan pa ni 'du bas zhes bya ba'o/_/med do zhes bya ba ni 'du ba can dag tha dad pa yin na 'du ba ma yin la/_tha mi dad na yang de gnyi ga'i bdag nyid yin na yang ngo /_/bdag ni sngon po rig pa dang ser po yang ngo zhes tshad ma pa ni bdag tu shes pa'i yul sngon
[\[194b.2\]]po la sogs pa dang thun mong ba yin gyi de nyid ma yin pa ma yin nam zhes zer ba ni gal te gzung bar bya ba zhes bya ba ste/_sngon po ni ser por rig pa ma yin no zhes bya ba'i don to/_/rang nyid bzhin du tshad ma ba la yang yul thun mong du 'gyur gyi bdag gis shes so zhes bya ba 'di shes pa ldog pa nyid ma yin te/_
[\[194b.3\]]sngon po la sogs pa rnams gzung ba nyid du rang rig pa rjes su 'brang ba na dngos po ldog pa bzhin du dngos po'i shes pa ma yin pa ldog pa yin gyi shes pa ni ma yin te/_de ni tshad ma byed pa po dang thun mong ba ma yin par bstan pa ni nga ni dkar sham zhes bya ba'o/_/lus ldan pa'i ni lus la gnas pa dag gi
[\[194b.4\]]ste gzung ba nyid dang bdag tu 'dzin pa'i shes pa'i yul la 'gal ba med do zhes bya ba'i don to/_/rang rig pa yang ma yin pa ni gzung ba ma yin pa'o/_/de yod na yang zhes bya ba ni bdag gis gzugs zhes bya ba'i mthong ba med na yang ngo /_/mthong ba ni bdag dkar sham mo zhes bya ba ni de'i rang bzhin
[\[194b.5\]]te/_dkar sham gyi rang bzhin gyi rgyu mtshan nyid yin pa ma yin te/_'on kyang yod pa nyid do/_/bdag dkar sham mo zhes bya bas gzugs nyid brjod pa yin par bstan pa ni dkar sham la sogs zhes bya ba'o/_/gzung ba nyid kyi zhes bya ba ni bdag gi gzugs so zhes bya ba med pa'i phyir ro/_/'gal
[\[194b.6\]]ba can yang ma yin no zhes bya ba ni bdag dang dkar sham mo zhes gzung ba nyid la log pas dkar sham dang gzugs dag la tha dad pa med pa'i phyir ro/_/rgyu mtshan ma yin la zhes bya ba ni 'brel pa yod kyang nye bar btags pa med pa'i phyir gzhan gyis gsal bar bya ba ma yin pa'i yul du bdag go zhes
[\[194b.7\]]bya ba'i sgra sngon la sogs pa la yang yin no zhes bya ba 'di ni bden pa yin no zhes bya ba'i don to/_/gzhan gyis gsal bar bya ba ma yin pa nyid kyi rgyu mtshan la gtso bo nyid yin par bstan pa ni nga dkar sham mo zhes bya ba'o/_/bdag dang bdag gi sgra dag gzhan gyis gsal bar bya ba ma yin par brjod pa
[\[195a\]]
[\[195a.1\]]dag sngon po dang bde ba la sogs gtso bo yin par bstan pa ni nga'i bde ba zhes bya ba de drug pas tha dad par brjod pa yang nga'i bdag nyid do zhes bya ba de ni smra ba po'i rtog pa tsam yin gyi dngos su ni ma yin no zhes bya ba'i don to/_/gzhan dag rtogs pa yod ma yin/_/zhes bya ba ni bsdus
[\[195a.2\]]pa dang de dang ldan pa dang bdag nyid dang gnas skabs dang ldan pa'i dbye ba las de lta bu'i dbye ba yin yang nyams su myong ba'i bdag nyid kyis yul gtso bo yin te/_de bzhin du ste sems pa can gyi dbye ba bzhin du zhes bya ba'i don to/_/snga ma'i zhag la mthong ba phyi ma'i zhag la bdag gis mthong ngo zhes bya bar
[\[195a.3\]]'gyur ba ma yin nam da ltar yod pa'i bdag nyid la yang de lta bur 'gyur gyi gzhan la ni ma yin te/_gzhan 'di ni sngon po'am lus la sogs pa'am nyams su myong ba'o snyam du sems pa la te por btags kyang zhes bya ba'o/_/gzhan dmigs pa ni gzhan las ma yin te/_ci las she na gzhan zhes bya ba ste
[\[195a.4\]]lus la sogs pa las gzhan pa nyid ni gzhan grub na 'grub pa yin te/_bdag go zhes bya ba yang de tsam du nges pa yin no zhes bya ba'i don to/_/lus sam gzhan yang shes pa po'i rig pa ni skad cig re re zhing tha dad pa ma yin nam/_nyams su myong ba po'i bdag 'di mthong ngo zhes dran pa ni shes pa po gzhan
[\[195a.5\]]gyi ma yin gyi yul gzhan yang de'i rang bzhin gyis ma yin no/_/shes pa po las byung ba ni gzhan la dmigs pa ma yin la rang nyid rig pa'i nyams su myong bas rnam par ma chad par ma nges pa can gyi bag chags kyis byas pa'i sgro 'dogs par bya ba'i dran pa'i rgyu ma yin te nyams su myong ba ji lta ji lta ba
[\[195a.6\]]bzhin dran pa'i phyir ro/_/shes pa po yis ngo shes pa/_/bag chags kyis byed 'os yin la/_/de min pa la der shes pa/_/'di ni 'khrul pa'i rgyu ma yin/_/zhes bstan pa ni thog ma med pa'i zhes bya ba ste nyams su myong ba dang /_dran pa dang de'i gnas skabs par gnas pa rnams tha dad pa
[\[195a.7\]]yin la/_tha mi dad na yang gnyi ga dus gcig par 'gyur ro/_/tha mi dad pa yang tha dad par ma mtshon pa la rang gi rig pa rjes su 'jug pa yin na ste de ltar bag chags yongs su smin pa'i phyir ro/_/sngon dang da ltar 'ang bdag rig phyir/_/bdag gis 'di ni shes pa yin/_/zhes bya ba nges pa
[\[195b\]]
[\[195b.1\]]yin gyi ji lta ba bzhin nyams su myong ba ma yin pa la bag chags dang dran pa yang ma yin no zhes bya ba'i don te 'brel pa'am zhes bya ba'i don du rtogs pa yin no/_/lus la sogs pa rang la gnas pa rig pa dang /_cig shos nyid la yang thams cad kyi phan tshun du 'brel pa med pa ma yin te/_gcig
[\[195b.2\]]gi bdag nyid rig pa'i khongs su gtogs pa'i phyir ro/_/rig pa'i rgyu mtshan gyi bdag go zhes bya ba lus la bzhin du rtsig pa la sogs pa la yang 'gyur ro zhes zer ba ni 'o na ji ltar zhes bya ba'o/_/khyad par med par bstan pa ni ji ltar zhes bya ba'o/_/des na zhes bya ba ni de bzhin du lus la yang ni ma
[\[195b.3\]]yin no zhes bya ba'i don to/_/ma shes pa nyid yin yang lus bzhin du rtsig pa la sogs pa la yang cis mi 'gyur zhes zer ba la/_ji ltar rang rig min nyid kyang /_/zhes bya ba'o/_/nges pa'i bag chags yod pas de lta bu'i yul la rtog pa yin par bstan pa ni ji ltar bag chags zhes bya ba'o/_/rig pa
[\[195b.4\]]nyams su myong ba ni rtsig pa lkog tu gyur pa ma yin te/_rang nyid kho na yin gyi gzhan rig ma yin pa'i phyir ro/_/gzhan du na thug pa med par bstan pa ni de'i phyir zhes bya ba'o/_/gang zhig ces bya ba mar me la sogs pa'o/_/mig ni de lta bu'i ngo bo'i rig pa skyed par byed pa yin gyi 'dzin pa ma yin par
[\[195b.5\]]bstan pa ni mig ni zhes bya ba ste/_gzung ba yin pa'i phyir dang /_rang rig pa dang dran pa las nges par gzung ba'i phyir ro/_/rang rig pa tsam ni bdag tu shes pa'i yul ma yin gyi rtag tu rjes su 'brel pa yang ngo zhes bstan pa ni 'brel mi rtag phyir zhes bya ba'o/_/rtag tu ni ther zug pa nyid do/_/bdag go
[\[195b.6\]]zhes bya ba med na gzhan gsal bar byed pa nyid du ji ltar go ba yin zer ba la ngar 'dzin pa'i zhes bya ba'o/_/gzhan la ltos pa med par zhes bya ba ni rang gi rig par bya ba mngon sum pa kho na yin no zhes bya ba'i don to/_/de'i rnam pa zhes bya ba ni 'dzin pa'i rnam pa ste/_lus dang sngon po la sogs pa bya ba byed pa'i
[\[195b.7\]]'dzin par byed pa gzhan mthong ba ma yin te/_bde ba la sogs pa yang nang gi reg bya yin pas gzhan ma yin no/_/ltos pa med pa ni 'dzin pa la ste las kyi ngo bo med na'o/_/rtogs pa med do zhes bya ba ni lus dang bde ba dag rang gi rig pa'i bya ba gcig la zhugs pa'i phyir ro/_/rkyang ba dmigs
[\[196a\]]
[\[196a.1\]]pa las tha dad pa yin na thams cad mi dmigs par thal bar 'gyur ro/_/tha dad pa yin na yang rang gi rig pa tsam yin pa'i phyir bdag nyid ma yin pa'i ngo bo la ma zhugs pas de min ngo bo mi rigs pas te 'di rig pa ma yin par bstan pa ni de dag ni zhes bya ba'o/_/
[\[196a.2\]]bde ba la sogs pas tha dad na yang zhes bya ba ni 'dzin pa'i dbye ba 'byed par byed pa ma yin pa nyid yin na de'i dbye ba la tshad ma med pa'i phyir ro/_/'dod pa la sogs pa zhes bya ba ni 'dod pa ma yin pa la sogs pa dang /_gzugs la sogs pa dang /_mdzes pa'i gzugs la sogs pa'o/_/'dzin par
[\[196a.3\]]byed pa la ltos pas zhes bya ba ni 'dzin par byed pa'i khyad par la ltos pa ste/_gcig gi gzung ba ni cig shos kyi yang ma yin te/_gcig gi 'gal ba mi 'dzin pa'i phyir ro/_/'dzin par byed pa nges pa yin yang dngos po gcig nyid du 'gal ba yin par bstan pa ni gcig tu rig pa zhes bya ba'o/_/thams
[\[196a.4\]]cad ni bde ba la sogs pa dang sngon po la sogs pa'o/_/de nyid kyi tshe ni sngon po la sogs pa nyams su myong ba lkog tu ma gyur pa'i dus na'o/_/sngon po nyams su myong ba lkog tu ma gyur pa nyid de las gzhan du mi 'thad pa'am blo yang rig par 'gyur ba ma yin par bstan pa ni 'jig rten rig bya zhes bya ba'o/_/shes
[\[196a.5\]]pa ni rig pa ste lkog tu ma gyur pa nyid do/_/lkog tu ma gyur pa rig pa ni sngon po la sogs pa la ma gtogs pa don gyis go ba'i yul ma yin par bstan pa ni don goms zhes bya ba ste/_rang nyid lkog tu ma gyur pa nyid kyis sngon po ma yin pa la sogs pa'i khyad par las kyang don gyis go ba la ltos
[\[196a.6\]]pa med pa'i phyir zhes bya ba'i don to/_/snyam pa'i bzung ba'i rnam pa zhes bya ba la sogs pa'i khyad par gyi blo'i ngo bo rnam par rtog pa'i shes pa gang gi yin pa de de lta bu'i ngo bo'i yul can no/_/mthong ba'am rtogs pas kyang ma rtogs pa'i ngo bo tshad ma'i spyod yul ma yin pa ma yin yang med pa kho na yin
[\[196a.7\]]par bstan pa ni rang bzhin ma rtogs pa zhes bya ba'o/_/de ltar ni mi 'dzin pa nyid kyis so/_/rtogs pa med pa nyid ni 'dzin pa rtogs pa ma yin pa nyid do/_/nga'i zhes bya ba 'di'i don gtso bo yin gyi bdag gi ni ma yin no/_/lus la sogs pa las gzhan rtogs pa ma yin
[\[196b\]]
[\[196b.1\]]par bstan pa ni blo zhes bya ba'o/_/drug pa tha dad par tha snyad 'dogs par yang rnam pa 'gas rtog pa tsam yin par bstan pa ni gzugs la sogs pa'i khyad par zhes bya ba'o/_/ji ltar gzugs dmigs kyis bsal ba la bstan pa ni gzugs la sogs pa ni zhes bya ba'o/_/gzhan du zhes bya ba ni
[\[196b.2\]]gcig gis ma rtogs pa ni gzhan gyis kyang ma rtogs pa'o/_/gzhan yang zhes bya ba ni rtogs pa'o/_/gzugs kyi gsal ba'i ngo bo rang rig pa yin par grub pa nyid du bstan pa ni rtogs pa nyid ces bya ba'o/_/smras pa zhes bya ba ni/_de'i tshe bdag gi gzung don la/_/gang yin bdag gis
[\[196b.3\]]mi dran pa/_/gzung ba'i ngo bo dang bral ba'i/_/'dzin pa'i rnam pa dran par byed/_/ces bya ba'o/_/khyad par la zhes bya ba ni gzung ba'i khyad par gyi mthar thug pa'o/_/the tshom mi za ba yin no zhes bya ba ni don gang yang gzung ngo zhes bya ba'i shes pa yin pa'i phyir ro/_/sngon po'i bdag nyid kyi blo nyid blo
[\[196b.4\]]gzhan gyis gzung ba yin no zhes zer ba ni gzugs sogs zhes bya ba'o/_/re zhig sngon po 'dzin pa'i dus na de 'dzin par byed pa cig car ma yin te/_shes pa ma skyes pa'i phyir ro/_/gzhan la chags pas mi phyogs pa'i phyir rim gyis kyang 'dzin pa'i rnam pa med pa dang /_gzung ba yang mi
[\[196b.5\]]rigs par bstan pa ni de dngos can zhes bya ba'o/_/'gags zhes bya ba ni gzung ba'o/_/de zhes bya ba ni 'dzin par byed pa ste/_shes pa nyams su myong ba'i bdag nyid yin pa'i phyir don nyams su myong ba ni de med na mi 'byung ba'i phyir zhes bya ba'i don to/_/khas blangs pa'i phyir ro zhes bya ba ni
[\[196b.6\]]rgyu nyid du cig car ba ma yin pa'i phyir rgyu med yin pa nyid du thal ches pa'i phyir ro/_/gzung bar bya ba yang sngon po dang de'i shes pa yang ngo /_/mngon sum las gzhan pa'i 'das pa la sogs pa'i yang 'dzin byed ma yin te dngos po med pa'i phyir ro zhes bstan pa ni rang gi ngo bo med pa zhes bya ba'o/_/
[\[196b.7\]]rang gi rang bzhin yang na 'dzin par byed pa'i ste khas ma blangs pa'i phyir nyams su myong ba ma yin pa zhes bya bar sbyar ro/_/thug pa med par zhes bya ba ni 'dzin byed gzhan 'phen pa yin na'o/_/'dzin par byed pa'i rig pa yang gzung ba bzhin du ma yin zhing /_las med pa nyid kyis yin par bstan pa ni
[\[197a\]]
[\[197a.1\]]don du snang ba zhes bya ba'o/_/gzung bya'i las can gyi shes pa de'i sngon po'i shes pa don du snang ba dang ldan pa'o/_/sngon po rig pa'i mngon sum nyid las kyi ngo bos ma yin par bstan pa ni blo la zhes bya ba ste sngon po rig pa la'o/_/'dzin par byed pa zhes bya ba ni mngon sum
[\[197a.2\]]nyid do/_/bdag la nang mngon phyogs zhes bya ba ni las dang byed pa po nyid kyi ngo bos ni ma yin te/_mngon sum rig pa 'di las kyi ngo bo med do zhes bya ba'i don to/_/gal te zhes bya bas don du snang ba bzhin zhes bya ba'i don bshad pa yin no/_/bdag gcig la 'du ba'i phyir gzung ba dang cig
[\[197a.3\]]shos kyi blo dag phan tshun rjes su zhugs pas nang du phyogs pa nyid du snang bar mi rigs te dran pa la yang khyad par med pa'i phyir ro zhes zer ba ni 'on te bdag gi nyid kyis blo zhes bya ba'o/_/don du snang ba dang ldan pa nyid med pas phyi rol du mngon par phyogs pa nyid rang rig pa ma yin pa la 'gyur ba ma yin
[\[197a.4\]]par bstan pa ni yul gang gi ni snang ba gang zhes bya ba ste khyad par du snang ba'o/_/yul gang gi zhes bya ba ni bshad pa po'i dang shes pa'i zhes bya ba ni rgyal ba can gyi'o/_/de zhes bya ba ni yul du snang ba'am yul yang rung ba de'i shes pa gang gis zhes bya bar bstan pa ni yin no/_/rang gi rig pa ma yin gyis rang
[\[197a.5\]]nyid du gyur pa'i snang ba rig pa ma yin pa'i phyir de'i sgo nas don rig pa ma yin pa ni bdag nyid snang ba 'dzin pa nyid don 'dzin par ston par byed pa yin te/_rtsa ba nas 'thung ba la sogs pa lta bu'o/_/don du snang ba ni blo ni don rig pa yin gyi bdag nyid rig pa ni ma yin no snyam du sems pa ni myong gzhan ci yod ces
[\[197a.6\]]bya ba ste/_myong ba'i bdag nyid ni don rig pa'i ngo bo yin pas rnam pa med pa'i blo mi rigs pa'i phyir ro/_/de bshad pa ni gal te blo ni zhes bya ba'o/_/de'i ngo bor zhes bya ba'i don dang 'dra ba'i blo ni don rig pa yin te nges pa rang las rtogs par bya ba tsam gyi mthar thug pa'i phyir ro/_/de'i ngo bo yang don bzhin
[\[197a.7\]]du rtogs bya rtogs pa nyid yin no zhes zer ba la/_de yi rang bzhin rig med na/_/zhes bya ba'o/_/de la yang rang rig pa ma yin no zhes bya ba'i don bstan pa ni rang rig pa gzhan zhes bya ba ste/_bdag nyid du gyur pa'i rnam pa yang phyi rol nyid du rtogs pa yin zhes bya ba'i don to/_/de med pas zhes bya ba ni rang rig pa med pas
[\[197b\]]
[\[197b.1\]]te de dang 'dra ba nyid dam de rig pa'o/_/myong ba'i mtshan nyid ni nges pa rig pa'o/_/sngar gyi don gyi rnam pa tsam las zhes bya ba ni blo'o/_/gzhan du zhes bya ba ni rnam pa med pa'o/_/de'i tshe nges pa rig pa ma yin na phyi rol gyi rnam pa yang bor na nges pa'i don du rnam pa gzhan la brten na thug pa med pa yin
[\[197b.2\]]par bstan pa ni 'dra ba thams cad ces bya ba'o/_/de yang zhes bya ba ni don yang ngo /_/der zhes bya ba ni blo nyid do/_/don nyid kyi phyir ni bems po nyid kyi phyir sngon po ma yin no/_/rang gi rig pa ma yin pa las don nyid ni blo yin par mngon par 'dod pa la yang yin par bstan pa ni don zhes bya ba 'di ci yin zhes bya ba'o/_/
[\[197b.3\]]gzhan la mthar thug pa yin pa'i ngo bo don nyid yin no zhes zer ba ni blo ma yin zhe na zhes bya ba'o/_/rgyu las gzhan pa mthar thug nyid ma yin te/_don la yang de khyad par can ma yin par bstan pa ni blo ma yin pa nyid ces bya ba ste blo nyid dang ldan pa ni ma yin te/_ngo bo'i nges pa la phyin ci log par khyad par med pa'i
[\[197b.4\]]phyir ro zhes bya ba'i don to/_/blo ma yin pa nyid ni don ma yin pa'i ngo bo'i blo bkag pa yin na don ma yin pa nyid kyang blo'i don bkag pa yin na dgag bya yin no zhes dgongs pa'o/_/bdag nyid ma yin pa rig pa yang de'i ngo bo'i bdag nyid rig pa kho na yin par bstan pa ni des na zhes bya ba ste/_bdag nyid la
[\[197b.5\]]gnas pa'i blo nyid ces bya bar sbyar ro/_/gzhan du zhes bya ba ni de'i bdag nyid du'o/_/bdag la gnas pa zhes bya ba bdag nyid ma yin pa rig pa ni gzhan gyis ma rig pa kho na yin par bstan pa ni bdag la gnas pa nyid kyang zhes bya ba'o/_/'bad rtsol la sogs zhes bya ba ni 'bad rtsol dang sngon po
[\[197b.6\]]la sogs pa'o/_/'dra ba'i phyir zhes bya ba ni rig pa ste/_blo nyid ni 'dra ba nyid de rig pa'i blo nyid kyis zhes bya ba'i don to/_/rang la gnas pa nyid ni mi srid pa yin te/_rig par byed pa med pa'i phyir ro zhes bstan pa ni 'bad rtsol la sogs pa rnams zhes bya ba ste/_phan tshun rig par byed pa ni bdag nyid la gnas
[\[197b.7\]]pa na rig par byed pa ma yin no zhes bya ba'i don to/_/bdag nyid la gnas pas khyad par ni phyi rol las yin gyi blo gzhan las ma yin pa de'i phyir nang gi bdag nyid yin par bstan pa ni bdag la gnas pa yin na zhes bya ba'o/_/tha dad pa med pa'i phyir ni bdag nyid gcig pa'i phyir ro/_/blo ni bdag la gnas pa nyid
[\[198a\]]
[\[198a.1\]]kyis rtogs bzhin pa ma yin pa ni/_rtogs pa tsam las bdag la gnas pa ma yin te/_gzugs la sogs pa rnams la yang khyab pa thal ches pa yin pa'i phyir ro zhes bstan pa ni bdag ma rtogs par ni zhes bya ba'o/_/mi byed na byed pa nyid ma yin par bstan pa ni byed pa po
[\[198a.2\]]gzhan brtags pas zhes bya ba'o/_/byed pa po'i byed pa nyid ni byed pa po gzhan gyis yin pa'i phyir de'i rtog pa yin no zhes zer ba la de dag ni zhes bya ba'o/_/bdag de yang lus kyi ma yin te/_de lta bu yin pa'i phyir zhes bstan pa ni yang na zhes bya ba'o/_/de nyid kyi phyir ni lus kyi khongs su gtogs pa nyid kyi phyir ro/_/
[\[198a.3\]]gzhan du ni lus las phyi rol du gyur pa gzhan gyis ma rtogs pa zhes bya ba'o/_/'ga' zhig kyang ni rgyu ma yin pa la sogs pa rnams kyi ngo bo gzhan la blo gzhan yin no/_/blo'i mtshan nyid ni don dang 'dra ba'i don rig pa yin gyi thams cad rang rig pa ma yin no zhes zer ba ni gal te blo 'dra zhes bya ba'o/_/blo yang rjes
[\[198a.4\]]su dpag par bya ba rig pa'i ngo bo ma yin pa 'dra ba ni thal ches par byed pa yin par bstan pa ni da ni 'dra las zhes bya ba ste/_'dra ba'i blo'i phyogs la thal ches pas 'ba' zhig ma yin gyi don rig pa skye bo thams cad kyi mngon sum yang 'dra ba ma yin pa'i phyir don nyams su myong ba grub par 'gyur ro zhes bya ba'i don to/_/
[\[198a.5\]]'dra ba can ni 'dra ba'o/_/'dzin pa'i byed pas rjes su dpag pa ni rgyu'i blo yin no zhes bya ba khyad par nyid yin par bstan pa ni gal te 'dra ba rnams zhes bya ba ste/_'dra tsam gyi blo nyid ces bya bar sbyar te/_'dra ba nyid tsam 'dzin par byed pa yin no zhes bya ba'i don to/_/de nyid ces bya ba ni 'dzin par byed pa nyid de'o/_/
[\[198a.6\]]ji ltar zhes bya ba ni mig la sogs pa'i gzung bar byung ba zhes bya ba'i don to/_/rig pa ni 'dra ba nyid do zhes bya ba'i don bshad pa ni khyad par gang las zhes bya ba'o/_/des byas pa zhes bya ba ni blos byas pa'o/_/blo nyid kyang zhes bya ba ni rang rig pa ni gzugs la sogs pa la yang 'gyur ro zhes bya ba'i don to/_/rang rig pa
[\[198a.7\]]yin na 'dra ba nyid ni nges pa'i don du 'dod pa yin gyi 'dra ba tsam ni ma yin par bstan pa ni de lta na yang zhes bya ba'o/_/'dra ba nyid las nges pa rig pa ni rang rig pa la yang yin par bstan pa ni de'i myong de zhes bya ba ste gzhan gyis ni ma yin te/_las yin pas lkog tu ma gyur pa'i phyir blo de'i ser po la sogs
[\[198b\]]
[\[198b.1\]]pa'i rig pa ni mngon sum yin no/_/gzhan du na thams cad med par 'gyur ro zhes bya ba'i don to/_/'dra ba nyid kyi mtshan nyid tshad ma gang gi yin pa de lta bu'o/_/min zhes bya ba ni rang rig pa las med pa snang bzhin pa'o/_/de bstan pa ni mngon du byed na zhes bya ba'o/_/phyi rol ni 'dzin byed dang 'dra ba nyid las gzung ba yin yang
[\[198b.2\]]'dzin byed las tha mi dad pa ma yin no zhes zer ba la gal te 'di zhes bya ba'o/_/skyes pa nyid na rang nyid kyis nyams su myong ba yin na yang ci zhig bya zhes bstan pa ni chus khyer ba la zhes bya ba'o/_/nges pas ni phyi rol tu sgro 'dogs na dgos pa kho na yin par bstan pa ni bya ba ste nyams su myong ba'o/_/las ni
[\[198b.3\]]phyi rol gzung ba'o/_/rnam gzhag ni de dag gi nges pa'o/_/'di zhes bya ba ni 'dra ba nyid do/_/'jig rten ni phyi rol rig pa po ste de'i nges pa dang ldan pa la ste/_gzung ba nyid la sogs pa 'jig rten pa'i zhen pa tsam gyis ston pa'i phyir ro/_/'dis zhes bya ba ni 'dra ba las zhes bya ba'o/_/gal te phyi rol snang
[\[198b.4\]]ba nyid kyis ci zhig bya 'on te ma yin na de lta na yang ci dgos she na de nyid de ltar zhen pa yin yang ji ltar phyi rol yin zhes bstan pa ni rang gi ngo bo zhes bya ba ste myong ba de'i ngo bo ni sngon po la sogs pa'i rang bzhin rang rig pa de'i rig pa yin la/_der sgro 'dogs pa ni rnam par rtog pa yin zhing des 'khrul pa ni gcig
[\[198b.5\]]tu byed pa ste de'i ngo bo phyi rol yin la/_de'i rig pa phyi rol rig pa yin no zhes bya ba ni byed pa'o/_/de las sngo sogs ni phyi rol la nyams su myong bar tha snyad 'dogs pa yin no/_/gzhan gyi bdag nyid ni bdag nyid ma yin te/_rig pa ma yin pa ni de yod na yang rig par mi 'gyur ro zhes bya ba'i don to/_/
[\[198b.6\]]nye bar btags na zhes bya ba ni tha mi dad par byed pa las so/_/gnyi ga mthong ba kha cig tu cung zad nya phyis la dngul bzhin du sgro btags pa ma yin nam/_gang rung gcig mthong ba la ji ltar yin zer ba la gzhan rig na yang zhes bya ba ste/_phyi rol las rang rig pa yin la de las gzhan pa ni phyi rol lo/_/
[\[198b.7\]]gang gi tshe de'i ngo bo rtogs zhes bya ba ni bag chags yongs su smin pa las rtogs par byed pa de'i tshe bdag gis zhes bya bar sbyar ro/_/tha snyad ni lus dang ngag gi bdag nyid kyi'o/_/rtog pa ji lta ba bzhin du cis mi 'gyur zhes zer ba la blo ni zhes bya ba ste/_phyi rol las bzlog pa ni rig pa yin no zhes
[\[199a\]]
[\[199a.1\]]bya ba'i don to/_/de ni zhes bya ba ni blo rang gi nyams su myong ba'o/_/de'i zhes bya ba phyi rol gyi ji ltar yin pa ste/_don myong ba grags pa dang rang rig pa gnyi gar zhes bya ba'i don to/_/gcig rig na gzhan mi rig pa des gzung bar 'gyur bar bstan pa ni rig par gyur pa ma
[\[199a.2\]]yin pa zhes bya ba'o/_/de lta bu'i ngo bo yin na shes pa nyid dngos por mi 'gyur ba ma yin no/_/nye bar brten pa dang bral ba'i/_/shes pa cung zad skyed mi 'gyur/_/zhes zer ba ni rang rig pa tsam ni zhes bya ba'o/_/lan ni gang tshe zhes bya ba'o/_/myong ba'i bdag nyid ni gzhan ma yin pa bsgrub pa yin
[\[199a.3\]]gyi 'dra ba nyid la brten pa ni ma yin gyi 'dra ba nyid la sogs pa de la brten pa yin no/_/rang nyid ces bya ba ni rang gi rgyu mig la sogs pa las so/_/don la brten pa ma yin zhing de'i 'dra ba la brten pa ma yin pa ste/_byed pa ni rang nyid la brten pa yin la/_skye ba yang rang gi rgyu mig la brten pa'i phyir
[\[199a.4\]]don la rag las pa cung zad med pa'i phyir ro zhes bya ba'i don to/_/'brel ba ni yul can nyid dang ngo /_/don la shes pa bstan pa yang snal ma rnams la snam bu bzhin du ma yin par bstan pa ni bdag nyid kun gyis zhes bya ba'o/_/shes bya shes bya ma yin par 'gyur ro zhes bya bar yang rtogs par bya'o/_/zangs
[\[199a.5\]]gzhong la rgya shug gi 'bras bu bzhin du shes bya nges pa ma yin te/_de'i bdag nyid ma yin pa'i phyir ro zhes bstan pa ni mtshungs na ni phye na zhes bya ba'i don to/_/thams cad ces bya ba ni rtog pa'i rnam pa la ma reg pas so/_/ci las she na gang las zhes bya ba ste mig las ma mthong ba'i phyir ro/_/shes
[\[199a.6\]]pa ni phyi rol la 'du bas sam phrad pa de la bstan pa ma yin gyi 'on kyang de'i rnam pa can du skyes pas ma yin nam zhes zer ba la/_ji ltar sngo sogs ngo bo'i phyir/_/zhes bya ba'o/_/nyams su myong ba la yod pa'i sngon po'i ngo bo mthong ba las rten yang nyams su myong ba'i bdag nyid du 'gyur gyi phyi rol nyid ma yin par
[\[199a.7\]]bstan pa ni de bzhin zhes bya ba'o/_/de yang ste nyams su myong ba'i yang 'brel pa can gyi bskyed bya'o/_/'brel par yang don de lta bur go bar bya'o/_/nyams su myong ba dang sngon po la sogs pa yang so so ba nyid du 'jog par byed pa yin no snyam du sems pa ni 'on te sngon po zhes bya ba'o/_/nye bar gzhag pa
[\[199b\]]
[\[199b.1\]]min pa ni nye bar 'jog par byed pa min pa'o/_/sngon po rtogs pa'i 'bras bu so so ba gcig nyid yin na rgyu tha dad pa ji ltar yin zhes zer ba la tha dad pa zhes bya ba'o/_/'di nyid ces bya ba ni sngar mthong ba nyid las so/_/thams cad du ni rab rib la dang gzhan la yang ngo /_/rnam pa zhes bya ba ni tha dad
[\[199b.2\]]pa'o/_/rab rib bzhin du nye bar 'jog par byed pa dang /_gzhan bzhin du yod pa yang ma yin par bstan pa ni 'gal ba ma 'khrul pa zhes bya ba'o/_/mthong ba snga ma zhes bya ba ni mngon sum nyid ni mi dran pa nye bar 'jog par byed pa ma yin no/_/bstan pa ni don ni zhes bya ba'o/_/nges pa'i rjes su
[\[199b.3\]]'gro ba'i byed pa can gyi mthong ba ni phyi rol rnam par gzhag par byed pa ma yin nam/_nyams su myong ba ma yin no zhes zer ba la ma yin te zhes bya ba'o/_/de'i nyams su myong ba ma nges par nyams su myong ngo zhes bya ba ji ltar yin/_don bzhin du ni zhes bya ba ni chos mi mthun pas skyon med do zhes bya ba nyams su
[\[199b.4\]]myong ba'i bdag nyid kyi don la'o/_/de ni zhes bya ba ni nges pa'o/_/don la'ang rtag tu zhes bya ba ni rta la rtogs par byed pa na yang ba lang mthong ba'i phyir ro/_/'di res 'ga' mthong ba yin pa'i phyir nyams su myong ba'i bdag nyid la yang yod do zhes bya bar nyams su myong bar 'gyur ro/_/de bzhin du
[\[199b.5\]]nyams su myong ba'i nyams su myong ba zhes bya ba'o/_/de ni rtag tu med pa'i don bshad pa ni yang na zhes bya ba'o/_/de las zhes bya ba ni nges pa nyid ma yin pa las te zhes pa las so/_/de kho na rnam par gnas pa ni tha dad pa'i phyir rol rnam par gnas pa'o/_/nyams su myong ba tsam las nges pa'i don
[\[199b.6\]]bzhin nyams su myong ba'i bdag nyid la yang 'gyur bar bstan pa ni ldog pa nyid kyi zhes bya ba'o/_/gsal bar nyams su myong ba ni sngon po'i yin gyi nyams su myong ba'i ma yin par bstan pa ni gzhan yang zhes bya ba'o/_/dkar po la sogs pa mngon par gsal ba'i ngo bo snang ba ni mngon sum gsal ba nyid de
[\[199b.7\]]nges par nus pa nyid do/_/der mngon par gsal ba las gsal ba'i ngo bo gzhan gyi dngos po ste tha dad pa'o/_/bdag tu gyur pa'i ngo bo'i mngon par gsal ba las tha mi dad pa zhes bya ba'i tha tshig go/_/mngon par gsal ba gang gi yin pa de'i gzhan dngos te snang ba yin na'o/_/gsal min ni ma dmigs pa na'o/_/ji ltar
[\[200a\]]
[\[200a.1\]]ni zhes bya ba ni ma yin pa'o/_/gsal ba ni ma dmigs pa'o zhes bya ba'i don to/_/mi gsal ba'i ngo bo yin pa ni dngos po cung zad kyang gsal ba ma yin par bstan pa ni mngon par gsal ba ma yin pas ni zhes bya ba'o/_/lkog tu gyur pa'i shes pa'i ngo bo'i gsal bas
[\[200a.2\]]dkar po gsal bar byas pa ma yin nam zhes bya ba mi rigs par bstan pa ni de mngon par gsal ba'i zhes bya ba'o/_/rig par byas pa ni mngon par gsal ba'o/_/de nyid ni mngon sum yin te gzhan ma yin pa ni mngon sum ma yin pa'o/_/ji ltar zhes bya ba ni de mi skye ba'i gnas skabs su
[\[200a.3\]]khyad par med pa'i phyir ro/_/las kyi ngo bo ni khyad par nyid yin la de yang khyad par med par ji ltar yin zhes zer ba la 'di ci zhig ces bya ba ste rang rig pa ma yin pa'o/_/lhag pa dang thug pa med pa dang rtogs pa med par yang byed pa yin par bstan pa ni de zhes bya ba'o/_/ma rtogs pa nye bar bsdu ba ni
[\[200a.4\]]de'i phyir zhes bya ba'o/_/gsal min ni rtogs pa ma yin pa'o/_/gzhan ni rang gi khyad par las so/_/de lta bu nyid ni shes pa nyid kyis so/_/'di zhes bya ba ni shes pa'o/_/mi gsal ba nyid dang bden pa pa dang /_lkog tu gyur pa dang /_bems po ste phyi rol mi gsal ba yin na gsal bas gsal bar mi
[\[200a.5\]]'gyur la/_de'i gsal ba ni de las gzhan pas yin gyi rang las ni ma yin no snyam du sems pa la gsal ba zhes bya ba smos te/_gsal ba'i gsal ba ni gsal ba nyid de dkar po la sogs pa'i gsal ba yang yin pa'i phyir gsal ba gzhan la thug pa med pas thams cad mi gsal ba'i skyon yin no zhes bya ba'i don to/_/
[\[200a.6\]]shes pas gsal ba gsal ba'i phyir gsal ba gzhan gyis rtogs pa yin no zhes bya ba 'di la thug pa med par 'grel pas bstan pa ni gang gis zhes bya ba ste/_de yang zhes bya ba ni gsal ba'i shes pas gsal ba nyid du 'dzin pa'o/_/rang gi ngo bo nyid ces bya ba ni rang nyid yin gyi shes pas ni ma yin no/_/
[\[200a.7\]]gsal ba snga mas zhes bya ba ni dkar po rtogs pas so/_/de'i yang zhes bya ba ni dkar por gsal ba'i shes pa gsal ba nyid 'dzin pa'o/_/gzhan gyis ni shes pas so/_/dkar po'i gsal ba ni dkar po ma yin pa'i gsal ba bzhin du gsal ba de rtogs par mi 'gyur bar 'phen pa yin na thug pa med pa yin no/_/
[\[200b\]]
[\[200b.1\]]gsal ba ni rang nyid dam gsal ba gzhan gyis kyang gsal bar byed la/_de lta yin na ni dkar po la sogs pa gsal bar 'gyur ba ma yin nam zhes zer ba la mthong dang zhes bya ba'o/_/gsal bas gsal ba'i shes pa yin na ni de dang 'brel pa'i shes pas 'brel pa rtogs pa ma yin pa dkar po la
[\[200b.2\]]sogs pa gang gi yin pa'i 'brel pa can gyi shes pa sngon du 'gro ba can gyi 'brel pa'i shes pa nyid khyad par gyi shes pa yin no zhes bya ba'i don to/_/'brel par ni de lta ma yin na zhes bya ba la sogs pa rtogs pa la yod par snang ba yin no/_/khyad par gzung ba nyid las zhes bya ba ni khyad par
[\[200b.3\]]can bzung ba nyid las so/_/gzhan gyi bdag nyid nyams myong med/_/ces bya ba ni sangs rgyas pa'i grub mtha' yin no zhes zer ba khyed kyi ltar na yang zhes bya ba'o/_/bstan zin pas zhes bya ba ni/_/rang gi ngo bo'i rang bzhin de'i/_/myong ba sgro 'dogs 'khrul pa las/_/sngo sogs myang bar grags
[\[200b.4\]]yin gyi/_/gzhan gyi bdag nyid myong las min/_/zhes bya bas so/_/'dir ni zhes bya ba ni khyod kyi 'dod pa la'o/_/khyed kyi 'dod pa la khyad par can ma yin pa nyid ces ma yin zhes zer ba la gang phyir gnyis las zhes bya ba'o/_/kho bo cag gi shes pa gcig nyid shes pa gnyis yin pa bzhin du khyod kyi ni
[\[200b.5\]]ma yin no zhes bya ba ni rgyal ba can gyi'o/_/'grel par ni shes pa re re nyid yin gyi gnyis ma yin par bshad pa ni don rtogs pa'i dus su zhes bya ba'o/_/nges pa las kyang gcig rtogs na gnyis ka rtogs pa yin par bstan pa ni gnyis dag 'brel par zhes bya ba'o/_/'grel pa ni 'di rang gi 'dod
[\[200b.6\]]pa ma yin zhes bya ba yin te/_khyed kyi 'dod pas zhes bya ba'i tshig gis so/_/nged kyi ltar na zhes bya ba la sogs pa yang rtogs pa don yin te/_ji ltar mthong ba yin zhes nges pa yin pa'i phyir ro/_/don zhes bya ba ni gnas skabs ma yin pa'o/_/don rtogs pa ni de nyams su myong ba'o/_/don gyi ngo
[\[200b.7\]]bo shes pa yin pa'i phyogs la gnyi ga 'brel pa can nyid yin yang de'i shes pa ni shes pa gzhan gyis yin no zhes bya ba ni khyad par yin no snyam du sems pa ni gang gi mthong ba zhes bya ba'o/_/gang gi zhes bya ba ni rgol ba gang gi 'dod pa la'o/_/de la zhes bya ba ni 'dod pa la'o/_/mthong zhes brjod ces bya ba ni
[\[201a\]]
[\[201a.1\]]nges pas te mthong ngo zhes bya ba yin gyi rang rig pa dang 'brel pa'i zhes pa la ni ma yin no/_/'grel par ni khyad par la sogs pa nyid rang gi rig pa grub pa ma yin par bstan pa yin no/_/'dra ba mthong ba 'dzin pa de lta na rang nyid rig pa yin gyi gzhan du na thams cad mi dmigs
[\[201a.2\]]par thal bar 'gyur bar bstan pa ni/_rang rig grub ces bya ba'o/_/'di'i ni gzhan gyi'o/_/gang la zhe na 'dra ba nyid la ste 'dra ba mthong ba'i 'dra ba nyid la'o/_/'grel par ni khyad par la sogs pa nyid dngos su ma yin pa'i phyir der zhen pa can gyi bdag nyid kyi rig pa la don med pa yin no zhes bya ba'i lan gyi don
[\[201a.3\]]bstan pa ni/_khyad par dang ni khyad par can/_/zhes bya ba la sogs pa'o/_/khyad par dang zhes bya ba ni don de lta bu'i ngo bo ma yin pa'i phyir ro/_/shes pa mi rig na shes bya yang mi rig pa yin te rtogs pa nyid rig pa yin na yang rang gi rig pa nyid du thal bar 'gyur bar bstan pa ni/_nyams myong ma lus ldog par 'gyur/_/
[\[201a.4\]]zhes bya ba nyid kyis/_'gro ba ma lus gsal ma yin/_/zhes bya ba bzhin du dran par byas pa yin no zhes bya ba ni rgyal ba can gyi'o/_/khyad par bdag nyid gzhan mi srid pa'i phyir zhes bya ba ni 'grel par te de yang zhes bya ba'o/_/gzhan gyis rang gi ngo bo gzung ba'i khyad par nyid la sogs pa phyis
[\[201a.5\]]gzhan gyis shes par bshad nas/_snga ma de'i yul ma yin na de'i phyi ma de'i yul du ji ltar de bzhin du 'dzin par 'gyur zhes bya ba med pas de'i ngo bo ma yin pa'o zhes bya bas/_gang gi mthong ba 'dra ba ni/_/zhes bya ba bshad pa yin no/_/rang rig grub ces bya ba la sogs pa'i bshad pa ni/_dang po khyad par
[\[201a.6\]]mthong ba med/_/zhes bya ba'o/_/dran pas phan btags pa'i dbang po ni de nyid kyi tshe de rig pa yin gyi sngar ni ma yin nam zhes zer ba ni 'on te phyis zhes pa'o/_/phan ma btags pa'i gzung ba ji ltar phan btags pa yod na gzhan du 'gyur zhes bstan pa ni/_de'i ngo bor zhes bya ba ste khyad par ma yin pa nyid
[\[201a.7\]]la sogs pa'o/_/khyad par can nyid ni lhag pa nyid yin te de'i yul ma yin pa nyid du 'gyur ba'i phyir de nyid gzhan du 'dzin pa la rang dbang med pa'i phyir ro/_/nya phyis la dngul lo zhes bya ba ni 'khrul pa nyid yin par bstan pa ni de ltar yin par zhes bya ba'o/_/gang yin zhes bya ba ni gnod par byed pa la yang
[\[201b\]]
[\[201b.1\]]gzhan du rig par byed pa'i phyir ro/_/drug ldan la sogs pa sngar ma rtogs pa'i phyis rtogs pa nyid yod pa ma yin nam zhes zer ba la gal te sngar zhes bya ba'o/_/khyad par zhes bya ba ni khyad par la sogs pa'i ngo bo'o/_/thos pa goms pa yin na drug ldan la sogs pa yin gyi khyad par nyid las dbang
[\[201b.2\]]po'i yul ma yin par bstan pa ni gal te khyad par zhes bya ba'o/_/rtogs mi 'gyur zhes bya ba ni goms pa dang gzhan du yang tshad mas mi rtogs pa'o/_/tshad mas mi rtogs pa nyid bstan pa ni rtag tu 'ba' zhig pa zhes bya ba'o/_/rtag tu ni goms pa dang gzhan du yang gzhan gyis so/_/rang nyid
[\[201b.3\]]kyis 'dra ba nyid kho nar ci'i phyir rig pa ma yin zhes zer ba la 'dra ba las ni zhes bya ba'o/_/sngar nyid ces bya ba ni 'dra ba thams cad phan tshun du myong ba nyid ni thob par 'gyur zhes bya bar ro/_/rang rig pa ma yin pa la 'dra ba nyid med do zhes bya ba yang gnyi ga rig pa yin pa las bstan pa ni mthong ba dag nyid
[\[201b.4\]]ces bya ba'o/_/de ni zhes bya ba ni don no/_/de ni 'di ni 'dra ba'o zhes bya bas bstan pa'o/_/gzhan gyis rig pa ma yin te thug pa med pa'i phyir dang /_rang nyid kyis kyang ma yin te khas ma blangs pa'i phyir ro/_/don rig pa ma yin pa las kyang 'dra ba nyid ma yin pa'i phyir 'gro ba ma lus pa sems pa
[\[201b.5\]]can ma yin pa thob par 'gyur bar bstan pa ni 'dra ba nyid kyang zhes bya ba'o/_/gnyis ka yang yin la mthong ba yang yin pa de med pa'o/_/de dang de nyid bshad pa ni de tshe zhes bya ba'o/_/shes pa zhes bya ba ni rang dang gzhan gyis mi rig pas so/_/'ba' zhig mthong la ni don ma mthong ba na'o/_/mthong
[\[201b.6\]]ba ni don gyis byas pa'i rnam pa can ni sgro 'dogs pa po'i don rang gi dus na rnam par 'jog par byed pa yin no snyam du sems pa la rnam pa rang gi dus kyi don la ma nges pa yin par bstan pa ni 'das pa dang zhes pa'o/_/don dang don gyis mthong ba yang de dag gi'o/_/de khong nas dbyung ba yin na yang
[\[201b.7\]]zhes bya ba ni lhan cig yod par rtog pa na'o/_/rnam par shes pa nyid ces bya ba ni don de la rjes su zhugs pa'i phyir ro/_/shes pa'i rjes su zhugs pa ma yin pa nyid ni rang nyid rig pa ma yin pa'i phyir don nyid yin la ma rig pa dang mthun pa med pa yang mi mthun par byed pa yin par bstan pa ni phyis kyi
[\[202a\]]
[\[202a.1\]]zhes bya ba'o/_/der sgro 'dogs pa ni don du sgro 'dogs pa'o/_/mi srid pa'i phyir ni 'dra ba nyid med pa'i phyir ro/_/phyis zhes bya ba ni mthong ngo zhes bya ba'i rtog pas so/_/mi 'dra bas ni khyad par nyid la sogs pas so/_/phyis mthong bas khyad par med pa
[\[202a.2\]]la sogs pa mthong ba na snga ma ni mthong ba'i dus yin pa'i phyir/_rang dbang ma yin par bstan pa ni rang gi ngo bos zhes bya ba'o/_/kha rog 'dug pa ni sems pa med pa'i phyir ro/_/ka ba la sogs pa zhes bya ba ni mthong ba ma yin nam zhes bya bar sbyar ro/_/mthong ba mi 'thad pa ma yin
[\[202a.3\]]pa'i lan ni 'gal te zhes bya ba'o/_/rang gi ngo bos ni rang nyid kyis te de gal te rang bzhin gzhan yin na zhes bya bar sbyar ro/_/de zhes bya ba ni lkog tu ma gyur pa'i mi gsal ba zhes bya ba ni ma dmigs pa na'o/_/gang yin pa 'di zhes bya ba dang /_snang ba dang 'di yin te zhes bya bar sbyar nas rgol ba'o/_/
[\[202a.4\]]nang du zhugs pa'i zhes bya ba ni lan yin te gsal ba'i rnam pa snang ba nang du zhugs pa ni blo la zhes byed pa'i tshig bsgyur nas so/_/rang rig pa ma yin na rjes su dpag pa bzhin du yang don gsal ba ma yin par bstan pa ni de yang zhes bya ba'o/_/don dmigs pa'i ngo bo'i blo mngon sum ma yin na/_thams
[\[202a.5\]]cad mngon sum nyid du mi 'gyur zhes bstan pa'i rigs pa bstan pa ni bdag rig min pa'i zhes bya ba'o/_/bdag rig min pa'i phyogs dag la zhes bya ba ni blo gzhan gyis blo mngon sum min pa'i phyogs la'o/_/mngon sum min ni rtag tu rjes dpag par bya ba'o/_/lan btab pa zhes bya ba ni blo'i snang
[\[202a.6\]]ba rang las ngo bo rtogs par khyad par med pa'i phyir de las gzhan pa'i dbang po'i byed pa'i ngo bo ma yin te/_rang rig par bya ba nyid du log par rtogs pa med pa'i phyir dang khas ma blangs pa'i phyir dang lkog tu gyur pa nyid du khas blangs pa'i phyir/_rtag tu rjes su dpag par bya ba nyid yin na blo'i
[\[202a.7\]]longs spyod par bya ba mngon sum ma yin pa nyid du bstan nas/_longs spyod pa ma yin par bstan pa ni de dag gi blo nyid ces bya ba ste mngon sum yin no/_/gang yin zhe na bde sdug 'dod pa la sogs pa'i khyad par gang dag yin pa de dag go zhes bya ba ni ngo bo bstan pa yin no/_/'di dag blo nyid ci
[\[202b\]]
[\[202b.1\]]las yin zhes pa la bstan zhes bya ba ste blo'i tshogs pa las byung ba'i phyir yin gyi nye bar len pa dang bcas pa ni ma yin te rten la sogs pa brjod pa'i phyir ro/_/de lta bu'i ngo bo la sogs pa'i mtshan nyid dag la blo nyid dam phul du byung ba dag ma yin te/_de min pa las log pas phan tshun phan 'dogs
[\[202b.2\]]pa dag gi rgyu nyid du khas blangs pa'i phyir ro/_/rten gyi dbye ba tha dad pa ni rten gyi khyad par ro/_/yul nyid la zhes bya ba ni 'bras bu nyid la'o/_/dmigs pa la sogs pa zhes bya ba ni mtshungs pa de ma thag gi rkyen la sogs pa'o/_/gal te zhes bya ba ni shin tu ldog pas zhes bya ba'i dgongs pa'o/_/
[\[202b.3\]]mngon sum du zhes bya ba ni gsal ba ste las kyi ngo bo dang bral ba'o/_/de dag las gzhan pa ni de las gzhan pa ste bde ba la sogs pa'i ngo bo dang bral ba'i shes pa 'dzin par byed pa de dag gi rtogs med ni las ma yin pa'i ngo bos gsal ba yin no zhes bya ba'i don to/_/'dzin pa gzhan gyis kyang lkog
[\[202b.4\]]tu ma gyur pa'i ngo bo ni gzhan gyis kyang gzhan gyis bde ba rig pa'i phyir las dang 'bras bu ma nges pa'i ngo bo yang ma byas pa 'thob pa'i skyon du yang 'gyur bar bstan pa ni gal te gzhan gyis zhes bya ba'o/_/gzung ba nyid du rang dang gzhan du dbye ba ma yin par bstan pa ni gzung bar bya ba nyid kyis zhes bya ba'o/_/
[\[202b.5\]]rang la 'du ba dang cig shos nyid kyis khyad par yod kyang ma dmigs na longs spyod pa la dgos pa can ma yin zhes zer ba la ma yin te zhes bya ba ste tshim pa ni longs spyod pa'o/_/dmigs pa yin yang bdag gi ma yin pa nyid la ni longs spyod pa min zhes zer ba la yid dge zhes bya ba'o/_/yid dge ba
[\[202b.6\]]min pa la ni dmigs pa nyid longs spyod yin par mthong gi bdag gi ba nyid la sogs pa ni ma yin no/_/yid dge ba la ni ji ltar goms pas gzhan du ba nyid yin gyi bdag gi ba nyid la sogs pas ma yin par bstan pa ni yid dge min la zhes bya ba ste grub mtha' can gyi'o/_/de la zhes bya ba ni gzhan no/_/gzhan gyi
[\[202b.7\]]rdzas nye bar spyad pas kyang rang la bde ba bskyed pa'i phyir gzhan gyi rdzas bzhin du bde ba dmigs pa na yang 'di'i rang gi bde ba bskyed par 'gyur bar bstan pa ni gzhan gyi zhes bya ba'o/_/'di lta nyid du zhes bya ba ni bdag nyid kyi bde ba skyes pa'o/_/de lta yin yang bdag nyid kyi bde ba la longs spyod pa ma yin nam
[\[203a\]]
[\[203a.1\]]snyam du sems pa la/_bdag gir ma dmigs na longs spyod ma yin la/_nye bar dmigs pa longs spyod yin na gzhan gyi yang ci ste ma yin zhes bstan pa ni gang gi zhes bya ba'o/_/dmigs pa dang cig shos dag la longs spyod pa dang /_cig shos nyid kyis rang dang
[\[203a.2\]]gzhan dag gi khyad par yin par bstan pa ni ma yin rang bzhin dbyer med phyir zhes bya ba'o/_/ring phyir de'i zhes bya ba ni gzhan gyi bde ba yin te gzhan gyi yul la yod pa'i phyir ro zhes bya ba ni rgol ba'o/_/rang gi bde ba bzhin du gzhan gyi yang rig pa la rjes su zhugs pa'i phyir ring ba nyid ma yin pa kho nar
[\[203a.3\]]bstan pa ni rig na zhes bya ba'o/_/gzhan gyi bde ba ni rig pa'i rjes su zhugs pa yin yang gzhan gyi bdag nyid la'am/_lus la rjes su zhugs pa ma yin pa ma yin nam de'i phyir 'di longs spyod pa ma yin par bstan pa ni gal te ma rig phyir zhes bya ba'o/_/rig pa'i bde bas ni lus la chu dang
[\[203a.4\]]'o ma bzhin du gcig pa nyid du 'dres pa la longs spyod na lus rig pa'i bdag nyid du 'gyur bar bstan pa ni rig na zhes bya ba ste/_lkog tu ma gyur pa'i ngo bo ni rang gi rig pa yin zhing bde ba bzhin du lus kyang kun du reg pa yin zhes bya ba'i don to/_/bdag nyid thams cad kyis gcig tu 'dres par gyur
[\[203a.5\]]pas gal te lus la yod pa rig pa ni gzhan gyi bde ba dang bdag nyid thams cad kyis 'dres par mi byed pa de lta na rang gi bde ba nyid de ltar 'dres pa rig pa yin no/_/de ltar na rang rig pa thob par 'gyur bar bstan pa ni phyogs gcig gis ni zhes bya ba'o/_/gzhan pa zhes bya ba ni logs na gnas pa'i
[\[203a.6\]]gzung bya'o zhes bya ba'i don to/_/bde ba rig pa'am rig par bya ba'i lus la gzhan du rjes su dpag pa las/_gal te rig pa'i lus la'am rig pa la rjes su zhugs pa yin na de lta ma yin par te/_rjes su ma zhugs na rang rig par mi 'gyur ro zhes bya ba ni gnas skabs kyi rnam par dbye ba'o/_/rang
[\[203a.7\]]gi rig pa dang de'i bskyed bya nyid kyis de'i ngo bor snang ba yang gzhan gyi bde ba la sred pa ma yin te rtags las de'i rig pa 'byung ba'i phyir ro zhes bstan pa ni de las skyes pa dang zhes bya ba'o/_/de las mi skye ba rtags nyid las 'byung ba'i phyir ro/_/de las mi skye ba nyid kyis de'i snang ba ma yin pa dang /_
[\[203b\]]
[\[203b.1\]]rang gi rig pa ma yin pa yang ji ltar de'i rig pa yin zhes zer ba la de bskyed pa dang zhes bya ba ste de'i rnam pa can no/_/der snang ba zhes bya ba ni de'i bdag nyid du'o/_/de rig par byed pa'i rjes su dpag pa la yang de gnyi ga yin te gzhan du na de rig par byed pa nyid du mi rig pa'i phyir thal ches pa yin
[\[203b.2\]]par bstan pa ni dmigs par byed pa gzhan la yang zhes bya ba ste de rig pa can gyi sems la khas len pa nyid kyis de la dmigs pa nyid yin no/_/de las skye ba'i rtags ni mig la sogs pa bzhin du lhan cig byed pa yin par bstan pa ni des na zhes bya ba'o/_/don gyi zhes bya ba ni nges pa'i
[\[203b.3\]]don gyi ngo bo snang ba'i shugs kyis so/_/phyir zhes bya ba ni gtan tshigs so/_/khyad par med do zhes bya ba ni gzhan gyi shes pa las gzhan gyi bde ba'i shes pa la'o/_/khyad par yod na yang de rig pa ma yin te/_de min ngo bo rig min phyir/_/zhes bstan pa ni/_ci ste de las skyes min zhing /_/zhes bya
[\[203b.4\]]ba'o/_/du ba las me bzhin de yi/_/de yi spyi ni rig pa yin/_/zhes bya ba yin no snyam du sems pa dgag pa byed pa ni spyi dag kyang zhes bya ba'o/_/mi 'dzin de ni zhes bya ba ni dngos po min pa'o/_/de 'dzin pa'i bdag nyid kho na spyi 'dzin pa yin la/_de 'dzin pa med na mi srid pa yin gyi khyad par can de'i
[\[203b.5\]]ngo bo las gzhan yang ma yin te de mi dmigs pa'i phyir ro zhes bstan pa ni dngos min zhes bya ba ste rnam par rtog pa'i zhen par khyad dang ldan pa ma yin pa'i gsal ba'i ngo bo spyi yin gyi gzhan ni ma yin no zhes bya ba'i don to/_/yul gyi mtshan nyid ces bya ba ni 'dzin byed rigs zhes pas/_shes pa'i rnam pa
[\[203b.6\]]'jog nus pa/_/rgyu nyid las ni gzung bar shes/_/zhes bya ba'o/_/gzhan gyis khas blangs pa'i spyi'i blo yang brtags pa yin la/_de'i rnam par zhes bya ba gsal ba'i rnam pa'o/_/'di zhes bya ba ni spyi'i ngo bo rtog pa med pa la yul gyi rnam la yod par bstan pa ni nye bar gzhag pa yin zhes bya ba ste yul du 'dod pa'o/_/de la/_
[\[203b.7\]]gang dang gang la nyer gzhag pa/_/de yi gzugs brnyan thob par byed/_/ces bya ba'i rigs pas so/_/rang gi gzhung lugs bstan pa ni goms pa'i bya ba ste rmi lam bzhin du'o/_/blo ni rnam par rtog pa ma yin pa'am cig shos so/_/'jig rten rig pa ni bcom ldan 'das so/_/de'i phyir zhes bya ba ni tha
[\[204a\]]
[\[204a.1\]]dad pa spyi mi snang ba'i phyir ro/_/de las zhes bya ba ni gzhan gyi bde ba rig pa las so/_/mngon sum gyi lkog tu gyur pa ma yin pa dang /_bdag rig kyang ste de dag grub pa ni gzhan gyi bde ba'i blo la'o/_/phyi rol gyi phyogs su lhung ba'i phyir zhen pa dang cig shos kyang phyi rol nyid
[\[204a.2\]]yin par bstan pa ni gal te na zhes bya ba'o/_/rang dbang ma yin zhes zer ba ni de yang zhes bya ba'o/_/gzhan gyis zhes bya ba ni gang gi bde ba de'o/_/rang bzhin zhes bya ba ni gzhan gyis rtogs bzhin pa'o/_/de la ni bde ba de gang gi yin pa de la'o/_/de dang zhes bya ba ni gzhan dang ngo /_/gzhan ni rang dang 'brel pa'i gsal ba bzhin du
[\[204a.3\]]ngo bo de yang rtogs par 'gyur ba zhig na de med pa'i phyir zhes bstan pa ni ma yin te gzhan la zhes bya ba ste gang gi bde ba de'o/_/brjod pa de zhes bya ba ni gzhan no/_/steng du gnas pa yin pa ni rgol ba thams cad kyi yin gyi rigs pas ni ma yin no/_/gzhan dag kyang zhes bya ba ni de gang gi ma yin pa'o/_/
[\[204a.4\]]'on te gzhan gyis kyang zhes bya ba ni de gang gi rjes su dpog par byed pa ma yin pa'o/_/de nyid ces bya ba ni gzhan gyi bde ba'i ngo bo ste rjes su dpag pa yang rang nyid rig pa ma yin no zhes bya ba'i don to/_/bde ba la longs spyod pas bde ba la longs spyod pa can zhes bya bar sbyar te/_rjes su dpog pa po gzhan
[\[204a.5\]]bde ba'i bdag nyid kyi blo gal te 'dzin na mngon sum du byed pa khyad par can gyi mngon sum ma yin pa de'i phyir de'i longs spyod pa can ma yin no zhes bya ba'i don to/_/don mtshungs pa dag ni rang dang gzhan gyi rig pa dag la don gyi ngo bo snang bar khyad par med pa la tha dad ces bya ba ste/_longs spyod pa dang
[\[204a.6\]]cig shos nyid kyi khyad par nyid du mi 'gyur ba'o/_/rang gi ngo bo mngon du byed pa ni rjes su dpag pa la yang yin no zhes zer ba la rang gi ngo bo zhes bya ba'o/_/rnam pa mtshungs pa dag na mngon sum dang rjes su dpag pa dag go/_/tshogs pa tha dad pa las 'di dag gi snang ba tha dad pa yin gyi/_yul
[\[204a.7\]]tha dad pa las ni ma yin pa ma yin nam/_thag ring ba dang cig shos nyid kyis gcig la yang gsal ba dang cig shos la gsal ba dang cig shos kyi snang ba lta bu'o zhes zer ba ni snang ba'i dbye bas zhes bya ba'o/_/thag ring ba nyid la sogs pa'i rgyu'i dbye bas tha dad pa nyid du snang ba ni don byed pa yin
[\[204b\]]
[\[204b.1\]]gyi de las 'di gzhan yang ma yin zhing /_'dres par byed kyang zhes pa ma yin te de ltar snang bas gnod pa'i phyir ro/_/don gcig gi yul gyi tshad ma dang cig shos kyi snang ba dag 'ba' zhig yin te ser po dang cig shos lta bu yin par bstan pa ni rang gi ngo bo la gnas pa nyid ces bya ba'o/_/de yang rang
[\[204b.2\]]gi ngo bo snang ba yin na mi rigs par bstan pa ni gnyi ga'i zhes bya ba'o/_/de nyid kyi phyir rgyu tha dad pa ma yin par bstan pa ni mi rigs pa'o zhes bya ba ste rtags nye ba yin zhes bya bas mngon du byed pa la dbye ba med do zhes bya ba'i don to/_/mngon du byed pa'i byed pa po nyid tha dad pa yin yang 'bras bu yang tha
[\[204b.3\]]dad par 'gyur bar bstan pa ni/_rang gi ngo bo tha dad kyang /_/zhes bya ba ste gsal ba dang cig shos nyid du mi rigs par 'gyur ro/_/rtogs pa'i rang bzhin nyid ces bya ba ni rnam pa'i khyad par ma yin pa'o/_/gang gi ma mthong bas drangs pa'i bde ba de nyid longs spyod par byed pa la gang dang 'brel pa de dang ldan pa'i
[\[204b.4\]]shes pa'i shes pa gang gi mig la sogs pa la skyes pa de nyid rig pa yin no snyam du sems pa rjes su brjod pa ni ma mthong zhes bya ba'o/_/rnam kun du zhes bya ba ni mngon sum dang rjes su dpag pas kyang ngo /_/rang gi ngo bo snang ba yin na de lta bu'i dbye ba ma yin par bstan pa ni myong ba'i zhes bya ba'o/_/nges pa'i
[\[204b.5\]]khyad par bshad pa ni ci ste 'gyur na yang zhes bya ba'o/_/de'i tshe zhes bya ba ni sngon po la sogs pa'i mngon sum la yang ngo /_/'di yang zhes bya ba ni sdug bsngal la sogs pa'o/_/'gyur mod ces bya ba ni rgol ba khas blangs pa'o/_/bde ba dang sdug bsngal la sogs pa bzhin du rang gi rig pa la sogs
[\[204b.6\]]pa yang ma mthong ba kho na yin zhes zer ba la rang rig pa'i zhes bya ba'o/_/de nyid kyi phyir ni rang rig pa nyid kyi phyir ro/_/myong ba tha dad pa ni gsal ba dang cig shos nyid du snang ba'i ngo bo la'o/_/gsal bar snang ba nyid kyi rjes su dpag pa'i mig kyang ci'i phyir ma yin zhes zer ba la mig la sogs pa yang
[\[204b.7\]]zhes bya ba'o/_/mig la sogs pa med kyang rang rig pa bzhin du gsal ba nyid tsam las mngon sum yin par bstan pa ni dang po zhes bya ba'o/_/ma gtogs pa na zhes bya ba ni mngon sum nyid du zhes bya bar sbyar ro/_/de lta na ci zhig rtogs pa yin zhe na 'ga' zhig kyang zhes bya ba'o/_/'di gnyis med pa ni
[\[205a\]]
[\[205a.1\]]gsal ba'i dbang po las skyes pa'i ngo bo'o/_/nye ba yang dag par rig pa'i ngo bo ni gnyi ga nye ba ni mngon sum nyid la rgyu mtshan ma yin pa'o/_/gzhan du yod pa'i phyir zhes bstan pa ni nye ba dang ni zhes bya ba'o/_/gsal ba nyid kyi phyir thag ring ba'i phyir mngon sum nyid yin
[\[205a.2\]]na de nyid la de kho na rgyu mtshan yin gyi/_nye ba ma yin par bstan pa ni de'i gsal ba zhes bya ba'o/_/de med na yang zhes bya ba ni nye ba med na yang ngo /_/mngon sum dang mngon sum ma yin par zhes bya ba ni mngon sum nyid kho na yin gyi mngon sum dang cig shos kyang yin pa ni ma yin no/_/de 'di ltar ngo bo
[\[205a.3\]]rig pa ni mngon sum dang rjes su dpag pa la dbye ba med par bstan pa ni gzhan gyi bde ba rnal 'byor pa'i mngon sum nyid yin gyi/_rang rig pa ma yin par 'di la khyad par med par bstan pa ni gang dag gis zhes bya ba ste 'dod pa'o/_/de bzhin du ni gzhan bzhin du'o/_/gdung ba ni 'dod chags la sogs
[\[205a.4\]]pa sems pa las 'khor ba can dag go/_/spros zin pa ni/_ma mthong don gcig ldan sogs kyi/_/zhes bya bas so/_/rnal 'byor pas ni gzhan la gnas pa shes pa yin gyi de las skye ba ni ma yin te rgyu med pa'i phyir ro snyam du sems pa ni/_gal te yul dbang dus med pas/_/zhes bya ba ste/_gsum 'dus pa ni
[\[205a.5\]]rig pa yin la gzhan gyi rgyu yin gyi rnal 'byor pa'i ni ma yin no/_/skye ba tsam ni longs spyod pa ma yin gyi 'o na ci zhe na/_myong ba ni rnal 'byor pa'i yang yin par bstan pa ni sdug bsngal skyes par zhes bya ba'o/_/skye ba nyid longs spyod pa cis ma yin zhes zer ba la/_sdug bsngal la sogs zhes bya ba'o/_/ma
[\[205a.6\]]rtogs na rjes su 'dzin pa la sogs par mi byed par bstan pa ni 'di ltar phan tshun zhes bya ba ste gnyi ga'i bskyed bya'i de nyid ni byed pa po gnyi ga nyid gzhi nyid yin pas sgrub par byed pa las mtshungs par rjes su 'dzin pa skyed par mi byed de/_de rig pa po'i rjes su 'dzin pa yin gyi de mi rig pa'i ni ma yin te/_de'i 'bras
[\[205a.7\]]bu spu ldang ba la sogs pa med pa'i phyir ro/_/ci zhes bya ba ni dri ba la yin gyi thal 'gyur la ni ma yin no/_/thun mong ba'i 'bras bu bskyed pa na gnyi ga'i thun mong ba'i bde ba yang yin pa'i phyir dga' ba mi mnyam pa dang /_dga' ba che ba dang /_dga' ba chung bar mi 'gyur bar bstan pa ni de lta bu'o zhe na
[\[205b\]]
[\[205b.1\]]zhes bya ba ste/_ba spu ldang ba la sogs pa thun mong ba bskyed pa na'o/_/de'i phyir ni rnam par dbye ba mthong ba'i phyir ro/_/myong ba yod pa dang med pa dag de'i rgyu yin par bstan pa ni rang rig pa yin na zhes bya ba'o/_/gzhan du ni ma yin no zhes bya ba ni ma myong na'o/_/skyes pa tsam ni bde ba can nyid ma yin
[\[205b.2\]]pa'o/_/mig la sogs pa'i phrad pa yod/_/zhes bya ba ni bde ba can nyid ma yin no/_/med pa zhes bya ba ni rang rig pa tsam ma yin pa la'o/_/bde ba mtshungs pa nyid ces bya ba ni skyes pa dang bud med gnyi ga'o/_/de la zhes bya ba ni de dag las gang yang rung ba'o/_/der ni bde ba la'o/_/khyed la
[\[205b.3\]]yang rnal 'byor pa yod pa'i phyir gzhan gyi bde ba rig pa na de kho na bzhin du gdung ba ci'i phyir ma yin zhes zer ba la gang tshe rang nyid ces bya ba ste/_snang ba ni ma myong ba dgag pa las dang rang gi ngo bos ni rjes su dpag pa las gzhan gyi ngo bo dgag pa dang /_rang nyid ces bya ba ni 'dzin par byed pa gzhan
[\[205b.4\]]gyis gzung ba nyid dgag pa'i sgo nas gzhan gyis gsal bar byas pa ma yin pa'i sdug bsngal ni gdung ba yin zhes bstan pa yin na'o/_/gzhan gyi gdung ba'i 'bras bu dang ldan pa ma yin no zhes dgag pa nyid bstan pa ni/_de zhes bya ba ni sdug bsngal te dmigs pa shes pa gang gi yin pa de gdung ba ma zhes bya ba'i
[\[205b.5\]]don to/_/rnal 'byor pa ni gzhan gyi sdug bsngal rig pa ma yin gyi/_'on kyang shes pa gzhan gyis sngon po la sogs pa bzhin du/_de de'i rnam pa can de ni de la dmigs pa can yin te/_rang la yod pa'i bde ba khyad par can gyi rang gi rig pa dang ldan pa'o/_/rnal 'byor spyod pa pa ni de gnyis su med
[\[205b.6\]]pa'i rig par ro gcig pa rtog pa spangs pa rang rig pa'i mthar thug pa ni dga' ba skyed par byed pa yin gyi/_'di gzhan la gnas pa nyid na kho bo cag la brten nas de lta de ltar tha snyad 'dogs par byed pa yin no/_/rnal 'byor pa gzhan gyi sdug bsngal rang yang dag par rig pa ma yin te/_de lta bu'i rnam pa
[\[205b.7\]]'di'i 'dzin byed ma yin te de med na de lta bu ji ltar yin zhes zer ba'i tha tshig go/_/rang rig pa ma yin pa yang me la sogs pa bzhin du gtogs pa gdung bar byed pa cis ma yin zhes zer ba ni me la sogs pa zhes bya ba'o/_/de med pa'i phyir ro zhes bya ba ni bsgom pa ste'u dang tsan dan 'dra ba nyid du yod pa'i phyir
[\[206a\]]
[\[206a.1\]]ro/_/de lta bu nyid du zhes bya ba ni tha dad pa gdung bar byed pa nyid kyis so/_/tha dad pa'i sdug bsngal ni de ltar gdung bar byed pa ma yin te/_rang nyid de'i bdag nyid yin pa'i phyir ro zhes bstan pa ni rang rig pas byed pa'i zhes bya ba'o/_/thams cad ni de ldan pa dang de las gzhan pa yang ngo /_/
[\[206a.2\]]gzhan gyi bde bas sgro btags pa rtsig pas bzhin du rig pa nyid kyi ngo bo ma yin no/_/de'i dngos min rig min phyir/_zhes zer ba la/_des na shes pa zhes bya ba/_/zhes bya ba'o/_/des byas pa yang des phyogs su lhung ba yin te gzhan du na de las de'i rig pa ma yin te/_rang nyid rig pa tsam las lta bu ste bdag tu
[\[206a.3\]]byed pa'i yul dang cig shos kyi rgyu mtshan yang 'di dag la tha dad pa yod pa yin no zhes bya ba'i don to/_/thams cad kyi rnal 'byor pa dang gzhan gyis yang ngo /_/des na zhes bya ba ni rang rig pa dang cig shos nyid kyis so/_/dmigs pa ni rang nyid kyi myong ba ma yin pa dang /_myong ba yang cig shos kyis ste
[\[206a.4\]]de dag ni don 'dra ba nyid yin te dmigs pa'i chos kyi rjes su byed pa'i phyir ro/_/myong ba ni rig pa ste bdag ces bya ba ni nga rgyal gyi yul lo/_/rang nyid gsal ba rtag tu rjes su 'gro ba yin pa des na de ltar thal mi 'gyur zhes bya bar sbyar te gzung ba dang cig shos bsnyen pa'i rang bzhin dang rang bzhin
[\[206a.5\]]ma yin pa dag gi rig pa'i cha dag yin no zhes bya ba'i don to/_/dmigs pa'i chos kyi rjes su byed pa ni res 'ga' ba nyid du bstan pa ni de'i rnam pa zhes bya ba'o/_/myong ba'i ni rang rig pa nyid kyis phyi rol gyi chos kyi rjes su byed pa bstan pa ni bdag gi ngo bo zhes bya ba'o/_/rnam pa med pa la
[\[206a.6\]]yang yul du byed pa ni rang rig pa nyid yin pas ci'i phyir gdung bar ma byed ces zer ba la de'i rnam pa zhes bya ba ste logs na gnas pa nyid ni rnam pa dang bcas pa la mi mthun pa ma yin zhing cig shos rnam pa med pa la yang ma yin te rig pa la bdag nyid rig par khyad par med pa'i phyir/_gzung
[\[206a.7\]]ba nyid kyis kyang de la kun du reg pa'i phyir la/_ma reg na yang mi rig pa'i rnam pa la mngon du byed pa yin la/_gzhan la ni dngos de kho nar de reg par byed pa'i phyir ches shin tu gdung ba nyid yin no/_/rang rig pa la rjes su zhugs pa ni gzhan gyi rnam pa dang de'i bde ba dag la khyad par can ma
[\[206b\]]
[\[206b.1\]]yin pa ma yin nam zhes zer ba ni/_de gnyis la zhes bya ba'o/_/don dam par ni zhen pa ma gtogs par ro/_/ji ltar ma gdung ba dang cig shos nyid yin zhe na 'on kyang zhes bya ba'o/_/de lta ma yin pas zhes bya ba gnyis su med pa'i de bzhin du ro gcig pa nyid kyi phyir ro/_/bde ba la sogs
[\[206b.2\]]pa'i rnam par bde ba zhes bya ba ni bde ba dang cig shos nyid kyis so/_/rnam pa med pa dag cig shos kyi phyogs dag la skyon dang cig shos mtshungs pa yin yang ji ltar rnam pa dang bcas pa la rjes su chags pa yin zhes zer ba ni shes rab la sogs pa yang zhes bya ba ste 'dod chags la sogs pa
[\[206b.3\]]yang ngo /_/mtshan nyid mi mthun pa nyid ni rnam pa'i dbye ba las rang gi rig pa'i dbye ba yod pa yin gyi de rnam pa gzhan gyis ni ma yin no/_/rnam par shes pa zhes bya ba ni gzegs zan no/_/re zhig rnam pa dang bcas pa nyid du bsgrub par bstan pa ni shes rab de nyid ces bya ba ste gzung bar snang ba nyid
[\[206b.4\]]de'i rnam pa nyid du snang ba yin no zhes bya ba'i don to/_/gzhan zhes bya ba mngon sum mo/_/bstan cing zhes bya ba ni/_/rnam par shes pa thams cad nyid/_/yul rnams las ni 'byung ba'i phyir/_/de las gzhan rgyu yod na yang /_/rnam 'gas yul du byas pa yin/_/zhes bya ba la sogs
[\[206b.5\]]pas so/_/rang gi rig pa zhes bya ba ni rnam pa dang bcas pa yang ngo zhes bya bar gnas skabs las yin no/_/gnyis ka med na 'ga' yang rtogs pa med pa ni don gyi 'brel pa med pa can no/_/des na tha snyad ni don dang shes pa dang rtogs so zhes bya bar mi 'gyur ba'o/_/rtags med pa'i phyir blo rtag
[\[206b.6\]]tu rjes su dpag par bya ba ma yin par bstan pa ni gzhan yang zhes bya ba'o/_/mngon sum nyid ni bdag nyid rig pa'o/_/blo dang don dang de las snga ma'i ste 'bras bu las rtogs par bya ba 'das pa'i don can gyi blo'am/_rgyu 'bras tshogs pa ni 'dus pa la 'brel pa can no/_/gnas skabs pa ste gzhan 'brel pa
[\[206b.7\]]med pa'i phyir ro/_/gang gi phyir rgyu yang ma yin la 'bras bu yang ma yin pa ni rtogs par byed pa ma yin te 'khrul pa'i phyir ro/_/dbang po yod pa zhes bya ba de dag tsam gyis ni shes pa ma yin te gzhan du na blo med kyang 'thad pa ji ltar yin zhes zer ba la rgyu nyid du zhes bya ba'o/_/nus dang ldan pa med
[\[207a\]]
[\[207a.1\]]na 'thad pa nyid ma yin par bstan pa ni nus pa yang zhes bya ba'o/_/rgyu dbang po la sogs pa ni rtags ma yin te 'bras bu la ma nges pa'i phyir ro/_/lhan cig tu khas blangs nas mthong bar brjod pa yin te/_'bras bu ni de'i yul can nyid kyis de ma 'dzin na de dang 'brel
[\[207a.2\]]pa 'dzin pa ma yin pas lkog tu gyur pa nyams su myong ba'i shes bya yang de lta bu yin pa'i phyir rtags ma yin te ma grub pa'i phyir ro zhes bshad pa ni ma grub pa ni zhes bya ba'o/_/mngon sum du grub pa nyid ni rang rig pas rtogs pa'o/_/don ni de lta bu'i gsal ba'i ngo bo ma yin par bstan pa ni don yod pa
[\[207a.3\]]tsam las kyang zhes bya ba'o/_/gang kho na don gsal ba nyid kyi rtags lkog tu gyur pa de kho na yin pa'i phyir de kho na 'grel par bstan pa ni de nyid kyi phyir zhes bya ba'o/_/de nyid ces bya ba gsal ba yin no zhes bya ba ni len no/_/lkog tu ma gyur pa'i gsal ba ni dbang po la sogs pa tsam las byung ba'i
[\[207a.4\]]blo yin la blo gzhan shugs kyis thob par 'gyur ba ni ma yin no/_/'dis ni zhes bya ba ni gsal ba shes pa nyid yin pas so/_/gsal ba nyid kyi don ni lkog tu ma gyur pa'i shes pa yin te thun mong ma yin pa'i phyir ro/_/gzhan yang de nyid rtogs pa ni ma yin te/_de'i dbang po la sogs pa la ltos pa med
[\[207a.5\]]par thal bar 'gyur ba'i phyir ro/_/de nyid kyi phyir don las gsal ba gzhan yin no/_/gsal ba nyams su myong ba yin pa de lta na des non pa'i don gsal ba yin gyi gzhan du ni ma yin no zhes zer ba la/_gsal ba nyams su myong zhes bya ba'o/_/dus gcig gi tshe ni de nyid gang gi tshe rtags yin pa'i dus na'o/_/
[\[207a.6\]]gzhan gyi tshe zhes bya ba ni don las tha mi dad pa 'gegs par byed pa nyid kyis dbyug pa can bzhin du khyad par brjod pa yin no/_/mngon sum gyis ni rang gis so/_/thug pa med pa ni rtags de yang gzhan las yin la/_de yang gzhan rjes su dpag pa las yin gyi mi shes pa ni rtags su mi 'gyur
[\[207a.7\]]ro/_/snang ba ni sngon po rig go zhes bya ba'i nges pas so/_/bya ba ni byed pa po'i bdag nyid kyi bya ba shes pa po nyid kyi ngo bo rnam par 'gyur ba'i las nyid du shes par byed pa'o/_/nye bar dmigs pa'i las nyid du nye bar dmigs pa'i blo nyid kyis blo gzhan thob pa ma yin no/_/las tsam la bya ba tsam ni dbang po
[\[207b\]]
[\[207b.1\]]la sogs pa'i bya ba yin gyi blo ni ma yin no/_/de'i blo nyid du yang rang rig pa la rtsod pa'i ma yin par bstan pa ni bya bas byas pa ste yin na zhes bya ba'i don to/_/la las med ces bya ba ni gzhan min zhes bya ba dang sbyar te rjes su 'gro ba la sogs pa'i rtog pas dmigs kyis bsal ba'i bya ba yin gyi/_don
[\[207b.2\]]dam pa nyid ni ma yin no zhes bya ba'i don to/_/gzhan las kyang ste mthong ba po las 'dzin pa'i las nyid ni de tsam ma yin no/_/des ni 'bras bu khyad par las bya ba'i khyad par ni blo nyid yin par zer ba ni/_'on te don ni zhes bya ba'o/_/de nyid ni 'dzin pa nyid yin du zin kyang ngo /_/blo ste gnyi ga'i ngo bo nyid ni blo
[\[207b.3\]]dang 'dzin pa yin gyi tha dad pa'i gsal bas bsgribs pa ni ma yin no/_/'di ni don gyi bdag nyid kyi khyad par dbang po la sogs pa'i bskyed bya yin no zhes zer ba ni/_'on te gsal de don nyid kyi/_/zhes bya ba ste/_de'i phyir bdag gi rnam pa 'gyur ba'i ngo bo'i blo gzhan nyid yin no zhes bya ba'i don to/_/skad cig
[\[207b.4\]]re re zhing khyad par don gyi dbye bas ma yin par bstan pa ni skye ba dang ni zhes bya ba'o/_/ji ltar tha dad pa med ce na blos 'dzin pa ni zhes bya ba'o/_/tha dad pa yin na don nyid de ltar skye ba ni mngon sum mo/_/gang gi phyir grub pa la blos 'dzin pa'o/_/tha dad pa'i khyad par 'dzin pa ji ltar gnas pa'i blo'i bdag nyid
[\[207b.5\]]yin par bstan pa ni ji ltar gnas pa zhes bya ba'o/_/ji ltar gnas pa bzhin du ma yin pa ni nya phyis la dngul lta bu ma yin par bstan pa ni rang bzhin gzhan du zhes bya ba'o/_/rang dus dang 'brel pa zhes bya ba ni don no/_/de la'ang zhes bya ba ni len no/_/tha mi dad pa'i khyad par khas len na don nyid
[\[207b.6\]]skad cig re re zhing skye bar bstan pa ni de 'dod na yang zhes bya ba'o/_/tha mi dad pa'i khyad par khas len na yang shes pa re re zhing khyad par re re la ste shes pa'i khyad par don las tha mi dad pa yin na/_don dang ldan pa'i blo gzhan med par bstan pa ni gal te 'di zhes bya ba'o/_/don brtags pas ci zhig bya zhes
[\[207b.7\]]bya ba ni phyi rol dang bems po dang skad cig ma dang rang rig pa ma yin pas so/_/rang rig pa nyid kyi sngon po de ma yin pa las log pas sngon po rig go zhes bya ba las yin par bstan pa ni gang gi tshe zhes bya ba ste rtog pa ni tha mi dad pa dang 'gal ba ma yin no zhes bya ba'i don to/_/don ni phyi rol lo/_/rtogs pa ni
[\[208a\]]
[\[208a.1\]]gzhan las log pa'o/_/'byung ba ni skye ba'o/_/'di'i zhes bya ba ni snga ma nyid las da ltar ba'o/_/des na zhes bya ba ni de'i phyir ro/_/long ba zhes bya ba ni brtags pa nyid yin pa'i phyir ro/_/tha mi dad pa la yang shes pa'i ngo bo khyad par med do zhe na de yang zhes bya ba smos so/_/
[\[208a.2\]]shes pa'i shes pa nyid khyad par gyi shes pa yin pa'i phyir de nyid thal 'gyur yin par bstan pa ni gal te shes pa zhes bya ba'o/_/de zhes bya ba ni rtogs pa nyid do/_/de'i rang bzhin ni lkog tu ma gyur pa'i rang bzhin no/_/don med ni de ltar rab tu brjod ces bya bar sbyar ro/_/de mi shes na shes pa mi shes
[\[208a.3\]]pa'i phyir shes bya yang de ltar 'gyur bar bstan pa ni shes gyur nyid du zhes bya ba'o/_/don rtogs so zhes bya bas don shes na de nyid kyi tshe don gyi go ba las blo shes pa ma yin nam/_dran pa ni ma yin no snyam du sems pa ni don zhes bya ba'o/_/sngon po dang ser po'i zhes bya ba shes pas shes pa'i shes pa
[\[208a.4\]]yin no zhes zer ba ni/_don shes tsam du zhes bya ba'o/_/gang gi tshe yang ma shes na de'i tshe yang don rig pa yin pa'i phyir/_rig pa'i bdag nyid can gyi don yin no zhes bya bar lan 'debs pa ni de'i ngo bor zhes bya ba ste/_de lta bu'i ngo bo ni rig pa'i ngo bo nyid do/_/blo dang des byas pa'i khyad par yang mi shes pa
[\[208a.5\]]nyid ma yin nam zhes zer ba la/_mthong ba mthong gyur min gzhan gyi/_/mthong gyur te rang nyid kyis ma mthong ba'o/_/de bzhin du rang gis mthong ba yang ste/_shes pa mi shes na don yang bems po nyid yin pa'i phyir shes par mi 'gyur la/_mthong ba mngon sum nyid kho na snang du rung ba nyid yin zhes bya ba'i don
[\[208a.6\]]to/_/de bstan pa ni gal te mthong ba zhes bya ba'o/_/gzhan zhes bya ba ni gzhan pa'am gzhan ma yin pa yang ngo /_/mthong ba tsam las zhes bya ba ni mthong ba las so/_/don gyi khyad par na mthong ba nyid do/_/mthong ba las ni rtogs pa'o/_/de ci las she na de'i zhes bya ba ste khyad par gyi'o/_/mthong bas
[\[208a.7\]]zhes bya ba ni rtog pa med pas so/_/gzhan gyis mthong ba la zhes bya ba ni gzhan gyi bla la'o/_/gcig nyid ma yin te zhes bya ba ni skyes bu re re zhing tha dad pa yin pa'i phyir ro/_/don la gnas pa'i khyad par la don bzhin du ngo bo la khyad par med pa'i phyir gzhan gyi blo la yang rang gi ngo bo yin par go bar 'gyur
[\[208b\]]
[\[208b.1\]]ba bstan pa ni khyad par de zhes bya ba ste/_rang gis mthong ba la yang gzhan gyi ngo bo yin par go bar 'gyur zhes bya bar yang rtogs par bya'o/_/'grel pa'i rim pa ni thams cad du tha dad pas rjes su bsgrub par bya'o/_/de nyid ces bya ba ni rang gi mthong ba la dpyod pas rtogs pa gang yin pa'o/_/rang nyid kyang
[\[208b.2\]]ni bdag nyid byed pa po can no/_/bdag ma rtogs na de yod pa ma yin par bstan pa ni rang gis mthong ba dang zhes bya ba'o/_/gzhan ltos na gzhan gyis mthong ba'o/_/gang gi phyir mthong ba mthong gyur min/_/zhes bya ba ma grub pa nyid dang /_khyad par de zhes bya ba 'di 'gal ba nyid yin pa de'i phyir zhes bya ba'o/_/
[\[208b.3\]]don chos zhes bya ba ni blos byas pa las kyang ngo /_/du ba yang blo'i chos can la khyad par med pa ni rtags ma yin no/_/thun mong ma yin pa de'i chos rang gi rig pa nyid yin gyi/_dngos po nyid la sogs pa ma yin par bstan pa ni rang blo zhes bya ba rang gi rig pa las te/_du ba yang rtogs pa na rtags yin pa'i
[\[208b.4\]]rig pa ni rang rig pa kho na yin no zhes bya ba'i don to/_/gang zhes bya ba ni gang yang rung ba ste/_gtan tshigs kyi chos lkog tu ma gyur pa kho na rtogs par byed pa yin pa'i phyir rang rig pa kho na'o/_/blo nyid ces bya ba ni rtogs pa'i ngo bo ste rang gi rig pa nyid do/_/de yang zhes bya ba ni chos can gyi blo'o/_/
[\[208b.5\]]ji ltar zhes bya ba ni chos kyi ngo bo blo'i tshogs pa las skyes pa'i bde ba la sogs pa yang blo nyid du sgrub par byed pa yin te/_de kho na bzhin du mthong ba'i phyir ro zhes bstan pa ni rgyu mtshungs pa las zhes bya ba'o/_/de zhes bya ba ni bde ba la sogs pa'o/_/gzhan skyes zhes bya ba ni blo'i bskyed bya ma yin
[\[208b.6\]]zhes de'i tshogs pa las byung ba yang ma yin pa'o/_/mthong bar gyur pa ni nye bar dmigs pa'i yul gzugs la sogs pa'o/_/gang las zhes bya ba ni rang gi rig pa med na rang gzhan du rnam par dbye ba med pa'i phyir ro/_/'di zhes bya ba ni rang ngam gzhan gyi'o/_/bdag 'brel pa can rnams
[\[208b.7\]]yin pas skyed par byed pa yin pa de'i phyir 'brel pa can yin no zhes zer ba la/_rang gi bde bas zhes bya ba smos so/_/tshogs pa gcig la rag las pa rnams 'byung ba mtshungs par bstan nas/_blo'i 'bras bu med par bstan pa ni gzugs la sogs zhes bya ba'o/_/gzugs la sogs
[\[209a\]]
[\[209a.1\]]pa nas dmigs pa dag ces bya ba'i bar ma gtogs pa gzhan mi dmigs na/_/gang zhig de'i 'bras bur 'gyur te 'di rnams ni 'bras bu ma yin pa nyid do zhes bya ba'i don to/_/'grel par blo dang tshogs pa mtshungs par zhes bya ba ni tshogs pa snga ma las phyi ma yin no
[\[209a.2\]]zhes bya ba'i don to/_/dbang po'i blo'i rgyu yin zhing 'bras bu yang dmigs pa ma yin nam zhes zer ba la de la gnyis ni zhes bya ba ste dbang po las 'das pa la 'bras bu nyid la sogs pa mi rtogs pa'i phyir ro/_/gzugs la sogs pa yang blo'i rang gi ngo bo mthong ba las so/_/gzhan du zhes bya ba ni blo
[\[209a.3\]]med pa na'o/_/sred bral zhes bya ba ni mi 'byung bas rtogs pa med ces bya bar sbyar ro/_/de nyid du yul kho nar ro/_/blo nyid yin na yang thun mong ma yin pa nyid du 'gyur bar bstan pa ni/_gzugs mthong zhes bya ba ste rang gi ngo bo'o/_/thams cad kyi ni srog chags kyi'o/_/don rnams ni gzugs
[\[209a.4\]]mthong ba ni srog chags so so la yod pa'i phyir tha dad pa yin no/_/don yang zhes bya ba ni de bzhin du ste de las skyes pa'i phyir gzugs mthong ba las skyes pa'i phyir ro/_/shes pa nyid yin na ni thams cad kyis thams cad nye bar dmigs par bstan pa ni thams cad kyis zhes bya ba'o/_/nges pa
[\[209a.5\]]dmigs pa la ni thun mong ma yin pa'i phyir re zhig rang nyid kyi rig pa nyams pa ma yin pas bstan pa ni so so rang nyid ces bya ba'o/_/thug pa med pa la khyad par mthar thug pa med pas thun mong ba nyid du gnas par mi 'gyur ro zhes zer ba ni de ste gzhan gyis zhes bya ba'o/_/rang rig pa nyid du khas mi len pa'i
[\[209a.6\]]phyir gzhan gyi rig pas thams cad ma dmigs par thal bar 'gyur ba'i phyir 'jig rten pa ma yin pa ni 'jig rten las 'das pa ste ma grub pa rtags ma yin pa'i phyir ro/_/rjes su 'gro ba mi shes pa yin na blo mngon sum nyid ma yin na/_rtags ma yin par bstan pa ni rtags yod na yang zhes bya ba'o/_/'di de
[\[209a.7\]]med na mi 'byung ba'i 'brel pa yin par mi shes na de lta na don gyis go ba'i rjes su dpag pa ma yin no zhes bya ba'i don to/_/rtags dag ni zhes bya ba ni gzhan du mthong ba'o/_/dbang po ni rang nye ba las 'brel pa'am/_rang nyid mthong ba las ltos pa ma yin zhing de dang gzhan bsgrub pa ma yin te thal
[\[209b\]]
[\[209b.1\]]ches pa'i phyir ro/_/ma mthong ba la rjes su dpog par byed pa'i mthong ba ni ma mthong ba zhes bya bar sbyar te/_'brel tsam tshad ma nyid gnas pa'am/_/'on te dbang phyug bka' yin na/_/'brel pa med bzhin mngon sum ni/_/tshad ma nyid du ji ltar 'gyur/_/zhes bya ba ni rang gi ngo bo dang cig shos kyi
[\[209b.2\]]shes pa la ltos pa dang /_cig shos kyi ngo bor rig pa'i phyir me 'brel pa yin no zhes bya bar dgongs pa'o/_/ma mthong ba'i dbang po la sogs pa ni ma mthong ba 'ga' zhig gi 'brel pa las dbang po las 'das pa yin yang rtogs pa nyid ma yin nam zhes zer ba la/_rtags de nyid
[\[209b.3\]]las zhes bya ba'o/_/'bras bu ni res 'ga' ba yin pas 'brel pa mthong ba ni dmigs pa la sogs pa yang rgyu rnams kyi go byed yin no/_/chos can de nyid dam gzhan la rjes su 'gro ba ma shes pa ni rtags ma yin no zhes bya ba'i don to/_/dpe ni rjes su 'gro ba'i shes pa'i yul lo/_/'di la yang
[\[209b.4\]]zhes bya ba ni rjes su dpag par mngon par 'dod pa'i ste rjes su dpag pa nyid ma yin par mtshungs pa'o/_/mtshan nyid gzhan pa de yod pa ma yin te/_rang gi ngo bo mi mthong ba'i phyir zhes bya ba'i don to/_/dpe la khyab pa'i sgrub byed ni de med na mi 'byung bar ma rtogs pa ni don gyis go ba ma yin yang rtogs
[\[209b.5\]]na yang rjes su dpag pa nyid yin te/_sngar mthong ba'i rjes su 'brang ba yin no zhes zer ba la rtogs pa zhes bya ba ste mngon sum ma yin pa'o/_/ji ltar yang zhes bya ba ni shes pa las sam/_shes pa ma yin pa las so/_/don grub kyang blo'i grub pa rjes su dpag pa ma yin par bstan pa ni
[\[209b.6\]]de ma grub par zhes bya ba ste blo ma grub na'o/_/sngar bshad pa'i zhes bya ba ni ma nges pa nyid dang ma grub pa nyid dang rjes su 'gro ba med pa la sogs pa'o/_/blo mngon sum nyid ma yin na phyi rol gyi don ma grub pa bzhin du gzhan gyi sems ma grub pa nyid kyi phyir tha snyad ma lus pa grub par 'gyur bar
[\[209b.7\]]bstan pa ni brjod dang g.yo 'gul la sogs mthong nas/_rjes su dpog pa de khyod la mi 'gyur ro zhes bya ba ni 'brel pa'o/_/sems dang 'brel pa g.yo 'gul la sogs pa'i 'bras bu nyid mngon sum ma yin pa la mi 'grub pa'i phyir rang la mthong ba nyid kyis khyab par mthong ba ni gzhan la
[\[210a\]]
[\[210a.1\]]yang de go bar byed pa yin par zer ba ni rang nyid kyis mthong ba ci las zhes bya ba'o/_/dpe dang bsgrub bya'i 'brel pa 'dzin pa tshad ma gzhan gyis yin na thug pa med pa yin te/_shes pa de nyid gzhal bya'i shes pa yin pa'i phyir ro/_/de la yang rang nyid
[\[210a.2\]]dang 'brel pa yin na de las dang por don mthong ba dang /_de las rtogs pa dang mthong ba la sogs pa yin pas thug pa med do/_/des na zhes bya ba ni thug pa med pa'i phyir yul rtogs pa rang nyid rtogs pa'i ngo bo yin pa'i phyir ro/_/yul tsam zhes bya ba ni gzhan gyis khas blangs pa'o/_/yid kyi blo
[\[210a.3\]]la rtags nyid kyi don grub pas rjes su dpag par mi 'gyur ro zhes bya ba ni gnas skabs las so/_/don nyid ces bya ba ni rang gi mtshan nyid do/_/rigs la sogs pa zhes bya ba ni rigs la sogs pa'i ngo bos so/_/lan btab zin to zhes bya ba ni gsal ba'i ngo bo rigs ma yin te de 'dzin pas
[\[210a.4\]]ma bzung ba'i phyir ro/_/khra bo la sogs pa nang gi khyad par mi 'dzin pa ni thag ring ba la sogs pa nyid kyis mig ser la sogs pas don la ser po la sogs pa'i rnam pa ni don gyis ma yin te/_shes pa yin pa ni 'di mi gsal ba shing la sogs par myos par byed la rnam par rtog pa yang mthong ba'i
[\[210a.5\]]rjes su 'brangs nas yin te/_gzhan du na bag chags las byung ba yin gyi phyi rol la brten pa ma yin no/_/de bstan pa ni de tshad ma yin pa'i phyir zhes bya ba'o/_/snang ba las tha dad pa ma yin na shes pa'i bdag nyid yin pa'i phyir bden pa nyid yin par bstan pa ni 'di ci zhig ces bya ba'o/_/
[\[210a.6\]]tshad mas zhes bya ba ni rtogs par bya ba ma yin pa la bden pa nyid du rtogs par byed par mi rigs pa'i phyir ro/_/rang rig par zhes bya ba ni bde ba bzhin du'o/_/gzhan gyis zhes bya ba ni thun mong ba yin pa'i phyir ro/_/ma rig pa nyid na mthong ba nyid kyi yul du rnam par rtog pa yin gyi phyi rol gyi
[\[210a.7\]]yul du ni ma yin pa'i thun mong ba'i yul can ma yin par bstan pa ni ma yin te dran pas zhes bya ba'o/_/snga ma 'di yin no zhes bya ba'i shes pa ni phyi rol rig pa ma yin nam snyam du sems pa la 'di la snga ma'i rang bzhin nyid ni yod pa ma yin pa'i phyir zhes bya ba'o/_/phyi rol ma yin pa'i yul can
[\[210b\]]
[\[210b.1\]]yin pa'i phyir phyi rol la ltos nas rtogs pa mi bden pa'i tha snyad kyis yul yin par bstan pa ni gzhal bya zhes bya ba'o/_/rtogs pa'i don no zhes bya ba'i rtogs pa 'di yang shes pa'i don rtogs pa yin gyi blo ma yin par bstan pa ni khyed kyi blo ni zhes bya ba ste/_nyams su myong ba med na tshad mar rtogs pa ma
[\[210b.2\]]yin no zhes bya ba'i don to/_/nyams su myong ba ma yin na yang rang gi rig pa nyid yin par bstan pa ni gsal min bdag tu zhes bya ba'o/_/rang rig pa yin na phyi rol rig pa ji ltar yin zhes zer ba la yul ni ji ltar zhes bya ba ste/_gsal ba la ni rang rig pa la'o/_/ngo bo ni yul gyi bdag nyid kyi rang bzhin no/_/
[\[210b.3\]]'pho phyir ni 'dra ba skyed pa'i phyir yin gyi rang nyid gsal bas ni ma yin te/_'brel pa med pa'i phyir ro/_/'brel na yang de'i bdag nyid thob par 'gyur te/_yul bzhin du ngo bo'i yang ngo bo 'pho ba'i phyir ro/_/gsal ba de yang de las gzhan pa 'pho ba'i phyir thug pa med pa yin par bstan pa ni gsal
[\[210b.4\]]ba de'ang zhes bya ba'o/_/de ste yul bzhin pa'i ngo bo gang gi yin pa de'i ngo bo yang gsal ba las tha mi dad pa yin te/_rang gi rig pa nyid du skyes zhes bya ba'i tha tshig go/_/phyi rol ni gsal ba la ngo bo 'phyi bas gsal ba na phyi rol du smra bar 'gyur ro zhes zer ba ni 'o na ji ltar zhes bya ba'o/_/phyi
[\[210b.5\]]rol khas blangs pas de'i ngo bo'i rig pa rang rig par brjod do zhes bstan pa ni de lta yin mod ces bya ba'o/_/de nyid bzhin du na sgron ma nyid bzhin du'o/_/sngon po la sogs pa phyi rol nyid kyang gzung ba kho na yin par bstan pa ni gal te rang las zhes bya ba'o/_/de dang chos mtshungs pa nyid kyis ni sgron
[\[210b.6\]]ma dang chos mtshungs pa nyid kyis so/_/'di'i ni shes pa'i 'brel pa can gyi gsal ba'i rig pa'i'o/_/'on te rig pa 'di rang gi rig pa las gzhan pa phyir rol nyid ma yin no zhes bya ba la/_rang rig nyid du zhes bya ba smos so/_/sgron ma bzhin du gsal bar bya ba nyid gsal bar byed pa nyid
[\[210b.7\]]yin par bstan pa ni de yang snang ba gzhan gyis ni zhes bya ba ste/_de yang zhes bya ba ni sgron ma'i yang ngo /_/sngon po la sogs pa'i ngo bo gsal ba la 'pho ba bzung ba yin pa de bzhin du blo la yang yin par bstan pa ni de ltar blo la zhes bya ba'o/_/de lta na yang 'dzin par byed pa'i blo
[\[211a\]]
[\[211a.1\]]rang gi rig pa yin te/_gzhan du na rig par bya ba ma rig pa'i phyir ro zhes bstan pa ni blo la zhes bya ba'o/_/de lta min na zhes bya ba ni bdag nyid rig pa ma yin no/_/chos mtshungs pa nyid ni gsal bar byed pa nyid kyi ngo bo gnas skabs las gang gi yin pa de'o/_/de yang 'dra nyid
[\[211a.2\]]thams cad phan tshun du/_/myong ba nyid ni thob par 'gyur/_/zhes bstan pa nyid yin no/_/yul ni ji ltar gsal ba yin/_/gsal ba ngo bo 'pho phyir ro/_/zhes bya ba bstan nas yul dang dbang po la sogs pas bsgrubs pa'i rang gi snang ba'i blo'i ngo bo la 'pho ba yin par bstan pa ni de phyir zhes bya ba'o/_/
[\[211a.3\]]gsal ba'i ngo bo ni yul la 'pho ba yin la/_yul yang bdag nyid la 'pho ba'i blo'i bdag nyid yin pas de rig pas rig pa yin par bstan pa ni gzhan 'dir zhes bya ba'o/_/gcig gis de ltar rtogs kyang gzhan gyis ma yin te/_rig pa thun mong ma yin pa'i phyir ro zhes bstan pa ni 'dra ba yin yang
[\[211a.4\]]zhes bya ba'o/_/yul gyi bdag nyid yin na rang rig blo bzhin du gzhan gyi blo yang 'gyur te/_yul thun mong ba yin pa'i phyir ro/_/de'i phyir rang gsal bar gyur pa nyid gzhan gyi gsal bar gyur pa yin gyi/_rang nyid rig pa nyid de ltar 'gyur ba ma yin te/_blo thun mong ma yin pa'i phyir ro zhes bstan pa ni
[\[211a.5\]]rang nyid ces bya ba'o/_/'di nyid kyi phyir yul ni gzhan gyis rig na gzhan gyis kyang ngo zhes bstan pa ni don zhes bya ba'o/_/de'i ngo bos zhes bya ba ni thun mong bas yin gyi thun mong ma yin pa gsal ba'i nyid du gyur pa gzhan gyi blo'i ngo bos ni ma yin pa'o/_/blo gzhan zhes bya ba 'di la dpe bstan pa ni
[\[211a.6\]]dper sgron zhes bya ba'o/_/sgron gnyis zhes bya ba ni gzhan gyis gsal ba yin na gzhan gyis kyang ngo zhes bya ba 'di la'o/_/mar me dang bum pa dag ces bya ba ni tha dad pa dag la'o/_/yod med dag tu 'dzin pa yis/_/nga rgyal bag med phrag dog las/_/rgyal ba can min na su zhig_/'gro na
[\[211a.7\]]cho 'phrul ston nam ci/_'grel pa byed pas/_de lta min na yul yang ni/_/blo dang lhan cig chos mtshungs nyid/_/ces bya bas gzhan gyi ni thal ches pa yin par bstan nas rang gi phyogs la ni/_de'i phyir nged kyi blo rang nyid/_/gsal ba'i ngo bos rab gsal zhing /_/zhes bya bas de gsal ba yin no/_/
[\[211b\]]
[\[211b.1\]]de bshad pa ni gzugs dang blo'i/_/zhes bya ba'o/_/de ltar blo la blor 'dod na/_/zhes bya bas gzung ba nyid kyi skyon gzhan du 'dod pa ni rang gi 'dod pa'i 'dra ba nyid la yang yin pas de sel ba yin par bstan pa ni gsal ba ma yin pa ni gzhan gyis gsal gyi zhes bya ba'o/_/de ni de ltar nyams su myong bas blo yod pa'i
[\[211b.2\]]phyir 'dod pa dang /_mya ngan gyi ngo bo nyid la blo nyid med pa yin gyi mngon sum pa'i don med pa ma yin no zhes bya ba bsal nas nges pas bsal ba ni/_yul dang dbang po tsam gyis ni/_/zhes bya ba'o/_/nges pa las kyang blo mthong ba yin no/_/nyams myong rnam shes de yang ni/_/cha gnyis dmigs pa can gyi ni/_/rnam
[\[211b.3\]]pa gcig las khyad par can/_/shes de yis ni dmigs par 'gyur/_/zhes bya bas rnam pa gnyis nyid yin no/_/ji ltar rtogs zhes bya ba ni ro la sogs pa yang rtogs par thal bar 'gyur ro/_/de la yang zhes bya ba ni mngon du phyogs pa'i mig la'am gzugs la'o/_/ji ltar zhes bya ba
[\[211b.4\]]ni thal ches pa nyid do/_/de'i bdag nyid myong ba la/_/brtsad pa 'ga' yang yod ma yin/_/de'i don ngo bo nyid ma grub/_/de yang dran pa las grub 'gyur/_/zhes bya bas don blo'i rnam pa nyid du bstan to/_/dran las zhes bya ba rang rig pa yin par bstan pa ni rang rig pa grub par ma zad kyi zhes bya
[\[211b.5\]]ba'o/_/nyams myong ma lus ldog par 'gyur/_/zhes bya bas nyams su myong ba las dran pa ma yin nam/_nyams su myong ba yang sngon por rang nyid kyis nyams su myong ba yin gyi/_gzhan gyis nyams su myong ba ma yin zhes bya ba la nges pa ci yod/_/rang nyid kyis nyams su myong ba ni nyams su myong
[\[211b.6\]]ba yin gyi/_gzhan gyis nyams su myong ba ni ma yin te thug pa med pa'i phyir ro zhes bya ba ni/_rim bzhin skye ba can dag ni/_/rtag las skyer mi rung phyir ro/_/zhes bya ba la sogs pas bstan pa nyid yin no/_/de lta yin na dus ni ring ba'i dngos po skad cig re re zhing nyams su myong bas tha dad pa la/_
[\[211b.7\]]gzhan gyis nyams su myong ba yin na ring ba nyid du nyams su myong ba ma yin pa'i phyir dran pa ma yin la/_rang gis nyams su myong ba la ni bar du ma chod par nyams su myong bas sna tshogs pa nyid du ma mtshon nas de ring ba nyid du dran par byed la ring po gcig ni rim gyis 'jug pa rim pa ma yin pa'i bdag
[\[212a\]]
[\[212a.1\]]nyid kyi rnam pa can gyi rtogs pa skyed par byed pa ma yin no/_/rim gyis skye bar byed pa ma yin te/_dran pa'i dus kyi 'og tu yang /_/'di ni nges pa med la min/_/rim pa can ma yin pa yang ba dag nyid kyi rnam par sgro btags nas rim pa can gcig gis byed pa ma yin te/_
[\[212a.2\]]rnam 'ga' phan gdags bya min phyir/_/mi rtag pa la'ang tshad ma med/_/de mi rtag pa'i rim pa'i 'bras bu la yang tshad ma med pa la rtag pa byed pa po nyid ma yin te/_rim pa dang mi ldan pa ni rnam pa 'gas kyang skad cig ma dang po ma bskyed la gnyis pa la sogs pa la yang de dag tsam yin pa'i phyir
[\[212a.3\]]dang po nyid las ma 'das pa'i phyir ro/_/rim pa dang ldan pa'i mi rtag pa yang rim pa ma yin pa skyed par byed pa ni/_phan tshun 'dra ba med pa yi/_/yig cha rim ldan ji ltar na/_/rim med pa la phan 'dogs byed/_/ces bya bas bsal ba yin no/_/de rnam pa can gyi rnam par rtog pa yang dran pa nyid yin
[\[212a.4\]]no zhes bya ba'i slob dpon gyi dgongs pa ni shes pa gzhan gyis zhes bya ba la sogs pa bstan pa yin no/_/rang dbang yang phyi mo mang por mi gnas pa'i phyir zhes bya ba ni yi ge'i cha mang po'i dus na shes pa mi gnas pa'i phyir gcig de ltar gnas pa yin na gnas nyams su myong ba yang dran par 'gyur ro/_/
[\[212a.5\]]de mi gnas pa zhes bya ba ni shes pa mi gnas na'o/_/mi gnas pa ni yi ge'i cha snga ma'o/_/gnas pa dang ni mtha'i ste rtogs pa ma yin no zhes bya bar sbyar ro/_/shes pa'i dus na rtogs pa yin no zhes zer ba la 'on kyang zhes bya ba'o/_/de'i rnam pa can gyi blo gcig rig pa na zhes bya ba la sogs pa
[\[212a.6\]]ni dpyad par bya ba yin no/_/rig bya nyid phyir rig bya ni/_/zhes bya ba la sogs pa ni rgol ba'o/_/lan ni gang gi zhes bya ba nas bstan zin to zhes bya ba'i bar te/_bstan zin pa ni brjod pa ste de'i don dpyad zin pa'o/_/lhag ma ni rtsom pa nyid ni phyi mo mang po dang /_ring po la sogs pa rnams mi gnas
[\[212a.7\]]pa'i phyir ro zhes bya bas so/_/'grel par ni phyi mo rnams mi gnas pa nyid ma yin pa de'i phyir na ring po la sogs pa mi 'dzin pa ma yin no zhes bya ba'i tshig las shes pa ni gzhan gyis rig pa yin na gnas par rtogs pa ring por 'dzin pa yin gyi shes bya gnas pa ni de'i de ma thag pa yin la des kyang
[\[212b\]]
[\[212b.1\]]de nyid 'phang bar byed pa yin no/_/de ltar na shes pa'am yi ge yang mi gnas pa yin na gnas pa med pa yin gyi ring por 'dzin pa ni ma yin no gnas pa yin na 'gyur bar bstan pa ni/_gnas na go rims med par ni/_/zhes bya ba'o/_/go rims med pas zhes bya ba ni ngo bo med pas de nyid kyi tshe yongs su rdzogs pa'i phyir skad cig
[\[212b.2\]]tsam nyid ji ltar ring ba yin/_gang gi phyir gnas pa'i shes pa'am shes bya yang ma yin pas so/_/phyi mo rnams zhes bya ba ni shes pa'i yang nye bar mtshon pa'o/_/ma yin te zhes bya ba ni yod pa nyid dgag pa yin te/_de'i tshe ci'i phyir med ces zer ba la blo de ni zhes bya ba'o/_/blo'i rtogs bya yang
[\[212b.3\]]nye bar mtshon pa yin pa'i phyir de ni zhes bya ba ni snga ma dang phyi ma'o/_/de yang gcig yin te/_skad cig ma tsam gyi mthar thug pa yin pa'i phyir ro/_/de'i yod pa skad cig gzhan la yod pa ma yin no/_/rim pa ma yin pa ni rim pa dang ldan pa la dmigs pa ma yin te/_skad cig ma gzhan na med pa'i phyir
[\[212b.4\]]ro zhes bstan pa ni phan tshun zhes bya ba'o/_/phan 'dogs byed ces bya ba ni rnam pa skyed par byed par dmigs byar 'gyur ro/_/yul tha dad par snang ba yin na blo gcig ma yin no zhes bya ba 'di ji ltar rtogs par byed pa yin zhes zer ba la ji ltar de zhes bya ba'o/_/mtha'i cha'i dus na snga ma snga ma'i blo'i cha'i yang de'i
[\[212b.5\]]dus su rjes su 'jug pa yin la de'i tshe yang ring bar 'dzin pa yin no zhes zer ba la snga ma'i mtha'i bar zhes bya ba ste/_grong khyer pa Ta li pu tra'i bar du zhes bya ba bzhin du khyab pa la'o/_/snga ma ni sngar thos pa'i cha gnas par khas len thos pa snga ma snga ma dang mtha'i thos pa yang yin pa'i phyir 'phel ba nyid du 'gyur
[\[212b.6\]]ba ste/_dang por brjod pa'i yi ge A de'i 'og tu gzhan yin pa de'i dus na snga ma yang yod pa'i phyir gzhan snga ma snga ma ni mtha'i dus na snga ma'i ngo bo nyid du yod pa yin pa'am de las kyang de bzhin no zhes bya ba'o/_/rjes su 'gro ba'i phyir zhes bya ba ni rjes su 'jug pa'i phyir ro/_/snga ma ni snga ma'i ngo bos rjes su 'gro
[\[212b.7\]]ba ma yin gyi 'o na ci zhe na ngo bo gzhan gyis so zhes zer ba 'di la bstan pa ni rim pa med par gzung bas zhes bya ba'o/_/rim pa dang ldan pa zhes bya ba ni snga ma yang rjes su 'jug pa ma yin pa'o/_/rjes su 'jug pa ma yin par bstan pa ni de'i 'og tu yul ni zhes bya ba'o/_/blo ni rang nyid ces bya ba'i bshad pa
[\[213a\]]
[\[213a.1\]]ni 'on te dang po zhes bya ba'o/_/rgyas pa ma yin pa'i sgra 'byung ba'i dus su cha tsam yod pas snga ma ni phyi ma'i tshe 'phel ba yin la snga ma'i ngo bo yang 'phel ba yin pa de lta na thug pa med do/_/snga ma'am mtha'i bla ni yul log pa yin yang mi ldog pa de'i phyir ring ba'i blo yin no
[\[213a.2\]]zhes zer ba la rang nyid gnas na zhes bya ba'o/_/khyad par med phyir zhes bya ba ni yul med par ro/_/yul 'dzin pa'i bya ba med kyang bya ba dang ldan pa med pa ni ma yin no/_/de'i tshe zhes bya ba ni 'dzin pa ma gtogs pa de dang ldan pa'i 'dzin pa tsam ma mtshon pa'i phyir ro/_/bdag go zhes bya ba'i rang rig
[\[213a.3\]]pa'i dbye ba med pa nye bar mtshon pa'i phyir ro zhes dgongs pa'o/_/rnam par dbye ba ni lan cig skyes pa'i mngon sum gyi blo gnas pa bzhin du yi ge gnas na yang mi 'jig pa'i skyon du 'gyur bar bstan pa ni yi ge rim med ces bya ba'o/_/rtag par smra ba la lan cig skyes pa gnas pa la ni mi gnas
[\[213a.4\]]pas khyab pa'i phyis kyi 'bad rtsol la ltos pa nyid ni 'gol ba khyab pa yin par bstan pa ni lan cig rtsal skyes zhes bya ba'o/_/gzhan zhes bya ba ni phyi ma ste mig la sogs pa'am rkan la sogs pa'o/_/glog la sogs pa skad cig ma'i snang ba ni gsal ba'i ngo bo las tha dad pa nyid yin te snang ba tha
[\[213a.5\]]dad pa'i phyir zhes bstan pa ni yi ge rnams ni zhes bya ba'o/_/'di ni 'bad pa phyi ma don med pa'i skyon yin no/_/rim gyis skyes pa'i blo du mas bzung ba yang ring ba nyid ma yin te blo'i 'dzin pa ni shes bya 'dzin pa yin gyi mtha'i kho na'i 'dzin pa ma yin te/_gzhan ni bar du ma chod par skye bas 'grel pa nyid kyis 'dzin pa
[\[213a.6\]]mi srid pa'i phyir ro zhes bstan pa ni du ma yis ni zhes bya ba'o/_/gang gi phyir skad cig mas ma yin zhing gzhan gyis ma yin la/_snga mas ma yin zhing mtha' yis ma yin la/_thams cad kyis kyang ring po 'dzin pa ma yin gyi de'i phyir gzhan gyi rig pas de dran par mi 'gyur zhes bya ba'i nye bar bsdu ba ni des na
[\[213a.7\]]zhes bya ba'o/_/du ma yang zhes bya ba ni rim gyis 'byung ba yang 'dzin byed ma yin/_bum pa la sogs pa'i blo bzhin du skad cig re re zhing rig pa yin te/_gzhan du na rig par bya ba mi rig pa'i phyir ro zhes bya ba'i phyogs la ka dang tsa dang /_Da dang ta dang pa la sogs pa bzhin du ring po nyid du mi 'gyur bar
[\[213b\]]
[\[213b.1\]]bstan pa ni/_blo rnams so so tha dad du/_/zhes bya ba'o/_/'on te chod pa'i dmigs pa yang mgal me'i 'khor lo bzhin du myur ba nyid kyis sbyar ba yin no zhes khas len na/_bum pa la sogs pa la yang cig car dmigs pa 'khrul pa yin par bstan pa ni sbyor bar byed pa'ang zhes bya ba'o/_/rnam par chad pa
[\[213b.2\]]la bar chad pa thal ches pa yin par bstan pa ni gal te chad pa zhes bya ba'o/_/'dir ni zhes bya ba ni ring por 'dzin pa la'o/_/chad par snang bas ma chad par snang ba la gnod pa ni ma chad par mthong bar mngon par 'dod pa'i gzugs la sogs pa la yang thal ches pa yin par bstan pa ni dbang pos rnam chad ces bya ba'o/_/
[\[213b.3\]]yang na skyon med pa'i dbang po nyid las chad par mthong ba la dbang po nyid las ma chad par mthong ba'i phyir phan tshun gnod pa na phyin ci log pa ste mi bden pa nyid ma chad pa dang cig shos kyi snang ba dang /_gzhan yang ma rtogs pa'i phyir ro zhes bya ba ni rgyal ba can gyi'o/_/sgro 'dogs zhes bya ba ni
[\[213b.4\]]'khrul pa'o/_/thams cad ces bya ba ni rnam par chad par mthong ba'o/_/gang yang rung ba nyid mthong ba de bden pa ma yin zhes bya ba la yi ge'i bdag nyid ces bya ba ste thams cad du gnyi ga mthong ba zhes bya ba'i don to/_/de yang zhes bya ba ni mig 'dzums pa'o/_/rdzogs pa ni mthar thug pa'o/_/
[\[213b.5\]]rim pa la yang dus tha dad pas rnam par chad pa ni yin par bstan pa ni rdul gcig 'das dus zhes bya ba'o/_/gzugs dang de'i blo dag la yang rnam par chad pa yin te/_de'i blo'i dus dang yul gzhan nyid yin par bstan pa ni gzugs la sogs pa la zhes bya ba'o/_/skye ba brten pa zhes bya ba
[\[213b.6\]]ni skye ba'i dus kyi rim pa skye ba thob pa rnams kyi ji ltar yin zhes bsam par bya ba yin te/_gang gis gang du yang mi 'gyur ba'o/_/chad par mthong na ma chad par rig pa phyin ci log pa nyid skad cig la tha dad pa la tha mi dad par 'khrul pa nyid ma yin nam zhes zer ba la dbang po'i 'khrul pa las zhes
[\[213b.7\]]bya ba'o/_/tha dad mtshon med kyis zhes bya ba ni 'dra bar mthong ba la sogs pas so/_/de tha dad par mthong ba dang stobs mtshungs pa nyid ni rtogs pa nyid kyis yin gyi/_mngon sum yin par bstan pa ni/_/zhes bya ba'o/_/yid kyi bzhin du gsal bar snang ba yang brjod pa dang 'brel pa can ma yin
[\[214a\]]
[\[214a.1\]]nam zhes zer ba la/_dbang pos bzung ba zhes bya ba ste yid kyi la yang mngon sum gyi ngo bo sgra la rung ba nyid ma yin zhes bya ba'i don to/_/skad cig ma tha dad pa nyid bzhin du phyi mo mang po rnam par chad par mthong ba rnam par rtog pas sbyor bar byed pa yin no snyam du sems
[\[214a.2\]]pa ni chod pa mthong ba zhes bya ba'o/_/bden te chad pa mthong ba la rim par snang ba la chad par rtog pa 'khrul par byed pa yin gyi ma chad par mthong ba'i shes bya dang de'i shes pa la ni ma yin te rim pa med pa'i phyir ro zhes bstan pa ni don dang zhes bya ba'o/_/don snang ba dang de'i snang ba yang rtag tu ma chad pa de dag chad
[\[214a.3\]]pa la gnod par byed pa ste/_rigs pa dang bcas pas gnas pa ni dam pa yang 'di yin no zhes bya ba ni gzhan no/_/de la ma chad par snang ba ni rgyu'i skyon 'dzin pa la gzhan du ma yin no zhes bya bar sbyar ro/_/gzugs dang de'i rig pa'i snang ba dag la yang rang rig pa ma yin par rjes su dpag pa'i
[\[214a.4\]]rim pa yin no zhes zer ba ni 'on te zhes bya ba'o/_/blo'i nus pa las ni gzhan gyi rig pa nyid du yin gyi/_rang gi rig pa la ma yin te gzhan dag cig car ba mi srid pa'i phyir ro/_/gsal bar byed pa nyid ni phyi rol gyi don la yin gyi/_nus pa med pa'i phyir rang nyid la ni ma yin no/_/de ni zhes bya ba ni nges pa'o/_/
[\[214a.5\]]gang las zhes bya ba ni don rig pa rig pas gnyi ga rig pa'i blo mthong ba'i phyir te/_/don gyi blo dang de'i blo mthong ba med pa'i phyir ro/_/gzugs nyams su myong ba ma rig na thams cad ma dmigs pa thob pa yin par bstan pa ni de nyid 'di zhes bya ba'o/_/cig car ba bzhin du mi mthong ba'i phyir mthong ba nyid
[\[214a.6\]]rnam par chad pa skye ba ma yin par bstan pa ni 'o na ni rnam pa zhes bya ba'o/_/de la yang zhes bya ba ni cig car ba 'ga' zhig la ma yin no/_/de'i zhes bya ba ni mthong ba rnam par gcad pa la'o/_/blo ni rnam chad skye ba dag gi 'brel pa can med pa'o/_/cig car la zhes bya ba ni cig car ba'i 'brel pa can la'o/_/
[\[214a.7\]]rnam par ma chad par mthong ba'i phyir zhes bya ba ni rigs mi mthun pa'i blo rnams kyi'o/_/cig car skye ba zhes bya ba ni gzugs kyi shes pa dang de'i shes pa dag go/_/'on te cig car mthong ba'i phyir rigs mthun pa rnams las rigs mthun pa rnams yin na/_rim gyis mthong ba las rigs mi mthun pa las cis mi 'gyur
[\[214b\]]
[\[214b.1\]]zhes bstan pa ni de rnams zhes bya ba ste rim pa bzhin du rim pa ma yin pa yang rtogs pas grub pa ma yin no zhes bya ba'i don to/_/rnam par rtog pa rnams zhes bya ba ni rigs mthun pa rnams cig car skye ba ma yin no/_/thams cad nyid ni rigs mi mthun pa yang ngo /_/shes pa cig car ba nyid la yang
[\[214b.2\]]de'i shes pa la sogs pa yang yin pas thug pa med pa'i phyir gcig gi yang rtogs pa ma yin no/_/de bdag nyid byed don rig la/_/bdag nyid shes par mi 'dod de/_/de phyir gsal bar byed nyid la'ang /_/rtogs phyir gzhan la sdod par byed/_/ces bya ba 'di ni rigs pa ma yin pa'o/_/'dis
[\[214b.3\]]ni zhes bya ba ni rnam par chad par nyams su myong ba la ma chad par nyams su myong ba ni dbang po'i nyams su myong ba thams cad don med pas so/_/rnam par chad pa goms pa'i dbang po'i bya ba las dang po nyid du nyams su myong bar 'du byed pa grogs su gyur pa las/_rtog pa med pa'am cig shos
[\[214b.4\]]kyang rung ba ma chad par na 'dzin pa yin zhes bya ba rgyal dpog pa'i 'dod pa bsal ba yin no zhes bya ba ni rgyal ba can gyi'o/_/dbang po las skyes pa'i rnam par chad pa mthong ba la de'i dus su de las skyes pa'i ma chad pa la de'i rigs te/_rigs mthun pa'i nus pa'i nges pa 'dis bsal ba yang yin no/_/
[\[214b.5\]]bsal bar snang bas zhes bya ba ni rigs dang stobs mtshungs pa nyid do/_/rnam par chad pas nyams su myong bas gnod pa yang de yin te/_bregs nas skyes pa'i skra la sogs pa la'o/_/'di'i gnod pa'i rgyu mtshan rab rib bzhin du gzhan ma yin par bstan pa na skra dang zhes bya ba'o/_/rigs ni sngar
[\[214b.6\]]mthong ba ngo shes pa'i rgyu mtshan ma yin te/_khyad par yin pa'i phyir ro/_/khyad par nyid du rigs min no/_/zhes bya bar ni mu cor smra ba yin no/_/rnam par chad pa rig pa po la ni de lta bu'i gnod par byed pa cung zad kyang med par bstan pa ni de 'dra'i blo zhes bya ba'o/_/der ni zhes bya ni skra la sogs pa la'o/_/
[\[214b.7\]]gal te rnam par ma chad pa'i shes pa nyid gnod par byed pa'am sdud par byed par cis mi 'gyur gang gi phyir dran pa dang dbang po'i mthong ba la gcig par mngon par shes pa yin na'o/_/mthong ba'i bag chags las byung ba dbang po las skyes pa ma yin pa snang ba las khang pa'i nang du
[\[215a\]]
[\[215a.1\]]zhugs pa'i mig gi nus pa yongs su smin pa las byung ba dang /_mi 'gor 'ongs pa tsam gyis ji ltar bsgrun pa yin zhes bstan pa ni sngon myong zhes bya ba'o/_/de'i chos ni de dang gcig pa nyid do/_/bdag dbang pos grogs byas pa ni dran par byed pa ma yin te/_
[\[215a.2\]]sems can re re zhing yul ma yin pa la de ltar grogs ma byas pa'i phyir ro/_/dbang po las skyes pa nyid med na bdag las skyes pa nyid med pa yin na/_bdag las skyes pa nyid ni yid kyi mthu'i shes pa las khyad par yod pa ma yin te/_skyon med pa'i dbang po las skyes pa nyid ni de las gzhan pa las
[\[215a.3\]]khyad par du byed pa yin no zhes bya ba'i don to/_/sngar nyid 'dzin pa kho na dran pa yin par bstan pa ni dran pa med par zhes bya ba'o/_/gal te de ltar na zhes bya ba ni shi ba nyid lang ba'i ched du dran bzhin pa la dbang po'i byed pa ltos na'o/_/de nyid du zhes bya ba ni dran bzhin pa'i dngos po'i ngo bor ro/_/yul
[\[215a.4\]]der song bas ni dngos po yod pa'i yul du song bas so/_/gal te de lta na zhes bya ba ni yul 'dir song bas rung ba'i yul nyid ma yin te/_yul gzhan zhes bya bas rung ba ma yin pa'i yul nyid yin pa'i phyir ro/_/yul dang dus de la bkag pa yul dang dus 'di la yin par bstan pa
[\[215a.5\]]ni da lta ba kho na'i zhes bya ba ste sngar mthong ba ngo shes pa 'khrul pa yin no zhes bya ba'i don to/_/de nyid ces bya ba ni rtogs pa ste gang gis zhes bya ba ni rim pa'o/_/ma rtogs pa la yang zhes bya ba ni mngon sum gyis so/_/de zhes bya ba ni skad cig de la 'byung ba'i'o/_/khyad par 'di zhes bya ba rgol ba'o/_/'byung
[\[215a.6\]]bar 'gyur ba nyid du zhes bya ba ni rgol ba rjes su brjod pa'o/_/'dir yang zhes bya ba nas yod pa yin zhes bya ba'i bar ni lan no/_/thug pa med pa zhes bya ba ni de nyid du phyis rtogs la sngar yang yin te de nyid du khyad par med pa'i phyir de'i tshe med na tha dad par 'gyur la de nyid na phyis yod pa snga na yang yin no/_/de
[\[215a.7\]]bstan pa ni de las yang zhes bya ba ste snga na yang ngo /_/phyis yod par bstan pa ni de la yang gzhan zhes bya ba'o/_/shes pa dang de'i shes pa dag cig car ba nyid la yang de'i shes pa la sogs par yang thal bar 'gyur bas thug pa med pa'i phyir snga ma rtogs pa ma yin par bstan pa ni don dang shes pa
[\[215b\]]
[\[215b.1\]]zhes bya ba'o/_/shes pa dang de'i shes pa yang skyes pa yang yin gyi gzhan ni ma yin te gzung bar mi 'dod pa'i phyir ro snyam du sems pa la/_shes pa gsum pa med na gnyis po de nyid rtogs pa ma yin par bstan pa na don dang shes pa'i zhes bya ba'o/_/skyes pa mi shes pa ni 'dzin byed ma yin no/_/
[\[215b.2\]]don zhes bya ba ni dam bca' ba yin la/_rtogs pa zhes sgrub byed yin zhes bya ba ni 'brel par dka' ba yin no/_/shes pa cig car zhes bya ba la sogs pa'i rnam 'grel ni gsal ba yin no/_/don gyi shes pa 'dzin par byed pa ni don gsal bar byed pa ni rang gi chos su sgro 'dogs par byed pa ma yin
[\[215b.3\]]nam ral gri la gdong lta bu'o zhes zer ba la don du snang ba'i zhes bya ba'o/_/'ba' zhig ces bya ba ni shes pa dang bral ba'o/_/rnam pa gcig nyid kyi shes pa dag gzung ba yin zhes bya bar mi 'thad do/_/gzung zhes bya ba ni ma ning gi rtags yin te/_ma ning gi rtags ma yin pa dang gcig nyid
[\[215b.4\]]bzhin du gzhan gang yang rung ba zhes bya ba ma ning gi rtags su byas pa yin la ma ning gi rtags ma yin pa dang lhan cig sbyor ba'o/_/ral gri dang gdong bzhin du so sor snang ba ma yin te tha mi dad pa la gnod pa med pa'i phyir dang snang ba'i phyir zhes bstan pa ni tha dad med par zhes bya ba'o/_/gal te bde
[\[215b.5\]]ba zhes bya ba la sogs pa yang de lta bu'i don can yin no/_/ma mthong ba'i dbye ba yang rnam pa 'ga' tha dad par snang ba'i sngon po la sogs pa'i shes pa tha dad pa ma yin nam zhes zer ba la legs par rtogs pa'i zhes bya ba'o/_/sngon po dang ser po bzhin du lcags gong dang me dang dngul cung zad
[\[215b.6\]]kyi cha yod pa'i gser ni sngar dang phyis kyang dbye ba gsal ba yin gyi tha dad pa dang tha mi dad pa yang rung ba de bzhin du sngon po dang de rigs pa dag tha dad par mthong ba ma yin no/_/de'i phyir der zhen pa ni dmag gi glang po che bzhin du de ma yin pa las ldog pa'i yul kho na zhes bya ba'i don to/_/ci ltar
[\[215b.7\]]zhes bya ba ni so so ba nyid dgag pa'o/_/don dang shes pa dag so sor 'dzin pa nyid yin na ches bzhin du tha dad pa myong ba yin par bstan pa ni don dang don gyi zhes bya ba'o/_/don dang don gyi yid dag gi yang so so ba nyid du mtshon pa ste/_don dang don gyi shes par snang ba bzhin du thal bar 'gyur bar bltar bar
[\[216a\]]
[\[216a.1\]]bya'o/_/snang ba ni shes pa po don gyi shes pa dang de'i shes pa dag rnam pa med pa yin na de rig pa'am tha dad pa yang ma yin te/_rang gi mtshan nyid kyi dbye ba tha dad par byed pa ma yin par bstan pa ni don rig pa ni zhes bya bas snang ba sna tshogs pa nyid kyi zhes bya ba bshad
[\[216a.2\]]pa yin no/_/tha dad pas sam gcig gis gnyi ga rig pa ma yin gyi 'o na ci zhe na gcig nyid yin par bstan pa ni 'di ltar zhes bya ba'o/_/gcig ces bya ba ni myong ba dang ngo /_/gcig nyid dam zhes bya ba ni rnam pa'o/_/so so ba ma yin par bstan pa ni gzhan ma yin zhes bya ba'o/_/de bstan pa ni
[\[216a.3\]]myong ba dang gcig pa nyid ces bya ba'o/_/yang na rnam pa med pa las log pa gcig yin la mi rig pa las ldog pas rig pa yin pa'i phyir ngo bo gnyis khas blangs pa las kyang de gnyis su 'gyur ba ma yin zhes bya ba'i don to zhes bya ba la ni rgyal ba can gyi'o/_/nges pa med pa la 'di med min
[\[216a.4\]]zhes bya ba ste/_rang rig pas so zhes bya ba'i don du bshad nas/_shes pa gzhan gyis nyams su myong ba yin na mthar thug pa med pa dang /_de la'ang dran pa zhes bya ba bshad pa ni shes pa gzhan gyis zhes bya ba'o/_/yul gyi shes pa dang shes pa'i shes pa zhes bya bar ni rigs pa yin te/_de ma
[\[216a.5\]]shes na yul mi shes pa'i phyir don gyis go ba las shes pa'i shes pa ma yin te de la yang dran pa ni 'dod pa las mthong ngo /_/de'i phyir/_bum pa la sogs don 'dzin na/_/gal te re zhig de ma thag_/don gyis go bas ma rtogs pa/_/yang dang yang du shes pa dag_/ji srid dub pa
[\[216a.6\]]de las phyis/_/de srid nyid du dran par 'gyur/_/zhes bya ba ni legs par smras pa ma yin no/_/rjes 'brel can zhes bya ba ni gang gi tshe kho na skyed par byed pa de nyid kyi tshe 'dzin par byed pa yin no zhes bya ba'i don to/_/bdag dang yid phrad pa tsam yin pa'i phyir dang po bzhin du gzhan gyi tshe yang yin pa'i
[\[216a.7\]]phyir mthar thug pa med par bstan pa ni gal te sngar blo zhes bya ba'o/_/gzung ba skyed par byed pa'i phyir/_yul shes pa'i ched du dang po rang gi shes pa skyed par byed pa yin te/_ma shes pa ni de'i shes pa ma yin pa'i phyir/_de yang de bzhin no zhes bya bas mthar
[\[216b\]]
[\[216b.1\]]thug pa med pa yin la yul gzhan skyed par byed pa nyid srid pa yin par bstan pa ni gzung ba'i mtshan nyid ces bya ba'o/_/dang po'i shes pa rang nyid kyi shes pa skyed par byed pa ma yin nam/_ma yin te/_gsal ba'i yul gyi rang la nges par byas pa'i phyir ro zhes bstan pa ni phyi rol don
[\[216b.2\]]ni zhes bya ba'o/_/dang po yang rang nyid skyed par byed pa ma yin te/_khyad par med pa'i phyir ro/_/des na ma lus pa mi dmigs pa yin no zhes bya ba'i don to/_/mi gsal ba yang shes pa skyed par byed na rang la nges par byed pa nyid du snang ba nyid kho na yin par bstan pa ni don de min pa zhes bya ba'o/_/nye ba ma yin
[\[216b.3\]]pa'i don ni gsal ba 'am cig shos blo gang gi yin pa de nyams su myong bar mi 'gyur bar mi 'gyur na blo'i rtsa ba med de snang ba med pa'i phyir ro/_/dran pa yang med phyir zhes bya ba ni don la yang ngo /_/de'i phyir a re mdzes zhes bya ba ni bzhad gad do/_/nyams su myong ba dang dran pa dag med na 'gro ba
[\[216b.4\]]ma lus pa sems pa can ma yin pa thob par 'gyur ro/_/nyams su myong ba la nyams su myong ba bkag pas don nyams su myong ba khas blangs pa yin no snyam du sems pa la don zhes bya ba smos so/_/rtag tu bar zhes bya ba ni nyams su myong ba skyed par byed pas don gyis go ba skyed par byed pa bkag pa'i phyir
[\[216b.5\]]de'i skyed byed kyis nyams su myong ba bkag pa na de grub pa yin no/_/nyams su myong ba nyams su mi myong na don nyams su myong ba ma yin te/_snga ma bzhin no zhes bstan pa ni yod pa tsam las zhes bya ba'o/_/nyams su myong ba yod pa gang las zhes bstan pa la dbang po dang zhes zer ba'o/_/'dod
[\[216b.6\]]pas bzlog par bya ba nyid ni de las byung ba don nye ba las mi ltos pa'i rtog pa rnams la dang /_'bad pa skyed pa'i dbang po las shes pa gzhan du nyams su myong ba'i phyir bdag nyid du shes par nus pa de la 'bad pa gzhan gegs byed pa ma yin te/_rgyu med pas rang nyid med pa'i phyir dang rgyu
[\[216b.7\]]gnyis ma yin pa'i phyir dang /_'gal ba'i phyir ro zhes bstan pa ni 'das sogs rnam rtog ces bya ba ste/_'dod pas dbang po ldog pas de'i bskyed bya ldog pa ni rgyu med pas yin gyi 'dod pas ni ma yin no zhes bya ba'i don to/_stsogs pa zhes bya ba ni da ltar ba'i rnam rtog yin la/_
[\[217a\]]
[\[217a.1\]]de yang don nye ba yang yod pa'i phyir khyad par du byed pa ni gang dag la zhes bya'o/_/'pho ba ni rigs mi mthun pa'i rnam par rtog pa'o/_/rgyu ste 'dzin par 'dod pa'i gzhan med pa'i phyir ni rgyud med pa'i phyir ro/_/dang po bzhin du rang nyid kyi shes pa skyed pa nyid
[\[217a.2\]]du nus pa'i phyir don la dpyod pa ste legs par nyan 'dod pa dang nyan pa dang 'dzin pa dang gzung ba'i shes pas spong len gyi de kho na bzhin du mngon par zhen pa'i ngo bo'o/_/de lta yin dang zhes bya ba ni dang po'i rtogs pa la yang shes pa 'pho bar mi 'gyur ba'o/_/'dod pa dang gzhan dang 'dres
[\[217a.3\]]pas 'pho ba bsal nas dub pa las sel bar byed pa ni gal te bdag la zhes bya ba ste rgol ba rjes su brjod pa'o/_/de nyid ces bya ba ni yul gzhan la 'pho ba'i ngo bo'o/_/dub pa ni nus pa zad pa'i ngo bo'o/_/ga las yin zhes bya ba ni mi nus pa las mi skye ba ni skye ba'i phyir rang la mi nus na gzhan
[\[217a.4\]]la nus pa ma yin pa ste/_blo snga ma snga ma'i mthong ba las de nyams na nus pa med pa nyid yin par bstan pa ni/_sngar gyi blo ni nus zad na/_/zhes bya ba'o/_/snga ma'i shes pa ni rang nyid kyi shes pa skyes nas 'jig pa yin la/_dbang po dang don nye ba tsam las don shes pa ma yin nam zhes zer ba la/_
[\[217a.5\]]blo sngon med par zhes bya ba ste/_khyad par gyi blo las khyad par du bya ba'i don to/_/de lta bu nyid de bzhin gyi sngon po la sogs pa'i blo las ser po la sogs pa'i blo ma yin pa ma yin nam zhes zer ba la/_don gzhan zhes bya ba ste/_sngon po la chags pa na dbang po la sogs pa tsam las byung ba'i
[\[217a.6\]]ser po'i blo cis mi skye zhes bya ba'i don to/_/ma rtogs phyir ni ma nges pa'i phyir ro/_/mi mthun pa 'am zhes bya ba ni byed pa po'o/_/de'i zhes bya ba ni rgol ba'i'o/_/rnam par shes pa snga ma zhes bya ba kun gzhi las gzhan yin gyi de ni ma yin no/_/snga ma la ltos pa yin na de nyid rgyu yin par zad
[\[217a.7\]]kyi/_kun gzhi ni ma yin no zhes zer ba ni 'jug pa'i rnam par shes pa zhes bya ba'o/_/gzhan la chags pa yin yang shes pa gzhan skye ba ma yin nam/_rtar rtog pa na yang ba lang mthong ba'i phyir ro zhes bstan pa na cig car zhes bya ba'o/_/cig car du ma la chags pa ni mi mthun pa
[\[217b\]]
[\[217b.1\]]nyid ma yin te mi mthun pa ma yin pa'i bdag nyid kyi chags pa yin pa'i phyir gzhan la yang rigs mthun pa la ni cig car rigs mi mthun pa la ni rim gyis par 'gyur ro/_/yul la 'jug pa'i shes pa chags pa ma yin nam/_de ni skyed par byed pa ma yin te/_kun gzhi skyed par byed pa
[\[217b.2\]]yin no zhes zer ba la shin tu gsal ba'i zhes bya ba ste/_de la chags pa'i mi mthun pa nyid kyi kun gzhi nyid mi mthun pa yin pa'i phyir 'jug pa'i rnam shes rnams kyi bag chags kyi gzhi ste/_der sgro gdags par bya ba'i khyad par can ni kun gzhi rnam par shes pa yin no zhes bya ba'i
[\[217b.3\]]don to/_/'grel pa ni gsal ba yin no/_/gzhan du na de dang mtshungs pa nyid la ltos par mi 'gyur bar bstan pa ni de lta min na zhes bya ba ni kun gzhi 'jug pa'i rnam shes kyi sgro gdags par bya ba'i khyad par can nyid ma yin na'o/_/dbang po dang don nye ba tsam rgyu yin na de med pa'i phyir yid kyi rnam
[\[217b.4\]]shes 'byung bar mi 'gyur gyi/_kun gzhi tsam la rim pa yin par bstan pa ni yid shes zhes bya ba'o/_/yid ni phra ba ma yin nam gcig la song ba na gzhan la ma yin pa'i phyir shes pa rnams kyi rim pa yin gyi/_shes pa'i mi mthun pa nyid las ni ma yin no zhes zer ba ni yid gcig yin phyir zhes
[\[217b.5\]]bya ba ste rgol ba rjes su brjod pa'o/_/phra mo nyid ni rigs mthun pa la bzhin du rigs mi mthun pa la yang ngo zhes bstan pa ni res 'ga' lhan cig 'byung phyir te/_res 'ga' ni rigs mi mthun pa la'o/_/yul kha cig la chags pa'i shes pa dmigs pa yin gyi de ma rtogs par ma yin par
[\[217b.6\]]bstan pa ni yid de yang zhes bya ba'o/_/yid 'jug pa mtshungs pa yin na cig car zhes bya ba mi dmigs te phra ba nyid du khyad par med pa'i phyir ro zhes bstan pa ni/_'jug pa mtshungs pa la'ang zhes bya ba ste/_gcig la nus pa med pa la yang ngo /_/thams cad tshe zhes bya ba ni mi mthun pa dang
[\[217b.7\]]gzhan la yang ngo /_/gzhan ni yul gzhan la'o/_/rtogs par mi 'gyur ba ni nye bar 'gro ba ma yin pa'o/_/gzugs kyi rdzas nyid dang /_yod pa la sogs pa mig dang phrad pa'i 'du bas cig car 'dzin pa yin yang ngo zhes bstan pa ni bdag nyid ldan pa zhes bya ba'o/_/rtogs pa ni nye bar
[\[218a\]]
[\[218a.1\]]'gro ba ste phrad pa'i khyad par ro/_/byed pa'i chos nyid yin pa'i phyir byed pa gcig las bya ba gcig ma yin nam zhes zer ba ni gcig las zhes bya ba'o/_/byed pa'i mar me yang bya ba du ma byed pa gcig gi tshe gcig ma yin nam zhes bstan pa ni ji ltar zhes bya ba ste/_
[\[218a.2\]]du ma mthong bar byed pa'i de bzhin du yin kyang du mar mthong ba'i bya ba gcig yin no zhes bya ba'i don to/_/skyes bu du mas mthong bar byed pa yin zhes bya ba'i don ni 'grel pa'i'o/_/yul dang 'brel pa can gyi yid kyang dang po gsal bar byed pa ma yin na phyis kyang ma yin te/_de khyad par
[\[218a.3\]]med pa'i phyir ro zhes bstan pa ni rim gyis kyang zhes bya ba ste 'grel par ni khyad par te snga na yang yin gyi skye bar byed pa ni ma yin no zhes bya ba'i don to/_/sgro 'dogs par byed pa ma yin pa'i yul du byung ba nyid kyi khyad par med par 'grel pas bstan pa ni rtag pa ni zhes bya ba'o/_/de bdag khyad par
[\[218a.4\]]'gyur ma yin/_/zhes bya ba ni mi rtag pa nyid du thal bar 'gyur ba'i phyir ro/_/mi 'gyur zhes bya ba ni 'brel pa can dang cig shos dag gi dbye bas so/_/'dis zhes bya ba ni yul dang 'brel par khyad par med par sgro gdags par bya ba ma yin pa'i khyad par nyid kyis so/_/'grel par ni rnam par
[\[218a.5\]]shes pa ni mthong ba'i rnam par shes pa skyed par byed pa'i bag chags yongs su smin pa'i khyad par las rim gyis byed pa yin par bstan pa ni rnam par shes pa de nyid ces bya ba'o/_/bdag byin gyis brlabs pa'i dbang po'i yul dang 'brel par khyad par med kyang shes pa snga ma snga
[\[218a.6\]]mas bskyed pa'i 'du byed pa'i khyad par las shes pa rim pa yin no snyam du sems pa ni gal te 'du byed ces bya ba'o/_/de zhes bya ba ni 'du byed pa'o/_/blo ni blo nyid las te blo dang 'brel ba can no/_/de la ma gtogs pa de'i rten mthong ba'i phyir bdag go zhes bya ba yang goms pa las byung ba yin gyi nges
[\[218a.7\]]pa'i yul can ma yin no/_/'dod pa nyid ces bya ba ni shes pas bskyed pa'i bag chags la brten pa'i rnam shes mthong ba'i phyir ro/_/shes pa las shes pa yin par ni bden te shes pa nyid kyi 'pho ba ni shes pa bzhin du 'dzin par byed pa yin no zhes zer ba la gzung la gzung nyid ces bya ste/_
[\[218b\]]
[\[218b.1\]]bskyed bya nyid kho na 'dzin par byed pa nyid ni yul la bzhin du shes pa la yang ngo zhes bya ba'i don to/_/yul dang bcas pa'i shes pa'i bskyed bya nyid ni 'pho ba yin la/_shes pa tsam du bskyed par bya ba nyid ni yin no zhes zer ba la skyed byed nyid ces bya ba ste gnyi ga skyed par byed pa'i phyir gnyi ga 'dzin par
[\[218b.2\]]byed pa zhes bya ba'i don to/_/skyed par byed pa yang dbang po gzung bar bya ba ma yin pa ma yin nam zhes zer ba la snang ba gzung min zhes bya ba'o/_/snang ba zhes bya ba ni gsal ba yin gyi dbang po ni ma yin no/_/gsal ba ni phra ba nyid kyis bar du chod pas shin tu nye ba'i phyir brkyang ba'am brdabs
[\[218b.3\]]pa'i phyir gzung ba ma yin no zhes zer ba la cha med pa la'ang zhes bya ba ste/_cha med pa ni yan lag med pa ste rig pa'i bdag nyid la snang ba 'dzin pa na gzugs nyid 'dzin pa ni ma yin no zhes bya ba'i don to/_/nam yang ni phra ba la sogs pas so/_/dub pa'i snga rol du bskyed pa ni gzung ba nyid yin
[\[218b.4\]]gyi phyis ni skyed par byed pa nyid yin no snyam du sems pa ni gzung ba'i zhes bya ba ste 'pho ba'i dus na'o/_/skyed par byed pa yang yin la bdag nyid kyang yin pa de'i ngo bo nyams pa ma yin no zhes bshad pa'o/_/'grel par yang nus pa gnyis yin te/_de ni mi rigs te zhes bya ba la sogs
[\[218b.5\]]pas so/_/mar me la sogs pa gsal ba'i mi gsal ba nyid bzhin du gzung bar bya ba nyid ma yin par yang 'gyur ro snyam du sems pa la gzung ba'i nus pa nyams par mi 'gyur ba ste/_gsal bar bya ba nyid ma yin yang gzugs la sogs pa bzhin du 'dzin par byed pa las gzhan pa
[\[218b.6\]]ste skyed pa'i bdag nyid dang gzhan ma yin pa ste/_skyed pa ma yin pa yang las ma yin pas 'brel pa med pa'i phyir ro zhes bya ba ni rgyal ba can gyi'o/_/gsal ba las bzhin du gzung ba nyid yin la 'di las kyang skyed pa gzhan yin no zhes zer ba la gzung ba zhes bya ba ste gsal bar bya ba ma
[\[218b.7\]]yin pa nyid yin yang gzung bar bya ba nyid yin pa'o/_/'di las gzhan du skye ba ma yin zhing de yang sa bon la sogs pa ma yin no zhes bya ba mi rigs par bstan pa ni gzung ba'i mtshan nyid can la zhes bya ba ni gnas skabs pa yin gyi byed pa po'i mtshan nyid la ni ma yin no/_/de la ni
[\[219a\]]
[\[219a.1\]]gzung ba nyid las gzhan pa yang skyed pa yin no/_/dngos su zhes bya ba ni rjes su dpag par bya ba skyed pa gzhan nyid do/_/gzhan du dmigs pa'i rkyen nyid yin par te rkyen nyid du mi 'gyur ba'i phyir ro zhes bstan pa ni gzhan du min par ni zhes bya ba'o/_/phan 'dogs
[\[219a.2\]]zhes bya ba nyid ni rkyen yin te phan 'dogs pa ma yin pa gzhan du ste gzung bar bya ba ma yin pa nyid kyis so/_/skyed par byed pa ni gzung ba nyid ma yin te/_'o na ci zhe na snang ba nyid ma yin nam zhes zer ba la/_gzung ba'i mtshan nyid la ste yul la sogs pa bskal pa ma yin pa las so/_/skyed par byed
[\[219a.3\]]pa'i gzung ba'i mtshan nyid ci zhig yod ces bya ba ni rgyal ba can gyi'o/_/'di'i ni gzugs la sogs pa'i 'o/_/de dngos ni snang ba'i'o/_/nges pa ni 'di snang gi 'di mi snang ngo zhes bya ba'o/_/bskal pa dang cig shos dag la khyad par med pa'i phyir thams cad du thams cad snang bar 'gyur
[\[219a.4\]]gyi tshogs pa gcig la rag las pa'i rgyu'i chos nyid dngos su yod na brgyud pa mi rigs te/_gzhan du blo la gzugs la sogs pa phan 'dogs pa ma yin pa'o/_/de zhes bya ba ni gzung ba nyid kyi mtshan nyid do/_/de nyid du zhes bya ba ni snang ba'i nges pa la'o/_/de yang zhes bya ba ni gzhan ma yin pa'o/_/
[\[219a.5\]]de ni dngos su skyed par byed pa'am snang ba 'am tha dad pa'am tha mi dad pa yang blo'i yin par bstan pa ni 'dzin pa zhes bya ba bskyed bya'i ste 'dzin par byed pa'i'o/_/de'i yang nye bar len pa yod pa dang /_myong ba yang 'dzin pa'i sems kyi gzugs la sogs pa bzhin du gzung ba'i don gyi mtshan nyid yin no
[\[219a.6\]]zhes bya ba'i gnas skabs kyi nye bar bsdu ba ni sems kyi zhes bya ba nas rnam par dbye ba'i zhes bya ba'i bar du'o/_/gzugs la sogs pa'i khyad par gyi tshig blo la yang de yod pas khyad par med pa'i phyir bsam par bya ba yin no/_/gzhan du skyed par byed pa tsam la nye bar len pa med pas dngos
[\[219a.7\]]su skyed par byed pa ma yin pa'i phyir ro zhes bya ba ni rgyal ba can gyi'o/_/gzhan gyi sems dang dbang po yang brgyud pas rjes su dpag par bya ba yin gyi dngos su gzung bar bya ba ma yin gyi/_gzugs sogs gzhan du min par ni/_/blo la dngos su phan 'dogs med/_/ces gsungs pas gzugs la sogs
[\[219b\]]
[\[219b.1\]]pa gzung ba nyid yin no/_/gzung ba ma yin pa nyid ni dngos su skyed par byed pa ma yin te gzung ba nyid ni snang bzhin pa'o/_/gzung ba nyid las dran pa ni ma yin gyi 'o na ci zhe na/_rjes su dpag pa nyid ma yin no zhes zer ba ni 'on te blo ni don gyis go bas zhes bya ba'o/_/rjes su dpag pa ma
[\[219b.2\]]byung na yang nyams su myong ba dran pa yin na nyams su myong bar byed pa'i mngon sum rtogs par byed pa yin no zhes zer ba la gang tshe zhes bya ba ste/_ka ba dang bum pa la sogs pa'i spros pa ste/_rgyas pa rab tu ste shin tu mang ba nyid du bgrang bar bya ba mang po nyid gang yin pa de la'o/_/rings pa dang
[\[219b.3\]]bcas par zhes bya bas bar du rjes su dpag pa'i skabs med pa'o/_/don rig pa'i blo rjes su dpag pa la rang dang gzhan gyi dbye ba med par bstan pa ni don rtogs las kyang zhes bya ba'o/_/de nyid kyi phyir zhes bya ba ni phyogs gnyi ga'i skyon yin pa'i phyir ro/_/rang rig las zhes bya ba ni gzhan
[\[219b.4\]]rigs pa ma yin pa las te rang rig yin par gnas zhes bya ba'o/_/phan tshun bsten pa ni gtan tshigs ma grub pa'o/_/de nyid kyi phyir zhes bya ba ni don gcig ma grub pa'i phyir ro/_/des na zhes bya ba ni rjes su dpag pas rig pa mi rigs pa'i phyir ro/_/'dzin pa'i ni nyer len dang zhes bya ba'i
[\[219b.5\]]dbang du byas nas bstan pa ni de la zhes bya ba'o/_/dngos su skyed pa dang snang ba'i gzung ba nyid ni gzhan gyi sems dang dbang po la sogs pa'i rjes su dpag pa yin pa bzhin du 'u bu cag la sogs pa lta bur rnal 'byor pa'i yang ma yin pa ma yin nam zhes zer ba la/_gzugs stsogs dang ni sems
[\[219b.6\]]de ltar/_/zhes bya ba'o/_/bsam mi khyab ces bya ba ni gzhan gyi sems la sogs pa rnal 'byor pa'i shes pa gang yang rung ba'i khyad par las dngos kho nas skyed par byed pa yin te/_des na/_bdag gi mngon sum bzhin pa yang /_/yid bzhin pa la dmigs pa ni/_/mngon sum nyid du mi
[\[219b.7\]]'dod de/_/chos ni rnal 'byor mngon sum phyir/_/zhes bya bas bsal ba yin no/_/dub pa la sogs pas 'pho ba'i tshe na skyed par byed pa nyid yin gyi gzung ba nyid ma yin pa'am/_dang po byas pa'i gzugs las ni ma yin no zhes bstan pa ni de la zhes bya ba'o/_/gzung ba ni gzugs la sogs
[\[220a\]]
[\[220a.1\]]pa'o/_/sngar zhes bya ba ni gzung ba nyid yod pa ni 'gro ba'i tshe'i rtsa'i reg pa dang mtshan nyid mi mthun pa'o/_/'pho ba na yang rang gi blo nyid 'dzin na skyon ci zhig yod ces zer ba la de'i phyir zhes bya ba'o/_/de ma thag pa ni dngos su'o/_/gzhan du na zhes bya ba ni don
[\[220a.2\]]nyid gzung bar mi 'gyur ba'o/_/skye ba dang 'dzin pa yang zhes bya ba'i 'bras bu tha dad pas rgyu'i nus pa yang tha dad pa ma yin nam dub pa la sogs pas gcig zhig na yang skyed pa'i nus pa yod pa kho nar bstan pa ni nus pa du ma zhes bya ba'o/_/dngos po'i ngo bo'i nus pa'i rjes su 'gro ba la
[\[220a.3\]]sogs pas 'dzin pa ni dbang po las 'das pa nyid kyi yul ma yin pas rgyu nyid du ma rtogs pa'i phyir ro/_/ngo bo nyid kyis ni rang bzhin nyid kyis te rang bzhin nyid skyed par byed pa yin na thams cad kyi tshe cis mi nus pa yin zhe na/_ngo bo'i khyad par ni nus pa bzhin du res 'ga' yin te/_sngar mthong ba
[\[220a.4\]]ngo shes pa ni 'dra ba'i yul can yin pa'i phyir yul gcig nyid yin na nus pa yang dngos po'am rgyu ma yin te/_rjes su 'gro ba la sogs pa med pa'i phyir ro zhes bya ba'i don to/_/dngos po'i ngo bo gcig las 'bras bu sna tshogs pa ma yin te rim gyis sam cig car nyid mi rigs so snyam du
[\[220a.5\]]sems pa la ma yin 'ga' zhig ces bya ba smos te/_gcig ni skyed par byed pa ma yin te rim dang cig car nyid du 'gal ba'i phyir ro/_/byed pa gzhan gyis kyang ma yin te/_byed pa gzhan dang 'brel pas thug pa med pa'i phyir ro/_/ma yin zhes bya bas mtshams bcad nas phyogs snga
[\[220a.6\]]ma bkag pa yin no/_/'di bstan pa ni tshogs pa yod na zhes bya ba'o/_/yod pa nyid spros nas bshad pa ni 'ga' zhig ces bya ba'o/_/rgyu'i spros pa de ci las she na rang gi rgyu nyid las zhes bya ba'o/_/'ga' zhig ma yin zhes byas nas ngag gcig gis kyang bstan pa ni yang na gang zhes bya
[\[220a.7\]]ba'o/_/tshogs pa gnyis la gcig ni gcig tu 'dzin pa'i yul yin la/_gcig pa de du ma byed pa yin no/_/gal te gcig las kyang lhan cig byed pa'i tshogs par 'gyur ba tha dad pa las 'bras bu sna tshogs pa yin pa de lta na shes pa las kyang shes pa don dang bdag nyid la 'pho ba na gnyi
[\[220b\]]
[\[220b.1\]]ga 'dzin par byed par gyur zhes zer ba ni gal te zhes bya ba'o/_/gzhan ni 'pho ba'i dus na 'byung ba'o zhes bya ba ni gzhan gyi phyogs rjes su brjod pa'o/_/snga phyir zhes bya ba ni sun dbyung ba ste shes pa snga ma don du snang ba yin pa'i phyir der snang ba dang /_don du snang ba dang 'pho ba'i don du
[\[220b.2\]]snang ba yang dpyod pa la sogs pa'i sems pa gcig ces bya ba ni rtog pa dang rtog pa med pa'i gnas skabs dag la'o/_/de la cir 'gyur zhe na brjod gnyis zhes bya ba ste shes pa dang brjod pa'i ngo bo tha snyad gnyis rim gyis mthong ba'o/_/rim min te cig car nyams su myong bar 'gyur ba ste/_
[\[220b.3\]]'bras bus rgyu mtshon pa las yi ge i 'dzin pa ni yi ge 'dzin pa yin la de snang ba na shes pa snga ma snang ba'i phyir zhes bya ba ni gzhan no/_/yul gzhan la 'pho ba'i snga rol yang yul gyi shes pa yul du snang ba dang de'i shes pa'i shes par yang 'gyur bar bstan pa ni gnyis gnyis zhes bya ba ste/_
[\[220b.4\]]bdag nyid kyang don gyis dang de'i rig pa dang don gyi rig pa'o/_/sngar gyi blo yang yin la gzugs la sogs pa'i don yang 'dzin pa de dag gi 'dzin pa yin no/_/gzugs la sogs pa'i de ma thag tu brjod pa gnyis po rim pa ma yin par snang bar 'gyur ro zhes brjod pas yi ge gnyis pa 'di la yang 'dod pa yin
[\[220b.5\]]no/_/rang gis zhes bya ba ni gzung bar 'dod pa'i bdag nyid kho nas so/_/gzhan gyis ni bdag dang yid phrad pa las skyes pa'i shes pa gzhan gyis so/_/don gyis go bas kyang zhes bya ba ni lan no/_/'brel pa nyams su myong ba la mi ltos pa don nyams su myong ba'i shugs las byung ba'i
[\[220b.6\]]phyir rtag tu nyams su myong ba la yang 'gyur ro zhes zer ba la gal te don gyi shugs kyis zhes bya ba'o/_/brgyar zhes bya ba ni nye bar mtshon pa'o/_/nyams su myong ba las mthong ba'am thos pa'i don gyis phyis gzhan du mi 'thad pa'i phyir don gzhan du rtog pa'i don gyis go ba ni tshogs pa
[\[220b.7\]]med pa'i phyir mi 'gyur bar bstan pa ni de tshe'ang zhes bya bas te nyams su myong ba'i phyis kyi'o/_/don gyis go bas byas pa'i byed pa po'i ste don gyi shes pa'i'o/_/dran pa nyid ces bya ba ni dran bzhin pa'i dran pa med na dran pa las nyams su myong ba'i rtogs pa mi 'byung la de med na dran bzhin
[\[221a\]]
[\[221a.1\]]pa med pa'i phyir ro zhes zer ba ni 'on te zhes bya ba'o/_/dran pa las nyams su myong bar gyur pa nyid skyed pa nyid kyis de yul yin pa nyid kyi phyir blo rtogs pa ma yin par bstan pa ni bdag gis zhes bya ba'o/_/myong ba'i ngo bo'i blo la dran pa 'khrul pa 'di la yang /_/
[\[221a.2\]]phyis ni shes rnams la shes 'gyur/_/'di ni de tshe don dran las/_/zhes bya ba la sogs pa mi rigs par bstan pa ni de'i tshe sngar zhes bya ba ste khas ma blangs pa'i phyir ro/_/phyis kyang zhes bya ba ni nyams su myong bar gyur pa dran pas de'i rgyu mtshan dbang po la sogs pa nyid rtogs pa'i phyir ro/_/
[\[221a.3\]]gang gang zhig ces bya ba ni don nam shes pa'i'o/_/gang gi phyir myong ba de'i phyir myong ba yin zhes bya ba ni snga ma'i'o/_/gang gi phyir dran pa ni dran bzhin pa'i don gyi'o/_/de las dran pa ni dran bzhin pa'i yul la'o/_/cher zhes bya ba ni dang po la dbye ba med pa'i phyir dang gnyis pa la yang blo ma
[\[221a.4\]]rtogs pa'i phyir ro/_/dran pa las kyang bdag rig 'grub/_/shes pa gzhan gyis rig na ni/_/zhes bya ba nas brtsams nas slob dpon nyid kyi lan yin no/_/de'i phyir rang nyid kyis bstan nas slob dpon gyis yul gzhan du 'pho zhes bya ba bstan pa yin no zhes bya ba ni mi rigs so/_/don
[\[221a.5\]]dang ni rnam shes snga ma zhes bya ba blo gcig gis gnyi ga 'dzin pa la skyon bstan nas/_blo mi 'dzin pa'i skyon bstan pa yin no zhes bya ba ni rgyal ba can gyi'o/_/tha ma'i ni shes pa'i shes pa'o/_/nyams su myong min na zhes bya ba ni rig pa ma yin par khas blangs pa'i phyir ro/_/gzhan gyis
[\[221a.6\]]nyams su myong ba bzhin/_/zhes bya ba ni gzhan gyis gzhan gyi nyams su myong ba nyams su ma myong ba'i phyir nyams su myong ba ma yin pa de bzhin du bdag nyid kyis nyams su myong bar gyur pa yang yin pa'i phyir thams cad de sngar nyams su myong ba ma yin pa'o/_/ji ltar zhes bya ba ni nyams su myong ba
[\[221a.7\]]nyams su myong ba ma yin na'o/_/gzhan gyi nyams su myong ba gzhan gyis nyams su myong ba'i phyir ni ma yin na 'o na ci zhe na/_rang nyid kyis nyams su ma myong ba'i phyir nyams su myong ba ma yin pa de bzhin du rang gi nyams su myong ba rang nyid kyis nyams su myong ba ma yin te/_gzhan gyis nyams
[\[221b\]]
[\[221b.1\]]su ma myong ba'i phyir ro zer ba ni gal te gzhan zhes bya ba'o/_/gzhan gyis nyams su myong ba myong ba med na nyams su myong bar 'gyur bzhin pa'i gzhan gyis nyams su myong ba med do/_/de bzhin du rang la yang brjod pa yin par bstan pa ni ji ltar gzhan gyis zhes bya ba'o/_/myong bar byas pa ni phyi rol
[\[221b.2\]]gyi dngos po'o/_/nyams su myong ba gzhan yin na de yang bdag nyid kyis yin no/_/bdag dang cig shos kyi nyams su myong ba dag gis mngon sum dang cig shos dag yin gyi nyams su myong ba dag cig shos te/_nyams su ma myong ba dag gis ni ma yin no zhes zer ba ni gal te bdag myong zhes
[\[221b.3\]]bya ba'o/_/gang las zhes bya ba ni rang rig pa las ni ma yin te/_khas ma blangs pa'i phyir dang /_shes pa gzhan gyis nyams su myong ba la yang skyon brjod pa'i phyir ro/_/gang gis te nyams su myong ba sgrub par byed pa bdag nyid kyis so/_/de skad ces bya ba ni rang nyid nyams su myong bar gyur
[\[221b.4\]]gyi cig shos ni ma yin pa'o/_/rang nyid nyams su myong bar gyur pa ni rang ngam gzhan gyis kyang mi 'grub pa ma yin nam/_de lta na dngos po ma grub pa ma yin par bstan pa ni gsal ba rnams kyis gsal ba nyid de'i rgyu gsal ba yin la/_de ma grub pa'i phyir mi 'gyur ba gang gi zhe na
[\[221b.5\]]gsal bar te gsal ba las gsal bar 'dod pa'i ni gsal bar khas len pa'i'o/_/gsal bar gyur pa'i ngo bo bzhin du gsal ba ma grub na gsal ba nyid kyis khyab par bya ba yang mi 'gyur bar bstan pa ni gal te gsal ba ma grub kyang zhes bya ba ste/_gsal ba'i rgyu rnams mig
[\[221b.6\]]la sogs pa ma grub pa'o/_/gsal ba zhes bya ba ni shin tu ma 'brel pa ma yin nam/_gsal bar gyur pa mi 'grub pa ma yin la gnas skabs de'i rgyu ma grub pa la khas blangs pa dgos pa can yin no zhes bya ba ni rgyal ba can gyi'o/_/rang rig pa ma yin na ni bdag dang 'brel pa can nyid
[\[221b.7\]]du mi 'gyur ba ste yin na'o/_/nyon mongs bcas pa'i sems kyi dri ma spangs pas bya ba byas blor ldan gyur la/_/bzod pa rgya chen byed cing lhag pa'i byams pa dang ldan tshogs pa'i dam par bcas/_/mnyam gzhag phul du byung bas ji bzhin don rtogs gyur pa'i rgyal ba can rnams kyi/_/
[\[222a\]]
[\[222a.1\]]mdzes pa'i tshig gi rgyun gyis mkhas pa rnams kyi blo yi dga' ba skyed par byed/_/tshad ma rnam 'grel gyi rgyan gyi 'grel bshad mkhan po rgyal ba can gyis mdzad pa le'u gnyis pa'o//_//mngon sum gyis de ma thag tu gzhan gyi don gyis khyad par du byas
[\[222a.2\]]pa'i rjes su dpag pa ma yin gyi khyad par du ma byas pa'i tshig dang rjes su dpag pa yang gzhan don du 'gyur ro/_/'brel pa'i yul rtog par byed pa nyid kyi phyir mngon sum du yang 'gyur ro/_/mngon sum la tshig gis ci zhig bya zhe na rjes su dpag pa la yang mtshungs so/_/gzhan la rjes su dpag pa
[\[222a.3\]]med pa bzhin du mngon sum med pa yang ngo /_/rang nyid kyis tshul gsum pas rtogs nas rtogs par byed pa yin pa'i phyir rjes su dpag pa nyid yin na/_mngon sum las rtogs nas rtogs par byed pa 'di na yang de nyid yin te/_de las kyang rtogs bzhin pa ni tshig gi rtags kyi rnam par rtogs pa
[\[222a.4\]]las rtogs par 'gyur ba'i phyir rtogs par byed pa po'i rang gi don gzhan gyi don yin na/_mngon sum yang 'gyur ro snyam du sems pa la rang gi don gyi rjes su dpag pa'i zhes bya ba smos te/_mngon sum gyis kyang rtogs nas 'di 'di la smra bar bya'o zhes bya bas brtags pa'i yul nyid rjod par
[\[222a.5\]]byed pa yin te/_rang gi don gyi rjes su dpag pa'i de ma thag tu rnal 'byor pa ma yin pa'i yang gnas skabs snga ma la yod do zhes bya ba'i don to/_/'di'i bar na mngon sum rang gi don yod kyang rnam par dbye ba'i ched du so sor bstan pa yin no/_/de ltar na ni smra ba po gnyis kyis bye brag med do
[\[222a.6\]]zhes bya ba'i rgol ba sel ba yin no/_/yang na tshad ma dang cig shos kyi rnam par dpyad pa ni rjes su dpag pas yin pa'i phyir de nyid dang por rnam par bkod nas gnyis pas/_de nyid tshad ma mi slu can/_/zhes bya bas spyis kyang rnam par phye nas mngon sum gyis mtshon te de'i 'og tu de gnyi gas nges par
[\[222a.7\]]rtogs pa gzhan la brjod pa ste/_smra ba po'i gzhan don dang nyan pa po'i rjes su dpag pa yang yin te/_'brel pa rtogs pas rtags yin pa'i phyir ro/_/yang na rjes su dpag pas spyir rnam par bzhag nas bsgoms pas ni khyad par mngon sum yin la/_snying rjes gzhan la de ltar ston
[\[222b\]]
[\[222b.1\]]pa ni rtags med na rtogs par byed pa mi nus pa de'i phyir tshul gsum pa'i rtags brjod pa ni le'u dang por rnam par gzhag pa'i rang gi don gyi rjes su dpag pa'i de ma thag pa nyid yin par 'di kho nar yin te/_gzhan gyi don ni rang gi don sngon du 'gro ba can yin pa'i phyir ro/_/rang gis mthong ba
[\[222b.2\]]ni mngon sum dang rjes su dpag pas mthong ba'o/_/'dis rab tu gsal bar byed pa'i phyir rab gsal byed pa yin te/_nges par byed pa yin gyi tshig tsam las ni ma yin no/_/rang gis mthong don zhes bya ba'i rjes su 'jug pas rang gis mthong ba'i don las gsal bar byed pa yin no zhes grub pa'o/_/
[\[222b.3\]]rang gis zhes bya ba ni bdag nyid kyis so/_/de dag rnams kyi yang zhes bya ba ni byed pa po'i drug pa'o/_/log par rtogs pa'o zhes bya ba ni rang gis mthong ba'i don gyis bzlog par bya ba yin no/_/de yang zhes bya ba ni gsal bar byed pa'o/_/rang gis mthong ba'i don ni gsal bar byed pa'i
[\[222b.4\]]gnas skabs las tshul gsum yin te gzhan gyis mi nus pa'i phyir ro zhes bstan pa ni tshul gsum pa'i zhes bya ba'o/_/bsgrub bya la ni the tshom za ba yin la/_sgrub byed ni nges pa yin gsal bar byed pa dang rjes su dpag pa'i don yin gyi gzhan du ni ma yin no zhes bstan pa ni tshul gsum pa'i
[\[222b.5\]]rtags las zhes bya ba'o/_/lung las grub pa don med pa'i tshig la gzhan gyi don gyis rjes su dpag pa nyid yin par log par rtogs pa sel ba'i dbang du byas pa'i ngag la ma tshang ba nyid la sogs pa yin par rgol bar mi rigs so zhes bya ba ni rgyal ba can gyi'o/_/tshig ni rjes su
[\[222b.6\]]dpag pa'i rgyu yin pas rjes su dpag pa yin gyis mngon sum ni ma yin te/_de'i rgyu ma yin no zhes bstan pa ni ji ltar tshig las zhes bya ba'o/_/tshig las dran pa yin na bsgrub bya med na mi 'byung ba'i dran pa nyid rjes su dpag pa yin par bstan pa ni tshul gsum zhes bya ba'o/_/dran pa
[\[222b.7\]]mngon sum ma yin par bstan pa ni rang rig gis zhes bya ba'o/_/tshig las ci'i phyir ma yin zhe na/_du ba las 'dir yang zhes bya ba'o/_/de la zhes bya ba ni dran par bya ba'am dran pa la brjod kyi bya ba ni tshig tu'o/_/don med do zhes bya ba ni ma rtogs pa'i don rtogs par byed pas te rgol ba po
[\[223a\]]
[\[223a.1\]]yin pa'i phyir ro/_/rtogs pa byung ba ni rtogs par gyur pa'o/_/don ni 'di yin te zhes bya ba ni tshig las de dang 'dra ba nyid kyi rjes su dpag pa ni mngon sum la yang yin no zhes bya ba'i don to/_/'bras bu la de'i 'dra ba nyid kyi rjes su dpag pa'i rang bzhin du
[\[223a.2\]]'gyur ba ni rang gi don la yang yin te/_de nyid dang rjes su 'brel pa ma yin pas rang gi don ma yin par bstan pa ni rang don rjes dpag ces bya ba'o/_/'dir smras pa zhes bya ba ni rgol ba'o/_/rang gi don la rang bzhin 'jug kyang 'bras bu nyid nyams pa ma yin no zhes zer ba ni 'gal ba ci zhig
[\[223a.3\]]yod ces bya ba'o/_/gzhan gyi don la ni de nyams pa yin no zhes zer ba ni gzhan gyi don gyis rjes su dpag par zhes bya ba'o/_/ji ltar srid pa zhes bya ba ni gzhan gyi don du rang bzhin kho na yin pa'o/_/gzhan la zhes bya ba ni 'bras bu la'o/_/ji ltar srid pa ni gtan tshigs grub pa la 'brel
[\[223a.4\]]pa'i don du dang /_'di ma grub na gtan tshigs kyi don du dang gnyi ga ma grub na gnyi ga'i don du'o/_/tshig ni rjes su dpag pa nyid kyis tshad ma nyid yin pas tshad ma yin gyi gzhan du ni ma yin no zhes bya ba'i dbang du byas par 'dir ma yin par bstan pa ni tshig la zhes bya ba ste/_rjes su dpag pa ma
[\[223a.5\]]yin pa'i tshig kyang tshad ma yin te/_rgol ba bstan pa ni ji skad du zhes bya ba'o/_/med par 'gyur ram ci zhes bya ba ni dran nas kyang 'byung ba'i phyir ro/_/de lta bu'i don can zhes bya ba ni mngon sum la sogs par rtogs pa'i don can no/_/mngon sum ltar zhes bya ba ni rig byed kyi tshig las mngon
[\[223a.6\]]sum gyi shes pa yin no zhes zer bas so/_/rjes su dpag pa yid ches pa'i gnas ji ltar yin zhe na 'brel pa'i phyir ro zhes bstan pa pa ni rjes su 'gro dang zhes bya ba'o/_/rjes su dpag pa bzhin du rig byed kyang 'gyur ro zhes zer ba la yang na zhes bya ba'o/_/ngag la log par rtogs pa bsal
[\[223a.7\]]ba'i don nyid bstan pa ni gzhan la zhes bya ba'o/_/gzhan dag gis mthong ba zhes bya ba ni lung las so/_/bdag mthong ba'i tshig ni rang gis mthong ba'i tshig go/_/rang nyid kyis zhes bya ba ni nges par gzung ba dang bcas pas gzhan gyis mthong ba thams cad rnam par bcad na rang nyid kyis lung
[\[223b\]]
[\[223b.1\]]las grub pa'i rtags nyid thob par 'gyur ro zhes zer ba ni gal te de ltar na zhes bya ba'o/_/gzhan kho nas zhes bya ba'i nges pa yin na rang gi mthong ba bkag pas gnyi ga la grub pa nyid du 'gyur bar bstan pa ni ma yin te gnyi gas zhes bya ba'o/_/rang gi brjod bya las ni sgra'i nus pa yin la/_gzhan
[\[223b.2\]]la 'jug pa ni de'i shugs kyis yin par bstan pa ni ji ltar gnas pa nyid do zhes bya ba'o/_/de'i don zhes bya ba ni log par rtogs pa bsal ba'i don yin par mi rigs so zhes bya bar sbyar ro/_/gang gi don du zhes bya ba ni rang gi brjod bya'i don du'o/_/gzhan nyid kyis zhes bya ba bkag pas de thob pa'i
[\[223b.3\]]phyir gzhan gyis ni phyir rgol ba'o/_/gzhan gyis ni rgol ba pos so/_/yongs su shes pa ni phyir rgol ba'i'o/_/gzhan la ni phyir rgol ba'o/_/rang gis ni rgol ba pos so/_/gzhan la ni phyir rgol ba la grub pas so/_/de nyid du ni rgol ba pos yongs su shes pa'o/_/gang gis de lta yin
[\[223b.4\]]pa des na'o/_/don la rang gi rtogs pa med kyang rjod par byed pa bzhin du gzhan gyis rtogs pa ma yin nam/_rtogs pa yod na tshig 'byung bar bstan pa ni tshu rol mthong bas zhes bya ba ste/_rjod par byed pa nyid la sogs pa yang rang nyid kyis ma shes pa gzhan gyis shes so zhes bya ba ni
[\[223b.5\]]tha snyad la sogs pas shes pa ma yin no zhes bya ba'i don to/_/rang gis kyang zhes bya ba ni de rtogs pa yin te/_lung zhes bya ba dang sbyar ro/_/rang gis mthong ba gzhan nyid kyis mthong zhes bya bas lung las gzhan gyis mthong ba'i lung khas blangs pa ni ji ltar yin zhes zer ba la yongs
[\[223b.6\]]brtags zhes bya ba ste/_rjes su dpag pa'i yul te gnas la sgrub pa'i rtogs par bya ba la tshig tshad ma nyid du 'dod pa ma yin te/_stobs mi mtshungs pa'i phyir dang 'brel pa med pa'i phyir ro/_/de lta na gang gi tshe de tshad ma yin zhes zer ba la tshad ma dag gis yongs su brtags pa'i
[\[223b.7\]]yul khas blangs pa'i phyir khas blangs pa'i ngo bo'i tshad ma nyid yin gyi lkog tu gyur pa'i dus na ni ma yin no/_/de lta bur 'di tshad ma nyid yin na sgrub par byed pa bzhin du bsgrub bya la yang 'gyur ba'i rjes su dpag pa thams cad tshad ma yin te/_lung yang lung las rjes su dpog par mi 'gyur ba
[\[224a\]]
[\[224a.1\]]de nyid kyi phyir de yang 'brel pa 'dzin par grub pa kho na yin no/_/ma grub na de'i tshe tshig tshad ma nyid ma yin no zhes bya ba'i don to/_/'ga' la yang ma yin no zhes bya ba ni phyir rgol ba la yang ngo /_/rjes su dpag pa'i yul la zhes bya ba ni yongs su brtags pa'i dus
[\[224a.2\]]na'o/_/'di'i yongs su brtags pa yang rang gi yul kho na la ma yin nam ma yin te de mngon sum dang zhes bya ba smos so/_/tshad ma yin pa ni yongs su brtags pa'i phyir ro/_/de'i yul la ma yin no zhes bya ba ni lung gi yul la'o/_/thams cad du zhes bya ba ni mngon sum la sogs pa'i yul
[\[224a.3\]]las gzhan la yang ngo /_/grangs can gyi tshig ces bya ba ni bde ba la sogs pa sems pa can ma yin pa zhes bya ba la sogs pa'o/_/sgrub par byed pa ni tshad ma'o/_/gzhan la yang de ma grub pa yin te/_phyin ci log pa'i bsgrub par bya ba rtogs pas de'i tshe lung de bor ba'i phyir ro zhes bstan pa ni
[\[224a.4\]]lung la gnod phyir zhes bya ba'o/_/blo la brten pa'i chos dang chos can gyi rigs pas thams cad mi dmigs pas med par rtogs na/_tshad mas grub pas gnod pa yin na yang chu lon gyis ci zhig dgos zhes bya ba lta bur 'gyur te/_sems pa can ma yin pa la brtags pa las gzhan
[\[224a.5\]]pa'i tshad ma med do zhes bya ba'i don to/_/de'i tshe zhes bya ba ni sgrub byed las bsgrub bya rtogs pa'i dus na'o/_/tshad ma min pa ni snga ma yang yin te dus gzhan na yang gnod pa yod pa'i phyir ro/_/bsgrub bya med na mi 'byung ba nyid rtogs na yang ngo /_/de bas na ni tshad ma ma yin pa'i phyir ro/_/des ni lung
[\[224a.6\]]gis so/_/ma lus grub ma yin zhes bya ba ni grub byed kyang ngo /_/khas blangs pas byas pa yang de yin la/_/tshad ma'i dngos po yang de la yin pa de ni lung gi tshad ma yin la/_de zhes bya ba ni khas blangs pa'o/_/de'i zhes bya ba ni lung gi'o/_/de la rag las pa zhes bya ba ni khas blangs pa la rag las
[\[224a.7\]]pa'o/_/bdag nyid thams cad ni tshad ma cig shos nyid la sogs pa'o/_/mtshang ni sba bar bya ba ste mi shes pa zhes bya ba'i tha tshig go/_/de lta mod kyi zhes bya ba ni sgrub par byed pa mi shes kyang ngo /_/skyon ci yod ces bya ba ni bsgrub par bya ba shes pa'i phyir ro/_/rtogs par bya ba'i skyon
[\[224b\]]
[\[224b.1\]]yang med do zhes zer ba ni rang la grub pa'i zhes bya ba ste phyir rgol ba la grub pas so/_/des na zhes bya ba ni rgol ba po'am rtags kyis so/_/ji ste 'di zhes bya ba ni grangs can no/_/rgol ba rtag pa ma yin no zhes bya ba ni ngo zlog par zhes bya ba'o/_/gzhan kho bo'i sgrub byed la rtogs par mi shes na
[\[224b.2\]]ji ltar rjod par byed ces bstan pa ni gang zhig gzhan gyis zhes bya ba'o/_/ma rtogs par ni ma rtogs pa las so/_/ji ltar rtogs pa ni phyir rgol bas so/_/rtogs pa tsam las rtogs par byed pa ma yin par bstan pa ni nga yis khyod kyi zhes bya ba ste/_bslus nas kyang zhes bya ba 'brel pa med
[\[224b.3\]]par smras pas so/_/rtogs par byed pa 'di la rtogs pa med pa de'o/_/rang gis rtogs pa med pa ni rgol ba ston par byed par mi 'gyur te/_gal te phyir rgol ba gzhan khas mi len pa ste/_/sgrub par byed pa zhes bya bar sbyar ro/_/brgya la khas len par 'gyur ro zhes zer ba la bdag nyid nyams
[\[224b.4\]]par byed pa su yod ces bya ba'o/_/rang nyid tshad mas zhes bya ba ni rgol bas rtogs na'o/_/khas mi len pas zhes bya ba ni phyir rgol ba'o/_/gzhan mi bden par smra ba ni rtogs nas khas mi len pa'i phyir ro/_/nus pa las 'das nas ma byas pas zhes bya ba ni nus pa med pas ma
[\[224b.5\]]byas nas snying rjes med pa'i bdag nyid mi 'gyur ro zhes bya bar sbyar ro/_/phyogs su lhung ba dang bral ba'i nyan pa po yin no zhes zer ba la thams cad rtsod pa zhes bya ba'o/_/phan tshun ltos pa'i phyir ro zhes bya ba ni rtsod pa ma yin no zhes bya bar sbyar te/_nyan pa po gcig ma yin no zhes dgongs
[\[224b.6\]]pa'o/_/de lta na ni gtan la bab pa kho na yin par bstan pa ni de lta na ni zhes bya ba'o/_/bsgrub bya'i rjes su 'gro ba'i sgrub byed rtogs bzhin pa yang lung las khas blangs pa ma bor ba yin no zhes zer ba la/_gal te lung de ldan la grub/_/ces bya ba'o/_/de bor na rjes su 'gro ba ma yin no zhes zer
[\[224b.7\]]ba la gang gi zhes bya ba'o/_/rjes su 'gro ba'i don du de bor ba na ma grub pa nyid yin no zhes zer ba la tshad mas gnod la zhes bya ba'o/_/des zhes bya ba ni sgrub par byed pas sam/_rgol bas so/_/snang ba mi shes na zhes bya ba ni lung la gnod pa'i phyir ro/_/sgrub par byed pa'i ngag tshad mar khas
[\[225a\]]
[\[225a.1\]]blangs nas de dang 'gal ba'i ngag gzhan lung ma yin pa bor ba ma yin nam/_dper na skye dgu'i bdag pos chu lha la rta byin pa ster ba po'i nye bar rtsom pas rta len pa'i chu lha gang yin pa des gnod pa blangs pa'i phyir len pa po nyams par gyur pa zhes zer ba la de dang 'gal
[\[225a.2\]]ba khas len pa zhes bya ba ni bsgrub bya'i dus na'o/_/de nyid kyis ni sgrub par byed pa'i dus kyis so/_/nyams pa mi bden nyid ni rtsom pa po la yang nus pa mtshungs pa'i phyir 'dis ni rjes su dpag par bya ba'i tshig brjod pa yin no/_/'on te bye brag pa'i lung las gnyi ga grub pa nyid yin no zhes zer ba
[\[225a.3\]]la de las gzhan pa zhes bya ba ste/_sangs rgyas pa las gzhan pa bye brag pa dang grangs can la sogs pa'i bsgrub byar khas len na/_de zhes bya ba sangs rgyas pa dor ba'i yan lag khyad par gang gi yin pa de dor bar bya ba ni tshad ma yin te zhes bya ba ste/_gtan tshigs kyi ngo bo dang rjes su 'gro ba
[\[225a.4\]]dag mi 'grub po zhes bya ba'i don to/_/'grel pa ni gsal ba yin no/_/rtogs min na zhes bya ba ni yang dag pa'i sgrub byed ma brjod na'o/_/skal ldan yang ni nus pa can yang ngo /_/'di ni zhes bya ba ni lan yin no/_/de'i phyir rang gi rtogs pa sgrub par byed pa nyid gzhan gyi yang sgrub par byed pa
[\[225a.5\]]bstan pa ni rang rtogs zhes bya ba'o/_/de lung las gzhan pa gang zhig yin zhes zer ba la rig pa zhes bya ba ste/_lung gi tshad ma nyid khas blangs pas byas pa yin te rang nyid don dang 'brel pa la sogs pa med pa'i phyir khas blangs pa'i rtsa ba can gyi tshad ma nyid ni de med na khas ma blangs pa'i phyir ro
[\[225a.6\]]zhes bya ba'i don to/_/'di'i yang zhes bya ba ni bsgrub bya'i ste de 'dzin na de'i yul can gyi lung yang tshad ma ma yin pa'i phyir ro/_/'grel par ni 'di'i yang zhes bya ba ste sangs rgyas pa'i bsgrub bya 'dzin par byed pa'o/_/rang gi bsgrub par bya ba'i sems pa can rnal 'byor pa'i rtogs bya nyid la
[\[225a.7\]]yang tshad ma gzhan rtsa ba yin te/_gang gis 'grub pa bsgoms pas rnal 'byor pa nyid yin par bstan pa ni sngar ni sgrub byed ces bya ba'o/_/sngar rnal 'byor pa ma yin pa na gang dag gis zhes bya ba sems pa can dang cig shos sgrub par byed pa bsgoms pa rnams kyis dbang po phul du byung ba
[\[225b\]]
[\[225b.1\]]dang rtogs pa ste/_khong du chud pa de las de dag skye ba'o/_/yang ni rtogs pa ni nges pa brjod pa ste/_khong du chud pa nan tan du byed pa'o/_/gzhan dag ni mngon sum yin no zhes zer ro/_/de'i ni sangs rgyas pa'o/_/don nus ni sems pa can dang cig shos bya ba la sogs pa'o/_/
[\[225b.2\]]gzhan dag ni bsgrub bya dang sgrub byed kyi nus pa yin no zhes zer ro/_/bsgrub bya ni sems pa can yin na de la ci'i phyir nus pa med ces bya ba ni rgyal ba can gyi'o/_/dbang po ni bsgrub bya yin la de sgrub par byed pa ni thabs yin no/_/de'i nus pa'i shes pa la nus pa yang zhes bya ba ni
[\[225b.3\]]gnas skabs ma yin te/_tshad mas mthong ba bsgoms pas mngon du byed pa ni rnal 'byor pa nyid yin gyi gzhan ni ma yin zhes bya ba'i don to/_/me'i sbyin sreg gis mtho ris sgrub par byed pa nyid bzhin du sems pa can ma mthong ba dang 'brel pa nyid kyis shes so zhes zer ba la/_
[\[225b.4\]]gang yang rjes 'gro rnam chad can/_/zhes bya ba ste/_dpe la rjes su 'gro ba mi 'dzin pa'o/_/dbang po la sogs pa rjes su 'gro ba rnam par chad pa ma yin nam/_ji ltar grub par bya ba yin zhes zer ba la spyis kyang zhes bya ba'o/_/'bras bu ni byed pa'i sgrub byed do/_/bum pa la sogs
[\[225b.5\]]pa'i shes pa yang de lta yin pa'i phyir cis rjes su 'gro ba mthong ba yin gyi mi rtag pa'i sems pa can gyis ma yin no/_/bsgrub bya dang sgrub byed dpyod pa ni go bya go byed la dpyod pa'o/_/'grel pa ni gsal lo/_/khyad par gyi zhes bya ba ni sems par byed pa zhes bya bar sbyar ro/_/
[\[225b.6\]]khas blangs pa tshad ma'i rtsa ba can ci'i phyir yin khyad par gyi rtsa ba can yang tshad ma ma yin nam zhes zer ba la skyes bu'i zhes bya ba ste/_tshad ma ni khyad par can dang cig shos nyid ni tshad ma ma yin no zhes bya ba'i don to/_/bsam pa'i dbang gis zhes bya ba ni de tsam gyi dbang gis so/_/de nyid
[\[225b.7\]]min zhes bya ba ni tshad ma dang cig shos nyid rnam par gzhag pa'o/_/snang med 'gyur zhes bya ba ni la la'i bsam pas tshad ma ma yin pa de'i phyir gtan tshigs ma yin pa dang /_gzhan dag rtogs pa las ni tshad ma yin pa de'i phyir der snang ba ma yin no/_/ci las she na de ni zhes bya ba ni bsam
[\[226a\]]
[\[226a.1\]]pa'o/_/dngos rten min ni tshad ma la mi rten pa'i phyir dang rang nyid tshad ma ma yin pas 'gal ba'i phyir dang gcig nyid la tshad mas gnod pa'i phyir ro/_/skye ba'i phyir dang mi rtag pa'i phyir ro zhes bya ba'i shes pa'i ni 'jig rten thams cad la grub pa'i shes bya nye bar
[\[226a.2\]]gzhag par byed pa'i mngon sum bzhin du sgrub par byed pa ma yin nam zhes zer ba la don yod ces bya ba ste/_mngon sum pa la sogs pa'i du ba la sogs pa'o/_/med pa zhes bya ba ni rgol ba nyid kyis tshad ma ma yin pa nyid du khas blangs pa'i phyir ro/_/de'i phyir 'jig rten thams cad kyis nges
[\[226a.3\]]par gzung ba'i sngar mthong ba ngo shes pa 'di las bdag med par smra ba la gnod par 'gyur ba yin no zhes bya ba ni mi rigs so/_/yang dag pa'i sgrub byed kyang bsgrub bya yin pa ni gang las ci nas kyang 'grub par 'gyur ba thams cad shes pa nyid la sogs pa ma yin nam zhes zer ba la yod kyang zhes bya ba
[\[226a.4\]]ste/_dngos po ma yin pa sgrub byed ma yin pa'o/_/med pa rtogs dang mtshungs zhes bya ba ni sbrang ma'i tshogs la sogs pa las me rtogs pa lta bu'o/_/de lta yin na thams cad shes pa nyid dang skad cig ma nyid dang thams cad stong pa nyid ces bya ba ji ltar yin zhes zer ba la rang bzhin dang zhes bya ba ste/_rang
[\[226a.5\]]bzhin ni skad cig ma nyid do/_/'dod chags dang bral ba sgrub par byed pa la 'bras bu yin zhing /_thams cad mkhyen pa nyid la ni bden pa ste ma nor bar ston pa'o/_/bden pa mthong ba la gzung ba dang cig shos la sogs pa ma mthong ba ni stong pa la'o/_/'brel de dngos la zhes bya ba ni rang bzhin gyis
[\[226a.6\]]bsgrub bya la 'brel pa'o/_/grub pa yin pa ni mngon sum la sogs pa'o/_/rang la ste rgol ba sangs rgyas pa la ci'i phyir ma grub pa ste/_gang gis pha rol pos khas blangs pa sgrub byed du 'gyur/_bden te grangs can gyi yang rmi lam gyi shes pa de lta bu'i rnam pa can nyid sgrub byed yin no zhes
[\[226a.7\]]zer ba la gzhan gyis kyang zhes bya ba ste rtogs par bya bas so/_/'grel pa ni gsal ba yin no/_/gzhan gyis brtags pa yis zhes bya ba ni rim gyis byed pa nyid yin na mi rtag pa nyid yin no/_/gzhan du na cig car ba yin zhes bya ba la sogs pas bdag la sogs pa la thal bar 'gyur ba ni
[\[226b\]]
[\[226b.1\]]chos can ma grub na khyed kyi yang sgrub byed ji ltar yin te/_ma nges pa'i phyir ro zhes zer ba la gnyis 'brel phyir zhes bya ba la/_chos gnyis chos can gzhan la khyab bya khyab byed kyi ngo bo yin pa'i phyir ro/_/gcig ste khyab byed med na gzhan te khyab bya dgag pa'i don du'o/_/kha cig na re chos
[\[226b.2\]]can la med pa yin na yang sgrub byed nyid dang cig shos kyang 'gal ba ma yin no zhes zer ro/_/shing med na sha pa med pa de bzhin du ni ma yin te rung ba ma yin pa'i ma dmigs pa las ma nges pa'i phyir ro/_/khyad par la rung ba ma yin zhing spyi la rung ba nyid kyi sa phyogs la ni nges par brjod pa
[\[226b.3\]]de'i phyir ma bstan pa'i yul la khyab byed med na/_gnod par byed pas khyab pa grub pa la 'di dgos pa yin zhes bya ba ni rgyal ba can gyi'o/_/gnyis ni chos te 'bras bu dang rang bzhin yin la/_'brel pa ste rab tu 'brel pa chos can gzhan la grub pa'i phyir thal bar 'gyur ba ma yin te/_dper
[\[226b.4\]]na byed pa po nyid la rim pa dang rim pa ma yin pa dag gis khyab pa bum pa la sogs pa la yin pa bdag la sogs pa la yang thal bar 'gyur ro/_/rim pa ma yin te skad cig re re zhing gzhan nyid yin pas mi rtag pa nyid yin te rtag pa nyid dang 'gal ba'i phyir ro/_/sgro btags pa yang 'gal ba'i
[\[226b.5\]]yul yin te/_yod pa dang med pa lta bu'o/_/cig car nyid yin na yang skad cig gzhan la byed pa po nyid ma yin pas med pa nyid yin pa'i phyir sgrub byed ma yin te/_ma grub pa'i chos can la nges pa med pa'i phyir ro/_/khyab pa ni ma nges pa'i yul can yin te de dag med na'ang de med ces
[\[226b.6\]]brjod pa las kyang de rtogs phyir zhes gsungs pa'o/_/gtan tshigs med na chos can mi 'gyur ba'i phyir rtsa ba las byung ba'i rtsa ba can ni gnod par byed pa nyid yin te/_dpyod pa rtsom pa na byung ba'i phyir de'i khyab pa bzlog nas ston pa ni thal 'gyur min no/_/yul dang dus dang gnas skabs
[\[226b.7\]]kyi khyad par la rnam par nges pa gcig dang 'dres pa las rnam par bcad pa ma yin pa'i rang bzhin gzhan med pa'i phyir zhes bya bas gcig dang du ma'i nyid dag la gcig dang sna tshogs pa la 'jug pa nyid kyis khyab pa'o/_/tha mi dad pa yin na gcig kha bsgyur bas thams cad kha bsgyur bar 'gyur
[\[227a\]]
[\[227a.1\]]zhes bya ba la sogs pa gnod par byed pa ston pa yin la/_de nyid kyis de zlog pa la mthar thug pa bstan par bya bar brjod do/_/sna tshogs pa la 'jug pa nyid sna tshogs pa nyid kho na la ma yin pa la ma yin nam khyab pa can nyid la yang yod pa'i phyir ro/_/de'i phyir du ma nyid la sna
[\[227a.2\]]tshogs la 'jug pa ni 'gal ba khyab pa yin no zhes zer ba ni gal te gcig yin yang zhes bya ba'o/_/dus la khyab pa la mngon sum gnod par byed pa yin par bstan pa ni/_ma yin te dus du ma dang zhes bya ba'o/_/de lta min na khyed kyis kyang sngon dang phyi ma ji ltar rtogs pa zhes zer ba la sngon dang phyi ma'i
[\[227a.3\]]zhes bya ba'o/_/dus las mthong ba med pa'i phyir rtog pa med par bstan pa ni de'i dus su zhes bya ba'o/_/dus med pa'i phyir ni ma mthong ba'i phyir ro/_/tha snyad ni rnam par rtog pa'o/_/yod kyang ni mthong kyang ngo /_/dus tha dad pa'i phyir zhes bya ba ni 'das pa la sogs pa nyid kyis so/_/gcig nyid du khas len na
[\[227a.4\]]tha dad pa dang 'gal ba ma yin par bstan pa ni rtag dang zhes bya ba'o/_/lhan cig spyod pa zhes bya ba ni rA ma dang /_rA ma na la sogs pa lhan cig spyod pa rnams so/_/de bzhin phyir ni 'das pa la sogs pa nyid kyi phyir ro/_/phan tshun du zhes bya ba ni lhan cig spyod pa rnams rang gis de lta bu nyid
[\[227a.5\]]yin na dus su rtog pa med do/_/de lta bu nyid ma yin na yang gcig gis gzhan gyi gsal ba de ji ltar yin zhes zer ba la gnyis po lhan cig 'byung na ni zhes bya ba'o/_/dus su rtogs par byed kyang de lta bu'i khyad par gyi ngo bo khas len pa yin no/_/gzhan du na rgyu mtshan med pa'i phyir ro zhes bstan pa ni
[\[227a.6\]]'das pa'i dngos po zhes bya ba'o/_/dngos po la yod pa'i ngo bo de ci zhig yin zhes zer ba la rgyu yod pa dang zhes bya ba ste sngar ro/_/'bras bu yod na zhes bya ba ni da lta ba'o/_/de med pa las ni med pa la ni 'byung bar 'gyur ba ste/_dus la sogs pa mi dmigs pa bzhin pa ma yin pa yang snga ma la sogs
[\[227a.7\]]pa nyid dmigs pa kho na yin no zhes bya ba'i don to/_/byas so zhes bya bas bya ba dang rdzas kyang yin la/_yun ring po zhes bya ba ni de la ma gtogs pa'i dus yin no snyam du sems pa ni 'on te yun ring zhes bya'o/_/gzhan gyis zhes bya ba ni khyab pa can gyis so/_/de lta bur gyur pa zhes bya ba ni khyab
[\[227b\]]
[\[227b.1\]]pa can la'o/_/byas so zhes bya ba ni spyi yin zhing yun ring po zhes bya ba ni de'i khyad par yin te/_ut+pa la sngon po lta bu'o zhes bstan pa ni gzung ba'i rang bzhin zhes bya ba'o/_/don 'di dus ni zhes bya ba'i rgol ba'i bshad pa ni yun ring ba dang myur ba ni zhes bya ba la sogs pa ste dngos po las dus gzhan
[\[227b.2\]]pa'o zhes bya ba'i don to/_/yun ring ba dang myur ba la sogs pa tha dad pa'i rjes su 'brang ba'i don gyi yin gyi gcig pa nyid du gyur pa ni ma yin no zhes bstan pa ni/_yun ring myur sogs dbye ba ni/_/zhes bya ba'o/_/khyad par yang bya ba la yod pa yin par bstan pa ni yun ring la sogs zhes bya ba'o/_/byed pa ni
[\[227b.3\]]bya ba'o/_/byed pa po las zhes bya ba ni byed pa'i gnas skabs pas so/_/tshad ma yis zhes bya ba ni rtog pa med pa ste de ma yin pa las log pas ni rtog pa yin no zhes bya ba'i don to/_/rgyug pa ni 'gro ba ste de'i gnas skabs kyi shes pa nyid las 'byed bzhin pa dang cig shos dag la gcig tu
[\[227b.4\]]zhen pa'i phyir ro/_/bag chags tsam las byung ba'i rjes su 'gro ba dang ldog par byed pa'i bya ba'o/_/gal te tha dad med na zhes bya ba phyogs rjes su brjod nas mi 'gyur zhes bya ba ni skyon brjod pa'o/_/de ltar zhes bya ba ni bya ba dang ldan pa ste ldog pa'o/_/gzhan yang zhes bya ba ni rjes su ldog pa'o/_/
[\[227b.5\]]sngar zhes bya ba ni 'chad pa po'i byed pa'i yul zhes bya ba der ro/_/rtags la sogs zhes bya ba ni rtags med pa dang grangs med pa la sogs pa ni med par gyur pa'i mtshan nyid yin pa'i phyir ngo bo med pa yin no zhes bya ba'i don to/_/de kho na nyid ma yin zhes bya ba ni dngos po las
[\[227b.6\]]tha dad pa ma yin pa'o/_/tshig phrad kyi dbye bas dngos po'i dbye ba ni tshig phrad ji snyed pa'o zhes bstan pa ni ji ltar zhes bya ba ste/_bya ba'i khyad par gsal bar byed pa yun ring ba la sogs pa rnams yin te/_de ltar zhes bya ba la sogs pa lta bu'o zhes bya ba'i don to/_/de'i rten zhes bya ba ni khra bo
[\[227b.7\]]la sogs pa'o/_/gcig la lus pas tha mi dad pa gzhan la tha mi dad par mi 'gyur bar bstan pa ni der zhugs pa ni zhes bya ba'o/_/thams cad ces bya ba ni rten gzhan yang ngo /_/de'i rnam pa can gyi blo dang gsal ba yang rig pa'i yul yin gyi gzhan ma yin par bstan pa ni blo
[\[228a\]]
[\[228a.1\]]rnams zhes bya ba'o/_/'di'i don ni gsal ba dang blo zhes bya ba de lta bu'i ngo bo'i sgra'i don brjod bya gang yin pa de'i ste rnam par dpyad na zhes bya bar sbyar ro/_/rnam pa gnyis su ni gnyis nyid du'o/_/rang gi ngo bo ni blo'i'o/_/de'i tshe ni de'i blo'i dus na'o/_/snang ba nyid ces
[\[228a.2\]]bya ba ni rtog pa med pa'i rtogs pas gnyi ga'i bdag nyid kyi dngos po yang 'dzin pa'o/_/gang gi phyir sngon po ni sngon po ma yin pa las bzhin du sngon po gzhan las kyang ldog par rtogs pa yin no zhes bya ba'i don to/_/sngon po yang de'i gzhan pa las sngon po ma yin pa las bzhin du de ma yin pa las log pa
[\[228a.3\]]las byung ba'i rnam par rtog pa ma gtogs par tha dad pa nyid du ma mthong bar bstan pa ni rang lha'i phyogs su zhes bya ba'o/_/blo 'di ni blo med kyi zhes bya bar sbyar ro/_/de dang tha mi dad pa'i mtshan nyid ces bya ba ni lkog shal la sogs pa las tha mi dad pa'i ngo bo'o/_/de ltar mngon sum gyis gzung ba
[\[228a.4\]]med phyir ni du ma nyid du 'dzin pa'i phyir ro/_/gsal ba thams cad rnam pa gcig yin no snyam du sems pa la gcig phyir zhes bya ba'o/_/gsal ba thams cad la rnam pa gcig tu shes pa na gsal ba thams cad 'dzin par 'gyur te/_de'i rnam pa dang ldan pa dang gsal ba rnams tha mi dad pa'i phyir
[\[228a.5\]]ro/_/gzhan ni zhes bya ba ni gsal ba gzhan la gnas pa'i spyi'i ngo bo/_de yi bdag nyid kho na las/_/zhes bya ba ni gzung ba'i rnam pa las tha mi dad pa las so/_/de bdag nyid ni snga ma'i rnam pa'i bdag nyid kyis so/_/de'i bdag nyid can ni lkog shal la sogs pa'i yang yin gyi de'i bdag nyid ma yin pas
[\[228a.6\]]ni ma yin no/_/de de'i bdag nyid nyid yin pa ni gzhan gyi yang gzhan du yin gyi de yang de ltar mi 'gyur bar zhes bya ba'i rigs pa'o/_/brgyud pa zhes bya ba'i bshad pa ni de bdag nyid kyi zhes bya ba'o/_/de dang tha mi dad pa zhes bya ba ni rnam pa dang tha mi dad pa'o/_/de las gzhan ni rnam pa gzhan te gsal
[\[228a.7\]]ba gzhan la gnas pa'o/_/de dang tha mi dad pa'i phyir ni sngar gzung ba'i rnam pa las tha mi dad pa'i phyir te/_mi 'gyur ro zhes bya ba rnam pa gzhan nyid ces bya ba dang sbyar ro/_/rnam par bshad pa byed pa ni sbyor ba smra ba po mu stegs sha ba ra'o/_/gcig la zhig pas ni zhes bya ba ni spangs pa yin par
[\[228b\]]
[\[228b.1\]]lan btab pa yin no/_/rnam pa dang ldan pa'i yon tan la sogs pa las rnam pa tha dad pa ma yin no zhes zer ba ni 'on te zhes bya ba'o/_/dbye ba byed pa'i tha dad pa ni rnam pa'i yang yin par bstan pa ni rnam pa la yang zhes bya ba ste/_tha mi dad pa yin na rnam pa dang ldan pa'i ngo bo nyid tha dad pa
[\[228b.2\]]yin no zhes bya ba'i don to/_/tha dad pa ma yin pa'i yon tan yang de dang ldan pa'i dbye ba byed pa kho na ma yin nam zhes zer ba ni tha dad min phyogs zhes bya ba ste/_yon tan dang yon tan can dag go/_/tha dad ni khyad par can gyi spyi'o/_/gzhan du ni khyad par med na'o/_/tha dad med ces bya ba ni
[\[228b.3\]]gsal ba dang rnam pa'i'o/_/tha dad pa las zhes bya ba ni nag po la sogs pa las so/_/de bshad pa ni rnam pa dang ldan pa zhes bya ba'o/_/yon tan rnams zhes bya ba ni rten pa rnams so/_/rigs pas thams cad kyi bdag nyid kyi snang ba sgrub pa ni rtogs pas gnod pa yin par bstan pa ni thams
[\[228b.4\]]cad ces bya ba'o/_/gnod pa la rigs pa bstan pa ni rgyu las zhes bya ba'o/_/skyes par gyur pa zhes bya ba'i skyes pa ni byung ba'o/_/gal te zhes bya ni khas blangs pa yin na'o/_/'di thob par 'gyur bar bstan pa ni de nyid ces bya ba'o/_/gsal ba ni mngon par gsal ba'o/_/yang gsal
[\[228b.5\]]ba ni khyad par yin te khra bo la sogs pa lta bu yin gyi gsog ni ma yin te/_thams cad stong par 'gyur ba'i phyir ro zhes bstan pa ni 'dir ni 'di ni zhes bya ba'o/_/rgyu la ni gtso bo la'o/_/yod phyir ro zhes bya ba ni nus pa'i ngo bor ro/_/gzhan nyid ces bya ba ni gsal ba'o/_/sngar lha gsol bar mthong
[\[228b.6\]]ba'i rang gang gi yin pa de'i'o/_/de ni tha snyad la zhes bya ba ni snga nas 'dug pa'o/_/sngon po ni sngon po ma yin du sngon gzhan kyang tha mi dad par dmigs pa kho na yin par bshad pa ni de bzhin du dus mtshungs pa zhes bya ba'o/_/mngon sum med pa'i phyir gzhal bya med pa yin yang shes pa mtshungs pa yin
[\[228b.7\]]par bstan pa ni rtogs pa 'di ni zhes bya ba'o/_/rnam pa mtshungs pa nyid ces bya ba ni tha dad par zhes bya bar sbyar ro/_/de ni rtogs pa tsam zhes bya ba ni mtshungs pa'i rnam pa can nyid kyi shes pa ste/_gzhi mthun pa'i phyir de'i rtags nyid do/_/zhen par bya ba'i rnam pa de zhen pa las phyi rol nyid ma yin
[\[229a\]]
[\[229a.1\]]nam zhes zer ba la rtogs par bya ba'i zhes bya ba'o/_/de 'dra'i dngos min rig min phyir snang bzhin pa ma yin pa'i gzung ba nyid la dmigs pa med pa nyid kyis khyab pa ni snga ma phyi ma'i khyad par dang spyi'i shes pa mthong bar bstan pa ni/_mtshungs pa'i rnam pa'i rtogs pa gang zhes
[\[229a.2\]]bya ba'o/_/sngon dang phyi ma'i khyad par dag mtshungs pa'i rnam pa'i shes pa gang gi yin pa de bzhin no/_/de zhes bya ba ni ba long ngo zhes bya ba'o/_/thams cad ces bya ba ni rta ngang pa dang ba khra bo la sogs pa'o/_/ji ltar skye zhes bya ba la kha cig nyid du zhes bya ba ni lhag ma'o/_/spyi med pa ni mtshungs pa ma
[\[229a.3\]]yin pa'i phyir ro/_/khyab par bya ba'am khyab par byed pa med na ni ma grub pa'i chos can la ma nges pa'i phyir sgrub byed ma yin pa ma yin nam zhes zer ba ni gal te spyi gsal ba zhes bya ba ste/_rang bzhin gzhan ma yin pa'i phyir ro/_/'di ni thal ba zhes bya ba ni bsgrub par bya ba dang thob par 'gyur ba yin no/_/
[\[229a.4\]]gzhan gyi don rjes su dpag pa la nges pa brjod pa'i phyir ci zhig nges par byas zhes zer ba la gnyi ga 'brel pa'i phyir gcig yod na gzhan 'thob pa yin la gzhan med par khas len na de yang med do zhes bya bas thob par 'gyur ro/_/min na zhes bya ba ni rtogs pa'o/_/ldog pa 'bras bu yin pa'i
[\[229a.5\]]phyir ma nges pa la rjes su dpag pa 'brel pa'i rtsa ba can yin pa'i phyir lung gi don rnams la phan tshun 'gal bar sems pa bzhin no zhes bstan pa ni 'di ni thal ba zhes bya ba ste/_thob par 'gyur ba'i ngo bo yin pa'i phyir ro/_/sgrub byed pa ni ldog pa'i 'bras bu can yin pa'i phyir dang 'brel pa'i rtsa ba can
[\[229a.6\]]yin pa'i phyir ro/_/gcig la mthar thug pa ma yin na du ma la mthar thug pa ma yin te/_mngon sum dang 'gal ba'i phyir ro zhes bstan pa ni de ni thun mong nyid yin na zhes bya ba'o/_/de'i ngo bo ni khyab pa can gyi ngo bo'o/_/sun dbyung ba 'di lta bu yang yod par bstan pa ni phan tshun zhes bya ba'o/_/gzhan du mi
[\[229a.7\]]'thad pas zhes bya ba ni mtshungs pa'i rnam pa'i shes pa'i ste dbang po las 'das pa zhes bya ba'i don to/_/mtshan nyid mi mthun pa nyid can lung can ma yin pa nyid kyis so zhes zer ba ni gzhan gyi chos ni zhes bya ba'o/_/de nyid kyi phyir ni khyad par nyid kyi phyir ro/_/khyab pa can nyid mi 'dzin na de lta bu'i ngo bo'i spyi ma yin
[\[229b\]]
[\[229b.1\]]par bstan pa ni khyab pa nyid ni zhes bya ba'o/_/rang gi ngo bo tsam gyi khyad par dang ldan pa spyi ma yin par bstan pa ni rang ngo bos zhes bya ba'o/_/de'i phyir ni rang gi gzung ba'i phyir ro/_/mtshungs na ni zhes bya ba'i rgol ba la lan gzhan gyi sgo nas yang bstan pa yin te/_spyi khas len pa la tshad mar brgal zhing
[\[229b.2\]]brtags pa ni thal ba'i ched du'o zhes bya ba'i don to/_/rtsa ba can ni tshul gsum grub pa 'di'i'o/_/de la sogs pa ni rjes su dpag pa'o/_/nges gzung ba'i 'brel pa ni phyir khyab pa can nyid du khas len pa rang bzhin gzhan ma yin pa 'gal bar bstan pa ni yul dang dus zhes bya ba'o/_/snang du rung
[\[229b.3\]]ba'i spyi la khyab pa can nyid ni mngon sum gyis gsal ba yin par bstan pa ni mngon sum gyis zhes bya ba'o/_/snang du rung ba thams cad khyab pa can ma yin pa nyid du bstan pa ni ma yin te rnam pa la ni zhes bya ba'o/_/'o na ci ltar zhes bya ba ni yang dag pa nyid kyi sgrub byed yin no zhes bya ba'i don to/_/gzhan
[\[229b.4\]]gyis zhes bya ba ni/_/gang gis gsal ba rnam par ni/_/byed pas rig nyid rnam yin zer/_/rnam pa ni dbyibs te snang du rung ba'o/_/yang na zhes bya ba ni rtsa ba can gyi phyogs kyis rtogs pa'o/_/bzlog pa ni zhes bya ba gcig la mthar thug par dmigs pa'i phyir khyab pa can med do zhes bya ba la
[\[229b.5\]]'gal ba brjod pa ni thal 'gyur dang bzlog pa yang yin no/_/gzhan ni zhes bya ba ni 'grel pa byed pa po dag go/_/bral ba'i phyir zhes bya ba ni sna tshogs pa nyid kyi khyab byed med pa'o/_/spyi chos can du ma grub kyang bzlog pa ni de'i chos nyid ma yin par bstan pa ni med par dgag pa zhes bya ba'o/_/khyab
[\[229b.6\]]par bya ba med par ni shing sha pa med pa bzhin du nges pa'i yul la bsgrub par bya ba yin te gzhan du na nges par byed pa yin pa'i phyir ro zhes bstan pa ni gal te spyi ni zhes bya ba'o/_/bsgrub bya sgrub pa ni nges pa'o/_/gtan tshigs zhes bya ba ni dngos po 'am dngos po ma yin pa'o/_/gzhan gyi zhes
[\[229b.7\]]bya ba ni rgyal dpog pa'i'o/_/'dod pa nyid du zhes bya ba ni grub pa la sgrub pa'o/_/gzhan gyis khas blangs pa ni bde bar gshegs pa pas so/_/des kyang zhes bya ba ni rgyal dpog pas kyang ngo /_/bde bar gshegs pa'i ni khas blangs pa dang 'gal ba yin no zhes zer ba ni gzhan sel ba zhes bya
[\[230a\]]
[\[230a.1\]]ba'o/_/chos can med na khyab par byed pa tsam dran pa'i yul can ni khyab par bya ba med pa tsam gyi rtogs byed yin pas khyab pa grub pa yin na gzhan du rtsa ba can yin par bstan pa ni ma yin te/_'brel pa yod na zhes bya ba'o/_/gang gi phyir med pa shes tsam las sgrub byed
[\[230a.2\]]ma yin la/_yod pa yang de las grub pa ma yin pa de'i phyir don smos pa ni sgrub byed ma yin pa bzlog pa'i don du'o/_/'das pa mchog tu 'dzin pa 'bras bu byed pa ni shin tu 'brel pa can ma yin te med pa'i phyir ro/_/sgrub byed ma yin pa dag bstan pa ni/_sgra dag dang zhes bya ba'o/_/don smos pa tsam
[\[230a.3\]]yin na don du mngon par 'dod pa yin pa'i phyir lung gis rtogs par bya ba yang don nyid du 'gyur ro/_/rtags nyid min pa ni med pa nyid kyis nus pa med pa'i phyir ro/_/don ni nus pa can yin te yod pa'i phyir ro zhes bstan pa ni don las zhes bya ba'o/_/nus pa can yang med pa las ma yin par bstan
[\[230a.4\]]pa ni don ni zhes bya ba'o/_/sgra las grub pa yang don nyid ma yin pa ni don smos pa las yin pa'i phyir sgra smos pa yin no/_/gnyi ga la gnyi ga ma yin pas grub pa don ma yin pa bkag pa'i phyir ro/_/yang na rang mthong ba'i tshig dag gis gnyi ga ma yin pa rtogs pa tsam las grub pa bsal
[\[230a.5\]]ba yin no/_/ci las she na don nyid kyi phyir ro/_/rang gis mthong ba don med pa ci'i phyir rtags ma yin zhe na/_nus pa med pa'i phyir ro zhes bstan pa'i don las zhes bya ba'o/_/rtogs byed kyi don yod na rtogs bya'i don yin par bstan pa ni don ni grub pa'i phyir ro zhes bya ba ste rgyal ba can gyi'o/_/
[\[230a.6\]]de las ni don smos pa las don dang bcas pa yin pa'o/_/nges pa'i tshul gsum pa rtags nyid du brjod pa'i phyir de'i ngo bor nges pa med pa ni ma nges pa yin pas bsal ba nyid yin par bstan pa ni don dam par ni zhes bya ba ste 'dir thal 'gyur yin no/_/sgra dang rnam par rtog pa yang de'i rnam pa can
[\[230a.7\]]yod pa'i phyir nus pa nyid ma yin nam zhes zer ba la rtog dang zhes bya ba'o/_/rnam par rtog pa dang sgra yang rtogs par bya ba'i don la 'grel pa can ma yin te 'dod pa las byung ba'i phyir ro/_/de nyid kyi phyir des sgro btags pa'i de'i yul nyid kyang rang bzhin ma yin pa yin te ma nges pa'i phyir ro/_/
[\[230b\]]
[\[230b.1\]]bsgrub bya mthong ba las byung ba ni de nyid kyi phyir nges pa yin no/_/sgrub byed las byung ba yang sgrub byed nye bar 'jog par byed pa ni de nyid kyi nus pa'o/_/bsgrub bya las byung ba'am de'i rang bzhin gyi dngos po ni de lta ma yin par bstan pa ni dngos las zhes bya ba'o/_/brtags pa zhes bya ba ni sgra dang rnam
[\[230b.2\]]rtog gis byas pa rnams 'dod pa la nges pa med pa'i phyir ma nges pa rnams so/_/bag chags ni rnam par rtog pa'i bag chags so/_/'di nyid kyis zhes bya ba ni don 'dzin pa'i phyir ro/_/dngos su zhes bya ba ni slob dpon gyi'o/_/dngos po ni bsgrub bya ste de 'grub pa'o/_/bsgrub bya nyid sgrub
[\[230b.3\]]byed la 'os pa nyid yin pa'i phyir thams cad ni ma yin pas nges pa can gyi don las ldog pa kho na yin pa'o/_/rjes su dpag par bya ba ni 'dir shes par 'dod pa'i bye brag dang ldan pa'i chos can nyid sgrub par byed par 'os pa yin gyi yod pa'i chos nyid ni ma yin no/_/log par rtogs pa'i
[\[230b.4\]]phyir de yang yin no zhe na/_de lta na de 'dod bzhin pa nyid kyis bsgrub bya yin par bstan pa ni phyogs dang zhes bya ba'o/_/spyi tsam ni nges pa can ma yin zhing khyad par ni byas pa nyid yin par rnam par phye nas bstan pa ni gal te don 'di zhes bya ba'o/_/'on te phyogs su byas pa zhes bya ba ni
[\[230b.5\]]spyi'o/_/gal te dngos po la zhes bya ba ni 'dod pa dang bral ba'o/_/sgrub par byed pa ni don dam pa'i rjes su dpag pa'o/_/de ni phyogs so/_/ma yin te/_tshig ni zhes bya ba ni 'dod pa dang 'brel pa'i phyir ro/_/tshig tsam 'dod pa dang 'brel pa'i phyir don sgrub par byed pa ma yin du
[\[230b.6\]]zin kyang phyogs kyi tshig 'gal ba nyid du dogs pa bsal bas bsgrub bya nyid sgrub par nges pas sgrub par byed pa'i tshig kyang de nye bar 'jog par byed pa'i phyir 'gyur ba ma yin nam zhes zer ba la don gyi zhes bya ba ste/_don la nges pa las so/_/sgra ni de la ma nges pa yin la 'dod pa la nges
[\[230b.7\]]pa'i phyir/_nye bar stobs par mi byed na de dang 'gal ba sel bar byed pa ma yin te/_gtan tshigs don med pa'i phyir ro/_/smra ba po bsal ba yang 'dod pa'i dngos po'i rnam pa can gyi 'dod pa la nges pa las bzlog pa sel ba'i phyir bsgrub bya'i tshig 'ba' zhig rgyur nges pa'o/_/bstan pa'i khyab
[\[231a\]]
[\[231a.1\]]can la ni de med kyang rgyu'i tshig las ma grub pa las bzlog pa'i rnam pa can rtogs pa yin la/_des ni 'gal ba nyid la sogs pa dogs pa bsal ba yin par bstan pa ni/_phyogs kyi tshig ces bya ba ste/_de zhes bya ba ni de'i phyir te/_rang nyid kyis don sgrub par
[\[231a.2\]]byed pa nyid ma yin pa'i phyir ro/_/de las te bsgrub par bya ba'i tshig las the tshom skye ba'i phyir zhes bya ba ni yod dam med ces bya ba'o/_/de las bzlog pa la yang the tshom ldog pa ma yin te don bzhin du gzhan la yang ma nges pa skye ba'i phyir ro zhes bstan pa ni dngos su zhes bya ba'o/_/zlog par byed
[\[231a.3\]]ces bya ba ni gegs byed pa'o/_/'phen pa yin zhes bya ba ni dran pa ste phyir rgol ba la grub pa'i phyir ro/_/de nyid kyi tshe zhes bya ba ni phyir rgol ba la tshad ma skyed pa'i phyir ro/_/skye bzhin pa yang ma rig pa ni tshig las rtogs par 'gyur gyi rang rig pa'i tshad ma nyid ma yin no zhes zer ba la
[\[231a.4\]]da ltar ba la ni zhes bya ba'o/_/sgrub byed kyi rnam par 'dod pa nges par byed pa'i phyir tshig de bsgrub bya nges par byed pa de bzhin du bsgrub bya'i tshig kyang de'i rnam par 'dod par nges pa yin te/_phyin ci log pa bsal ba'i phyir ro snyam du sems pa la bsgrub par bya ba zhes bya ba ste ma grub pa'o/_/gang
[\[231a.5\]]gi phyir tshig las kyang sgrub par byed pa bzhin du bsgrub par bya ba grub pa ma yin la/_de grub na ni tshig gis kyang de kho na bzhin du dran par 'gyur ro/_/grub pa brjod pa yin gyi bsgrub par bya ba brjod pa ni ma yin te/_grub pa la sgrub par 'gyur ba'i phyir ro zhes bstan pa ni/_bsgrub par
[\[231a.6\]]bya ba zhes bya ba'o/_/bsgrub bya nyid kho nar brjod pa yin na/_de la the tshom za ba dang de dang 'gal ba la yang yin pa'i phyir de la the tshom ldog pa ma yin par bstan pa ni ji ltar phyogs kyi tshig ces bya ba'o/_/nyams pa nyid ni phyir rgol ba la gzhan gyi don nyid med pa dang rgol ba la rjes su
[\[231a.7\]]dpag pa nyid med pa'o/_/gang la rjes su dpag pa yin pa de la gzhan gyi don nyid med la gang la gzhan gyi don yin pa de la rjes su dpag pa yin no zhes zer ba ni bstan par bya ba la zhes bya ba'o/_/tshig ni ma yin te don rtogs pa'i phyir ro zhes bya ba ni rjod par byed pa nyid 'dod pa la rag
[\[231b\]]
[\[231b.1\]]las pa'i phyir ro don ni bsgrub bya'o/_/de yang zhes bya ba ni bsgrub bya yang yin gyi sgrub par byed pa dran pa ste byed pas phan 'dogs par byed pa 'ba' zhig phyir rgol ba'i phyir tshig ma yin gyi rtogs par byed pa kho na yin no zhes bya ba'i don to/_/ma yin te tshig gis rjes su brjod pa zhes bya ba ni
[\[231b.2\]]sngar gang la mthong ba de la dran pa skye bar byed do zhes bya ba'i rigs pa las so/_/nye bar btags pa'i zhes bya ba ni rjes su dpag pa'i rgyu yin pa'i phyir rjes su dpag pa yin no zhes bya ba'o/_/de nyid kyi phyir zhes bya ba ni tshad ma ma yin pa'i phyir dang dran bzhin pa ma nges pa'i phyir tshad ma ma
[\[231b.3\]]yin te/_dran pa la yang byed pa po yin pa'i phyir ro zhes bya ba'i don to/_/nges pa ma yin na gzhan gyi don gyi rjes su dpag pa nyid dang /_rjes su dpag pa'i rgyu nyid kyang ji ltar yin zhes zer ba ni/_'o na ji ltar zhes bya ba'o/_/don la zhes bya ba ni rtags la'am gzhan la yang rung ste/_
[\[231b.4\]]tshig de rang nyid las tshad ma ma yin gyi tshad ma la ni tshad ma yin no zhes bya bar sbyar ro/_/rtags dran par byed na tshig de tshad ma yin te de las gzhan du mi 'thad pas rtogs par byed pa yin gyi rjod par byed pa nyid kyis ma yin par bstan pa ni don la ni zhes bya ba'o/_/de la yang mngon sum
[\[231b.5\]]med par bstan pa ni tshad ma yang zhes bya ba'o/_/sgrub pa ni rtogs pa ste 'on kyang nges par byed pa bzhin no/_/dran pa zhes bya ba ni rjes su dpag pa'o/_/nges pa ni zhes bya ba ni rnam pa thams cad rtogs pa'o/_/rjes su dpag pa la de ma yin pa las log par nges pa yin yang rang gi ngo bor
[\[231b.6\]]nges pa ma yin te/_'bad pa las bzhin du rtags tshig las kyang dran bzhin pa la ni tshad ma'i stobs kyis de las byung ba'i the tshom bsal ba yin par bstan pa ni tshig las don la zhes bya ba'o/_/rtog na zhes bya ba ni 'brel pa'i ngo bo'i khyad par la ste log pas the tshom can yin pa'i phyir ro/_/tshig
[\[231b.7\]]las dran pa'i the tshom sel bar byed pa ste nye bar bsdu ba ni de'i phyir zhes bya ba'o/_/don thob pa'i mtshan nyid de rgyu rtog pa gang gi yin pa de tha snyad yin gyi gzhan rtogs pa tsam ni ma yin no/_/slob dpon gyis/_/phyogs chos 'brel pa bsgrub bya dag_/brjod pa las gzhan spang bar bya/_/zhes
[\[232a\]]
[\[232a.1\]]bya bas bsgrub par bya ba'i tshig sgrub par byed pa brjod pa nyid ma yin nam/_brjod pa de nus pa med pa ji ltar yin zhes zer ba la gtan tshigs don gyi ni rtags kyi yul nyid kyis so/_/de ni zhes bya ba ni nus pa med pa'i bsgrub bya'i brjod pa sgrub byed du bshad pa ni slob dpon
[\[232a.2\]]gyis so/_/yang na de ni zhes bya ba ni sgrub byed do/_/de brjod pa ni rtags so/_/yul brjod pa yang gtan tshigs 'ba' zhig la so so ba yin gyi rjod pa'i khyab pa can la ni de'i khongs su gtogs pa yin te/_'gal ba nyid dogs pa bsal ba'i ched du zhes bya ba'i don to/_/gsungs so zhes bya ba ni
[\[232a.3\]]slob dpon gyis so/_/nged kyi ltar na zhes bya ba ni gtan tshigs don zhes bya ba bshad pa'o/_/'di nus pa med pa yang yin la brjod pa yang yin pa bshad pa ni/_bsgrub par bya ba brjod pa zhes bya ba'o/_/brjod pa ni bcom ldan 'das chos kyi grags pas so/_/'o na ji ltar zhes bya ba ni slob dpon gyi
[\[232a.4\]]dang 'gal bar ro/_/'di ni ma yin zhes bya ba ni lan no/_/bsgrub bya'i tshig kyang yul nyid yin pas gtan tshigs dang 'brel ba'i phyir de'i tshig bzhin du nus pa kho na yin no snyam du sems pa ni/_gal te de la'ang nus yod de/_/zhes bya ba ni bsgrub bya'i tshig la'o/_/lan ni de ni zhes bya ba ste phyogs kyi
[\[232a.5\]]tshig go/_/the tshom gyis zhes bya ba ni rgyus so/_/de nyid shes par 'dod pa can gyi nyan pa pos so/_/rab tu byed pas te bsgrub bya sgrub par byed pa rtsom pa 'dis yin pa'i phyir gnas skabs te gtan tshigs kyi tshig ni de'i rten du 'gyur ba'o/_/de bzhin du mi mthun phyogs te phyogs snga ma khas len
[\[232a.6\]]pa la yang ngo /_/the tshom za ba ma yin pa phyin ci log ma yin par gzung ba ni rigs pas nges par brtag pa'i yul ma yin no/_/de'i phyir de ste gtan tshigs kyi tshig 'jug par byed pa nyid kyi phyir nus pa nyid ni 'di dag gi mtshungs pa yin pa'i phyir thug pa med pa ste nus pa nyid la'o zhes bya ba ni rgyal
[\[232a.7\]]ba can gyi'o/_/de ni zhes bya ba ni bsgrub bya la the tshom gyis shes par 'dod pa yin la the tshom de ni skabs kyi rten du 'gyur ba de bzhin du kha cig gis rtag pa yin pa'i phyogs khas len pa yin na yang byas pa ni mi rtag pa yin te/_bum pa lta bu'o zhes bya ba'i gtan tshigs brjod pa 'jug pa'i phyir de
[\[232b\]]
[\[232b.1\]]dag gi tshig kyang byas pa nyid kyi tshig dang lhan cig sgrub byed du 'gyur ro zhes bya ba ni gzhan gyi'o/_/the tshom la ma yin zhes bya ba la sogs par 'chad pa ni gzhan du ba'o/_/don zhes bya ba ni dgongs pa'o/_/bsgrub bya bsgrub pa la ni phyogs kyi tshig nye ba yin zhing the tshom la sogs pa ni ma yin pa ma
[\[232b.2\]]yin nam zhes zer ba la/_nang gi yan lag ces bya ba ste 'brel pa la ltos nas tshul gsum pa'i rtags dang de'i tshig ces bya ba'i don to/_/gtan tshigs las de ni ste bsgrub byar nges pa ste gdon mi za bar ro/_/phyis zhes bya ba ni nye bar bsdu ba'i ngo bo'o/_/yod pa tsam las zhes bya ba ni ma grub
[\[232b.3\]]pa nyid bsal ba las so/_/ba lang dang 'dra ba'i phyir ni mngon sum las khyad par dang 'brel pa sgrub par te/_ji lta bur gyur pa'i ba lang yin pa de lta bur gyur pa ba men yin no zhes dran pa nyid du 'brel pa 'dzin pa yin pa'i phyir ro/_/gzhan ma yin pa zhes bya ba 'di lta bu las gzhan pa'o/_/byas
[\[232b.4\]]pa nyid kyis gtan tshigs nyid kyis yin gyi bsgrub byas ni ma yin te/_rjes su dpag pa nyid du 'gyur ba'i phyir ro/_/byas pa nyid gnyis zhes bya ba ni sgra dang bum pa la yod pa'i mngon sum pa'o/_/yang yan lag dang spyi sbyor ba ni rigs gzhan gyi de yin no zhes zer ba ni de la gal te zhes bya ba'o/_/gzhan
[\[232b.5\]]du zhes bya ba ni 'dra ba nyid khas mi len na'o/_/rgyu nyid du zhes bya ba ni 'bras bus btags pa'o/_/rgyu yang zhes bya ba ni gzhan te/_mthong ba nyid ni rtogs pa'o/_/'dra ba nyid do zhes bya ba'i shes pa las 'dra ba nyid yin gyi rtog pa las ni ma yin nam zhes zer ba la gal te de la zhes bya ba ste/_'dra ba zhes
[\[232b.6\]]bya ba ni rnam par rtog pa tsam yin te/_mngon sum la mi snang ba'i phyir ro zhes bya ba'i don to/_/de nyid du zhes bya ba ni lta ba nyid do/_/rnam par rtog pa tsam la rung ba nyid kyang ma yin te/_'di 'dra ba yin no zhes bya ba'i rtogs pa la dngos po tsam du zhen pa'i phyir dang /_gzhan par ma nges pa'i phyir ro zhes bstan
[\[232b.7\]]pa ni dngos po'i ngo bo las zhes bya ba'o/_/dben par zhes bya ba ni bral bar te rtog pa la'am gzhan pa la'o/_/rnam par rtog pa ni gzhan du mi 'thad pas mthong ba rjes su dpog pa ma yin te/_gzhan du yang 'byung ba'i phyir ro zhes bstan pa ni thogs med ces bya ba'o/_/de nyid du ni 'dra ba nyid kyi ngo bo
[\[233a\]]
[\[233a.1\]]nyid du'o/_/bag chags tsam las byung ba yang nyams su myong ba'i 'brel ba ci nas kyang tha snyad la dgos pa nyid yin par bstan pa ni dngos dang 'brel phyir zhes bya ba'o/_/gal te nang khyad ces bya ba ni 'dra ba dang cig shos las byung ba'i don gyi bya ba'o/_/der yang zhes bya ba ni
[\[233a.2\]]'dra ba'i dngos po la yang ngo /_/ci'i phyir zhes bya ba ni nang gi khyad par ro/_/gzhan du yod pa zhes bya ba ni mi 'dra ba rnams la'o/_/lung gi tshad ma med par ni du ba la sogs pa las byung bas so/_/ci ste zhes bya ba ni gtan tshigs la'o/_/de'i tshe yang zhes bya ba ni gzhan gyi'o/_/dam bca' ba de
[\[233a.3\]]yang zhes bya ba ni rang gi 'dod pa'i yul la'o/_/med na sgrub byed mi 'grub pa'i phyir sgrub byed kyi tshig bzhin du dam bca' ba'i tshig ni the tshom la sogs pa ma yin pa lta bu zhes zer ba ni/_gal te yul bstan med par ni/_/zhes bya ba'o/_/the tshom la sogs pa'i yul bzhin du nang gi yan lag ma yin zhing de
[\[233a.4\]]ma brjod na ma grub pa nyid dang 'gal ba nyid du dogs pa med do/_/khyab pa'i gtan tshigs dang 'gal ba la yang khyad par med pa'i phyir/_rang bzhin 'bras bu 'grub bya'i phyir/_/gtan tshigs gnyis dang bzlog pa gnyis/_/zhes bya ba'i don to/_/phyogs kyi chos nyid kyi ngo bo med pa phyogs ma yin par brjod
[\[233a.5\]]pa bshad pa ni byas pa'i phyir zhes bya ba dang mi rtag pa zhes bya ba'o/_/bsgrub bya'i chos gtso bo yin te gtan tshigs kyi yul nyid kyis phyogs kyi chos nyid kyi tshe snga na yod pa'i phyir ro/_/de lta ma yin na zhes bya ba nas yin no zhe na/_bstan na zhes bya ba'i bar du ni rgol ba rjes su brjod pa yin pa ni sgrub
[\[233a.6\]]byed nyid gsal bar byed pa'i don du'o/_/tshad ma'i 'bras bu zhes bya ba ni sgrub par byed pa nyid kyi 'thad pa'o/_/de ni zug gzer la zhes bya ba ni bzhad gad du byed pa yin te sgra gzhan gyis de nyid brjod pa'i phyir te/_khyab 'jug pa ni lto ba la sogs pa'i zug gzer la dbang phyug chen po par gyur
[\[233a.7\]]pa'i 'jigs las 'khor lo'i sgras brjod kyi rtse gsum gyi sgras ni ma yin no/_/gtan tshig nyid tsam yin na the tshom la sogs pa la yin pas thal ches par bstan pa ni 'dir bshad zin te zhes bya ba'o/_/ma grub pa dang 'gal ba nyid du dogs pa la yang bstan pa ni de med kyang zhes bya ba ste bstan pa ni
[\[233b\]]
[\[233b.1\]]brjod pa'i khyab pa can yin pa'i phyir ro/_/khyab sngon can la zhes bya ba ni 'grel pa yin no/_/de ni 'jig blor ni sgra mi rtag ces bya ba ma grub pa la sogs pa sel bar byed pa'o/_/'gal ba dang gtan tshigs de dag gi nges pa'o/_/ma yin te zhes bya bar mtshams gcad par bya ste/_ma yin du
[\[233b.2\]]zin kyang zhes bya ba'i don to/_/ci las she na rang gnod pa la zhes bya ba ni rgol ba'i'o/_/khyab pa sngon du 'gro ba can gyi sbyor ba la skyon thams cad bsal bar bya ba yin te gzhan du na dam bca' ba yin yang lan gnyis brjod kyang de la 'khrul pa srid pa'i phyir ro zhes bstan pa ni/_khyab pa sngon du
[\[233b.3\]]'gro ba can/_/zhes bya ba'o/_/bstan bcos su bsgrub bya lan gnyis su brjod par 'dod pa'i rkang mig pa la sogs par ni bsal ba'i don du yin no snyam du sems pa la/_de ni rgol ba la zhes bya ba'o/_/dam bcas pa med kyang 'gal ba nyid du dogs pa bsal nas de yod kyang 'gal ba nyid yin pa sel
[\[233b.4\]]ba ni gal te sgra ni rtag ste zhes bya ba'o/_/rtag pa nyid kyi khyab pa mthong na yang dam bca' bas ci zhig dgos zhes bstan pa ni de'i tshe khyad pa phyin ci log pa zhes bya ba ste/_khyab pa ston pa nyid kyi ngag las so/_/gang gi zhes bya ba ni rkang mig pa la sogs pa'i yin gyi gzhan gyi ni ma yin te khyab pa'i tshig
[\[233b.5\]]las rtogs pa'i phyir ro/_/byas zin pa zhes bya ba ni gnas skabs kho na la dam bcas pa yin zhes bya ba ste 'dod pa kho na yin zhes bya ba'i don to/_/bzlog pa nyid do zhes bya ba ni dam bca' ba gnas skabs tsam nyid yin pa'i phyir ro/_/de ni 'di ltar dam bca' ba med kyang gtan tshigs ma grub pa
[\[233b.6\]]nyid la sogs pa bsal ba'i phyir sgrub par byed pa'i yan lag nyid ma yin na/_des ma tshang ba nyid kyi tshar bcad pa'i gzhi ma yin par bstan pa ni phyogs bstan pa ni zhes bya ba'o/_/grub pa ni gtan tshigs so/_/gzhan dag ni rjes su dpag pa yin no zhes zer ro/_/de dang zhes bya ba ni sgrub
[\[233b.7\]]par byed dang ngo /_/ma 'brel pa ni dam bca' ba'i tshig ste de'i yan lag go/_/dam bca' ba'i tshig gis kyang med pa dang khyab ches par bstan pa ni bsgrub par bya ba zhes bya ba'o/_/gang zhig ces bya ba ni 'bras bu bstan pa las grub pa skyed pa'i don du de'i tshig sgrub par byed pa nyid ma yin na dam bca'
[\[234a\]]
[\[234a.1\]]ba ma tshang ba'i skyon med pa bzhin du de'i mtshan nyid la thal ches pa yang sgrub byed ltar snang ba la ma yin par bstan pa ni bsgrub bya brjod pa zhes bya ba ste/_bsgrub bya ston pa'o/_/de la ste de'i tshe bsgrub pa smra ba la'o/_/sgrub byed dbang du byas nyid kyis/_/zhes bya ba ni gtan tshigs
[\[234a.2\]]ltar snang ba ste/_dam bca' ba'i dbang du byas pa la med pa'i phyir ro/_/sgrub par byed pa ni gtan tshigs ltar snang ba'o/_/sgrub par byed pa ma yin pa ni dam bca' ba'o/_/dam bca' ba sgrub par byed pa yin yang bsgrub par bya ba'i yul nyid la yin gyi sgrub par byed pa'i yul nyid la ni ma yin
[\[234a.3\]]no snyam du sems pa ni gal te zhes bya ba'o/_/ma bstan par 'gyur zhes bya ba ni grub pa yang de ltar brjod na de lta bu nyid du thal bar 'gyur ba'i phyir ro/_/sgrub pa 'os pa nyid ces bya ba'i nges par bzung ba yin na gsal bar byed pa'i dad pas gtan tshigs ma grub pa la yang thal bar 'gyur bar bstan pa ni 'on te zhes
[\[234a.4\]]bya ba'o/_/gzhan gyis zhes bya ba ni gsum pa la sogs pas so/_/dang po zhes bya ba ni bstan pa'o/_/phyogs kyi mtshan nyid byed pa khyed la yang ci zhig yin zhes zer ba la/_phyogs kyi zhes bya ba'o/_/don med pas zhes bya ba ni 'jig rten la grags pa'i phyir ro/_/dbang du byed pa ma yin pa'i phyir ci'i phyir
[\[234a.5\]]'brel pa med pa yin te bsgrub bya yin pa'i phyir sgrub par byed pa ltar snang ba la 'brel pa yod do zhes zer ba la khyad par med par rjod pa ste bsgrub bya brjod pa'o/_/gnas skabs kyis rigs gcig bzlog pa yin te/_gzhan du gnas skabs kyis bzlog pa ma yin na bsgrub bya tsam yin na bum pa
[\[234a.6\]]byed do zhes bya ba'i byed pa po la yang bsgrub byar rtogs par 'gyur ro/_/shes pa po bsgrub bya'i gnas skabs kyis bzlog pa yin na gal te de lta na sgrub par byed pa'i gnas skabs kyang thob pa yin no zhes bya ba'i don to/_/grub pa nyid kyis sgrub byed ni bsgrub bya'i tshig nyid kyis ldog pa yin na sgrub byed
[\[234a.7\]]ma yin pa'i gnas skabs kyis ci dgos zhes zer ba ni gal te grub brjod ces bya ba ste/_grub pa nyid du brjod pa'i phyir sgrub byed nyid la yang grub pa dang bsgrub par bya ba nyid kyis tha dad pa yin no zhes bya ba ni rgol ba yin no/_/grub pa dang bsgrub par bya ba dag gis tha dad pa ni gzhan dag la yang
[\[234b\]]
[\[234b.1\]]ste grub mtha' ba dag la yang 'dod pa yin no/_/mi 'dod pa gang yin zhe na da ni zhes bya ba ste grub pa'i tshig la sgrub byed nyid du khas len pa'i phyir ro/_/'grel par ni ma grub pa sgrub par byed pa ltar snang ba nyid 'dis bsal ba yin gyi bsgrub bya'i ni ma yin te/_des na sgrub par byed pa yin/_gzhan dag
[\[234b.2\]]gis te sgrub par byed pa nyid du smra ba rnams kyi skyon med ces bya ba ni rgol ba'o/_/grub pas ni ma grub pa bzhin du bsgrub par bya ba bsal ba yin no zhes bstan pa ni da ni zhes bya ba'o/_/rgol ba dang lan dag la snying po med pa'i phyir grub pa nyid du brjod na sgrub par byed pa yin pas der snang ba bsdus
[\[234b.3\]]pa'i phyir dang bsgrub bya ldog pa la rgol ba yin pas sgrub par byed pa nyid du khas blangs pa dang 'gal ba yin no zhes bya ba ni lan gyi mchog yin no zhes bya ba rgyal ba can gyi'o/_/gal te zhes bya ba la sogs pa'i 'grel pa ni rjes su brjod pa'o/_/ma grub pa nyid kyis zhes bya ba ni de'i 'thad pa'o/_/gal te
[\[234b.4\]]dam bca' ba grub na ma grub par smra ba po pham par mi 'gyur bar bstan pa ni ma grub pa nyid ces bya ba'o/_/sgrub par byed pa nyid kyis zhes bya ba ni dam bca' ba'o/_/rang gi don la zhes bya ba ni brjod par bya ba yin la de la ltos nas tshig ni sgrub par byed pa ma yin gyi bsgrub par bya ba la sgrub
[\[234b.5\]]par byed pa nyid yin no zhes bya ba ni rgol ba'o/_/gal te rang gis brjod par bya ba la sgrub byed tshig yin pa su zhig gi bsam pa yin pa des na dgag pa yin zhes zer ba la ma yin te don dang ldan pa zhes bya ba'o/_/de'i zhes bya ba ni rang nyid kyi'o/_/tshig la sgrub par byed pa dang cig shos nyid du
[\[234b.6\]]su'i yang bsam pa ma yin par bstan pa ni/_sgra'i phur ma zhes bya ba'o/_/mngon sum la sogs pa bzhin du 'di brjod bya la tshad ma nyid yin na/_sgrub par byed pa don med pa yin te de nyid las bsgrub bya 'grub pa'i phyir ro zhes bstan pa ni 'on te don nyid ces bya ba'o/_/gzhan ni rigs pa'i
[\[234b.7\]]sgo'i TI kA byed pa po'o/_/dam bca' ba zhes bya ba ni de'i sgrub byed brjod pa po'i'o/_/sun 'byin par smra ba ni sgrub byed ma yin par smra ba'o/_/ltar snang ba'i tshig bsgrub bya sgrub par byed pa yin na sgrub par mi byed pa'i shes pa'i bdag nyid nyid kyi mngon sum pa yang yod par bstan pa ni mngon sum
[\[235a\]]
[\[235a.1\]]gyis zhes bya ba'o/_/lan gdab po zhes bya ba ni sgrub par byed pa smra ba po'i'o/_/sun 'byin pas zhes bya ba ni sgrub byed du smra ba ma yin pa'o/_/khyad par gyi sgo nas lan khas len na sun dbyung ba grub pa ma yin te/_khyad par rnams la mtha' med pa'i phyir ro zhes bstan pa ni sun
[\[235a.2\]]'byin par 'gyur ba ma yin pa zhes bya ba'o/_/tshig ni ltar snang ba dang bcas pa nyid kyis sgrub byed yin zhing gnod par byed pas khyab pa mi 'grub pa'i phyir sgrub byed ma yin pa yang yin pa de'i phyir ma nges pa nyid du lan 'debs pa ni bzhad gad yin no/_/tshig nyid yin na zhes bya ba ni bzhad gad yin te khyad par
[\[235a.3\]]gyis dngos su ba ma yin pa'i phyir ro/_/gang gi zhe na gal te sgrub byed du smra ba'i yin na 'dod pa yin no/_/sun 'byin par smra ba'i ji ltar yin zhe na de khas blangs pas dam pa ma yin par smra ba khas blangs pa'i phyir ro/_/de gnyi ga bstan pa na ma mthong ba tsam gyis zhes bya ba ni 'grel pa'o/_/bsgrub bya tsam
[\[235a.4\]]gyi tshig ni nus pa med pa yin te/_bsgrub bya bsgrub pa la gtan tshigs don med par thal bar 'gyur zhes bya ba la sogs pas sgrub byed ma yin pa nyid yin na ltar snang bcas sogs zhes bya ba la sogs pas sgrub byed nyid dang sgrub byed ma yin pa nyid du nye bar bkod pa ni bzhad gad yin te/_khyab pa med
[\[235a.5\]]pas ma nges pa yin pa'i phyir ro/_/'di la yang khyad par gyis lan du bzhed pa ni dngos su ba ma yin pa'i phyir bzhad gad yin no zhes bya ba'i don no zhes bya ba ni rgyal ba can gyi'o/_/slob dpon pa rnams kyis de'i tshig sgrub byed nyid du khas blangs pa'i phyir ro/_/bsgrub brjod ces bya ba ste rtogs
[\[235a.6\]]pa'i don ni khyab pa dang bcas pa can gyi sbyor ba la bsgrub byar rtogs pa yin no/_/de la yang rmongs pa ni bsgrub bya la bsgrub bya ma yin pa nyid dang /_bsgrub bya ma yin pa la bsgrub bya nyid du rtogs pa'o/_/de sel bar byed pa'i ched du mtshan nyid yin no/_/de dag la bsgrub bya ma yin pa las bzlog pa'i
[\[235a.7\]]rmongs pa ni gzhan gyi don tsam zhes bya ba'o/_/bsgrub bya las bzlog pa ni bsgrub bya yin yang zhes bya ba'o/_/de bsal ba'i phyir zhes bya ba ni log par rtogs pa bsal ba'i phyir ro/_/bsgrub bya dang cig shos kyi yul la log par rtogs pa bsal ba'i phyir tshig re re zhing nges par gzung ba'i sbyor ba
[\[235b\]]
[\[235b.1\]]yin par bstan pa ni de bzhin du zhes bya ba'o/_/ci zhig bya zhes bya ba la sogs pa ni 'di nyid kyi 'thad pa'o/_/rtogs pa'i don can nyid khyab pa dang ldan pa yin yang sgra las de dang bral ba'i gtan tshigs 'ba' zhig yin na bsgrub bya dang cig shos bzlog pa'i the tshom za ba bzlog pas ma grub pa dang 'gal
[\[235b.2\]]ba dang ma nges pa dag bsal bar byed pa'i phyir zhes bya ba ni rgyal ba can gyi'o/_/bsgrub bya ni spyi yin gyi rjes su 'gro ba med pa'i phyir khyad par ma yin par brjod pa ma yin nam/_du ba ni me'i khyad par las spyir 'phen pa'i phyir sgrub byed yin la dngos su ni ma yin na 'dod pa smos pas de sel ba'i phyir/_ji ltar
[\[235b.3\]]khyad par 'dzin pa yin/_/zhes zer ba la ma brjod na yang zhes bya ba ste/_/brjod pa'i spyi'i rjes su 'gro ba'i dus na mthong ba'i khyad par gyi rigs 'phen pa yin gyi spyi'i khyad par la gzhan gtan ma mthong ba ni ma yin no zhes bya ba'i don to/_/bsgrub byar zhes bya ba ni spyi gzhan gyi bdag nyid nyid kyis rjes su 'gro ba
[\[235b.4\]]med pa'i phyir ro/_/gzhan ni spyi gnyis bdag nyid kyis te rang nyid smra ba na gzhan gyi don tsam bsgrub bya yin no zhes bya bas so/_/skabs su ma bab par zhes bya ba ni bdag gi don nyid gnas skabs yin pa'i phyir ro/_/phyir rgol ba yang zhes bya ba ni bdag gi don nyid du gnas skabs yin yang de'i bsam pa ma
[\[235b.5\]]nges pa'i phyir ro/_/des na zhes bya ba ni grub pa yin pa la rtsom pa'i phyir rang nyid kyis so zhes bya ba'i don to/_/de'i phyir rgol ba mi 'dod pa gzhan gyis 'dod pa ni rgol ba mi 'dod pa yin na'o/_/de nyid kyis zhes bya ba ni 'dod pa smos pa las rjod pa tsam mi 'dod pa'i phyir rgol ba'i 'dod pa gsal bar byed na
[\[235b.6\]]bstan bcos la 'dod pa la sogs pa gzhan gyi 'dod pa thams cad sel bar byed pa na rang nyid smos pas ci zhig bya snyam du sems pa la/_bstan bcos khas len pa po de la 'dod pa ni 'dod pa kho na yin no zhes bya ba mi ldog pa'i rlom pa can la dogs pa'i gnas te bstan bcos khas blangs pa'i phyir
[\[235b.7\]]de la 'dod pa 'dod pa kho na yin te/_rang nyid mi 'dod kyang zhes bya ba'i log par rtogs pa'o/_/'di ltar lung dang 'gal ba ni mngon sum la sogs pa dang 'gal ba bzhin du rjes su dpag pa ma yin pa de'i phyir de bsal ba'i don du rang nyid smos pa yin no/_/gal te yang 'grel par de ltar bstan pa
[\[236a\]]
[\[236a.1\]]yin na yang mdo las ni don gzhan du 'gyur ro zhes zer ba la 'di ni de don zhes bya ba ste/_de'i don ni bstan bcos las 'dod pa'i don rjod par byed pa ni 'grel par yang 'dod pa smos pa'i phyir ro/_/de ltar ma yin na zhes bya ba ni de ma bzlog na gtan tshigs su mi 'gyur ro zhes
[\[236a.2\]]bya bar sbyar ro/_/yod dam med kyang bstan bcos dang 'gal bar mi 'gyur te/_rang nyid kyi 'dod pa bsdus pa bstan bcos rnams su bzlog pa'i don yin gyi yan lag gi ni ma yin no snyam du sems pa ni/_yan lag nyid du slob dpon gyi 'dod pa shes pa yin par bstan pa ni de nyid 'dod pas khyab
[\[236a.3\]]pa'i khyad par gyi yin par brjod pa chos dang chos ma yin pa can la ltos nas yin pa de'i phyir don so so pa yin no zhes bya ba'i don to/_/'grel par ni gzhan de phyir rgol ba la ltos nas khyad par de 'dod pas ma brjod pa'i spyi bo'i ngo bo kho na yin no/_/ci'i don du zhe na mthong ba bsdus pa gzhan gyi don
[\[236a.4\]]tsam gyis khyab pa'i phyir ma bsdus pa la 'gal ba nyid dgod pa'i phyir ro/_/zhes bya ba'i don to/_/smra ba po'i tshig las 'dod pa'am cig shos rtogs par 'gyur ba ma yin nam/_de med na ji ltar yin zhes zer ba la ma brjod na yang zhes bya ba'o/_/de bsgrub bya nyid yin na skyon ci yod nas gang gis bkag
[\[236a.5\]]pa yin zhes zer ba la rjes 'gro med pa'i zhes bya ba'o/_/skyon de 'di na slob dpon nyid kyis bstan pa yin par bstan pa ni bshad bzhin te zhes bya ba ste/_de ma brjod na bzlog par bya ba nyid du mi 'gyur ro zhes bya ba'i don to/_/'dod pa la gnod pa yang de bsgrub bya nyid kho na'i phyir brjod pa yin par bstan pa ni
[\[236a.6\]]der ni zhes bya ba'o/_/de nyid ces bya ba ni gzhan nyid kyi don nyid tsam mo/_/tshul zhugs zhes bya ba ni ci la brten pa nyid de de la brtson pa'o/_/'dod pa ni nang du brjod pa tsam yang gnas skabs pa nyid ma yin nam/_de ci las tha dad pa yin zhes zer ba la gal te gang la zhes bya ba ste/_gnas skabs pa'i rtsod
[\[236a.7\]]pa'i gzhi ni bsgrub bya ma yin no zhes bya ba ni khyad par yin no zhes bya ba'i don to/_/rtsod pa med na yang bsgrub bya nyid la skyon bstan pa ni gzhan du na zhes bya ba'o/_/mi 'dod pa zhes pa zhes bya ba ni rgol ba po'i'o/_/'bras med ni phyir rgol ba ste grub pa la bsgrub pa'i phyir ro/_/'grel par ni bdag nyid du
[\[236b\]]
[\[236b.1\]]bsgrub par bya ba la ni 'gal ba dang mi 'dod pa yin no/_/gzhan gyi don tsam la ni 'bras bu med pa nyid dang /_bsgrub bya ma grub pa nyid dag go zhes bya ba'i bstan pa ni de lta na ni zhes bya ba ste/_khyab pa 'dzin pa'i dus na mthong ba'i khyad par gyi rigs nyid bzhin du'o/_/khyad par 'di yang de nyid kho na
[\[236b.2\]]yin pa'i phyir ro zhes bstan pa ni/_gal te gzhan grub na zhes bya ba'o/_/nye ba zhes bya ba ni 'brel pa'i'o/_/khyad par zhes bya ba ni phul du byung ba'o/_/de ni zhes bya ba ni bdag gi don nyid do/_/brjod par 'dod pa'i zhes bya ba ni brjod pa tsam la'o/_/brjod pa'i shugs kyis rtogs par bya ba bsgrub
[\[236b.3\]]par bya ba la skyon bstan nas/_de'i rtogs bya'i brjod pa nyid la bstan pa ni/_'dis ni gnyis bcas zhes bya ba'o/_/bum pa dang gnyis bcas nyid ni rtogs par bya bzhin par mi 'dod la sems pa can gyi bdag nyid kyi lus dang /_gnyis bcas nyid na 'dod pa yin grang na/_/de ni dpe la ma grub
[\[236b.4\]]po/_/brjod pa dang ma brjod pa yang 'dod pa bsgrub par bya ba yin gyi cig shos ni ma yin no zhes bya ba'i don to/_/rjes su 'gro med dang 'gal bdag_/ces bya ba ni bum pa ni bum pa nyid dang gnyis bcas nyid thob par bya ba'i phyir ni rgol ba'i dang rjes su 'gro med pa ni phyir rgol ba'i'o/_/spyir
[\[236b.5\]]zhes bya ba ni gang yang rung bas gnyis bcas nyid tsam te me nyid lta bu'o/_/khyad par ni shugs kyis so/_/khyad par yod na spyi bsgrub bya yin gyi de med na ni ma yin te rang nyid med pa'i phyir ro zhes bstan pa ni de nyid ces bya ba'o/_/don gzhan med pa ci las yin/_/zhes zer ba la lus zhes bya ba'o/_/
[\[236b.6\]]gang gi phyir lus mi 'grub pa de'i phyir 'grub par bya ba yin no zhes zer ba la brjod byas zhes bya ba ste/_yod par khyad par can gyi spyi bsgrub bya yin gyi gzhan khyad par med pa ni ma yin no zhes bya ba'i don to/_/sems pa can gyi khyad par can de la spyis kyang yin pa ci las she na thabs yin no zhes bya
[\[236b.7\]]ba ste/_rgol ba po thabs la mkhas par bya ba'i don to/_/thabs mkhas pas bsgrub bya yin pa de'i tshe yang skyon yin par bstan pa ni/_'di la spyi'am zhes bya ba'o/_/de zhes bya ba ni de med na mi 'byung ba ma yin pa nyid do/_/khyad par 'phangs pa ni bsgrub bya nyid kyis da rtswa las byung ba la
[\[237a\]]
[\[237a.1\]]sogs pa bzhin du ma grub na med pa'i phyir ro/_/dus dang yul gyi khyad par las de bzhin du 'gyur ba'i phyir zhes bya ba tha snyad kyi spyod yul nyid 'gyur ba'i phyir ro/_/'di nyid las zhes bya ba ni ut+pal ma yin pa nyid las so/_/spyi med na khyad par gyi ngo bo ji ltar yin pa bstan
[\[237a.2\]]pa ni spyi ma grub pa la ni zhes bya ba'o/_/khyad par med pa'i spyi ni dngos po ma yin la bsgrub bya ma yin zhing sgrub byed kyang ma yin par bstan pa ni des na zhes bya ba'o/_/dngos po gcig nyid la gang yang rung ba'i tshig rigs pa ma yin yang rung ba'i tshig rigs pa ma yin nam gnyi ga bsdus pa yin pa'i phyir ro zhes zer ba la/_phyogs
[\[237a.3\]]nyid sgra la yod kyi zhes bya ba'o/_/bden te ngo bo gcig la mi 'gal ba yin na zhes bstan pa ni/_gnyis las zhes bya ba ste 'gal ba med pas rnam par brtag pa zhes bya bar sbyar ro/_/nges pa'i zhes bya ba ni gzhan med na'o/_/bum pa'i rigs la de nyid kyis gnyis bcas nyid du mi srid pa'i tshig
[\[237a.4\]]ni skyes bu dang gnyis bcas nyid 'dod par smra ba yin te de bstan pa ni/_de lta bu'i zhes bya ba'o/_/de dang 'dra ba'i skyon yin pa'i phyir tshig gi phyogs gcig gis de las gzhan pa don med par 'phen pa ni thos pa'i don gyi go ba dang 'brel pa med pa mi rigs par bstan pa ni tshon po zhes bya ba'o/_/
[\[237a.5\]]mi rtag pa nyid ni rang gi khyad par yod pas spyi yin zhing sgrub par byed pa srid pa yin gyi khyad par gzhan yod pas ma yin par bstan pa ni/_sgra dang bum pa'i khyad par las/_/zhes bya ba'o/_/mtshungs zhes bya ba ni bdag gi don nyid du'o/_/ma yin 'jig pa grub pa yis/_/zhes bya ba ni bum pa la yod pa'i mi rtag pa nyid
[\[237a.6\]]kyi khyad par gyis te bdag gi don nyid kyis khyad par grub pa ma yin no zhes bya ba'i don to/_/lus dang gnyis pa dang bcas pa bzhin du mi rtag pa nyid ma grub pa ma yin par bstan pa ni de bzhin zhes bya ba'o/_/'dus pa'i gzhan gyi don nyid ni 'dus pa gzhan la gnas pa yin no zhes bya ba'i tshig gi shugs
[\[237a.7\]]kyis 'dus pa ma yin pa'i don gyis nyid ni khyad par yin la mi rtag pa nyid ni khyad par kho na las mthong ba ni de ma yin pa las log pas spyi yin par yul la sogs pa'i khyad par gyis bsgrub par bya ba yin no/_/de bzhin du bum pa ni bum pa nyid kyis gnyis pa dang bcas par 'gal ba'i phyir te/_de lta bu'i lus
[\[237b\]]
[\[237b.1\]]dang gnyis pa dang bcas pa nyid kyis tshig gi shugs kyis brjod pa yin pa de'i phyir skyon med do zhes dgongs pa'o/_/yang ngo zhes bya ba ni de ni ma yin no zhes bya bar sbyar ro/_/mi rtag pa la sogs pa tshad mas grub pa nyid du bstan pa ni bum pa la zhes bya'o/_/mthong ba'i khyad par kho na de ma yin pa las bsgrub
[\[237b.2\]]par bya ba yin par bstan pa ni gzhan nyid ces bya ba'o/_/'di chos can yang yin la bum pa yang yin pa'i phyir bsgrub par bya ba'i bum pa log pa'o/_/skyes bus gnyis pa dang bcas pa zhes bya ba ni tshig las yin gyi gzhan las ma yin pa'i phyir ro/_/dpe la de ma yin pa las log par mthong ba ma
[\[237b.3\]]yin nam bsgrub bya ma yin te/_grub pa'i phyir dpe can la mthong ba'i phyir de ma yin pa las log pas sam/_gzhan du yang rung ji ltar bsgrub bya yin te/_rjes su 'gro ba mthong ba mthong ba'i phyir ro zhes zer ba ni mi rtag ces bya ba'o/_/dpe la yod pa nyid du grub pa dpe can la yod pa grub par bya ba nyid
[\[237b.4\]]du'o/_/ma yin pa ni tha dad pa yin pa ste/_chos kho na zhes bya ba'i nges pa gzung bas mi ldan pa rnam par gcod pa rtogs pa yin pa'i phyir bsdus pa nyid yin par bstan pa ni mi ldan dang zhes bya ba ste/_dpe can dang thun mong ba nyid du rtogs pa la dpe dang thun mong ba rtogs pa rjes su 'jug pa kho na
[\[237b.5\]]yin pa de'i phyir rjes su 'gro ba'i nus pas rjes su dpag pa yin no zhes bya ba'i don to/_/nges par gzung ba'i don gcig la 'di rnam par dbye ba ji ltar yin zhe na/_bsdus pa dang gzhan yang yin par bstan pa ni/_rnam pa gnyis zhes bya ba'o/_/yul gyi dbye ba las nges par bzung ba'i rnam par
[\[237b.6\]]dbye ba yin la/_yul ni chos dang chos can no/_/chos can dang 'brel pa'i chos la nges par gzung ba yin na/_rnam par dbye ba med pa kho na yin no snyam du sems pa la mi ldan gcod phyir zhes bya ba ste/_rnam par dbye ba byas pa'i 'brel pa nyid nges par bzung ba'i don yin no zhes bya ba'i don to/_/dpe
[\[237b.7\]]la gnod pas nges bzhin pa dang ldan pa ni de dang gzhan la yang rjes su dpag pa las khyad par can du rtogs pa yin par bstan pa ni gal te zhes bya ba'o/_/khyad par med pa bsdus pa khyad par dang 'gal ba yin no zhes zer ba ni/_gal te zhes bya ba'o/_/bsdus pas khyad par yin te mi srid pa rnam par
[\[238a\]]
[\[238a.1\]]gcod par sgra las rtogs pa'i phyir ro zhes bstan pa ni ma yin te ma 'brel pa zhes bya ba'o/_/za ba la tshig gi nus pa ma nges pa med pa dang 'gal ba med par bstan pa ni za ba ni zhes bya ba'o/_/chos can bum pa la bum pa dang gnyis pa dang bcas pa nyid ma yin te tshig gi
[\[238a.2\]]nus pas 'gal ba'i phyir ro/_/bzlog pa la yang ni sgrub par byed pa'i nus pa med pa na yang ngo /_/khyad par dang bsdus pa dag yod na yon tan gzhan yang ngo zhes bstan pa ni spyi nyid ces bya ba ste/_rjes su 'gro ba med pa'i skyon med pa dang grub pa sgrub pa nyid med pa'o/_/khyad par can zhes bya ba ni de las
[\[238a.3\]]gzhan pa'i ngo bo'i spyi ni khyad par can nyid yin te khyad par gzhan ma spangs pa'i phyir ro/_/rtags ni khyad par gyi mngon sum las de las gzhan ldog pa ni spyi dang 'gal ba can yin par bstan pa ni spyi ni zhes bya ba'o/_/gal te khyad par gyi spyi ma grub na de ma yin pa las log pas kyang khyab pa 'dzin pa'i yul
[\[238a.4\]]ji ltar yin zhes zer ba ni gal te bsgrub bya zhes bya ba ste/_khyad par gyis so/_/bsgrub par bya ba yang yin spyi yang yin zhes bya ba yin no zhes bya ba ni rgol ba'o/_/khyab pa 'dzin pa ni me'am du ba zhes bya ba ni de ma yin pa las log pa'i shes pa'i rjes su 'brang ba'i phyir/_spyi yin la de'i shugs kyis rjes
[\[238a.5\]]su 'brang ba'i khyad par bsgrub bya yin pa de'i phyir 'gal ba med par bstan pa ni 'di ni bshad zin zhes bya ba'o/_/chos can bcas par zhes bya ba ni chos can thams cad du 'gro ba yid kyis zhen pa tsam yin gyi nges par ston pa'i nges par dmigs pa ni ma yin no zhes bya ba'i don to/_/mi ldan pa rnam par bcad pas
[\[238a.6\]]khyad par du byas pa'i spyi yang bum pa'am sgra la ma yin pa ma yin nam/_khyad par med pa'i phyir ro/_/de'i phyir rjes su 'gro ba dang 'gal ba dag nyid do zhes zer ba la 'di ni zhes bya ba ste/_rjes su 'gro ba can med pa'i bsgrub bya nyid kyi khyad par yin gyi khyad par du byas pa ni rjes su 'gro ba med pa ma
[\[238a.7\]]yin no zhes bya ba'i don to/_/ci'i phyir 'gog pa yin zhes zer ba la de ltar zhes bya ba'o/_/'dis ni zhes bya ba 'dod pa smos pas zhes bya ba ni 'grel par ro/_/chos can la chos dang chos can bsdus pa nyid bsdu bya nyid yin no/_/de gnyi ga'i ngo bo'i khyad par las zlog pa bsgrub pas 'gal ba nyid
[\[238b\]]
[\[238b.1\]]mi 'gyur bar bstan pa ni/_ji ltar zhes bya ba'o/_/gnyis las zhes bya ba ni chos can dang de la yod pa'i chos tsam gyi bsgrub bya la'o/_/gcig ni chos can nam chos kyi'o/_/ma yin te zhes bya ba ni rgol bas dam bcas pa'i phyir ro/_/mi rtag pa'i sgra dang ldan pa'i sgra ma yin te/_byas pa'i phyir ro zhes
[\[238b.2\]]bya ba yang chos can nam chos nyid kyis sel bar byed pa ma yin nam/_de ci'i phyir de lta bu'i skyon med pa yin zhes zer ba la chos can la ni zhes bya ba'o/_/mi rtag pa'i sgra dang ldan pa sgra ma yin zhes bya ba ni chos can nam chos 'ba' zhig sel ba ma yin te/_chos can la 'dod pa ma yin pa de nyid
[\[238b.3\]]sel ba'i phyir chos can la chos bsgrub bya yin na/_tshogs pa ni tshogs pa kho na ma yin zhes bya ba'i don yin te/_chos can la 'dus pa mi 'dod pa'i phyir rgol ba po sel bar byed kyang skyon med pa yin te khyad par med pa'i phyir ro/_/bstan bcos su 'dod pa la yang 'gyur na/_dogs pa'i
[\[238b.4\]]gnas dgag pa'i rang nyid kyi sgras ci zhig bya zer ba la/_chos can gcig la zhes bya ba ste rgol ba 'dod pa'i chos tsam bsgrub bya yin na/_tshogs pa 'dod pa ma yin te tha dad pa'i phyir la chos can la chos gzhan 'dod pa nyid yin na bstan bcos su 'dod pa 'di 'dod pa kho na yin te/_
[\[238b.5\]]chos gzhan bzhin du yod pa'i phyir zhes bya ba'i dogs pa 'dod pa smos pas bsal bar bya ba ma yin par 'gyur ba de bzlog pa'i phyir rang nyid kyi sgra yin no zhes bya ba'i don to/_/lung gi dam bca' ba'i don yin pa'i phyir gcig bzhin du gzhan yang 'dod pa smos pas thob pa de rang nyid ces bya bas sel
[\[238b.6\]]bar byed pa yin pa bshad pa ni kha cig na re zhes bya ba'o/_/rnam 'grel ni gsal bar byed pa'i'o/_/bstan bcos su 'dod pa'i rang nyid kyi 'dod pa yin no zhes bya ba'i don du smra ba ni mi rtag pa nyid kyang zhes bya ba'o/_/de yang zhes bya ba ni nam mkha'i yon tan nyid kyang ste/_mi rtag pa nyid du
[\[238b.7\]]bsgrub pas dam bca' ba'i skyon te khas blangs pa dang 'gal ba'o/_/de lta bur thob pa yin na rang nyid kyi don bstan pa ni/_skad cig de ma thag ces bya ba ste/_rnam pa gnyis ka la yang rten gyi nus med do zhes bya ba'i don to/_/'dzin pa po nam mkha' khas mi len na 'jig par byed pa ma byung gi
[\[239a\]]
[\[239a.1\]]bar du yang rlung gis gshags pas zhig par gyur pa yin no snyam du sems pa ni rlung gis zhes bya ba'o/_/'jig par byed pa las 'jig pa can ni nam mkha' med kyang nam mkha' med pa nyid las gnas par 'gyur ro zhes bya ba ni rang bzhin nyid ces bya ba'o/_/rten
[\[239a.2\]]gzhan med pa ni rnam pa'o/_/skad cig pa du gzhan la gnas pa ma yin pa la rten don med par bstan pa ni/_gal te zhes bya ba'o/_/rten don med pa yin yang sgra la sogs pa'i de nyid kyi rang bzhin lung las grub pa yin la brgal zhing brtag par bya ba nyid ma yin no snyam du sems pa
[\[239a.3\]]ni de bden zhes bya ba'o/_/de'i phyir zhes bya ba ni nye bar bsdu ba'o/_/gtan tshigs kyi skyon ni bstan bcos su 'dod pa'i bsgrub bya phyin ci log tu bsgrub par bya ba'i phyir bstan bcos su 'dod pa'i bsgrub bya la gnod pa yin yang rang gi 'dod pa grub pa yin na sgrub byed la skyon med do zhes bya ba'i ched du rang smos
[\[239a.4\]]pa yin no/_/skyon yin na thal ches pa'i skyon yin par bstan pa ni/_gal te bstan bcos khas blangs phyir/_/zhes bya ba'o/_/kun bzung bas zhes bya ba ni rgol bas te bstan bcos su 'dod pa'i chos thams cad khas blangs pas so/_/de la ni chos kyi phung po la'o/_/gcig la'ang zhes bya ba ni
[\[239a.5\]]nam mkha'i yon tan nyid la sogs pa'o/_/rab tu gnod pa'i phyir gtan tshigs la sogs pa'i skyon du gal te 'gyur na chos can gzhan la yang ste/_dri sa'i yon tan nyid bzlog pa bsgrub pa la yang 'gyur ro zhes bya ba ni thal 'gyur ro/_/gzhan la'ang zhes bya ba ni nam mkha'i yon tan
[\[239a.6\]]nyid la'o/_/nam mkha'i yon tan yin pa la sgra chos can mi rtag pa nyid du bsgrub pa la gnas skabs pa ma yin nam/_dri ni ma yin no snyam du sems pa ni ji ste chos can 'dir zhes bya ba'o/_/dri sa'i yon tan nyid bzlog pa bsgrub pa la yang bstan bcos kyi don bsgrub pa khas blangs pa'i phyir
[\[239a.7\]]gnas skabs pa kho na yin par bstan pa ni gal te 'dir zhes bya ba'o/_/chos de'i zhes bya ba ni mi rtag pa nyid kyi chos so/_/'dod pa'i chos kyi rten nyid kyis chos can du 'dod pa ni chos dang bcas pa kho na yin no zhes zer ba ni chos can zhes bya ba ste chos can chos sogs zhes bya ba ni 'dod pa'i chos
[\[239b\]]
[\[239b.1\]]can gyi chos yin pa'i phyir/_'dod pa'i chos bzhin du rgol ba 'dod pa yin no zhes bya ba'i don to/_/chos can 'dod pa yin yang chos can bzhin du des chos thams cad bsgrub bya nyid du 'dod pa ma yin par bstan pa ni/_gnas skabs 'ga' yis zhes bya ba ste phyir rgol bas gnas skabs kyis byas pa
[\[239b.2\]]rnams kyis so/_/'dod pa ni rgol ba'i'o/_/rtogs pa yang de dag gi zhes bya ba ni rgol bas gnas skabs su byas pa rnams kyis so/_/nan gyis zhes bya ba ni de lta bu rtogs par byed pa med pa'i phyir dang gzhan yang lhag ma dang ldan pa yin pa'i phyir ro/_/go bar byed pa'i tshig gi khyad par gyi gnas
[\[239b.3\]]skabs kyang go bar byed par brjod do zhes bya ba bshad pa ni/_de nyid nus pa zhes bya ba'o/_/gal te 'dod pa'i chos can gyi chos yin pa'i phyir 'dod pa'i chos bzhin du rgol ba'i 'dod pa yin pa'i phyir/_ci'i phyir sgrub pa ma yin zhes zer ba la/_'bras bu'i rtags can te bsgrub bya las tha dad
[\[239b.4\]]pa'i 'bras bu nyid rtag pa yin pa las na 'di ni 'bras bu ma yin no zhes bya ba'i don to/_/yod pa'i phyir skad cig ma nyid yin pa la lung las 'dod pa'i bdag med pa nyid ni gnod par bya ba ma yin par khyed nyid kyang 'dod pa ma yin nam/_de gnod na gtan tshigs la sogs pa'i skyon
[\[239b.5\]]yin zhes zer ba la med na mi 'byung zhes bya ba ste/_bstan bcos su 'dod pa yin pa'i phyir bdag med pa la gnod pa ma yin pa ma yin te/_khyab par byed pa nyid kyis med na mi 'byung ba yin pa'i phyir skad cig ma nyid du ni med na mi 'byung ba la nam mkha'i yon tan nyid ma yin te 'gal ba'i phyir ro
[\[239b.6\]]zhes bya ba'i don to/_/gal te lung las 'dod pa nyid kyi bdag med pa nyid la gnod pa ma yin na/_de'i rtsa ba can gyi skad cig ma nyid du sgrub par 'dod pa ste 'dod pa kho na yin no zhes zer ba la/_rjes dpag ces bya ba la sogs pa ste bshad pa ni/_rjes su dpag pa'i yul la tshig_/tshad ma
[\[239b.7\]]nyid du mi 'dod cing /_/'di la rjes dpag mi 'jug ste/_/yongs brtags yongs su len phyir ro/_/bya bas so/_/yod pa nyid ni skad cig ma nyid la mi mthun pa'i phyogs la gnod par byed pa'i tshad ma las nges pa yin la lung las ni de las shes par 'dod pa tsam yin gyi rjes su dpag par
[\[240a\]]
[\[240a.1\]]bya ba la nges pa ma yin par bstan pa ni/_de'i tshe zhes bya ba ni rgyal ba can gyi'o/_/'grel pa ni gsal ba yin no/_/de na de bzhin zhes bya ba ni lha'i mig can no/_/khyed cag pas zhes bya ba ni khyed cag las kyang gzhan pa ma yin pa ste dman pa ma yin gyi mchog yin no
[\[240a.2\]]zhes bya ba'i tha tshig go/_/lung thams cad ces bya ba ni thams cad kyis thams cad rig pa'i phyir ro/_/brtags nas zhes bya ba ni skyes bus byas pa dang cig shos nyid kyang sgra las byung ba la rang nyid kyis don dang 'brel pa med pa'i phyir ro/_/des na lung dang lung 'gal ba tshad ma nye bar ldang ba
[\[240a.3\]]khas mi len pa'i phyir/_shes par 'dod pa ldang ba'i ched du lung khas blangs nas rjes su dpag pa'i dus su 'dor ba'i phyir/_des khas blangs pa'i rjes su dpag pa nyid 'dor bar 'gyur ro zhes zer ba ni/_de tshe rtsod dor zhes bya ba'o/_/rjes su dpag pa'i dus na nges par byed pa'i phyir khas len pa dang
[\[240a.4\]]'dor ba yang ma yin la/_shes par 'dod pa'i dus na ni de ldang bar byed pa nyid du khas len pa dang 'gal ba yin no zhes bya ba ni rgyal ba can gyi'o/_/shes par 'dod pa ldang bar byed pas tshad ma ldang bar byas nas khas blangs pa'i yul du 'gyur ro zhes bstan pa ni/_'di ni khas len thabs yin te/_/zhes
[\[240a.5\]]bya ba ni rjes su dpag pa'o/_/khas len pa ni nye bar 'dod pa'o/_/de'i tshe yang shes par 'dod pa ldang bas rjes su dpag pa'i dus na yang yod pa'i rjes su 'jug bzhin pa yang don dang 'brel pa med pas nges par byed pa ma yin pas yan lag ma yin pa'i phyir ro/_/rjes su dpag pa khas len pa'i thabs
[\[240a.6\]]ma yin nam nam mkha'i yon tan nyid la yang yod pa kho na yin la mi rtag ste byas pa'i phyir ro zhes zer ba la/_de ltar yul gnyis zhes bya ba ste de ltar te 'gal ba med pas so/_/yul gnyis ni dngos su dang rjes su dpag pa'i med na mi 'byung ba'i yul bdag med pa bzhin du khas len pa'i
[\[240a.7\]]dus yin la/_de'i tshe ni gnod pa khas len pa na'o/_/nam mkha'i yon tan nyid ni med na mi 'byung ba ma yin te/_mi rtag pa nyid dang 'gal ba'i phyir ro zhes bya ba ni rgyal ba can gyi'o/_/'grel par ni gsal ba yin no/_/de'i tshe yang don la nges pa med pa'i phyir ji ltar gnod pa yin zhes zer ba la de dang
[\[240b\]]
[\[240b.1\]]ni 'gal bar zhes bya ba'o/_/gal te nges pa med pa nyid du khyad par med pa'i phyir dus phyis bzhin du yul rnam par dag pa'i dus na yang ci'i phyir bstan bcos 'dzin pa ma yin zhes zer ba la gnas gsum par ni zhes bya ba ste/_de grub par tshad ma las rtogs nas de'i thob par bya ba yin pa rtogs pa'i don
[\[240b.2\]]du lung khas len pa yin gyi de'i thob pa nyid la ni ma yin te don med pa'i phyir ro zhes bya ba'i don to/_/brtags nas zhes bya ba ni yul gnyis la'o/_/de dang ste khas len pa'i dus na 'byung ba'i lung dang 'gal ba yin pa nges te sems pa ni rgol ba po 'di'i yongs su rtogs pa ste/_slar yang zhes bya bar
[\[240b.3\]]sbyar ro/_/rnam par dpyod pa ni dus ring ba nyid kyis bstan bcos 'dzin pa nyid kyi dus las 'das pas ma dpyad par ji ltar yang rung zhes bya bas khas blangs pa yang de nyid kyi tshe gnod par byed pa ma yin te khas len pa'i dus la ltos pa'i phyir ro zhes bya ba ni gnas skabs kyi don to/_/lung las grub
[\[240b.4\]]pa'i chos kyi chos can bde ba rab tu ster ba las phyin ci log pa la lung gis gnod pa ni chos bzhin du de'i bdag nyid kyi bsgrub bya la yang de tshad ma nyid kyi phyir/_rdzas dang yon tan la sogs pa'i bdag nyid la yang 'gal ba ma yin par bstan pa ni der yang zhes bya ba ste lung gi gnod pa la'o/_/med na
[\[240b.5\]]mi 'byung la zhes bya ba ni lung gis grub pa de'i bdag nyid kyis so/_/gzhan min te zhes bya ba ni rdzas ma yin pa nyid la sogs pa rnams so/_/lung gis gnod pa yin du zin kyang 'brel pa can gyi rjes su dpag pa la sogs pas gnod pa yang de nyid kyi spang bya yin par bstan pa ni der yang zhes bya ba
[\[240b.6\]]ste/_rjes su dpag pa la sogs pas gnod par te/_mi rtag pa nyid la bdag med pa nyid lta bu'o/_/gzhan min zhes bya ba ni nam mkha'i yon tan nyid la sogs pa 'brel pa can ma yin pa rnams so/_/'grel par nye bar bsdu ba'i don bshad pa ni/_'di gnas pa yin no zhes bya ba'i tshig
[\[240b.7\]]gis so/_/med na mi 'byung min don la/_/zhes bya ba'i sgrub byed kyis so/_/bdag med pa'i chos rnams dang /_dmigs pa med pa'i shes pa rnams/_/zhes bya ba la sogs pa lung la ma grub pa'i chos can la ni bdag dang bcas pa nyid dang /_dmigs pa dang bcas pa nyid la sogs pa lung
[\[241a\]]
[\[241a.1\]]las rtogs pa ni 'brel pa can la gnod par byed pa ma yin par bstan pa ni dpyod kun la zhes bya ba'o/_/dngos su 'brel pas sam don la nges pa'i phyir zhes bya ba ni rgyal ba can gyi'o/_/dngos po'i stobs kyis 'jug pa bdag med par rigs pa mi dmigs pa la
[\[241a.2\]]gnod par byed pa ni log par 'jug pa yin la bstan bcos ni du ba las me'i zhes bya ba la khyad par can du 'jug pa ma yin par bstan pa ni da ni zhes bya ba ste/_bzlog pa la 'jug pa bzhin du mi 'jug pa yang gnod pa can kho na yin no zhes bya ba'i don to/_/'jig rten pha rol la dogs pa can gyi
[\[241a.3\]]yang tshad ma las nges pa yin na/_lung la don med par bstan pa ni khas blangs med par zhes bya ba'o/_/gal te zhes bya ba ni rgol ba'o/_/dogs par 'gyur zhes bya ba ni med pa nyid du shes par 'gyur ba ste nges par 'gyur ba'o/_/ma yin te zhes bya ba ni len no/_/yon tan dang lhan cig gnas pa'i phyir yon tan
[\[241a.4\]]dang ldan pas de'i ngo bo des so/_/de'i zhes bya ba ni rgol ba'o/_/de ni zhes bya ba ni bstan bcos so/_/rigs gsum po rnams dang gzhan rnams kyang rigs dang rigs ma yin pa la sogs pa'i rnam par dbye ba lung dang 'brel pa las ma yin nam/_lung dang 'gal ba yin na de'i gnod pa yin te de ma yin pa
[\[241a.5\]]las grub pa'i chos can la yang gzhan du mi rigs pa'i phyir ro zhes bstan pa ni skye bor reng bur zhes bya ba ste/_skye ba'i dus na de dag la yang de las grub pa'i rigs la sogs pa'i rnam par dbye ba ni mngon sum la sogs pa'i yul ma yin te/_pha la sogs pa rnams kyang de'i gnas skabs na de
[\[241a.6\]]lta bu yin pa'i phyir ro/_/dge slong nyid la sogs pa bzhin du lung khas blangs pas byas pa ma yin par bstan pa ni yon tan nyes pa zhes bya ba ste/_khas len pa'i rgyu 'brel pa la sogs pa med na yang ngo /_/gang nas 'di yi pha ma dang /_mes po la sogs song gyur pa'i/_/lam nas dam pa rnam
[\[241a.7\]]'gro rigs/_/zhes bya ba la sogs pa slu bar 'dod pa'i tshig gis nye bar bsgrubs pa kho na la byis pa rnams lung du 'dzin pa yin pa'i bar bstan pa ni/_kye ma su yis zhes bya ba'o/_/spangs phyir zhes bya ba ni lung dang 'gal bas so/_/mngon sum don dang rjes dpag dang /_/yid ches grags pas
[\[241b\]]
[\[241b.1\]]ma bsal ba/_/zhes bya ba'i yid ches pa'i bsal ba'i rjes su dpag pa ma yin par bstan pa ni ma yin nam zhes zer ba ni gal te bstan bcos dang 'gal ba'i zhes bya ba'o/_/mi rtag pa nyid kyis byas pa nyid la bzhin du nam mkha'i yon tan dang bstan bcos kyi don gyis rjes su 'gro ba bstan
[\[241b.2\]]par bya ba ma yin nam/_gzhan du na khyad par med pa'i phyir sus kyang ma yin par bstan pa ni gal te dpe la zhes bya ba ste/_bstan bcos khas blangs pa yin yang de'i don gcig rjes su 'gro ba yod na lhag ma de'i don gzhan la rjes su 'gro ba rnyed dka' ba kho na yin no zhes bya ba'i don to/_/bstan bcos rnams kyi phan
[\[241b.3\]]tshun 'gal ba bsal bar mi nus pa'i phyir ro/_/'jig rten 'das lugs zhes bya ba'i 'grel pa ni/_bstan bcos dang 'gal ba'i zhes bya ba'o/_/chos can de nyid kyi chos nyid ni nam mkha'i yon tan nyid do/_/gnod na ni byas pa nyid kyis so/_/brjod pa la yang ni mi rtag pa nyid du'o/_/gnod
[\[241b.4\]]par byed pa ni byas pa nyid do/_/nam mkha'i yon tan nyid ma grub na de la nges pa'i mi rtag pa nyid mi 'grub po zhes bya bar/_med na mi 'byung min don la/_/zhes bya bas lan btab zin to/_/khyab pa la khyad par med kyang nam mkha'i yon tan nyid sgrub par byed pa ma yin na/_mi rtag pa nyid du sgrub par mi
[\[241b.5\]]'gyur ro zhes de sel bar byed pa ni 'brel med ces bya ba'o/_/khyad par bya ba nyid kyis 'brel pa can de bsgrub pa'i ched du mngon sum la sogs pas grub pa'i chos can gyi chos can nyid dang /_gtan tshigs kyi rjes su 'gro ba bstan par bya ba ma yin na bstan bcos la grub pa rnams dang ni smos
[\[241b.6\]]kyang ci dgos zhes bstan pa ni chos can zhes bya ba'o/_/me mi 'grub pa ni ma yin la zhes bya ba ni rang gi don la'o/_/bstan par bya bas zhes bya ba ni gzhan gyi don la'o/_/chos can gyi chos blangs pa med na grub mtha' la gnod pa ma yin gyi nam mkha'i yon tan nyid nyams pa yin na/_
[\[241b.7\]]bstan bcos khas blangs pa'i phyir grub mtha' la gnod pa yin par bstan pa ni mi 'khrul pas na zhes bya ba'o/_/rang bzhin ni gtan tshigs kyi khyab byed do/_/don ni khyab bya'o 'bras bu la yang mi 'khrul bas te gnod par byed pa'i tshad mas grub pa'i nges pas so/_/ngo bo nyid las
[\[242a\]]
[\[242a.1\]]zhes bya ba ni go bar byed pa'i ngo bo las te smra ba ni 'dod pas byas pa don gyi ngo bo ma yin pa bzlog pa yin no zhes bya ba'i don to/_/nges pa'i don la yang rang bzhin gyis go byed yin yang bstan bcos dang ldan pa ni khas blangs pas gnod pa'i 'jigs pas de las rtogs
[\[242a.2\]]par byed pa ma yin zhes zer ba la de ni 'dod pa'i zhes bya ba ste/_chos can la bsgrub bya med na mi 'byung ba nyid kyi don rtogs pa kho na bsgrub bya rtogs pa yin pa'i phyir ji ltar rtogs par mi byed ces bya ba'i don to/_/'gal ba can de de ltar shes kyang brjod na rgol ba skyon can nyid yin no zhes zer ba la gtan
[\[242a.3\]]tshigs zhes bya ba'o/_/tshig gi nus pas gnod pa yin na rgol ba'i skyon can du 'gyur ba zhig na de lta ni ma yin te ma brjod kyang de'i rang bzhin yin pa'i phyir ro zhes bya ba'i don to/_/de'i rang bzhin brjod na don bzhin du rgol ba po ni tshig gis rjes su 'brang ba'i phyir khas blangs pa dang 'gal
[\[242a.4\]]bar 'brel pa kho na yin no zhes zer ba ni gnod byed ces bya ba'o/_/ma brjod pa'i sgrub byed la yang gnod par byed pa yin na tshig 'di lhan cig byed pa ma yin no zhes bya ba'i don bstan pa ni gal te zhes bya ba'o/_/de zhes bya ba ni rgol ba'o/_/dngos su'am lhan cig byed pa nyid kyis kyang nges pa ste/_mi
[\[242a.5\]]rigs pa byed pa min na skyon can du mi 'gyur ba'o/_/gtan tshigs bzhin du ltar snang ba la yang rang nyid kyi skyon yod na de dag gi tshig dag la 'dod pa dang cig shos grub pa'i rgyu nyid du khyad par che ba yin par bstan pa ni gtan tshigs ltar snang zhes bya ba'o/_/'dir ma yin zhes bya ba ni byas pa nyid
[\[242a.6\]]la'o/_/de zhes bya ba'i 'dod pa'i mi rtag pa nyid de rang gi 'dod pa bsgrub pa'i phyir sgrub par byed pa'i yan lag brjod pa'i phyir ro/_/'dir ni zhes bya ba ni mi rtag pa nyid rtsod pa'i gzhi yin pa'i gnas skabs la'o/_/'di la yang zhes bya ba ni byas pa nyid la'o/_/ma brjod pa zhes bya ba ni bstan
[\[242a.7\]]bcos kyi don nam mkha'i yon tan nyid sgrub byed de/_ma yin te sgrub par byed pa yang zhes bya ba ni bstan bcos kyi don mi rtag pa nyid do/_/'dir mi rtag pa nyid bstan bcos kyi don dang 'gal ba can ni mi 'dod pa dang 'dres pa'i phyir 'dod pa sgrub par byed pa yin yang dug dang 'dres pa'i kha zas bzhin du
[\[242b\]]
[\[242b.1\]]mi 'dod pa kho na ma yin nam zhes zer ba la gal te zhes bya ba'o/_/rigs min pas zhes bya ba ni 'gal ba can no/_/rigs pa smra ba yang zhes bya ba ni khyab par byed pa yang bsgrub bya nyid du smra ba'o/_/kyang zhes bya ba ni 'gog byed ces bya ba'i 'dren par byed pa'o/_/bstan bcos ma lus pa'i don
[\[242b.2\]]gtan tshigs dang 'gal ba ma yin te de ste 'gal ba yod pa'i phyir ro/_/'ga' zhig la yang 'gal ba yod pa ma yin par bstan pa ni 'brel pa zhes bya ba ste/_yul tha dad pa'i phyir 'gal ba med do zhes bya ba'i don to/_/me la sogs pa'i sgrub byed thams cad kyang me ma yin pa dgag pa la
[\[242b.3\]]sogs pa mi 'dod pa dang 'dres pa'i phyir/_sgrub byed ma yin pa thob par 'gyur ro zhes zer ba la don kun zhes bya ba ste/_bzlog pa dgag par mi byed na 'khrul pa yin par sgrub byed ma yin pa kho na yin no zhes bya ba'i don to/_/kun du ni 'jig rten dang bstan bcos dag la'o/_/me ni me ma
[\[242b.4\]]yin par mngon sum gyis bkag pa de'i phyir 'gal ba can ma yin pa ma yin nam/_nam mkha'i yon tan nyid ni lung las grub pa yin na 'gal ba can yin te 'gal ba mi 'khrul pa lta bu'o zhes zer ba la chos can gcig la zhes bya ba ste sde phan tshun du'o/_/'dir zhes bya ba ni nam mkha'i
[\[242b.5\]]yon tan nyid dang mi rtag pa nyid dag tshad ma'i rtsa ba can gyi mi rtag pa nyid kyis cig shos la gnod pa'i phyir ro/_/rang bzhin gyi 'brel pa med pa'i phyir stobs mtshungs pa ji ltar yin zhes zer ba la gnyi ga yang zhes bya ba'o/_/sgrub par byed pa ni bsgrub bya rtogs par byed pa'o/_/nyams 'gyur
[\[242b.6\]]te zhes bya ba ni thams cad du 'gal ba can gyi tshig mthong ba'i phyir rjes su dpag pa las kyang srid pa'i phyir ro/_/de la ni bstan bcos la'o/_/yod par byed pa ni grub par byed pa'o/_/nam mkha'i yon tan nyid kho na mi rtag pa nyid dang 'gal ba yin gyi de'i med pa dang ni ma yin par bstan pa ni/_nam
[\[242b.7\]]mkha'i yon tan nyid med pa ni zhes bya ba ste/_de med pa dang 'gal ba med na de nyid 'grub pa yin gyi rtag pa nyid la sogs pa ni ma yin no zhes bya ba'i don to/_/mi rtag pa nyid dang nam mkha'i yon tan nyid dag gi phan tshun 'gal ba dang cig shos kyi gnas skabs yin la/_de'i med pa dang
[\[243a\]]
[\[243a.1\]]'gal ba med par brjod pa ni des gnod par byed pa ma yin pa nyid du bsgrub pa la brten pa yin te/_gzhan du na mi rigs pa'i phyir ro zhes bya ba ni rgyal ba can gyi'o/_/gzhal bya dag la phan tshun 'gal ba yin zhes zer ba ni/_skyon med shes pa med pa la/_/tshad ma dag
[\[243a.2\]]la khyad med phyir/_/bsgrub par blo yis mngon sum las/_/med smra dag gis khyad par brjod/_/ces bya ba yin no zhes zer ba ni/_de dag gnod bya gnod byed ni/_/zhes bya ba ste/_phan tshun du'o/_/mi rtag pa nyid gnod par byed pa yin yang de dag ste nam mkha'i yon tan nyid dang mi rtag pa nyid
[\[243a.3\]]dag ma yin gyi mi rtag pa nyid dang nam mkha'i yon tan nyid med pa dag gi gnas skabs ni ma yin no/_/med na mi 'byung mi 'dod la/_/gnod kyang gzhan la ci zhig gnod/_/ces bya ba khas blangs nas bstan pa ni/_'brel pa med kyang zhes bya ba ste/_de dag gi nam mkha'i yon tan nyid gnod
[\[243a.4\]]bya yin na yang khas blangs pa'i bstan bcos la gnod pa'i phyir/_mi rtag pa nyid kyi sgrub byed la gnod par 'gyur ro zhes bya ba ni rgol ba'i don yin no/_/bsgrub bya gang yang rung ba bsgrub pa na bstan bcos kyi don gang yang rung ba gnod pa'i phyir yang skyon du 'gyur ba bstan pa ni thams cad thams cad
[\[243a.5\]]kyi gnod 'gyur zhes bya ba ste/_thams cad ni bstan bcos te 'brel pa can ma yin pa'o/_/thams cad kyi ni rtags kyi'o/_/gnod pa ni rtags thams cad kyi bstan bcos gnod pa'i phyir thams cad kyi zhes bya ba gtan tshigs la gnod pa yin no zhes zer ba 'brel pa med pa yin no zhes bya ba ni rgyal
[\[243a.6\]]ba can gyi'o/_/'brel pa med kyang gnod pa yin na thal ches pa ni 'di la ma yin te/_de yod pa'i phyir ro zhes zer ba ni 'brel pas te yod pa zhes sbyar ro/_/ci las shes na des na ste mi rtag pa nyid kyi rgyus so/_/de nyid ni chos can la ste bstan bcos kyi don nam mkha'i yon tan de nyid gnod par
[\[243a.7\]]'gyur ba de'i phyir skyon yin no zhes bya ba ni bsams pa'o/_/ma yin te zhes bya ba ni rgol ba bzlog pa'o/_/chos can de la yang rang gi bsgrub bya nyid dang 'brel pa'i gtan tshigs yin gyi nam mkha'i yon tan nyid la sogs pa gzhan dang ni ma yin par bstan pa ni gtan tshigs zhes bya ba'o/_/gnas
[\[243b\]]
[\[243b.1\]]pa ma yin yang mi rtag pa nyid la bdag med pa nyid bzhin du 'brel pa yin pa'i phyir 'di med na mi 'byung ba'i phyir rigs pa yin par bstan pa ni/_med na mi 'byung ba zhes bya ba ste mi rtag pa nyid la bdag med pa lta bu'o/_/de ni 'dir zhes bya ba ni mi rtag pa nyid dang nam mkha'i yon tan nyid la'o/_/bstan
[\[243b.2\]]bcos gnod pa 'ba' zhig ni gzhan ni gtan tshigs te/_brtsal ma thag tu byung ba nyid des byas pa yang de la'am sa la yang mtshungs pa yin no/_/khyab par byed pa bstan pa 'di de la zhes bya ba'o/_/rgol ba'i 'dod pa las bstan bcos gzhan gyi 'dod pa bsal bar bya ba'i ched du rang gi smos pa ma yin na/_
[\[243b.3\]]gtan tshigs ma grub pa nyid la sogs pa'i tshig dam bca' ba yin pa'i phyir de yang gtan tshigs kyi skyon du 'gyur bas bstan pa ni gal te/_bstan bcos khas blangs pa'i phyir zhes bya ba'o/_/rgol ba rang gi sgo nas gzhan gyi 'dod pa las kyang khyad par med par bstan pa ni gzhan gyi yang zhes
[\[243b.4\]]bya ba'o/_/dam bca' ba ni lung yin par zhes bya ba sgrub pa ma yin pa'o zhes zer ba ni lung ma yin no zhes bya ba'o/_/dam bca' ba nyid lung yin no zhes bya ba bsgrub par bya ba yin zhes zer ba ni lung zhes bya ba ste/_ma grub pa la sogs pa'i tshig dam bca' ba ma yin no zhes bya ba'i don to/_/lung
[\[243b.5\]]nyid dam bca' ba ma yin no bar bshad zin to zhes zer ba ni ma yin te dam bca' ba ni zhes bya ba'o/_/rang gi 'dod pa la skyon sel bar byed pa ni/_de ni bden mod kyi zhes bya ba'o/_/bstan bcos kyi don nyid kyi rgyu mtshan ni sgrub byed kyi bsgrub par bya ba nyid kyang khyad par gyis bzlog par bya ba ma yin te/_thal
[\[243b.6\]]ches pa'i phyir ro zhes bstan pa ni gal te sgrub byed nyid ces bya ba'o/_/bstan bcos kyi don rjes su brjod nas rgol ba'i 'dod pa bsgrub bya yin no zhes bya ba 'di nyid rigs pa ma yin nam/_de lta yin na rang gi don kho na bsgrub bya yin par bstan pa ni/_gal te mi 'dod ces bya ba'o/_/nam mkha'i
[\[243b.7\]]yon tan nyid ni brten pa la sogs pa nyid du mi rigs pa'i phyir rang bzhin ba dang don rtogs par byed pa nyid ni rgan po rnams kyi tha snyad las yi ge snga ma 'dzin pa'i mngon sum gyis mi 'dzin pa'i phyir yi ge ma gtogs pa de'i tha snyad gzhan du mi 'thad pas rgan po rnams kyis de ltar shes pa'i phyir/_gzhan
[\[244a\]]
[\[244a.1\]]yin pa dang mthong ba nyid du zhen pa'i sgra las sor mo'i brda lta bur brda ji lta ba bzhin du don dran pa'i phyir/_dran pa po gzhan dang shes pa yang nges pa yin te/_dran pa ji lta ba bzhin du 'dod pa la sogs pa dang 'dres pa'i phyir gzhan skyes bus byas pa dang /_tshad ma nyid kyang yin no zhes bya ba
[\[244a.2\]]la sogs pa ni gzhan yang zhes bya bar brjod do/_/gnod pas zhes bya ba ni de lta bu la sogs pa la mi rtag pa nyid kyi sgrub byed kyis so/_/nyes pa can ni rgol ba'o/_/ma yin te zhes bya ba ni lan no/_/rang nyid ni 'dod pa zhes bya bar sbyar ro/_/de dang ldan pa'i phyir ni de dang 'du ba'i phyir ro/_/gzhan du yang zhes bya
[\[244a.3\]]ba ni sgra dang sgra gzhan las skyes pas so/_/de nyid du zhes bya ba ni gsal ba'i gnas nyid du'o/_/gsal bar byed pa'am skyed par byed pa yang rna ba'i yul du sgra gsal por byed pa ma yin no/_/dpag tshad ces bya ba ni gsal ba'i khyad par yin pa'i phyir ma khyab na 'jug pa nyid ni yan lag med pa
[\[244a.4\]]nyid du mi rigs te yon tan rnams brten pa'i phyir ro/_/dri yang sa la zhes bya ba ni gcig tu dbyer med par ma rtogs pa'i phyir zhes bya bar sbyar ro/_/gzhan du 'das pa ni rlung gi rdzas kyis so/_/yon tan dang ni sgra dang sa yin pa'i phyir ni rdzas yin pa'i phyir ro/_/de zhes bya ba ni sgra'o/_/de dmigs kyang ni dri
[\[244a.5\]]dmigs pa'o/_/lhan cig tu zhes bya ba ni sa dang ngo /_/bya ba dang bcas pa nyid ma yin na yon tan nyid kho na dor bar bya ba yin par bstan pa ni/_gal te zhes bya ba ste/_nang gi rlung rna ba'i phyogs su song bas khyab pa'i sgra gsal bar byed pa yin no zhes pa 'dis bsal ba yin te/_skye ba'i yul la
[\[244a.6\]]dmigs pas sgra nyid 'da' bar bya ba yin no/_/gzhan yang zhes bya ba ni rang gi 'dod pa la 'da' bar bya ba nyid la sogs pa med par bstan to/_/yon tan la ni yon tan nyid las so/_/gzhan gyi yang skad cig re re zhing yul gzhan dang gzhan la 'dra ba skyed par 'dod pa kho na yin par bstan pa ni/_chu rlung
[\[244a.7\]]sa dang zhes bya ba'o/_/rgyal dpog pa rnams ni gsal bar byed pa'i rlung dang gzugs la sogs pa nyid kyis rdzas zhes bya bar 'dod pa yin no/_/rang gi 'dod pa bstan pa ni gzhan yang zhes bya ba'o/_/gegs byed ni lus can no/_/bral bas ni med pas byas pa'o/_/bdag nyid kyis 'dod pa'i don du brtags
[\[244b\]]
[\[244b.1\]]pas sgra la sogs pa'i gzhi nyid grub pa'i phyir nam mkha' la sogs pa don las thob pa ma yin par bstan pa ni 'on te khyab dang zhes bya ba'o/_/de 'dra ba'i bdag nyid ni de'i bya ba byed pa nyid kyis so/_/nam mkha' ci byar yod ces bya ba ni de yang de'i bya ba dang ldan par mi 'gyur ba'o/_/de rnams kyis te phyogs
[\[244b.2\]]rnams kyi shar nyid la sogs pa'i dbye ba'o/_/bu ga med par byed pa med pa na bu ga la de ltar te nam mkhar ro/_/bu ga med par byed pa ste mthar thug par byed pa yod pa'o/_/de med na yang ni dmigs pa med pa yang ngo /_/de dang zhes bya ba mthar thug pa la'o/_/gzhan na ni gzhan na'o/_/de nyid na ni mthar thug
[\[244b.3\]]pa na'o/_/'gal lo zhes bya ba ni nam mkha' bu ga yin pa'i phyir ro/_/gang las zhes bya ba ni dbyig pa la sogs pa las so/_/de zhes bya ba ni bum pa la sogs pa'o/_/de med de dbyig pa la sogs pa med pa na'o/_/de zhes bya ba ni bum pa la sogs pa'o/_/de min ni nye bar gnod pa'o/_/bltad pa ni dmigs
[\[244b.4\]]pa med kyang tha snyad byed pa'o/_/tshad ma ni med do zhes sbyar ro/_/gzhan pa las ma yin zhes bya ba ni khyab pa ma yin pa nyid do/_/'gro ba ni shar la sogs pa'o/_/de med pa ni nub la sogs pa med pa'o/_/gzhan du ni phyogs gzhan du'o/_/gnas pa ni gsal bar byed pa'i mi shar la sogs pa
[\[244b.5\]]med na rang las de mngon par gsal ba ni phyogs las kyang mi 'gyur bar bstan pa ni/_gnas skabs las zhes bya ba'o/_/'gyur ba ni phyogs las zhes bya bar sbyar ba'am tha snyad du 'gyur ba ni yod pa'i tha snyad do/_/rang gi ngo bor zhes bya ba ni gzugs la sogs pa bzhin du yid kyis rtogs pa na'o/_/gang
[\[244b.6\]]la ni grong la sogs pa la'o/_/dus la yang 'das pa la sogs pa'i ngo bo'i gsal bar byed pa kho nar nges pa'i dngos po ni 'das pa la sogs pa'i tha snyad kyi yul yin par bstan pa ni byung bar gyur to/_/yang ngo zhes bya ba'o/_/rgyal po gang dag ces bya ba ni rA ma Na
[\[244b.7\]]la sogs pa'o/_/so sor nges pa ni so sor nges pa can no/_/'gog pa ni dngos po'i rang gi ngo bo 'thob pa med pa dang gnang ba med pa'o/_/dus kyis 'byung ba smin byed cing /_/dus kyis skye dgu sdud par byed/_/ces bya ba la/_smin pa ni skyed par byed pa'o/_/'dod pa las ni bdag las so/_/gzhan du ni dus
[\[245a\]]
[\[245a.1\]]la sogs pa tha dad pa nyid do/_/'di ni nam mkha' nyid du zhes bya ni rgol ba'o/_/de'i ni 'bar ba la sogs pa'o/_/mtshungs so zhes bya ba ni rten las gzhan du mthong bar ro/_/gal te 'dod pa smos pa kho na las bstan bcos su 'dod pa las ldog pa yin na phyogs kyi
[\[245a.2\]]mtshan nyid rdzogs pa yin zhing /_rang nyid ces bya ba don med de bzlog par bya ba med pa'i phyir ro zhes zer ba ni phyogs mtshan zhes bya ba'o/_/bstan bcos su 'dod pa thams cad bsgrub bya nyid yin pa'i phyogs la rang nyid ces bya ba don med par 'gyur zhes bya ba'i 'grel pa ni/_rang nyid kyi sgra ni zhes
[\[245a.3\]]bya ba'o/_/de yang /_gal te mi 'dod sgrub min na/_/zhes bya ba lan yin na ji ltar yin zhes bya ba ni rgyal ba can gyi'o/_/bstan bcos su 'dod pa la rang gi 'dod pas khas len pa ma yin gyi/_'o na ci zhe na khyad par can gyi yang dag par 'dod pa nyid kyis yin te/_skyes bu ma byas pa'i phyir ro snyam du dogs
[\[245a.4\]]pa bsal ba'i don du rang nyid kyi tshig yin par bstan pa ni gal te bstan bcos zhes bya ba'o/_/yod pa la sogs pas mi rtag pa nyid yin na skyes bus byas pa ma yin pa nyid la sogs pa mi srid pa'i phyir tshad mas rjes su bzung ba'i bstan bcos khas blang ba byas pa'i khyad par can nyid yin na/_ji ltar 'dod
[\[245a.5\]]pas 'jug pa dang cig shos yin zhes dogs par byed ces bstan pa ni/_'o na dogs 'di zhes bya ba'o/_/tshad ma'i rgyu mtshan gyis 'jug pa de med na mi 'byung bar bstan pa ni gal te tshad mas bkag na yang zhes bya ba'o/_/tshig las ni byed pas so/_/gang gis rgol ba ste rtog pa dang ldan pa'i 'dod pa
[\[245a.6\]]yang tshad ma'i rtsa ba can nyid yin no zhes bya ba'i don to/_/cig shos kyang 'dod pa tsam du khas blangs pa de bzhin du khas blangs pa yin na/_gzhan yang de kho na bzhin du khas len par 'gyur te de ltar 'jug pa grub pa'i phyir ro zhes bstan pa ni de dag sngar yang zhes bya ba'o/_/rgol ba'i 'dod pa yin yang tshad ma
[\[245a.7\]]yod pa dang cig shos dag nyid kyis 'dzin pa dang cig shos dag yin na/_rang nyid kyi tshig gis ci zhig bya zhes zer ba ni/_de ltar na 'o na zhes bya ba ste/_rang nyid ces bya bas bstan bcos su 'dod pa bzlog pas kyang bsgrub bya 'grub bo zhes bya ba'i don to/_/ma bzlog kyang 'thob pa'i don yin no zhes zer ba ni/_
[\[245b\]]
[\[245b.1\]]gal te mi gnod do zhe na zhes bya ba'o/_/mi 'dod pa nyid kho nas bstan bcos su 'dod pa bzlog pa ma yin nam ci'i phyir rang nyid smos pa yin snyam du sems pa la rnam par bcad pa'i don du ni ma yin te/_log par rtogs pa bsal ba'i don nyid dogs pa'i gnas bkag pas zhes bya bas bkag zin to/_/
[\[245b.2\]]de'i phyir dgos pa ci zhig yod ces zer ba la/_log par rtogs pa zhes bya ba rjes su brjod pa'o/_/'dod gnod med ces bya ba la sogs pa ni 'bras bu bsgrub bya ste/_'dod pa mi rtag pa nyid la gnod pa med pa ste 'gal ba med pa'i phyir la 'gal ba med pa yang de med na mi 'byung ba nyid kyis so/_/
[\[245b.3\]]bsgrub par bya ba ma yin pa nyid kyi phyir bstan bcos su 'dod pa ma yin pa'i'o/_/bsgrub bya ma yin na nyid la yang yin na thug pa med pa ni gtan tshigs thams cad kyi 'bras bu'i nye bar mtshon pa'o/_/gal te sgra mi rtag ces bya ba'i chos can ji lta bu yin/_ma grub pa'i chos can la ni sgrub byed ma yin la gzhung
[\[245b.4\]]lugs kyi khyad par gyis byas pa'i chos can la grub pa la sgrub pa yin no/_/gzhan yang /_yon tan gsum mam 'di skyes bu'am/_/yang na nam mkha'i yon tan nam/_/yi ge las gzhan na de'i bdag_/rlung gi yon tan byed min na/_/tshig dang ngag gi bdag bsal ba'am/_/rang bdag nyid las ma bzlog pa/_/
[\[245b.5\]]'di rnams mi rtag 'gyur mod kyang /_/deng la de rnams mi rtag min/_/khyad par nyid ni ma grub dang /_/gzhi ma grub pa'i gtan tshigs nyid/_/ces bya ba la sogs pa'i skyon du 'gyur ro snyam du sems pa la de bsal ba'i ched du rab tu grub pa'i chos can yin par shes par bya ba'i phyir rang nyid smos
[\[245b.6\]]pa yin no zhes bstan pa ni/_gzhung lugs kyis byas khyad par dag_/ces bya'o/_/rab tu grags pa sgra zhes bya ba sgras brjod par bya ba sgra nyid kyi spyi rtag pa rtag pa kho na ma yin nam/_ji ltar/_mi rtag pa nyid bsgrub bya min/_/spyi ni 'di la gang cung zad/_/thams cad kyis ni rtag par brtags/_/zhes bya
[\[245b.7\]]ba la/_rigs kyi sgra gsal ba rnams kyi rjod byed ma yin te gsal ba rnams ni sgra zhes bya ba'i sgra gsal bar byed par mi nus te/_rigs kyis nye bar mtshon pa'i khyad par rna bas 'dzin pa ni chos can yin te gzhung lugs thams cad du ma spangs pa rab tu grags pa brjod pa dngos po la brten pa rnam par
[\[246a\]]
[\[246a.1\]]dpyod pa ni dngos po ma yin pa brda las byung ba rang nyid kyis mi 'gyur ba 'di la 'bad pas ci zhig bya zhes bstan pa ni/_dpyod pa nyid kyi skabs kyis na/_/zhes bya ba ste/_byas pa'i phyir zhes bya ba'i sgrub byed ni dpyod pa yin la/_'dod pa sgrub pa'i ched du sbyar ba ni nang gi sgrub pa la tshad
[\[246a.2\]]mas grub pa'i chos can 'phen par byed ces bya ba'i don to/_/bstan bcos gcig gi go bya la mngon par 'dod pa'i dgos pa med par bstan pa ni/_rang 'dod brtags pa'i zhes bya ba'o/_/de ltar gyur pa'i chos can nyid du sgrub par byed par 'dod pa yin na/_rgol ba ni rang gi don gyi sgrub byed brjod
[\[246a.3\]]par mi byed par bstan pa ni nyan po zhes bya ba'o/_/'dod med phyir ni don du gnyer ba ma yin pa'i phyir ro/_/byas pa nyid las kyang brda las byung ba de grub pa ma yin te/_khyad par byed pa med pa'i phyir ro zhes bstan pa ni de las zhes bya ba'o/_/gal te grub pa nyid kho na ston pa ni ma yin gyi 'on
[\[246a.4\]]kyang de'i sgo nas chos can ma grub pa yang bsgrub bya nyid yin no zhes zer ba ni/_ci ste zhes bya ba'o/_/de ni ma grub pa'i ngo bo bzlog pa'i tshig nyid kyis 'grub par bstan pa ni/_rang gi ngo bo nyid ces bya ba'o/_/rnam par gcad par bya ba med na khyad par med par bstan pa ni grub pa dang zhes bya ba ste/_grub pa'i
[\[246a.5\]]ngo bos ni chos can ma grub pa yis te/_grub pa ni dpyod pa'i gnas skabs nyid na grub pa nyid bzhin du grub par bya ba nyid ma yin pa'i phyir ro/_/ma grub pa'i chos can grub par bya ba nyid gsal ba'i ched du rang gi ngo bo nyid ces bya bas zhar la grub pa'i chos bsgrub bya nyid yin pa yang sel bar byed
[\[246a.6\]]do zhes bshad pa ni ma grub pa zhes bya ba'o/_/nam mkha'i yon tan nyid kyi khyad par gyi chos chos can gang gi yin pa grub pa de'o/_/chos can gyi khyad par nyid du zhes 'don pa la ni chos can la khyad par nyid kyis ma grub pa'i chos chos can gyi zhes bya bar sbyar ro/_/sgra mtshungs kyang zhes bya ba ni nam
[\[246a.7\]]mkha'i yon tan gyi sgra mi rtag pa'o/_/bsgrub bya'i chos khyad par du byed pa ni sgra la sogs pa'i chos can rang gi mtshan nyid yin la/_rjes su dpag pa ni de'i yul can ma yin te/_dpe dang thun mong ba'i spyi la 'jug par brjod pa'i phyir ro zhes bstan pa ni rjes su dpag pa zhes bya ba'o/_/de'i phyir
[\[246b\]]
[\[246b.1\]]'dir ni phyogs kyi mtshan nyid la rang gis zhes bya bas chos can ma grub pa'am cig shos bsgrub bya nyid du ma brjod kyang bsgrub bya nyid du thal bar 'gyur ba ma yin par bstan pa ni phyogs la 'gal ba zhes bya ba'o/_/rang gi mtshan nyid kho na de ma yin pa'i ngo bo las log pas spyi ma yin nam/_rjes su
[\[246b.2\]]dpag pa'i yul ma yin pa ji ltar yin zhes zer ba la gal te chos can zhes bya ba'o/_/chos can ni chos can gzhan la med pa'i phyir gtan tshigs rjes su 'gro ba can ma yin par 'gyur ro zhes zer ba ni rtags rjes 'gro med phyir zhes bya ba'o/_/rjes su 'gro ba can ma yin pa nyid ni gtan tshigs kyi
[\[246b.3\]]skyon yin gyi phyogs kyi ni ma yin te/_de'i mtshan nyid la skyon de spang bar bya ba yin par bstan pa ni 'di de dag gi zhes bya ba ste/_de dag ni gtan tshigs dang dpe dag gi ste rjes su 'gro ba med pa dang /_bsgrub bya ma tshang ba nyid kyi ngo bo'o/_/gtan tshigs la sogs zhes bya ba ni ma grub pa nyid la sogs pa'o/_/
[\[246b.4\]]phyogs tsam la yod pa nyid kyis thun mong ba yin par bstan pa ni mngon sum la sogs zhes bya ba'o/_/'on te dper na zhes bya bas sgrub byed la 'os pa nyid phyogs kyi yon tan nyid du bstan to/_/gtan tshigs kyi skyon zhes bya ba ni phyogs skyon can ma yin pa'i phyir ro/_/gzhan gyis ni byas pa nyid la
[\[246b.5\]]sogs pas so/_/de'i zhes bya ba ni chos can la'o/_/mngon sum gyis grub pa la sgrub pa nyid phyogs kyi skyon nyid ma yin nam zhes bstan pa ni/_grub pa la sgrub pa nyid kyi skyon ni zhes bya ba'o/_/lung las grub pa la rjes su 'gro ba med pa yin te ma grub pa'i phyir la/_mngon sum las ni thun
[\[246b.6\]]mong ma yin pa'o zhes bya ba ni lung gis grub pa zhes bya ba'o/_/rang bzhin des zhes bya ba ni khyad par gyis so/_/de zhes bya ni spyi'o/_/gsal ba mngon sum gang gi yul yin pa mngon sum de gang la yod pa de la rjes su dpag pa ma yin zhes bya bar sbyar ro/_/der zhes bya ba ni khyad par ma yin pa'i bdag nyid
[\[246b.7\]]mngon sum nyid kyis grub pa'i phyir dang khyad par gyi bdag nyid kyis ma grub pa'i phyir ro/_/khyad par la dbye ba med pas spyi'i yul can rjes su dpag pa yin yang khyad par gyi yul can shugs kyis yin par bstan pa ni/_rang gi mtshan nyid ces bya ba'o/_/de ltar yin na rang gi mngon sum rang gi
[\[247a\]]
[\[247a.1\]]mtshan nyid kyi yul can yin zhes bya ba la sogs pas yul gyi nges pa ji ltar yin zhes zer ba la/_rjes su dpag pas zhes bya ba'o/_/rtogs pa ni zhes bya ba ni yul la sogs pa'i khyad par med pa'o/_/gang ste tshad ma'i yul yin pa de ni yul gang yin pa de'i'o/_/de nyid
[\[247a.2\]]kyi sgo nas ni yul can gyi sgo nas so/_/de yul dang mi 'gal bar bstan pa ni/_de dang mi 'gal ba'i phyir ro zhes bya ba'o/_/gzhan ni dgag par byed pa'o/_/de tsam dang 'brel pa phyogs kyi skyon yin gyi gzhan min zhes bya ba ji ltar yin te/_de rnams spang bar bya ba ma yin pa yang ma yin no snyam du
[\[247a.3\]]sems pa la rgyu sogs zhes bya ba ste gtan tshigs la sogs pa'i mtshan nyid rnams kyis gzhan dag bsal ba yin no zhes bya ba'i don to/_/gtan tshigs la sogs pa'i mtshan nyid kyis skyon bsal ba'i phyogs la gtan tshigs 'jug pa'i phyir ro/_/ci'i phyir de tsam dang 'brel pa sel
[\[247a.4\]]bar byed ces zer ba la ma khyab dang zhes bya ba ste/_de ma spangs na phyogs nyid mi 'thob ces bya ba'i don to/_/gtan tshigs la sogs pa'i mtshan nyid kyis kyang ma grub pa'i chos can sgrub par byed pa na/_rjes su 'gro ba can ma yin pa nyid spangs pas de'i don du rang nyid smos pa ni ma khyab pa dang /_khyab ches
[\[247a.5\]]pa dag la dgos pa med pa ni don med pa 'thob par 'gyur ro zhes zer ba la/_'gyur ba ma yin zhes bya ba'o/_/mtshan nyid kyi ni phyogs kyi ste gzhan nyid kyis spangs pa'i phyir ro zhes bya ba'i don to/_/de tsam nyid ces bya ba ni rang nyid kyi tshig dang bral ba nyid do/_/gzhan gyis ni rang nyid smos pas so/_/de ltar na
[\[247a.6\]]khyab ches pa sel ba ni rang nyid ces bya bas bstan bcos su 'dod pa dang nges su gzung bas ma grub pa sgrub byed nyid du brjod pa dang /_rang gi ngo bo zhes bya bas chos can nyid du grub pa dang tshad mas bsal ba ni ma bsal ba'i tshig gis ji skad bstan pa'i skyon rnam par gcod pa'i phyir/_ma khyab pa sel
[\[247a.7\]]bar byed pa'i 'dod pa smos pas rtogs pa ma yin par bstan pa ni/_rang nyid tshig phrad ces bya ba'o/_/ldog pa ni khyab ches pa'o/_/gzhan gyis ci dgos zhes bya ba ni gtan tshigs la sogs pa'i rnam par bcad par bya ba rnam par gcod par byed pas so/_/rnam par gcod par mi byed pa la bstan
[\[247b\]]
[\[247b.1\]]pa'i skyon dran par byed pa ni/_gal te rang nyid ces bya ba'o/_/tshig gis sgros pa lhur len pa la mtshan nyid bstan nas mdor bsdus pa la dga' ba la bstan pa ni/_bsgrub par khas blangs zhes bya ba ste bsgrub bya yin gyi bsgrub bya min pa ni ma yin no/_/tshad ma dag gis khyab pa dang de'i ngo bor ma yin
[\[247b.2\]]pa'i phyir ma grub pa dang khyad par nyid kyis rjes su 'gro ba med par grub pa'i chos can dang /_sgrub byed nyid du brjod pa dang /_bstan bcos su 'dod pa dang khas len pa pos khas ma blangs kyang 'phangs pa la khas len pa med pa'i phyir/_dngos su rnam par gcad pa'i phyir de ltar ni mi rigs na ci'i phyir
[\[247b.3\]]de yongs su shes pa la 'bad pa mi byed ces bya ba ni rgyal ba can gyi'o/_/bsgrub bya khas blangs pa zhes bya ba la bsgrub bya nyid du zhes bya ba'i tha snyad kyi 'brel pa ni 'bras bu med pa yin te bsgrub bya bstan pa zhes bya ba 'di la gzhan ni dngos su ba'i 'brel pa la de ltar rten pa ma yin te/_bstan bcos kyi
[\[247b.4\]]'dod pa thams cad bsgrub bya nyid du khas blangs pa'i phyir ro/_/'dir ni zhes bya ba ni 'grel pa rjes su brjod pa'o/_/'dir ci zhig bsgrub ces bya ba ni rgol ba'o/_/sngar nyid ces bya ba ni rang nyid tshig phrad ces bya bas sam/_ma grub sgrub byed min zhes bya bas so/_/lhag ma ni go sla'o/_/rang gi don zhes zer
[\[247b.5\]]ba ni de ltar na ni 'o na zhes bya ba'o/_/bsgrub par bya ba nyid du 'dod pa bzhin du rang nyid 'dod pa ni niSh+Ta'i rkyen nyid kyi 'dod par 'gyur ba'i bsgrub bya nyid sgrub byed nyid du brjod pa sel bar byed pa ma yin te/_bstan par bya ba dus gsum gyi don la gtso bo dang 'brel pa'i phyir niSh+Ta'i rkyen gyi don la mi
[\[247b.6\]]ltos pa'i phyir ro zhes bstan pa ni rang nyid 'dod pa yis zhes bya ba'o/_/bsgrub bya nyid du 'dod pa'i phyogs bstan par bya ba yin zhes bya ba khong nas phyung bas ngag rdzogs pa'i phyir/_nye bar bstan pa rtogs pa ma yin nam/_mtshan nyid mi mthun pa ji ltar yin zhes bya ba'i zer ba la/_'dod rkyen 'dir
[\[247b.7\]]zhes bya ba ste/_rang gi ngo bo nyid du bstan bya yin par bstan pa de las ji zhig rtogs par bya bar 'gyur/_ma brjod pa la ni khong nas dbyung bas 'dod pa ji lta ba bzhin pa'i 'dod pa 'grub par 'gyur zhes bya ba la sogs pas kyang 'gyur ro zhes bya ba'i don to/_/yang na zhes bya ba'i 'grel pa'o/_/yan
[\[248a\]]
[\[248a.1\]]lag ni 'bras bu dang ldan pa'o/_/yan lag med pa ni cig shos so/_/rang nyid ces bya ba 'dod pas yongs su bzung ba'i rjod byed ma yin nam/_grub pa'i ngo bo dang bstan bcos su 'dod pa bsgrub bya ma yin pa nyid dag la bstan pa'i rigs pas 'di nyid do zhes bya bar ji ltar
[\[248a.2\]]nges pa yin zhes zer ba la/_rjod byed min phyir zhes bya ba'o/_/thun mong ba'i tshig kyang tshig gzhan las rtogs pa'i khyad par ni gzhan gyi rjod byed nyid ma yin pa nyid do/_/bstan par bya ba dang bdag nyid 'dod pa zhes bya ba 'di yang khyad par nyid yin te/_nag po la sogs pa nye ba la ba lang bzhin du
[\[248a.3\]]zhes bya ba'i don to/_/de'i phyir 'di bstan par bya ba yin par bstan pa ni/_bstan bcos kun la zhes bya ba'o/_/de'i 'dod pa ni rgol ba'i 'dod pa'o/_/de lta na mi 'dod pa yang 'dod pa dang 'dres par 'dod pa kho na yin la de gnod na ni gtan tshigs 'gal ba dang phyogs la yang des gnod par 'gyur ro zhes
[\[248a.4\]]zer ba la/_des na zhes bya ba ste rgol ba 'dod pa tsam bsgrub bya nyid yin pas so/_/mi 'dod dang zhes bya ba ni nam mkha'i yon tan nyid dang don gcig la 'du ba can gyi mi rtag pa nyid dang ldan pa'i sgra'o/_/de lta ma yin pa'i zhes bya ba ni rgol ba'i 'dod pa nyid med na'o/_/bsgrub bya khas len pa'i phyogs zhes bya ba'i
[\[248a.5\]]bsgrub bya smos pas ma bsal ba'i tshig med na ci las bsal ba sel bar byed pa yin zhes zer ba la khas blangs zhes bya ba'o/_/bsgrub bya'i sgra ni the tshom za ba brjod pa'i phyir grub pa nyid bsal ba ni de ltar ram gzhan du zhes bya ba'i dgongs pas yin no zhes bya ba ni rgyal ba can gyi'o/_/'grel pa ni go sla'o/_/
[\[248a.6\]]tshad ma ni ngag gis bkag med ces bya ba ma yin nam/_mngon sum don dang rjes dpag dang /_/yid ches grags pas ma bsal ba/_/zhes bya ba'i phyogs ji ltar yin zhes zer ba la rjes su dpag pa'i zhes bya ba'o/_/rjes su dpag pa ni dus dang yul la sogs pa'i dbye bas yal ga mtha' yas pa
[\[248a.7\]]can ma yin nam/_rnam pa gsum ji ltar yin zhes zer ba la/_de la zhes bya ba ste gsal ba'i dbye bas rnam pa gsum nyid ma yin te/_'o na ci zhe na 'bras bu dang rang bzhin dang de dang 'dra ba'i dbye bas zhes bya ba'i don to/_/lung gtso bo yin gyi 'dra ba ni ma yin na yang gnod byed nyid yin na thug pa med par
[\[248b\]]
[\[248b.1\]]bstan pa ni/_yang dag nges ldan zhes bya ba ste/_'di gnod nyid du brjod pa ni ma yin te gnod nyid du khas blangs pa ni nges pa'i yul la yin no zhes bya ba'i don to/_/'dod pa ni khas blangs pa'o/_/yang dag ces bya ba ni bden pa'i ngag yin pas yid ches zhes bya bar sbyar ro/_/de'i phyir bstan bcos
[\[248b.2\]]tshad ma yin pa ni rang gi tshig lta bu'o zhes bstan pa ni rang gi tshig dang ni bstan bcos zhes bya ba'o/_/bstan bcos dang rang gi tshig dag tshad ma nyid du khas mi len na/_de brjod pa dang de la brten nas dpyod pa dag med par 'gyur bar bstan pa ni ji ltar zhes bya ba'o/_/dper na ngas smras pa thams
[\[248b.3\]]cad brdzun yin no zhes smras pa'i tshig 'di nyid rang tshad ma nyid ma yin na mi 'byung ba de bzhin du 'das pa dang cig shos kyang yin par bstan pa ni dus gsum zhes bya ba'o/_/brdzun pa nyid kyi tshig kho na dgag pa yin te brkus nas zhes bya ba ni tshad ma nyid ma yin na de brjod kyang 'dor ba'i phyir ro/_/
[\[248b.4\]]'jug pas zhes bya ba ni de'i tshe'am gzhan gyi tshe'o/_/'on te da ltar yin na 'di zhes bya ba gnyi ga dang 'brel pa'i phyir ci bya zhes bya ba ni ci yang ma yin pa'o/_/ci las she na 'byung bar 'gyur ba la zhes bya ba'o/_/dzab mkhan zhes bya ba ni nyan pa po med kyang rtsed mo'i ro'i don du 'jug pa'i phyir ro/_/bstan
[\[248b.5\]]bcos grub pa la ni bstan bcos la brten nas dpyod pa de dang 'gal ba can ni de nyid kyi gnod pa yin par go sla ba yin pa'i phyir gzhan du gnod par byed pa nyid dgag par byed pa'i don du brjod pa yin par bstan pa ni mtshungs par bstan pa'i phyir zhes bya ba ste/_de'i dpyod pa'i gnas skabs kyi
[\[248b.6\]]rten nyid kho na la gnod par byed pa yin gyi gzhan la ni ma yin pa'i phyir gnas skabs kyi rten nyid kho na gnod par byed pa nyid kyi rgyu mtshan yin gyi dngos po'i stobs kyis 'jug pa nyid ni ma yin no zhes bya ba ni/_de bzhin bstan bcos grags don la/_/de bstan min na spyod pa yang /_/zhes bya ba
[\[248b.7\]]'di nyid kyis rtogs pa yin no zhes bya ba ni rgyal ba can gyi'o/_/'di nyid bstan pa ni gal te bstan bcos med na zhes bya ba'o/_/khas blangs nas de dang 'gal ba la de gnod par byed pa yin te/_dper na gzhal bya'i don can gyi tshad ma rnams med pa yin no zhes bya bas bstan bcos
[\[249a\]]
[\[249a.1\]]dang rang gi tshig dag gi mtshungs pa'i dpe yin par bstan pa ni/_des na 'dir 'di zhes bya ba'o/_/bstan bcos kyi ngag gis rang gi ngag 'gal ba yin na bstan bcos dang 'gal bar 'gyur grang na 'di ni de ltar ma yin par bstan pa ni rang tshig 'gal la zhes
[\[249a.2\]]bya ba'o/_/de las zhes bya ba ni bstan bcos dang 'gal ba la'o/_/de nyid kyi phyir zhes bya ba ma 'ongs pa na mi bde ba ster ba'o/_/gzhan la yang bstan bcos kyis de med pa kho nas de khas mi len pa'i phyir gnod pa ma yin pa ma yin nam zhes zer ba la de la rten min zhes bya ba ste/_
[\[249a.3\]]yod kyang khas blangs pas rang bzhin 'brel pa med pa'i phyir gnod par byed pa nyid ma yin no zhes bya ba'i don to/_/dngos po la zhes pa ni chos can la'o/_/mi rtag pa nyid ni khas blangs pa'i rtag pa nyid dang bstan bcos pa'i yang 'gal ba yin pa'i phyir dang /_gzhan yang de dang 'brel pa'i
[\[249a.4\]]phyir ji ltar mi rtag pa nyid grub po zhes zer ba la de dag ces bya ba ste/_bstan bcos pa'i yang yin na gzhan lta smos kyang ci dgos zhes bya ba'i don to/_/dam bcas ni mi rtag go zhes bya ba'o/_/rjes su dpag pa ni byas pa'i phyir zhes bya ba'o/_/dam bca' ba ni bstan bcos so/_/rigs bral
[\[249a.5\]]ni skyes bus ma byas pa nyid la sogs pa don dang 'brel pa'i rgyu nyid ma yin pa'i phyir ro zhes bya ba'i don to/_/gzhan du zhes bya ba ni 'brel pa med na'o/_/skyes bus ma byas pa nyid la rgyu skyon med pa ma yin nam/_rjes su dpag pa bzhin du lung las nges pa yang tshad ma nyid yin no/_/don dang
[\[249a.6\]]'brel pa med na de med pa nyid the tshom za ba yin par bstan pa ni lung rnams zhes bya ba'o/_/tshad ma ma yin pa la 'brel pa yang ga la yod ce na de med na mi 'byung ba'i phyir ro zhes bstan pa ni de'i phyir na zhes bya ba'o/_/bar skabs kyi tshigs su bcad pa zhes bya ba ni rgol ba'i khyad par la'o/_/
[\[249a.7\]]rang gi tshig bzhin du gnod par byed pa rjes su dpag pa las phyi rol nyid yin gyi gzhan du na de nyid rtogs pa ma yin pa'i phyir zhes bstan pa ni des na zhes bya ba'o/_/dgos pa med kyang so sor brjod na ni don gyis go ba la sogs pa yir yang 'gyur ro zhes bstan pa ni/_de ltar min na zhes bya ba'o/_/
[\[249b\]]
[\[249b.1\]]dgos pa dang ldan pa yang rjes su dpag pa gzhan du rtogs par 'gyur bar bstan pa ni/_logs shes byas pa zhes bya ba ste/_logs shig tu byed pa mthong ba las don med do zhes bya ba'i don to/_/'brel pa'i dbang du byas pa ni gsal ba yin no/_/rang gi tshig kyang bstan bcos las thal ches
[\[249b.2\]]pa'am don med pa nyid dag kho na 'bras bu yin la/_snga ma dang phyi ma'i ngag dag la ni bstan bcos la gegs byed pa yin zhing rang gi tshig ni de tsam la'o zhes bstan pa ni/_rang gi tshig kyang zhes bya ba tha dad pa zhes bya bar sbyar ro/_/gegs byed pa yang khas blangs pa kho na las ma yin nam/_gnod
[\[249b.3\]]par byed pa nyid kyis ma yin zhes zer ba ni de yis zhes bya ba ste/_rgol bar khas blangs par byas pa gnod byed yin pa'i phyir cig shos med na de nyid kyi ma yin pa'i phyir dngos su ma yin par 'gyur ro zhes bya ba'i don to/_/khas blangs pa tsam yang de ma yin pa la yang 'gyur bar bstan pa
[\[249b.4\]]ni/_skyes bu'i 'dod pas zhes bya ba'o/_/rang la grub pa rnams la yang bstan bcos khas blangs pa'i phyir gegs byed pa'am cig shos ma yin nam/_ji ltar de med na med par de khas blangs pa'o zhes zer ba la/_lkog gyur dag la zhes bya ba ste/_shes pa thams cad dmigs pa
[\[249b.5\]]med pa nyid la sogs pa ni de rab tu grags pa med na mi 'gyur ba ma yin no zhes bya ba'i don to/_/gal te lung gis grub pa la de 'gal ba can du sems pa ma yin na/_chang btung ba ma yin no zhes bya ba'i bkag pa me'i zhi ba'i mchod sbyin la ji ltar brtag pa yin zhes zer ba la/_'di la brtag
[\[249b.6\]]pa zhes bya ba ste 'gal ba brjod pa khas len pa dang mi 'gal ba ma yin te/_khyad par sems pa la dpyod pa bzhin du the tshom dang phyogs snga ma la sogs pa rnams srid pa'i don can yin pa'i phyir ro/_/gegs byed pa nyid kho na'i 'thad pa nyid 'di yin no zhes bya ba 'grel par te/_
[\[249b.7\]]gal te de lta na 'ga' yang gnod pa ma yin no zhes rjes su brjod pa'i phyir ro/_/phan tshun 'gal ba brjod pa brtag pa phal cher ni blang ba dang dor ba ma yin pa don med pa bstan bcos kyis gnod pa ma yin pas 'gal ba dang cig shos kyang mi srid pa'i phyir bya ba ma yin pa de la brtags
[\[250a\]]
[\[250a.1\]]pas ci zhig bya zhes zer ba la mthong dang zhes bya ba'o/_/rang bzhin dang 'bras bu'i dbye ba ni khas blangs pas byas pa'i tha mi dad pa la gnod pa ma yin no zhes zer ba ni gal te yid ches pa'i zhes bya ba'o/_/de ltar na ji ltar len thebs pa yin zhes zer ba la/_'dir
[\[250a.2\]]smras pa zhes bya ba'o/_/khas blangs pa nyid rang bzhin dang 'bras bu nyid kyis tha dad pa yin par bstan pa ni rang bzhin 'bras bu'i zhes bya ba'o/_/sgra don zhes bya ba ni grags pa'o/_/de las te bstan bcos las 'di zhes bya ba ni grags pa'o/_/gal te bstan bcos zhes bya ba la sogs pa
[\[250a.3\]]'di la rgol ba'i ni des na gzhan zhes bya ba'o/_/gzhan gyis khas blangs pa zhes bya ba ni de dang de ma yin pa grub pa'i chos can la yang bstan bcos khas blang bar bya ba yin pa'o/_/bstan bcos ni phyi rol la gnod par byed pa yin la/_grags pa ni brtags pa la yin par bstan pa ni yang
[\[250a.4\]]na zhes bya ba'o/_/de la yang zhes bya ba ni brtags pa yin na yang ngo /_/phyi rol med pa kho nas gnod pa yin par bstan pa ni nyi tshe ba zhes bya ba'o/_/'di la yang zhes zer ba ni 'on te bstan bcos las zhes bya ba'o/_/gnod bya ma yin pa thams cad du grags pa brjod pa yin par bstan pa
[\[250a.5\]]ni grags pa yin zhes bya ba'o/_/de'i don dpyad pa la bstan bcos 'ba' zhig ni ma yin te/_de dang 'gal bas gnod par byed pa'i gnod byed rjes su dpag pa med pa'i phyir 'dod pa'i sgra'i brjod par bya ba'i don rnams la rnam par rtog pa'i yul nyid tsam las byung ba yin pa de'i phyir/_
[\[250a.6\]]phyi rol nyid dang brtag pa nyid la sogs pa la rjes su dpag pas gnod kyang de las bzlog pa la sgra de'i brjod bya nyid ni 'dod pa las byung ba yin pa'i phyir/_'jig rten dang rig byed dag la 'jig rten la 'grub pa brtag pa la sogs pa'i don yang yongs su brtag pa la sogs pas de las
[\[250a.7\]]bzlog pa'i don nyid du 'gyur bar bstan pa ni don rnams la zhes bya ba'o/_/'gag pa med pa nyid ci las she na rnam par rtog pa'i yul nyid tsam rgyu mtshan yin pas 'dod pa las byung ba'i phyir ro zhes bstan pa ni skyes bu'i 'dod pa zhes bya ba'o/_/'dir zhes bya ba ni 'dod pa'i sgra'i brjod bya
[\[250b\]]
[\[250b.1\]]nyid la'o/_/gnod med ngag ni rjes su dgag pas mi gnod pa'i ngag can gyi skye bo yid ches pa yin pa na bstan bcos gnod byed yin zhes bya ba'i don to/_/rtog pa can rang bzhin gyi ba lang nyid la sogs pa de nyid brjod pa'i sgra'i brjod bya nyid yin par bstan pa ni/_'dod pa'i sgra'i brjod par bya
[\[250b.2\]]ba zhes bya ba'o/_/nus pa ma yin no zhes bya ba dgag par zhes bya bar rjes su 'jug go/_/nye bar len pa ni smra ba po'i rgyud la gnas pa'o/_/'bras bu ni nyan pa po'i rgyud la gnas pa'o/_/gal te de lta na zhes bya ba nas gzhan du khas len zhe na zhes bya ba'i bar du rgol ba'o/_/ma yin te
[\[250b.3\]]zhes bya bas mtshams bcad nas shes na yang zhes bya ba'i bar gyis dgag pa'o/_/khyab pa ni khyab par byed pa ste gsal byed kyi'o/_/de zhes bya ba ni spyi'o/_/khyab pa can gyi rtogs pa ci las yin zhe na 'on kyang thog med ces bya ba'o/_/tha snyad ni 'dod pa'i rnam par rtog pa ste/_ba lang ngo
[\[250b.4\]]zhes bya ba la sogs pa rjes su 'jug pa'i ngo bo khyad par du ma byas pa'i chos kyi sgrub byed do/_/brda las byung ba'i khyad par ni sgra las byung ba de nyid ma yin par bstan pa ni/_bram ze dang zhes bya ba'o/_/ci zhig yod ces bya ba ni mtshungs pa'i rnam pa tsam yin pa'i phyir ro/_/grags pa ni rtogs pas
[\[250b.5\]]grub pa'o/_/brjod pa ni slob dpon gyis so/_/chos ni 'dod pa'i sgras brjod par bya ba'i ngo bo yin la/_de ni zhes bya ba ni 'dod pa'i sgra'o/_/tha snyad la skyes pa ni zla ba'i zhes bya ba la sogs pa las so zhes bya ba ni bshad par ro/_/grags pa'i sgrar zhes bya ba ni 'grel par ro/_/mngon sum don
[\[250b.6\]]dang rjes dpag dang /_/yid ches grags pas zhes bya bas bstan pa ma yin gyi/_'o na ci zhe na tha snyad las byung ba'o/_/mngon sum sogs kyis zhes bya ba ni phyi rol gyi tshad ma'i sgra dang 'gal ba can bzlog nas shes par bya ba yin no zhes bya ba ni rgyal ba can gyi'o/_/de'i phyir gnod pa rnam
[\[250b.7\]]pa bzhi po 'thad pa yin no/_/'dod pa las byung ba yin yang snam bu la bum pa'i sgrar ma byas na de'i brjod bya de ji ltar yin zhes zer ba la/_de la brten nas byung ba can zhes bya ba ste/_rnam par rtog pa'i yul la brten nas byung ba can 'dod pas 'jug pa yin pa'i phyir/_de las gzhan pa
[\[251a\]]
[\[251a.1\]]la yang rung ba nyid kyis so zhes bya ba'i don to/_/byas dang zhes bya ba ni 'jig rten pa'i rnams so/_/ma byas pa rnams ni skyes bus ma byas pa'i phyir ro zhes bya ba ni rgyal ba can gyi'o/_/byas pa ste brdar byas pa rnams dang gzhan rnams so zhes bya ba ni 'grel
[\[251a.2\]]pa'i'o/_/rtogs pas sprul pa ni don nyid kyi ngo bo ma yin pa ma yin nam zhes zer ba la/_rang bzhin nyid kyis zhes bya ba'o/_/don nyid la zhen pa yin gyi bar ma do ba ni ma yin te/_lhag par zhen pas rnam pa dang don gcig tu byas nas 'jug pa'i phyir ro/_/de'i phyir 'jig rten dang rig byed la
[\[251a.3\]]nges pa'i don can nyid kyi tshig rnams skyes bu'i blo las byung ba dngos por rung ba nyid ma bkag pa yin par bstan pa ni/_don tsam nges pa'i don nyid kyis mngon sum yin la ma nges pa'i don can nyid kyi rjes su dpag par bya ba ji ltar gnod byed yin zhes zer ba la grags pa med kyang zhes
[\[251a.4\]]bya ba'o/_/'jug pa bzhin du gzhan yang rung ba nyid de las byung bar gyur pa kho na yin te/_smra ba po'i 'dod pa med pas byung bar gyur pa ma yin pa nyid do/_/des na zhes bya ba ni dngos su 'brel pa nyid kyis so/_/de grub pa nyid ni de'i shes par bya ba nyid de 'dod pa'i sgras brjod par bya ba nyid yin no
[\[251a.5\]]zhes bya ba'i don to/_/'grel pa ni gsal ba yin no/_/'gar yang zhes bya ba ni phyogs gcig la'o/_/rtog pa'i yul nyid dngos po'i rung ba nyid yin gyi dngos su ma yin par bstan pa ni dngos rnams zhes bya ba'o/_/rtog pa yang 'dod pa las byung ba yin gyi dngos po las ma yin pa
[\[251a.6\]]bstan pa ni 'dod pa tsam gyis zhes bya ba'o/_/rang gi rgyu las byung ba'i 'dod pa ni don yul nyid la ltos bzhin pa yin yang de las byung ba ma yin te/_de bstan pa ni don tsam la yang zhes bya ba'o/_/don de'i rtog pa dang rtog pa'i mtshungs pa yin pa'i phyir 'di bzhin du gzhan yang yin te
[\[251a.7\]]rtog pa'i yul nyid tsam rgyu mtshan nyid du khyad par med pa'i phyir ro zhes bya ba'i don bstan pa ni/_sgra thams cad ces bya ba'o/_/de lta yang ma yin zhes bya ba gzhan la snang ba yin zhes bya bar bsgyur nas sbyar ro/_/me'i sbyin sreg la sogs pa'i ngag la khyi'i sha'i don nyid mngon sum dang
[\[251b\]]
[\[251b.1\]]'gal ba ma yin te/_de'i rung ba nyid mngon sum yin no zhes bstan pa ni/_khyi sha zo zhes bya ba'o/_/gzhan du brda yin no zhes bya ba mi rigs pa yang ma yin te mi shes pa rnams kyis chos la sogs pa rnams la brdar byas pa la mi shes pa la sogs pas brda gzhan du mi 'gyur bar bstan pa ni der
[\[251b.2\]]yang zhes bya ba'o/_/rang bzhin gyis don med pa nyid bstan pa ni ji ltar zhes bya ba'o/_/khyab pa'i don can gcig cig la phyi ma'i don du bshad pa ni/_'dir ni zhes bya ba'o/_/sgra mngon sum pa yin yang don rtogs pa ni rjes su dpag pa nyid las yin na/_ji ltar rung ba nyid rtogs pa'i gnod byed
[\[251b.3\]]yin zhes zer ba la/_yang na de la yang zhes bya ba'o/_/shes pa gzhan gyi zhes bya ba ni mngon sum gyi don bzhin du'o/_/'on te der zhes bya ba ni sgra las byung ba la'o/_/de ltar 'gyur ro zhes bya ba ni rjes su dpag pa med na zhes bya ba ni lan no/_/'di la yang ni sgra las byung ba la'o/_/de lta ma yin na zhes
[\[251b.4\]]bya ba ni brda'i dus kyi rjes su 'brang ba med na'o/_/bshad pa'i rjes su ma 'brangs par yang zhes bya ba ni rtogs pa ni zhes bya ba dang 'brel pa'o/_/sdang ba la sogs pas gzhan du yang zhes bya ba ni grags pa las bzlog par ches skyon can nyid yin te/_tshad ma can ma yin pa'i don smra ba po ni ches
[\[251b.5\]]dman pa'i phyir ro/_/des na zhes bya ba ni rjes su dpag pa yin pa'i phyir ro/_/de ltar na rang rig par smra ba po mngon sum dang 'gal ba yin no zhes zer ba la/_de la gang zhig ces bya ba'o/_/de yod na yod pa dang med pa dag ces brjod pa bshad pa ni sgra don gyi 'brel pa zhes bya ba'o/_/nye bar len
[\[251b.6\]]pa ni don no/_/sgra ni nye bar blang bya ste 'bras bu'o/_/sgra ni zhes bya ba la sogs pas rjes su dpag pa gtso bo ma yin par bstan to/_/'on te ji ltar zhes bya ba'i 'bras bu yin pa'i phyir/_rgyu nyid 'dod pa dang 'brel pa brjod bya nyid kyi rgyu mtshan de'i rang bzhin par bstan pa ni/_de'i phyir zhes bya ba'o/_/nyer
[\[251b.7\]]len nyid ces bya ba ni rtags so/_/brjod bya nyid ni bsgrub bya yin no zhes bya ba'i don to/_/gang zhig gi zhes bya ba ni don no/_/gang gi zhes bya ba ni sgra'i'o/_/nye bar len pa dang 'bras bu nyid du ni nye bar len pa nyid kyis dang 'bras bu nyid kyis so/_/nye bar len pa dang 'bras bu nyid du mi snang ba 'ba' zhig ma
[\[252a\]]
[\[252a.1\]]yin te/_'o na ci zhe na nye bar len pa'i shes pa smra ba po'i rgyud la yod pa dang /_'bras bu shes pa nyan pa po'i rgyud la gnas pa yang snang ba ma yin par bstan pa ni/_gal te don to zhes bya ba'o/_/de'i brjod par 'dod pa med kyang phyi rol kho na shes pa gnyis kyi zhen par bya ba yin
[\[252a.2\]]no zhes zer ba ni/_'on te rnam pa de las kyang zhes bya ba'o/_/des ni zhes bya ba ni gang la thun mong ma yin pa'i phyir zhes bya ba la sogs pas so/_/mngon sum la sogs pas grub pa ma yin du zin kyang /_'on kyang gzhan pa de ni 'dod pa'i sgra'i rung ba nyid don rnams la ci las yin zhes zer ba la
[\[252a.3\]]gzhan du zhes bya ba ste/_dgag pas dpe la gtan tshigs khyab pa med pa'i phyir ro/_/sgrub pa nyid yod pa'i phyir de yod pa ma yin te phyogs gcig pa nyid yin no zhes bya ba'i don to/_/'di zhes bya ba ni sgra las byung bas grub pa'i'o/_/de skad du zhes bya ba ni thun mong ma yin pa'i phyir gnod par
[\[252a.4\]]byed pa'i rjes su dpag pa med pa'o/_/gnod par byed pa med pas gnod par mi nus pa de nyid kyi phyir sgra las byung ba nges par byed pa ma yin no zhes bya bas gnyi ga las kyang phyi ma gtso bo yin no zhes bya ba ni de skad du zhes bya ba'i khyad par lhur len pa'i dbye ba las so zhes bya ba ni rgyal ba can
[\[252a.5\]]gyi'o/_/gnod par byed pa med pa nyid kyis gnod bya nyid ma yin/_nges pa ni sgra las byung ba zhes bya ba de nyid kyis yin par bshad pa ni/_tshad ma med par ni zhes bya ba'o/_/gcig gis gcig gi sgrub na gzhan rjod par byed pa yin par bstan pa ni/_phyi ma zhes bya ba'o/_/sgra las byung ba ni
[\[252a.6\]]gnod bya nyid dang nges par byed la ma yin pa nyid kyang rjes su dpag pa las yin te/_mngon sum gyi yul ma yin pas mi srid pa'i phyir ro zhes bstan pa ni/_de 'gog ces bya ba'o/_/rang rig pa'i nye bar mtshon pa zer ba ni gal te zhes bya ba'o/_/zhen par bya ba ni rang rig pa ma yin te/_phyi
[\[252a.7\]]rol yin no zhes zer ba ni thun mong ma yin par zhes bya ba'o/_/dbang po'i mngon sum nyid rung ba ma yin te/_rtog pa gcig gi yul nyid yin pa'i phyir ro zhes bstan pa ni ma yin te zhes bya ba'o/_/yul yin pa nyid gsal bar byed pa ni rung ba nyid ces bya ba'o/_/sgra las byung bas
[\[252b\]]
[\[252b.1\]]grub pa'i don sgra'i don nyid du nges pa ni/_snang ba zhes bya bar sbyar ro/_/snang ba'i sgra dang 'brel pa can nam zhes bya ba ni gal te zhes bya bar 'brel te/_'brel pa ni 'brel pa dang rung ba nyid kyang dgag par bya ba ni mngon sum la rung ba ma yin pa'o/_/des na 'di ni zhes bya ba ni 'brel
[\[252b.2\]]pa rung ba nyid kyang ngo /_/rung ba nyid dgag pa la rjes su dpag pa thams cad thun mong ma yin no zhes brjod par 'dod pas ma lus pa la khyab pa'i yod pa nyid kyang thun mong ma yin pa ni phyogs kyi skyon la yang brjod par bstan pa ni/_gang la yod nyid ces bya ba'o/_/gnod par byed
[\[252b.3\]]pa yod pa la ltos pa ni dngos su ba ma yin la/_dngos su ba yin pa ni rang nyid gnod byed yin pa'i phyir ro zhes bstan pa ni/_sgra las byung ba'i grags pa 'di zhes bya ba'o/_/gnod par byed pa med pa'i phyir dgag par mi nus pa yin pa de'i phyir ma nges pa yang yin te/_sgra las byung bas
[\[252b.4\]]grub pa nyid kyis thams cad du grub pa'i phyir ro zhes bstan pa ni sgra ni brda la zhes bya ba'o/_/mi 'grub min zhes bya ba ni 'dod pa la gegs med pa'i phyir ro/_/de ltar na dgag par mi nus pa nyid kyis gnod par byed pa med pas nges par nus pa'i phyir/_rjes su dpag pa thams cad la 'gal
[\[252b.5\]]ba mi 'khrul ba mi srid par brjod pa yin par bstan pa ni rjes su dpag pas zhes bya ba'o/_/de lta bu'i ni dgag par mi nus pa la sogs pas so/_/grags pa la de ltar brjod kyi rjes su dpag pa la ni/_ma yin nam zhes zer ba la/_grags pa zhes bya ba'o/_/de yang zhes bya ba ni gzhan yin
[\[252b.6\]]te sgrub par byed par zhes bya bar sbyar ro/_/rtogs par mi nus pa ni dmigs par mi nus pa'o/_/gcig la zhes bya ba ni dngos po la'o/_/the tshom za ba yod na ston pa yin pa'i phyir dogs pa bstan pa ni gang zhig ces bya ba'o/_/mngon du byas pa thams cad la tshad ma gzhan gnod par
[\[252b.7\]]byed pa gzhan ma yin par bstan pa ni mngon du byas pa zhes bya ba'o/_/thams cad ni 'khrul pa yang ngo /_/de'i phyir mngon sum la 'brel pa kho na tshad ma nyid kyis rgyu mtshan yin par bstan pa ni de 'di zhes bya ba'o/_/rgyun gyis don byed par dmigs nas de dang 'dra ba la de nyid do zhes nges
[\[253a\]]
[\[253a.1\]]par byed pa'i mngon sum ni 'jug par byed pa ma yin nam/_'byung bar 'gyur ba'i don byed pa dang de'i rung ba nyid 'di'i yul ma yin no zhes zer ba la mi slu ba de yang zhes bya ba ste/_thob pa ni snang bzhin pa kho na yin gyi de'i ngo bo la 'jug pa ni ma yin te/_mi snang ba'i
[\[253a.2\]]don gyi ngo bo la ni don gyi snang ba'i rung ba nyid rjes su 'gro ba la sogs pas rtogs pa ni goms na mthong ba kho na las de 'di yin no zhes bya ba'i don to/_/yang na rjes su dpag pa med na sgra las byung bas grub pa gnod byed yin pa de lta bur rtogs pas sgra las byung ba rjes su dpag pa nyid du
[\[253a.3\]]brjod pa'i phyir/_gnod byed kyi yang gnod byed ni rjes su dpag pa yin par brjod pas shugs kyis rjes su dpag pa'i yul la 'gal ba mi 'khrul ba can med par gsungs so zhes bya ba'i don to/_/de ni 'di ltar dgag par mi nus pa nyid kyis grags pa'i don can gyi tshig rnams don gzhan dang
[\[253a.4\]]ldan pa ma yin no zhes bya ba 'di ni gnod par byed pa nyid ni bzlog pa'i tshad ma med pa nyid dang /_nges pa med pas kyang sgra las byung ba sgrub pa la gnod par byed pa nyid yin no/_/'gal ba med pas rjes su dpag pa nges pa'i don can yin pa nyid kyis rig byed la sogs pa dang mtshungs pa nyid ma yin no/_/
[\[253a.5\]]de lta bu'i zhes bya ba lhag par bstan pas mngon sum la sogs pa'i phan yon gsum bstan to/_/de bzhin du mi mthun pa med pa nyid kyis sam gzhan las kyang rtogs pa med pa yin no zhes bya bar sbyar ro/_/'brel pa'i stobs las byung ba gnod do zhes bya ba cir 'gyur zhes bya bar sbyar ro/_/
[\[253a.6\]]'dir zhes bya ba ni sgra las byung bas grub pa la rjes su dpag pa med pa rtogs par byed pa la'o/_/stobs chung ba la stobs su brjod pa ni gzhan mtshon par byed do zhes bya bar mi rigs te/_'di nyid 'dod pa yod pas stobs dang ldan pa'i phyir ro snyam du sems pa ni/_gal te 'dod tsam zhes bya
[\[253a.7\]]ba'o/_/dbyig pas snum khur bshad pa ni byi ba rnams kyis dbyig pa khyer ba'i tshul gyis te/_lan ni snum khur smos kyang ci dgos zhes bya'o/_/sgra las byung ba 'dod pa 'byung ba yin pa la gnod par byed pa yod na dngos po byung ba la/_lta smos kyang ci dgos zhes bya ba'o/_/yod min
[\[253b\]]
[\[253b.1\]]zhes bya ba ni khyab pa nyid kyis sgra las byung ba stobs can yin pa'i phyir ro/_/dang po las zhes bya ba ni dngos po las byung ba nyid kyis rjes su dpag pa ni khyab pa can ma yin pa'i phyir ro/_/de'i zhes bya ba ni snum khur dang dbyig pa'i tshul lo/_/khyab pa can nyid dngos su ba nyid ma yin na med pa
[\[253b.2\]]dang 'dra bar bstan pa ni/_dngos pos 'jug min pa zhes bya ba'o/_/de spangs pas zhes bya ba ni 'dod pa spangs pa ste/_len pa bzhin du 'dor ba yang thob par sla ba kho na yin no zhes bya ba'i don to/_/tshul 'di zhes bya ba ni las ngan zhugs pa'i dogs pa thams cad ces bya bar sbyar ro/_/don
[\[253b.3\]]rnams sgra'i rung ba nyid brjod bya nyid yin pa dang /_sgra rnams rjod byed yin pa nyid ni rang bzhin pa yin gyi skyes bus byas pa can ma yin nam byed par mi nus pa'i phyir ro/_/sgra ma yin pa ni sgra rnams kyis kyang de dag gis ma yin na/_gzhan med pas kyang rang nyid kyis byas pa kho na la ma
[\[253b.4\]]byas pa lta bur tha snyad yin pa'i phyir rtogs pa dgag bya ba ma yin pa'i phyir ro zhes bstan pa ni yang na zhes bya ba'o/_/brjod pa la zhes bya na ni zla ba ni ri bong can no zhes bya ba ni 'dir rang bzhin gyis 'brel pa la'o/_/des stong pa'i dus med pas zhes bya ba ni gzhan du grub pa'i phyir ma byas
[\[253b.5\]]zhes bya ba'i tshig gam dran pa yang rung byed par rung ba nyid la mi slu bar byed par 'dod pa nyid yin pa'i phyir sgrub par byed pa'i rjes su dpag pa med pa'o/_/gang la yang zhes bya ba la sogs pas bstan pa de'i tshe yang brda las byung ba'i gnod byed sgra las byung ba zhes bya ba la sogs pas
[\[253b.6\]]bstan pa de dag gi yul gyi dbye ba bstan pa'i ched du yin par bstan pa ni ci des zhes bya ba'o/_/de yang dngos po las byung ba ma yin gyi/_'o na ci zhe na/_brjod par 'dod pas byung ba de'i phyir rig byed rnams la don gyi nges pa med par bstan pa ni des ni zhes bya ba'o/_/de'i dbang ni dngos po'i
[\[253b.7\]]dbang ngo /_/de'i 'dod las skyes na skyes bu'i 'dod pa las skyes pa'o/_/gzhan dag ni drug pa dang tshig gi dbye ba la sogs pa ni dngos su ba yin no zhes zer ro/_/thams cad dngos su ba nyid ma yin na khyad par gyis ci zhig bya zhes bya ba ni rgyal ba can gyi'o/_/dngos rnams yod med pa'i
[\[254a\]]
[\[254a.1\]]rjes su 'jug can zhes bya ba ni 'di bzlog bya bstan pa ni rjes su dpag par zhes bya ba'o/_/gzhan las mi 'gyur bas tshogs pa yod na ma dmigs pa ni 'bras bu yin gyi brjod bya rjod par byed pa ni de ltar ma yin te/_'dod pa tsam gyis byas pa yin pa'i phyir ro zhes bstan pa
[\[254a.2\]]ni de ni bden mod kyi zhes bya ba'o/_/sngar zhes bya ba ni shes pa'o/_/ngas sngar zhes bya ba ni rtog pa ste/_'bras bu nyid rgyu mtshan dang bcas pa brjod bya nyid ma yin no zhes bya ba'i don to/_/de ltar na yang zhes bya ba ni nye bar bstan pa med na yang ngo /_/de ltar ma yin na zhes bya ba ni ma bor na'o/_/rgan po'i
[\[254a.3\]]tha snyad las kyang 'brel pa can nyid du shes pa kho na yin gyi 'brel pa'i shes pa ma yin par bstan pa ni gal te ming dang ming can dag ces bya ba'o/_/gzhan yang rung te zhes bya ba ni 'bras bu la sogs pa'o/_/mthar gnas ni ya dang ra dang la dang wa rnams so/_/ring po gang gi dbyangs kyi dang
[\[254a.4\]]por ring ba de ni ring ba yin la/_de ma yin pa ni thung ba'o/_/dgra bo la med pa ni dgra bo la mi gnas pa'o/_/ma yin te zhes bya ba ni brda'i dus na 'di ni shing rtog pa na sa'o zhes bya ba'i 'brel pa ma shes pas mi shes pa'i phyir ro/_/'dis ni rang bzhin pa bsal ba yin te/_thal ches pa yin pas
[\[254a.5\]]brda la ltos pa med par thal bar 'gyur ba'i phyir ro/_/sgra de'i brjod bya nyid kho na de las kyang shes pa'i phyir ro zhes brtag par mi bya ste/_rgan po rang nyid kyi rtog pa la ni su zhig la yang rang dbang med de/_skyes bus ma byas pa'i phyir skyon med pa'i don dang 'brel pa'i zhes bya ba dgos pa 'grub pa'i
[\[254a.6\]]nges pa yin no zhes zer ba ni 'on te zhes bya ba'o/_/rgan pos brtags pa las don gzhan rang gis rtogs par bya ba la mngon sum la sogs pa'i rtsa ba med na/_rgan po brgyud pa mi shes pa'i rtsa ba can yin pas ji ltar 'di skyon med pa'i shes pa yin zhes bstan pa ni gal te don ni
[\[254a.7\]]zhes bya ba ste/_rtsa ba med pa ni skyon kho na yin no zhes bya ba'i don to/_/rtog pa 'di skyes bus byas pa yin pa ji lta ba de bzhin du gzhan yang 'di bzhin du yin te/_gzhan du ba nyid la tshad ma med par bstan pa ni don 'di yang zhes bya ba'o/_/de nyid kyis ni rtogs par byed pa las so/_/gzhan
[\[254b\]]
[\[254b.1\]]yang zhes bya ba ni thams cad gzigs pa'o/_/de zhes bya ba ni dngos po'o/_/bshad pas ci zhig bya zhes bya ba ni de gzigs pa la'o/_/ri bong can zla ba ma yin zhes bya ba de ltar smra ba la zla ba nyid du sgrub par byed pa'i tshigs su bcad pa bstan pa gal te ri bong can zhes bya ba'o/_/'di
[\[254b.2\]]ni grags pa'i brjod bya bzhin zhes bya ba ni bum pa zhes bya ba la sogs pa lta bu'o/_/zla bar rtogs pa bzhin du bum pa la sogs par rtogs pa de la med pa kho na yin par bstan pa ni ri bong can zhes bya ba'o/_/'dod pa'i sgra brjod par bya ba yin pa'i phyir don rnams la zla ba ma yin pa nyid du rjes su
[\[254b.3\]]dpag pa ni thun mong ma yin pa ma yin nam/_de nyid kyi phyir zla ba nyid ma grub pa la bum pa la sogs pa la ji ltar thun mong ma yin pa ma yin zhes zer ba la/_ri bong can zhes bya ba la sogs pa yin no zhes bya ba ni rgyal ba can gyi ste/_rtog pa thams cad spong bar byed pa la dpe med pa yin gyi 'dod pa'i
[\[254b.4\]]sgra'i brjod bya nyid smra ba po la ni ma yin no zhes bya ba'i don to/_/gzhan du na shing sha pa ni shing ma yin te/_yod pa'i phyir zhes bya ba la sogs par brjod pa mi srid pa'i phyir 'di gnod byed du mi 'gyur ro/_/da ltar ni seng [(]sdeng [,]ldeng [)]la sogs pa la yang shing ma yin par khas len pa'i phyir brjod pa srid
[\[254b.5\]]pa la gnod byed yin par bstan pa ni/_dpe 'di nyid ces bya ba yin no zhes bya ba ni rgyal ba can gyi'o/_/de spong bar mi byed pa nyid la zla ba gcig nyid yin pa'i phyir de nyid ma yin te d+ha tri shing ma yin zhes bya ba yang des khas blangs pa'i phyir ro/_/'grel pa ni gsal lo/_/brjod pa la srid pas
[\[254b.6\]]gcig kyang gcig mang po yin pa'i phyir khyab pa yin pas gcig tu sbyor bar byed pa yin par bstan pa ni bsgrub bya zhes bya ba'o/_/yang na zla ba nyid la yang yod pa nyid thun mong ma yin pa ma yin par bstan pa ni 'dir yang zhes bya ba'o/_/rtogs pa thams cad spong ba la gal te thun mong ma yin
[\[254b.7\]]pa nyid yin na de smra ba po la yang cis mi 'gyur zhes zer ba la/_brda las zhes bya ba ste 'dod pa tsam las byung ba zla ba nyid kho na 'am brda las byung ba yin te thams cad du byung ba'i phyir 'dis ni zla ba ma yin pa nyid thun mong ma yin pa nyid du brjod pa yin no/_/zla ba nyid ma yin na bum pa la sogs
[\[255a\]]
[\[255a.1\]]yod pas khyab pa ma yin nam/_de'i shes pa las de bden pa kho na yin no zhes zer ba la gal te la lar zhes bya ba ste/_rtogs pa spong ba po'i yang zla ba ma yin pa nyid do/_/la lar zhes bya ba ni bum pa la sogs pa la'o/_/dngos stobs las yin zhes bya ba ni de
[\[255a.2\]]yang ri bong can la zla ba nyid de nyid du 'grub par 'gyur ro/_/ci las she na grags pas grub pa zhes bya ba ste/_grags pas grub pa zla ba nyid ma yin pa bum pa la sogs pa khas len na ri bong can ma yin pa zla ba nyid ma bkag pa'i phyir te/_rigs pa la khyad par med pa'i phyir ro zhes bya ba ni rgyal ba can
[\[255a.3\]]gyi'o/_/la lar ni dngul la sogs pa la zla ba nyid du gal te grub na nges pa'i yul can yin pas dngos su ba kho na yin na des grub pa dngos su ba ma yin pa'am de dgag pa yang ji ltar yin/_'on te grags pas grub pa'i phyir dngos su ba ma yin na grags par khyad par med pa'i phyir ri bong
[\[255a.4\]]can la yang bkag pa ma yin no zhes bya ba ni 'brel par ro/_/gal te kha cig kho nar te ri bong can zla ba nyid yin gyi dngul la sogs pa ma yin te/_de lta yin na nges pa'i yul can dngos su ba dgag par ma yin la grags pas grub pa ma yin pa ma nges pa'i yul can yin pas ri bong can ma yin
[\[255a.5\]]pa dngul la sogs pa la yang ji lta thun mong ma yin zhes bya ba ni 'grel par ro/_/ji ltar bum pa la sogs pa la zla ba ma yin pa nyid grags pas/_grub pa dngos su ba yin pa/_de bzhin du ri bong can la yang zla ba nyid yin par bstan pa ni de ni dngos stobs zhes bya ba ste/_de ni zhes bya ba
[\[255a.6\]]ni zla ba nyid do/_/dngos po la ste rtsa 'di ni tshim par byed pa'o zhes bya bas zla ba nyid de la 'jug par byed pa'i rgyu mtshan med na ri bong can ma yin pa ste/_bum pa la sogs pa la zla ba nyid bzlog kyang ngo /_/'grel pa ni gsal lo/_/de ltar na bum pa la sogs pa la su zhig gis bzlog pas skyon
[\[255a.7\]]yin par bstan pa ni de phyir zhes bya ba la'o/_/'grel par dang po'i gnas skabs na yang 'di dang 'brel pa ni thun mong ma yin pa nyid kyi gnas skabs nye bar bsdu ba 'brel par dka' ba yin pa'i lan bstan pa ni rung ba nyid des zhes bya ba'o/_/rung ba nyid kyang rgyu mtshan dang bcas pa ma yin nam
[\[255b\]]
[\[255b.1\]]zhes zer ba la/_gal te sgra thams cad ces bya ba'o/_/rgyu mtshan med kyang rgyu mtshan la 'jug par mthong ba ma yin nam/_de bzhin du de dang ldan pa yang 'gyur ro zhes zer ba la/_sgra rnams 'jug pa'i zhes bya ba'o/_/khyab par byed pa ma yin pa mi srid par bstan pa ni rgyu mtshan
[\[255b.2\]]la yang zhes bya ba'o/_/dngos su ba'i 'brel pa med pa thun mong ma yin pa nyid kyis ma yin par bstan pa ni gal te la lar zhes bya ba'o/_/gzhan du yang zhes bya ba ni rgyu mtshan dang ldan pa la'o/_/ba lang la sogs pa'i sgra 'dod pa las byung ba ni da ltar ram dus gzhan du dran pa
[\[255b.3\]]yin no zhes zer ba ni 'dod pa zhes bya ba'o/_/ma dmigs pa zhes bya ba ni lan no/_/'das pa'i 'dod pa yod kyang gang las kyang ma dmigs pa'i phyir dran pa ma yin no zhes bya ba'i don to/_/rgyu mtshan yod kyang ji ltar rgyu mtshan med pa yin zhes zer ba sel ba ni/_gzhan dag smra ba ni zhes bya ba ste/_
[\[255b.4\]]rgyu mtshan dang ldan pa nyid kyi rgyu mtshan la ni ma yin zhes bya ba'i don to/_/yang na dngos po'i sgra gzhan ma yin par bstan pa ni rjes su 'gro ba zhes bya ba'o/_/rgyu mtshan yin na rgyu mtshan dang ldan pa dngos po'i rkyen yin yang ji ltar brjod bya yin snyam du sems pa ni/_ci ste zhes bya ba'o/_/rgyu
[\[255b.5\]]mtshan la 'jug pa ni de dang ldan pa 'brel pa yod na 'gyur bar bstan pa ni/_gang gi tshe zhes bya ba'o/_/dngos po'i rkyen gyis sgra tha dad pa yin gyi don tha dad pa ma yin par bstan pa ni/_dngos po'i rkyen med par zhes bya ba'o/_/rkyen thams cad ni zhes bya bas dngos po'i rkyen gyi mtha' can la khyad
[\[255b.6\]]par med pa rdzas kyi sgras sel bar byed pa'o/_/rgyu mtshan dang ldan pa'i rgyu mtshan gyi khyad par ni rdzas kyi sgra la rgyu mtshan yin la de bzhin du dngos po'i sgra la yang khyad par yin pa'i phyir tha dad par bstan pa ni rdzas la 'jug pa zhes bya ba'o/_/dngos po'i mtha' can gyi sgra gzhan nyid ni ma yin te/_
[\[255b.7\]]de ni sgra gzhan yin pa'i phyir ro zhes bya bas nye bar mtshon pa kho na yin par bshad pa ni/_rang bzhin dang zhes bya ba'o/_/rim gyis sam cig shos kyi rnam pas kyang rgyu mtshan yin par bstan pa ni de ltar ma yin na zhes bya ba'o/_/des rnam par bcad pa nyid ma rtogs par bstan pa ni
[\[256a\]]
[\[256a.1\]]des na rgyu mtshan zhes bya ba'o/_/rgyu mtshan dang ldan par rtogs pa de gtso bor dang cig shos la sogs pa yang 'dod pa las byung ba yin par bstan pa ni gtso bo phal pa zhes bya ba'o/_/sbrang rtsi ni rdzas de grags tsam gyi 'dod pa las byung ba'o/_/de'i phyir zhes bya ba ni
[\[256a.2\]]lan no/_/bya rog la sogs pa gang yin pa dang rigs la sogs pa gang yin pa yang rdzas kyi rjod byed de nyid las mtshon pas ni bya rog la sogs pas so/_/mtshon par gyur pa ma yin pas zhes bya ba ni rigs la sogs pas so/_/des zhes bya ba ni rgyu mtshan gyis so/_/rgyu mtshan med
[\[256a.3\]]kyang goms pas 'jug pa yin na thams cad la 'jug pa yin par bstan pa ni de lta na 'o na zhes bya ba'o/_/de lta ma yin na zhes bya ba ni rgyu mtshan med kyang 'jug pa yin na'o/_/skyes bu'i 'dod pa'i dbang gis grags pa ni gang na yod par mi 'gyur zhes bstan pa ni khyi sha la yang zhes bya ba'o/_/
[\[256a.4\]]nyes pa dang ldan pa 'ga' yang ldog pa ma yin zhes bya bar sbyar ro/_/'dod pa las byung ba'i chos kyi rung ba nyid bzhin du de dgag pa'i rung ba nyid yin na/_ji ltar de dang 'gal ba yin/_/zhes zer ba la rung ba nyid ces bya ba'o/_/de zhes bya ba ni 'dod pa las byung ba rtogs pa'i go bya ste/_de'i go bya
[\[256a.5\]]bkag na de ma yin pa'i go byar 'gyur ba ma yin no zhes bya ba'i don to/_/brda skad bkag pa med pa las byung ba'i rung ba nyid rjes su dpag pa'i yul gang yin pa de ste/_de las bzlog pa de dang 'gal ba ma yin pa la 'gyur ba ma yin no zhes bya ba'i don to/_/don rnams sgra thams cad kyi rung ba
[\[256a.6\]]nyid du brjod pas sgra yang don thams cad kyi rung ba nyid du brjod par 'gyur bar bstan pa ni sgra rnams la ni zhes bya ba'o/_/der zhes bya ba ni nges pa yod pa ma yin pa la'o/_/'gog pa ni 'jig rten la don gang dag la grags pa'i tshig rnams srid pa yin na de don dang ldan pa nyid yin gyi don gzhan dang ldan
[\[256a.7\]]pa ni ma yin pa'o/_/ma yin te 'dir gzhan du zhes bya ba ni byed pa grub pa'i phyir ro/_/der brtag pa'i rgyu mtshan zhes bya ba ni tshad ma nyid do/_/yang na 'jig rten smra nyid la/_/rjes dpag med pa brjod pa ci/_/zhes bya ba de la yang rtsa ba ni khyad par med pa'i don rnams sgra'i rung ba nyid kho na yin par bstan pa ni/_des ni
[\[256b\]]
[\[256b.1\]]rgyu mtshan can sgra'i zhes bya ba'o/_/rung ba nyid la sgra'i brda ni de nyid 'di yin no zhes bya ba'i rnam par rtog pas sprul pa'o/_/skyes bu re zhing brda'am brjod pa re re nyid la'am/_'gro ba'i dang por byed pa'am/_/gcig po su yis cig car yin/_/zhes bya ba la sogs pas yin na/_/ji
[\[256b.2\]]ltar gsal bar bya ba yin/_/zhes zer ba la/_dpyod pa la zhes bya ba'o/_/de las ni dpyod pa la sogs pa las so/_/grags pa ni brda las byung ba'i gnod pa mi rigs te/_yon tan dang 'phel ba nyid la sogs pa bzhin du nus pa nyid kyi phyir ro/_/brda las rung ba nyid kyi yul can gyi rtogs pa ni
[\[256b.3\]]rjes su dpag pa yin la/_yongs su bshad pa pa'i yul du tha dad par brjod pa gzhan du nges pa'i yul can yin pa de yang 'gyur bar srid par bstan pa ni/_des na zhes bya ba'o/_/snga ma bzhin zhes bya ba ni rang gi tshig dang bstan bcos bzhin du'o/_/grags pa spong ba ni don dam pa pa ma
[\[256b.4\]]yin no zhes bya bar sbyar ro/_/rang gi bstan bcos tshad ma nyid du khas blangs pa la des gnod pa dang brda las byung ba'i rung ba nyid la gnod par grags pas gnod pa yin no zhes bya ba'i dgongs pa ni tha dad par byed pa po yin gyi gzhan ma yin zhes bya bar ji ltar rtogs pa yin zhes zer
[\[256b.5\]]ba la/_grub pa tha dad ces bya ba ste/_rjes su dpag pa smos pas de'i mtshan nyid dang ldan pa'i phyir ro/_/tha dad par bshad pa'i dgos pa nyid yin par shes par byed pa ni/_dam bca' ba tsam gyis zhes bya ba ste/_gtan tshigs brjod pas so/_/brjod pa tsam gyis rjod byed dang brjod bya
[\[256b.6\]]dag gam snga ma dang /_phyi ma'i brjod bya dag 'gal ba yin pa'i phyir gnod par byed pa'i rjes su dpag pa thun mong ma yin pa nyid kyis kyang don thams cad du srid pa nyid yin te/_'dod pa las byung ba nyid kyis mi gnod pa'i phyir ro zhes bya ba ni rgyal ba can gyi'o/_/tha dad par byed par yul
[\[256b.7\]]gyi dbye ba ston pa yin la/_gtan tshigs dang bcas pa nyid kyis ni de'i khyad par ro/_/de yang lhag pa las khyad par tsam rtogs pa'i phyir/_de lta ma yin te gal te zhes bya ba ni ji ltar yin zhes bsam par bya ba'o/_/rgyas pa las cig shos dgos pa gang gi yin pa'i tshig de gang
[\[257a\]]
[\[257a.1\]]dag gi yin pa de dag go/_/ri bo 'bigs byed kyi nang na gnas pa ni drang srong bya DI'o/_/mi bzad pa ni mi bzad pa can nyid do/_/shar ba ni mtho ris dang byang grol gyi lam ches che bar son pa'o/_/de nyid mtho ba'i ri bo yin te thams cad las 'phags pa'i
[\[257a.2\]]phyir ro/_/lam gol ba ni dman pa rnams kyi lam te lam ngan pa ma yin pa'o/_/nub par ni nub ri la ste nyams pa ni nub pa'o/_/'od zer ni rnams nyid phyag ste/_des 'bras bu med pa'i rtsom pa ni shar la sogs pa ste de mi srid pa'o/_/yang na a ste bya sta'i sgra ni 'chol bar te/_ma brngas par
[\[257a.3\]]rul ba'i rtswa lta bu'o/_/tshig rkang bzhi pa 'di ni rgyal ba can gyis sbyar ba yin no/_/ji ltar grags pa ni sgra'i yul du rung ba'i yul can ni rang gi yul bkag par byed pa de bzhin du mngon sum yang gzhan la ma yin par bstan pa ni mngon sum gyis zhes bya ba'o/_/du ma'i dngos nyid du zhes bya
[\[257a.4\]]ba ni brjod bya rjod byed nyid kyi spyi'i khyad par la sogs pa'i ngo bo nyid du'o/_/grags pa'i ni rtog pa'i yul gyi'o/_/mnyan la zhes bya ba ni rna ba'i shes pa la'o/_/ngo bo nyid gang zhig ni brjod bya rjod byed la sogs pa gnyis dang bral ba de'i ngo bor snang ba nyams su myong ba med pa'i phyir de la mngon sum
[\[257a.5\]]gyis gnod pa yin na phyogs ma yin pa nyid ces bya ba rjes su 'jug pa yin gyi/_rjod byed ma yin pa la sogs pa gzhan ma yin te/_de la mngon sum nyid mi 'jug pas rjes su dpag pa med pa'i phyir ro/_/de nyid spong na mngon sum gyis gnod 'gyur zhes bya bar sbyar ba yin gyi 'brel pa'i ni
[\[257a.6\]]ma yin no/_/rna ba'i dbang pos gzung bar bya ba nyid ni sgra mnyan par bya ba yin la/_de'i 'di yin pa'am de las byung ba ni snang ba yin pa'i phyir mnyan par bya ba yin la/_de ma yin zhes bya bar bsgrub par bstan pa ni/_'o na ci zhe na zhes bya ba'o/_/sngon po ni de las gzhan pa las sngon po ma
[\[257a.7\]]yin pa las bzhin du log pa nyid mngon sum pa yin te/_rtogs pa ma rtogs par zhes bya ba ni mi snang ba yang zhes bya ba'o/_/mnyan par bya ba ma yin pa'i dpe 'ba' zhig las don 'di ma yin gyi mdo las kyang yin par bstan pa ni/_de don zhes bya ba'o/_/don bshad ces bya ba ni
[\[257b\]]
[\[257b.1\]]mngon sum don zhes bya ba la'o/_/brjod par bya ba nyid dang spyi la sogs pa yang mngon sum gyis mthong ba'i yul la rtogs pa'i go bya ni dngos po kho na ma yin nam zhes zer ba la/_ngo bo de nyid ces bya ba'o/_/de nyid de dang de las log pa'i rgyu mtshan gyi rtog pa ni de nyid dran par
[\[257b.2\]]byed pa yin par bstan pa ni lhag ma zhes bya ba'o/_/ldog pa'i ngo bo yin pa nyid yin pa'i phyir dngos po ma yin par bstan pa ni/_spyi ni dngos med ngo bo yin/_/zhes bya ba'o/_/gnyis med ces bya ba la sogs pas so sor snang bar ma yin par bstan pas/_rtog pa med par rtogs pas
[\[257b.3\]]gnyis kyi bdag nyid kyi dngos po yang 'dzin pa ma yin na/_rtog pa gcig pu'i go bya la ni mngon sum gyis gnod pa ches ma yin par bstan pa ni/_des na zhes bya ba'o/_/gnyis med ces bya ba la sogs pa'i don bstan pa ni/_rang bzhin gnyis pa zhes bya ba la sogs pa'o/_/sngon po'i
[\[257b.4\]]mtshan nyid mi mthun pa ni sngon po la yin pa las bzhin du sngon po gzhan las kyang yin na/_de rigs mthun pa dang mi mthun pa'i rnam pa des na ji ltar yin zhes zer ba la gal te zhes bya ba'o/_/gzhan dag las ldog pa ni ba lang ma yin pa las so/_/de bzhin du gzhan dag las zhes bya
[\[257b.5\]]ba ni khra bo la sogs pa las so/_/gsal ba ni spyis rnam par byed cing rtogs par byed pa yin na/_rnam par byas pa des ni spyi rtogs pa yin pa'i phyir mi rigs par bstan pa ni gsal bas gsal bya zhes bya ba'o/_/rang gi ngo bor yod pa'i phyir/_/zhes bya ba ni gzhan las log pas so/_/
[\[257b.6\]]yod pa min pa ni khyab pas so/_/snga ma ldog par 'gyur ba ma yin pa ni khyab pa can no/_/nges par gzung ba nyid las zhes bya ba ni nges par gzung ba'i snang ba las so/_/nges par gzung ba'i khyad par las nges pa yin gyi de'i ngo bo nyid kyi nus pa la sogs pa'i spyi ni zhen par bya ba yin te/_gzhan
[\[257b.7\]]ma yin no zhes zer ba la/_spyi ni zhes bya ba'o/_/ji ltar gsal ba yin zhes bya ba ni mngon par gsal ba ste/_spyi ni zhes bya bar sbyar ro/_/mi 'dra ba nyid kyis zhes bya ba ni gsal ba'i ngo bo rnams kyis so/_/rta ngang pa la sogs pa la ci'i phyir ma yin zhes bya ba ni spyi nges pa kho na la ltos
[\[258a\]]
[\[258a.1\]]pa'o/_/ji ltar nus pa yod pa yin/_/zhes bya ba ni spyi dang khyad par la zhes bya bar sbyar ro/_/chang mi 'thung ba la sogs pa chang 'thung ba la sogs pa ma yin pa ste skyabs yin zhes bya bar sbyar ro/_/rna ba'i dbang pos gzung ba mnyan par bya ba yin zhes bya
[\[258a.2\]]ba la sogs pa bsgrub par bya ba la yang de sgrub byed kyi gnod pa nyid brjod pa'i phyir thams cad 'thad pa nyid yin par bstan pa ni rnam kun zhes bya ba'o/_/de la phan pa'i rkyen ni 'brel pa nyid brjod pa ma yin gyi 'o na ci zhe na/_de las khyad par can no/_/de la ste dbang po la brten pa'i phyir
[\[258a.3\]]gnyis su med pa'i ngo bo nyid grub pas ni shes pas so/_/de'i ste sgrub byed kyi stobs kyis gnod pa nyid kyi phyir brjod par rigs pa yin pa'i phyir ro/_/gzhan gyis te rang gi mtshan nyid la sogs pas 'di yang de'i ngo bo bzhin du brjod par mi 'gyur ro zhes bya ba ni rgyal ba can gyi'o/_/grub
[\[258a.4\]]pas te don la de lta bu'i ngo bo yin na de la ste dbang po'i shes pa la brten pa'i phyir ma yin no zhes kyang bshad do/_/grub pas zhes bya ba ni tshad mas so/_/de las zhes bya ba ni/_gnod byed nyid la brten pa'i phyir/_/zhes bya ba ni 'grel par ro/_/lhag ma ni go sla'o/_/sgra rang gi mtshan nyid kyi sgra
[\[258a.5\]]yang rjod par byed pa zhes bya ba la sogs pa ni rang gi mtshan nyid dang mnyan par bya ba'i sgra dag la khyad par med par brjod pa ni dgos pa byas pa lta bur ma yin pa de'i phyir bsam par bya ba min no/_/rjod byed kyi ngo bo ma yin pa ni nye bar brjod pa'i ngo bo ma yin pa'o/_/yod pa nyid ces bya ba ni 'ji ba'i gong
[\[258a.6\]]bu dang gong bu dag gi gnas skabs la'o/_/mi gsal ba ni ma dmigs pa yin te snang du rung ba ma dmigs pa'i phyir med pa'i de nyid yin la de 'dis ma mtshon pa dang rtag pa nyid la yang thams cad kyi lus la sogs pa'i ngo bo 'dzin pa dang 'gal ba yin par bstan pa ni/_de lta yin na
[\[258a.7\]]rgyu rnams ni/_/zhes bya ba'o/_/'bras bu snga na grub pa yod na yang rgyu rnams gsal bar byed pa nyid yin no zhes zer ba ni gsal bar byed do zhe na zhes bya ba'o/_/med pa nyid la ni de'i dbang yin pas de'i 'bras bu yin te de las skyes pa nyid de yin par bstan pa ni rdza mkhan sogs
[\[258b\]]
[\[258b.1\]]zhes bya'o/_/rdza mkhan gyi byed pa'i de ma thag tu snang ba ni 'ji ba'i gong bu la bar du ma chod kyang ma mthong ba yod par khas len na/_bong bu'i rwa yang yod par 'gyur bar byed pa yin par bstan pa ni rdul phran brgyad dag tu zhes bya ba'o/_/gzhan du zhes bya ba ni snga na med pa byung ba na'o/_/
[\[258b.2\]]med pa ri bong gi rwa la sogs pa rgyu ma yin mod kyang /_ri bong gi rwa'i rgyu ma yin no zhes bya ba ni mi rigs par bstan pa ni de de la yod ces bya ba ste/_ri bong gi rwa gsal ba de la'o/_/'di zhes bya ba ni gong bu'i'o/_de skyed med par zhes bya ba ni rgol ba'o/_/med 'dod la zhes bya ba la sogs pa ni
[\[258b.3\]]lan no/_/de lta min na zhes bya ba ni yod pa ma yin na'o/_/de la zhes bya ba ni nus pa can nyid la'o/_/de zhes bya ba ni bum pa la'o/_/yod par zhes bya ba ni 'ji ba'i gong bu la'o/_/de las zhes bya ba ni skye ba las so/_/de yin na ni yod pa dang 'brel pa ma bzung na ji ltar rtogs par byed/_don
[\[258b.4\]]gyi go ba las kyang de lta ma yin par bstan pa ni yod pa dang zhes bya ba'o/_/rgyu nyid las bzhin du yod pa las kyang 'bras bu la snga na yod par khyad par med pa'i phyir zhes bstan pa ni ji ltar zhes bya ba'o/_/de dang 'brel pa las 'bras bu yin pa'i phyir dang /_de'i 'bras bu yin pa
[\[258b.5\]]ni 'bras gang gang zhig ces bya ba'i rigs pas so/_/gang gi 'bras bu 'byung bar 'gyur ba yin pa de yod pa sngon du 'gro ba can de yin no/_/snyam du sems pa ni de yod ces bya ba'o/_/'bras bu de de nyid kyi 'bras bu ji ltar yin rang nyid kyis rang nyid 'bras bu ma
[\[258b.6\]]yin no zhes bya ba ni lan no/_/gzhan bzhin zhes bya ba ni 'bras bu yod pa las gzhan pa ni rdza mkhan la sogs pa'o/_/ci las she na nus pa las zhes bya ba'o/_/nus pa ni 'bras bu'i ngo bo yin te gzhan gyi ngo bo nyid la 'bras bur nges pa'o/_/'bras bu kho na la nus pa nyid du skye bar byed pa
[\[258b.7\]]yin par bstan pa ni tha dad med na zhes bya ba'o/_/'bras bu yod na de skyed par byed ma yin na 'o na ci zhe na/_gsal ba yin par zer ba ni/_/gal te nus la zhes bya ba'o/_/nus las ni 'bras bu'i ngo bo las so/_/gzhan nam ci ni gzhan ma yin pa yin la/_de yang bskyed bya ma yin te/_
[\[259a\]]
[\[259a.1\]]nus pa nyid bzhin du snga na nyid yod pa'i phyir ro/_/gal te gzhan yod na bskyed bya ma yin te/_yod pa nyid kyi phyir ro/_/gsal ba blo zhes bya bas 'di nyid bshad pa yin no/_/myong zhes bya ba ni sems pa can no/_/des na 'bras bu dang 'brel pa can ni byed pa po'i
[\[259a.2\]]byed pa po gsal ba ma yin no zhes bya ba ni nye bar bsdu ba yin te/_snga ma yod pa la tshad ma med pa'i phyir ro/_/thams cad ces bya ba ni mi rtag pa nyid du rjes su dpag pa'o/_/rang gi bdag nyid kyi chos kyi chos can yin gyi gzhan gyis ma yin pa'i phyir shugs kyis grub na rang gi chos can la
[\[259a.3\]]zhes bya bas ci zhig bya zhes zer ba la/_kun du zhes bya ba'o/_/bstan bcos su rigs pa 'di grub pa yin no zhes bya ba'i don gyis rgol ba yin pa'am/_'di ni grub pa'i mtha' kho na yin te/_chos gzhan dang ldan pa nyid kyis chos can bsal ba'i don can yin pa'i phyir ro zhes bya ba 'grel
[\[259a.4\]]par ro/_/grub pa'i nye bar dgod pa ci'i phyir yin zhes bya ba ni rgyal ba can gyi'o/_/de zhes bya ba ni sgrub par 'dod pa'o/_/chos can gzhan bsal bar bya ba'i ched du ni ma yin te/_'o na ci zhe na chos can de nyid chos gzhan gyi chos can gzhan yin pa'i'o zhes bstan pa ni de lta na yang zhes bya ba'o/_/
[\[259a.5\]]chos can gzhan yang chos can de nyid yin pas gnod pa ma yin nam/_ji ltar skyon min med pa yin/_/zhes zer ba la gzhan du zhes bya ba ste/_chos gzhan dang chos can la gnod pa yin na/_rang gi chos kyis chos can la gnod pa yin no zhes bya ba'i don to/_/de ltar bkod nas lan 'debs
[\[259a.6\]]pa ni don 'di zhes bya ba ste/_rang gi chos bzhin du chos can yang bsal ba yin no zhes bya ba'i don to/_/de bsal bas de la brten pa yang bsal ba yin par bstan pa ni/_rten ni zhes bya ba'o/_/chos can la yang gnod pa'i skyon ni chos nyid la brgyud pas nye bar gnod pa yin gyi gzhan du ni
[\[259a.7\]]ma yin no zhes bstan pa'i ched du rang gi chos can smos pa yin par bstan pa ni gzhan du zhes bya ba ste/_rten pa la 'gal ba med kyang ngo /_/de lta'i rnam can zhes bya ba ni chos can la bsgrub byar ro/_/chos can tsam gyi gnod pa yang de gnod nyid ni chos can la gnod par sems pa ste/_
[\[259b\]]
[\[259b.1\]]chos tsam gyi gnod pa ni chos la gnod pa ni mi byed na de la gnod pa ma yin no zhes bya ba'i don to/_/de ltar kha cig dag gi log par rtogs pa yin par bstan pa ni/_'ga' zhig chos can zhes bya ba'o/_/dper na mkha' sogs zhes bya ba'o/_/med par dgag pas bsgrub bya sgrub pa ni de
[\[259b.2\]]dang 'gal bas chos can la 'gal ba ma yin no zhes bya ba'i don to/_/de lta na dngos po ma yin pa nyid la bsgrub bya'am sgrub byed kyi gnod pa ma yin te bkag pa tsam yin pa'i phyir ro/_/chos can mi gnod na chos tsam la gnod pa yin yang bsgrub bya'i chos la skyon 'ga' yang med par bstan pa
[\[259b.3\]]ni/_chos can 'ba' zhig la zhes bya ba'o/_/bsgrub bya'i chos las gzhan pa'i chos kyi chos can gnod pa skyon can ma yin par bstan pa ni/_yang na zhes pa bya ba'o/_/skabs kyi ma yin pa ni mi rtag pa nyid do/_/ji ltar yan lag can gcig po yan lag du ma la khyab pa de bzhin du nam mkha' yang
[\[259b.4\]]dngos po du ma la khyab pa can rtag pa yin no snyam du sems pa la snam bu la sogs pa zhes bya ba'o/_/drangs pa ni mang po dag gis phan tshun du'o/_/rtsom par mi byed pa'i drangs pa yin yang so so bar 'gyur ba ma yin par bstan pa ni/_mgrin pa'i sbubs zhes bya ba'o/_/gzhan gyi zhes
[\[259b.5\]]bya ba ni sangs rgyas pa'i'o/_/chos can dang chos kyang bsgrub bya yin gyi de la chos bzhin du chos can tsam la gnod pa yang skyon can kho na ma yin nam zhes zer ba la/_'dis ni gnyi ga zhes bya ba ste/_chos bzhin du chos can ni shes par 'dod pa ma yin gyi 'o na ci zhe na/_de la dgongs pa can
[\[259b.6\]]nyid kyis so/_/gnod pa yang de lta bu nyid kyis skyon can yin no zhes bya ba'i don to/_/de lta bu nyid du zhes bya ba ni de la dgongs pa nyid kyis so/_/'ba' zhig ni dgongs pa can ma yin pa'i gnon pa ni skyon can ma yin no/_/ma yin te zhes bya ba ni gal te zhes bya ba la sogs pa zlog par byed
[\[259b.7\]]pa'o/_/sgrub byed thams cad la chos can yang bsgrub bya dang rjes su mthun pa yin la/_de dang 'gal ba can ma yin pa nyid grub par bstan pa ni/_gal te chos can zhes bya ba'o/_/gal te nam mkha' la sogs pa lhan cig byed pa rnams kyis sgro btags pa'i khyad par dang bral
[\[260a\]]
[\[260a.1\]]na ni med par grub kyang skyon ma yin na bde ba la sogs pa yang de ltar grub na med par 'gyur te/_rtag pa nyid kyi ngo bor yod pa gnod pa'i phyir ro snyam du sems pa ni gal te de lta na zhes bya ba'o/_/rtag pa yod pa med kyang mi rtag pa yod pa la 'gal ba med pa'i
[\[260a.2\]]phyir/_dngos po med pa nyid du/_cig car sgra sogs rgyu min phyir/_/zhes bya ba lhag ma dang ldan par bstan pa ni gal te 'di la zhes bya ba ste/_cig car du rgyu nyid yin pa des ni mi rtag pa nyid kyi phyir yod pa dang 'gal ba ma yin no zhes bya ba'i don to/_/bsgrub bya'i chos la gnod par byed pa yang chos can la
[\[260a.3\]]gnod pa ci'i phyir ma yin zhes zer ba la/_gang phyir rang nyid ces bya ba ste/_'dod pa'i chos dang nye ba yin pa'i phyir/_/zhes bya ba'i don to/_/rang nyid ces bya ba nyid kyis grub pa yin yang chos can la dngos su byed pa tha dad pa byed pa yin par bstan pa ni rang nyid sgra yis zhes bya ba'o/_/chos can
[\[260a.4\]]gzhan gyi la gnod pas gnod pa ma yin par bstan pa zhes bya bar sbyar ro/_/gal te chos can gyi skyon gyis bsgrub bya'i chos skyon yin pa'i phyir phyogs kyi skyon yin no/_/sgrub byed kyi skyon yang de nyid yin pa'i phyir/_de'i skyon du 'gyur bar bstan pa ni/_sgrub byed skyon ni zhes bya ba ste sgrub
[\[260a.5\]]byed kyi sgo nas skyon rnams de'i mtshan nyid las gzhan pa'i shes par bya ba ni 'dir ma bstan to zhes bya ba'i don to/_/rten ma grub pa nyid phyogs kyi skyon ma yin par bstan pa ni/_de la gnod pa tsam gyis zhes bya ba'o/_/rang gi ngo bo nyid kyis ma yin no zhes bya ba sel bar byed pa bstan pa ni/_'di
[\[260a.6\]]nges pa yang ma yin te zhes bya ba'o/_/ma grub po zhes bya ba la sogs pa'i dgongs pa bstan pa ni/_gzhi ma grub pas na zhes bya ba'o/_/de nyid kyi phyir dam bca' ba tsam gyis zhes bya bar slob dpon gyis gsungs par bstan pa ni yan lag phyi ma la ltos pa'i skyon gang yin pa de nges te/_yan
[\[260a.7\]]lag phyi ma'i rten du 'brel to zhes bya bar sbyar ro/_/sgra mnyan par bya ba ma yin zhes bya ba la sogs pa chos kyi rang gi ngo bo las bzlog pa la gnod pa la gnod pa nyid ni/_de'i khyad par dang chos can gyi rang gi ngo bo dang khyab par bzlog pa la gnod pa'i nye bar mtshon pa yin te de la ma 'khrul
[\[260b\]]
[\[260b.1\]]pa'i phyir ro zhes bya ba bstan pa ni 'dis bsgrub yan lag ces bya ba'o/_/bsgrub bya'i yan lag ni bsgrub bya med na mi 'byung ba zhes bya ba ni kha cig gi'o/_/bsgrub bya'i khongs su gtogs pa yin/_/zhes bya ba ni 'grel pa mdzad pa po'i ste/_de bstan pa ni bsgrub bya nyid du khyad par med pa'i phyir ro
[\[260b.2\]]zhes bya ba'o/_/de'i chos can chos nyid kyi rang gi ngo bo dang 'dra ba ni phyogs tsam ste chos kyi khyad par brjod pa yin gyi gzhan gyi ni ma yin te/_nye bar mtshon pa yin pa'i phyir ro/_/chos kyi khyad par gyi dpe bstan pa ni/_rdzas kyi mtshan nyid can te bya ba dang ldan pa dang yon tan dang ldan pa dang 'du ba can gyi rgyu
[\[260b.3\]]zhes bya ba'o/_/lci ba nyid kyi yon tan gyis dang 'og tu 'gro ba'i bya ba'i khyad par gyis 'di dag gi 'du ba can gyi rgyu nyid dang ldan pa ni yan lag rnams las gzhan pa snang du rung ba yin zhes bya ba ni khyad par ro/_/de 'dra ba'i khyad par bral ba gzhan nyid grub kyang rgol ba la khyad cung zad kyang med par
[\[260b.4\]]bstan pa ni/_ma mthong khyad par can min pa/_/zhes bya ba'o/_/dgos pa ni gzhan tsam ma yin gyi 'dod pa nyid kyi phyir dgos pa yin la/_ma mthong ba rnams la ste rdul phra rab 'bras bu mi rtsom pa rnams la 'bras bu med par mthong nas/_mthong ba dang 'dzin pa la sogs pa rtag tu nus pa dang
[\[260b.5\]]ldan pa des na bsgrub bya nyid yin no zhes bstan pa ni yan lag can 'dod do zhes bya ba'o/_/gzhan gyi ba tsam ni phyir rgol ba yang 'dod pa kho na yin te/_bde ba la sogs pa kun rdzob pa yin par bstan pa ni khyad par can min zhes bya ba'o/_/bsgrub bya'i chos khyad par bstan nas de'i gnod pa la sbyor
[\[260b.6\]]ba ni gal te/_'di lci 'og 'gro 'gyur zhes bya ba'i bya ba dang ldan pa dang yon tan dang ldan pa dang /_'du ba can gyi rgyu yan lag can ni yan lag rnams las gzhan zhes bya bar dam bca' ba la yan lag can ni yan lag las gzhan ma yin te/_srang mda' dma' ba'i khyad par mi 'dzin pa'i phyir
[\[260b.7\]]zhes bya ba ste/_gzhan nyid yin na yan lag bzhin du 'di yang lci ba nyid lhag pa de'i yon tan gyi 'bras bu dang /_de'i 'bras bu dma' ba yang khyad par du mi 'gyur zhing mtho ba yang ma yin pa'i phyir/_chos gzhan nyid kyi khyad par las bzlog pas gnod pa yin no/_/yan lag can ni yan
[\[261a\]]
[\[261a.1\]]lag dag las gzhan ma yin te zhes bya bas chos can gyi rang gi ngo bo bsal ba yin te/_mngon sum gyi yan lag can las gzhan nyid yin na yan lag rnams mngon sum pa ma yin par 'gyur ro/_/rdzas ni yod pa ma yin te/_/zhes bya ba ni yod na tha dad par 'gyur la de lta na
[\[261a.2\]]yang khyad par med par 'gyur ro/_/chos can gyi khyad par gsal ba ni yan lag can ni zhes bya ba'o/_/de bshad pa ni gang zhig gang gi zhes bya ba'o/_/yan lag dag gzhan ma yin pa zhes bya ba bshad pa ni gal te zhes bya ba'o/_/de yan lag can zhes bya ba ni yan lag can tha dad pa'i phyogs
[\[261a.3\]]la srang mda' dma' ba'i khyad par gnyi ga'i mngon sum nyid du khyad par med pa'i khyab byed rnams la med pas gnod pa yin no zhes bya ba'i don nam yan lag can gzhan ma yin pa dang yan lag dag gzhan ma yin yang gnyi ga gcig tu byas nas chos kyi khyad par sems par byed pas so/_/
[\[261a.4\]]rdzas ni yod pa ma yin te/_/zhes bya ba chos can gyi rang gi ngo bo sel bas so zhes bya ba dpe gnyis ni smra ba po tshad ma nyid du khas blangs pas des byas pa'i ngag nyid bde bar brjod par bya ba nyid las bzlog pa dang 'gal ba yin par bstan pa ni ngag thams cad kyi zhes bya ba'o/_/bstan to zhes bya bas
[\[261a.5\]]yan lag can gzhan ma yin no zhes bya ba sun 'byin pa'i yul gyi dam bca' ba'i don yin par bstan to/_/blo 'khrul pa'i rnam pa zhes bya ba ji ltar yin zhe na rdul phra rab rnams nyid kyi rnam par dbye ba rkyang pa las dmigs pa'i phyir ro zhes bstan pa ni ha cang ring bo na zhes bya ba ste/_nye ba'i skra shad
[\[261a.6\]]snang ba nyid bzhin du thag ring ba la ni ma yin te/_rdul phra rab nyid du khyad par med la snang ba dang mi snang ba dag tu rung ba nyid la khyad par med pa ma yin no zhes bya ba'i don to/_/rdzas kyi mtshan nyid dang bral ba'i phyir dang chen po nyid kyi phyir dang /_rdzas du ma dang ldan pa nyid kyi phyir dang /_ngo bo'i khyad par dang 'du
[\[261a.7\]]ba yin pa'i phyir rdzas dmigs pa ma yin no zhes bstan pa ni de phyir 'bras bu zhes bya ba'o/_/'bras bu ni lci ba nyid do/_/bya ba ni bsgribs pa la sogs pa yin no zhes bya ba ni gzhan dag gi'o/_/ngo bo ni rang bzhin no/_/yan lag bsdus pa las gzhan pa shes pa gcig la snang ba nyams su myong ba'i
[\[261b\]]
[\[261b.1\]]phyir/_yon tan dang bya ba dang 'bras bu bstan pa ni/_lci ba nyid ces bya ba'o/_/phra ba nyid dang thag ring ba nyid kyis sran mud ga la sogs pa rnams la rnam par dbye ba dmigs pa ma yin pa'i rdul phra rab rnams la shes pa'i snang ba stug po gcig yin gyi don ma yin par bstan pa ni snang ba tsam nyid
[\[261b.2\]]ces bya ba'o/_/sran mud ga la sogs par snang ba ni thag ring po la de lta bu ni nye ba la mthong ba'i phyir slu ba yin gyi yan lag can ni ma yin no/_/de'i phyir de mthong ba las de'i lci ba nyid nye bar dpog pa yin te/_mang po rnams su nyung ba nyid nye bar ma mtshon par snang ba yin par bstan pa ni phra mo nas zhes
[\[261b.3\]]bya ba'o/_/'da' ba ni ras bal gyi'o/_/rdul phra rab nyid las dbye ba grub na mi slu ba ji ltar yin/_rags pa'i shugs kyis rdul phra rab grub pa yang ma yin te/_'di nyid rgyas par snang bas rdul phra rab kyi ngo bo yin pa'i phyir ro/_/zhes bya ba'i don bstan pa ni/_gal te ci nyid mi rtogs na/_/zhes bya ba'o/_/
[\[261b.4\]]de rig pa ni yan lag can nyid rig pa'o/_/'di nyid la zhes bya ba ni lci ba nyid la sogs pa rig pa nyid la re ba yin no/_/gzhan du na yan lag rnams kyis yan lag can de ji ltar byas pa yin zhes bya ba'i don to/_/de'i zhes bya ba ni gzhan gyi'o/_/so sor zhes bya ba ni gong bu gnyis la sogs
[\[261b.5\]]pa'i rim gyis so/_/gong bu gnyis la sogs pa'i rim pas gong bu lnga cig car sbyar bas gong bu lnga po rnams kyi nang gi yan lag rnams med na so sor bcal ba ni rim gyis sbyor ba dang /_cig car sbyar ba ni lhan cig pa yin pa'i 'du ba can rgyu yin pa'i phyir mtha'i yan lag can gyi dus na yan lag
[\[261b.6\]]can thams cad zhig par 'dod pa ni ma yin te/_phra rab kyi bar du rdzas kyi phreng bar khas len pa'i phyir ro zhes bstan pa ni de lta yin na zhes bya ba'o/_/lhan cig dang rim gyis sbyar ba'i rdul gyi phung po ni rdzas rtsom pa ma yin no/_/de lta bu'i phrad pa med pa'i phyir ro zhe na rim gyis zhes bya ba'o/_/rdul phra rab
[\[261b.7\]]rnams kyang 'jig pas zhes bya ba ni gzhan gyi 'dod pa ma yin pa'o/_/rdul phra rab med do zhes bya ba ni kha cig gi ste spyod pa pa rnams kyi ste/_rdul phra rab rnams gdon mi za bas 'dod pa ma yin no zhes bya bas so/_/gcig gi ngo bo gzhan la yod pa ma yin te gzhan du rig pa'i phyir ro/_/de'i phyir rdul
[\[262a\]]
[\[262a.1\]]phra rab gnyis can gyi yang ngo bo gang yin pa de ni gnyi ga'i thun mong bar nyams su myong ba med pa'o/_/nam phyed la sogs pa'i rim gyis gnyis dang gsum dang bzhi'i grangs la sogs pa lhan cig bzhus pa ni shin tu phrad pa yin pa'i phyir rdzas su rtsom pa ni lci ba la sogs pa tha dad par
[\[262a.2\]]'gyur ro zhes bya ba'i don to/_/grangs mtshungs pa ni 'dres pa'i dus na snga ma dang so so bar gyur pas so/_/ras bal gyi 'da' ba bzhag pa bzhin du nye bar mtshon par bya ba nyid ma yin pa ni mngon sum gyis gnod pa yin te/_tshogs pa la de nye bar mtshon pa yod pa'i phyir ro zhes bstan pa ni gcig
[\[262a.3\]]ces bya ba ste 'da' ba zhes bya ba dang sbyar ro/_/gcig bzhin du yan lag can gyi lci ba la sogs pa thams cad nye bar mtshon pa ma yin na mtshungs pa yin pa'i phyir rdul phra rab rnams kyi lci ba nyid tsam lus pa yin no/_/de lta na yang rdul de'i tshogs nyid rdzas yin gyi gzhan ma yin par bstan pa ni
[\[262a.4\]]gal te yungs kar nas brtsams te zhes bya ba'o/_/yungs kar nas brtsams nas zhes bya ba ni/_gnyis pa can nas brtsams nas rdul phra rab lci ba nyid kho na mtha'i yan lag can gyi gnas skabs la yang gzhal bar bya ba yin no zhes bya ba'i rig pa bstan pa ni/_tha ma'i zhes bya ba ste rgyu dang
[\[262a.5\]]'bras bur gyur pa'i yan lag can dag zhig na yang de nyid de dag gi lci ba nyid du mthong ngo /_/yang na tha ma ste mtha'i yan lag can zhig kyang lci ba nyid gang yin pa rgyu dang 'bras bur gyur pa de dag gi de nyid mthong ba'o/_/phyis kyang zhes bya ba ni yan lag can zhig pa zhes bya bar sbyar ro/_/de zhes bya ba
[\[262a.6\]]ni 'bras bu'o/_/lci ba nyid nye bar ma mtshon kyang gzhal bar bya ba'i 'da' ba bzhin du rdzas ni yan lag 'dus pa las gzhan par mthong ba ma yin par bstan pa ni/_don de mthong med ces bya ba ste/_thag ring ba dang nye ba dang nye ba la yang yan lag 'dus pa gcig po shes pa la snang ba yin te/_de'i byed pa
[\[262a.7\]]la tha mi dad pa'i gcig yin gyi gzhan ni ma yin no zhes bya ba'i don to/_/de'i 'bras bu zhes bya ba ni yan lag 'dus pa las byung ba'i bsgribs pa la sogs pa'o/_/yan lag gi gzugs la sogs pa las yan lag can gyi gzugs la sogs pa de dang ldan pa yin gyi yan lag can lci ba nyid du
[\[262b\]]
[\[262b.1\]]nye bar ma mtshon kyang snang ba kho na ma yin nam zhes zer ba la/_lci ba nyid ces bya ba'o/_/thams cad kyang de yin la de'i yon tan yang yin pa de rtogs pa med pa'i phyir ro/_/nam phyed la sogs pa'i yan lag can ni yan lag rnams las lhag pa ma yin te/_srang mda' dma' ba'i khyad par mi 'dzin pa'i
[\[262b.2\]]phyir zhes bya ba de'i 'bras bu thams cad yon tan la sogs pa lhag pa med pa nye bar mtshon pa'i don du'o zhes bstan pa ni dma' ba'i min zhes bya ba'o/_/de'i yon tan thams cad med pa ci las yin zhes zer ba la/_ji bzhin rang gi zhes bya ba'o/_/ma rtogs pa ni ma dmigs pa'o/_/'di yang zhes
[\[262b.3\]]bya ba ni yan lag rnams las yan lag can gzhan yin pa'o/_/chos kyi khyad par bsal ba bzhin du chos can gyi rang gi ngo bo dang khyad par bsal ba yang ji ltar yod pa khas len pa dang /_rang gi tshig la sogs pas gnod par brjod par bya ba yin par bstan pa ni khas blangs zhes bya ba'o/_/phyogs
[\[262b.4\]]kyis ni zhes bya bas ni chos kyi khyad par sel bar byed pa'i phyogs kyis so/_/ngo bo la gnod pa la sogs pa bzhin no zhes bya ba ni rang gi ngo bo'i khyad par la sogs pa la gnod pa bzhin du'o/_/bsgrub bya dang khyad par med pa ni bsgrub bya yin pa'i phyir bsgrub bya dang mtshungs pa yin pa bzhin du bsgrub bya
[\[262b.5\]]yin zhes bya ba ni grub pa bsal ba'i don du'o/_/de'i phyir gtan tshigs la sogs pa ma grub pa'i tshig dam bca' ba yin te/_'dod pa'i khyad par med na'o zhes bstan pa ni bya ba dus gsum zhes bya ba'o/_/da ltar ba kho nar ci'i phyir mi brjod ces bya ba la 'grel pa ni/_de lta bu'i bdag nyid ma yin
[\[262b.6\]]zhes bya ba ni sgrub byed kyi bdag nyid ma yin pa'o/_/rtag pa lus can ma yin pa'i phyir blo bzhin du dang /_mig gis gzung bar bya ba yin pa'i phyir de bzhin du sgrub par byed pa nyid du bstan pa ni/_nye bar dgod pa ste de de'i tshe mi 'dod na yang bsgrub byar 'gyur ro zhes bya bar sbyar ro/_/go bar byed pa'i
[\[262b.7\]]dbang du byas pa ni ma grub pa'i gtan tshigs la sogs pa sel bar byed pa ma yin te/_byed pa po la ltos pas bsgrub bya bsal bar bya ba'i ched du yin no zhes bstan pa ni shes par byed pa'i zhes bya ba'o/_/la brten min zhes bya ba ni ma grub pa'i gtan tshigs la sogs pa las gzhan pa'o/_/
[\[263a\]]
[\[263a.1\]]gzhan du ni zhes bya ba ni shes par byed pa'i gnas skabs ma yin na'o/_/'dod pa'i zhes bya ba'i 'dod pa'i rkyen bzhin du las la sogs pa mi 'dod pa rnam par gcod pa yin par bstan pa ni thams cad ces bya ba ste/_shes par 'dod pa'i bye brag gi chos can la sgrub byed kho na ngag
[\[263a.2\]]gis bsgrub par bya ba yin gyi sgrub par byed pa cig shos nyid kyis 'dod pa grub pa ma yin no zhes bya ba'i don to/_/bsgrub bya'i ngo bo brjod pa nyid kyis grub pa'i ngo bo bkag pa yin no zhes bya ba yang mi rigs te/_mtshan nyid las sngar yod pa mi 'grub pa'i phyir ro zhes zer ba la/_sngar ma grub pa'i zhes bya
[\[263a.3\]]ba'o/_/de la ma rtogs pa ni mtshan nyid la ma rtogs pa'o/_/bsgrub pa'i yul nyid kyang ma grub pa tsam las byung ba dang /_de bzhin du de la 'ong ba nyid dang de ltar 'dod pa nyid dang /_de'i phug nyid brjod par 'dod pa ma yin no/_/khyad par du 'phags pa'i zhes bya ba ni 'jig rten las khyad par med kyang de ltar
[\[263a.4\]]brjod pa'i phyir ro/_/mdo'i rnam par dbye ba ni byed pa por 'dod pa dang 'dod phug kyang yin pa la 'dod pa snga ma la ni khyad par du 'phags pa'i don med do/_/spong ba'i phyir ro zhes bya ba ni byed pa po rnams kyi bya ba la khyad par 'phags pa med pa'i phyir ro/_/chos bsgrub bya ba na zhes bya ba'o/_/don med
[\[263a.5\]]'gyur zhes bya ba ni chos can grub pa'i phyir bsgrub bya sgrub par byed pa'i gtan tshigs ma yin no/_/phyi ma'i yan lag la ltos nas tha dad par grub pa 'ba' zhig ma yin gyi 'gal ba yang yin par bstan pa ni tshogs pa zhes bya ba'o/_/phan tshun zhes bya ba ni tshogs pa la'o/_/ngag gi dbye bas dpe
[\[263a.6\]]la chos can dang gtan tshigs la chos so/_/nye bar btags nas bsgrub bya yin par bstan pa ni mi srid phyir na zhes bya ba'o/_/tshogs pa'i mtshan nyid med na rang nyid kyis ngan par byas pa spangs pas rtogs pa nyid kho na ci'i phyir ma yin zhes bstan pa ni bstan bcos ci bya zhes bya ba'o/_/bstan bcos
[\[263a.7\]]byed pa nyid ni nye bar btags pa smra ba ma yin te/_dgos pa med pa'i phyir dang /_btags pa pa ma yin pa yod pa'i phyir te/_de ltar rtogs par gyis zhes bya ba yang thal ches pa'i phyir ro zhes bya ba'i don to/_/yan lag la spyi nye bar btags pa'i phyir ro zhes bya ba ni 'byung bar 'gyur ba'i tshogs
[\[263b\]]
[\[263b.1\]]pa'i chos can gyi phyogs yin no zhes bya ba ni 'jig rten pa'i nye bar btags te/_ras yug chen 'thag go zhes bya ba lta bu'o/_/de'i cha zhes bya ba'i bshad pa ni de'i chos zhes bya ba'o/_/chos can ci'i phyir ma yin zhe na/_smra ba po'i bsam pa'i dbang gis zhes bya ba smos te/_smra ba po'i sgra'am brda
[\[263b.2\]]byed pa po'i 'das pa'i rgan po rnams kyi yin gyi da ltar ba ni ma yin te/_de'i nus pas zhes bya ba'i don to/_/de lta na ci zhig bzlog par bya ba yin zhes zer ba la/_de'i phyogs gcig ni zhes bya ba ste/_phyogs gcig ni sgra'i nus pa'i nges pas chos can yin no/_/ci las she na phyogs kyi sgra spyi
[\[263b.3\]]brjod pa ma yin pa'i phyir ro zhes bya ba ste/_chos can gyi khyad par tsam brjod pa'i phyir ro/_/'di nyid bshad pa ni phyogs kyi sgras ni zhes bya ba ste/_rjes su dpag par bya ba ni 'dir shes par 'dod pa'i bye brag dang ldan pa'i chos can no zhes bstan pa'i phyir ro zhes bya ba'i don to/_/sngar
[\[263b.4\]]nges par gzung bar 'gyur ram zhes bya ba ni sngar bsgrub pa rjes su brjod pa'o/_/de zhes bya ba ni gzhan yin no/_/de lta na gzhan ma yin no zhes bya ba ste/_gzhan dgag pa yin la gzhan nges par gzung ba de'i sgrub pa ni de las gzhan pa bsdu ba'o/_/de ni 'di'i nges par gzung ba ma yin gyi de'i
[\[263b.5\]]tshig la yin no zhes zer ba ni/_gal te bsgrub par bya ba nyid ces bya ba'o/_/'phangs pa nyid kyis yin par bstan pa ni sgrub byed bstan pa'i zhes bya ba'o/_/don de zhes bya ba ni ma grub pa'o/_/med pa gtso bo'i bsgrub bya'i tshig bsgrub pa la yang bstan pa ni gtan tshigs sogs zhes
[\[263b.6\]]bya ba'o/_/'di'i 'bras bu ni gtan tshigs pa la sogs par dam 'cha' ba ste/_'di yang gtan tshigs kyi dpe'i mtshan nyid kho na la nyid ces bya ba'i yi ge las khyab pa grub pa ni 'gal ba yin pas grub po zhes bya ba'i don to/_/der zhes bya ba ni ma grub pa bsgrub pa'i sgrub byed la
[\[263b.7\]]sogs pa ste/_grub pa bzhin du sgrub par byed pa don med pa yin te/_sgrub par byed pa'i nyid kho nas zhes bya ba'i sgra'i byed pa nyid las sgrub byed du brjod pa sel ba yin no zhes bya ba'i tha tshig go/_/sngar nges bzung bas zhes bya ba bsgrub bya bstan pa nyid ces bya ba ni bshad pa'o/_/gang
[\[264a\]]
[\[264a.1\]]gi phyir don med pa de'i phyir khyab pa 'bras bu can dam bca' ba nyid yin pa'i phyir gtan tshigs ma grub pa la sogs pa sdud par byed pa ni shugs kyis gnas pa'o/_/sgrub par byed pa dogs pa'ang med/_/ces bya ba dang /_de lta na'ang dpe ni ma grub pa/_/zhes bya ba dang 'gal
[\[264a.2\]]ba ma yin nam zhes zer ba ni/_gal te rang nyid kyis zhes bya ba'o/_/des na zhes bya ba ni sngar nges par bzung ba la don med pa'i phyir ro/_/bsal ba zhes bya ba ni/_/de lta'ang dpe ni ma grub la/_/zhes bya ba'o/_/'gal ba nyid ni sgrub byed do/_/'dod pa dang 'brel pa med pa ni bsgrub bya dang ngo /_/phan
[\[264a.3\]]med ni 'gal ba nyid do/_/lhan cig gnas pa min zhes bya ba ni ma grub pa'o/_/ci ste zhes bya ba ni thams cad mi rtag pa nyid kyis so/_/sgra la zhes bya ba ni bsgrub bya'i chos can nyid la mi rtag pa nyid kyis gtan tshigs dang bcas pa yin na/_de ltar de thams cad mi rtag pa'i phyir zhes rjod par
[\[264a.4\]]byed na mthun pa'i phyogs nyid du 'gal bas sel bar mi 'gyur ro zhes bya ba ni kha cig gi'o/_/thams cad mi rtag pa'i phyir zhes bya bas de ni de ltar bzlog par 'gyur te/_gal te sgra nyid mi rtag pa nyid yin pa des ni gtan tshigs dang ldan pa nyid du rjod par byed na zhes bya ba ni rgyal ba can
[\[264a.5\]]gyi'o/_/gal te mi rtag pa nyid dang /_de'i gtan tshigs nyid kyang sgrar mi brjod na ci zhig rjod par byed ces zer ba la 'di la dpe zhes bya ba'o/_/dpe bstan pa yang mthun pa'i phyogs nyid kyis bstan pa ni khyad par las ni gzhan brjod nas zhes bya ba ste gzhan zhes bya ba ni 'gal ba
[\[264a.6\]]yin no zhes bya ba ni kha cig gi'o/_/'grel par ni khyad par yin zhes bshad de/_/zhes bya ba ni 'gal ba'o/_/spyis khyab pa ni ma yin te 'di nyid kyis gnod pa'i phyir ro zhes bya ba ni chos mi mthun pa nyid can no/_/gnod par 'dod pa yang rang gi tshig pham pa 'ba' zhig gi 'bras bu can yin
[\[264a.7\]]par bstan pa ni 'bras bu'ang zhes bya ba'o/_/spyi dang khyad par gyi tshig ni/_/spyir btang ba dang dmigs kyis bsal ba'i bdag nyid smra ba po nye bar mtshon pa yin par bstan pa ni/_thams cad nyid ces bya ba'o/_/nye bar mtshon pa nyid la rmongs pa ma yin par bstan pa ni de lta
[\[264b\]]
[\[264b.1\]]bu ni 'ga' yang zhes bya ba'o/_/de nyid la zhes bya ba ni mi rtag pa nyid du bsgrubs nas rtag pa nyid du sgrub par byed pa'o/_/gang la zhes bya ba ni smra ba po dang nyan pa po la'o/_/ji ltar rung ba zhes bya ba ni 'gal ba nye bar mtshon pa'am cig shos ni khyad par dang 'gal ba yin gyi spyi ni ma yin no/_/
[\[264b.2\]]gsungs pa ni gnod par byed pa ste slob dpon phyogs kyi glang pos de'i phyir sgra la gnas pa'i zhes bya ba la sogs pa bstan pa ni de'i phyir zhes bya ba'o/_/gzhan la zhes bya ba ni 'gal ba la'o/_/bstan pa ni sgrub byed do/_/sgrub byed nye bar bkod pas bsgrub bya sel ba ma yin pa ni sun phyung ba'o/_/thams
[\[264b.3\]]cad kyi mi rtag pa nyid ni sgra la gnas pa yin te/_de las bzlog pa thams cad ma yin pa nyid du rtogs pa'i phyir ro snyam du sems pa la yul gzhan la zhes bya ba'o/_/thams cad nyid ni gzhan la [(]te [,]de [)]mi rtag pa nyid la'o/_/gzhan du zhes bya ba ni thams cad ma yin pa nyid do/_/rjod pa ni sgra'i 'o/_/
[\[264b.4\]]sgra la thams cad ma yin pa thams cad nyid dang 'gal bar brjod na sgra ni thams cad las gzhan pa nyid du smras pa yin no/_/gzhan nyid ci zhig yin zhe na/_thams cad ma yin pa'i ngo bo ste thams cad ma yin pa nyid dang thams cad nyid 'gal ba yin no zhes bya bar rtogs pa yin la rtag pa
[\[264b.5\]]nyid kyis kyang de dang khyad par mi spong ba'i phyir 'gal ba yin no/_/'gal ba ste mi rtag pa nyid sgra las gzhan pa'i yul du brjod pa nyid kyi sgra yang gzhan yin no zhes brjod pa yin no zhes bya bas kyang gzhan pa nyid 'gal ba la ltos nas mi rtag pa nyid yin gyi thams cad ma yin pa nyid ma yin
[\[264b.6\]]no/_/de'i phyir de yang zhes bya ba la sogs pa'i 'gal ba ni gnas skabs de dang ldan pa yin no zhes bya ba ni rgyal ba can gyi'o/_/gzhan la ni thams cad la ste/_'gal ba ni mi rtag pa nyid du smra bas gzhan nyid de thams cad ma yin pa nyid du brjod pa ni yin na skyon med par bstan
[\[264b.7\]]pa ni/_thams cad mi rtag pa nyid kyis zhes bya ba'o/_/gzhan nyid thams cad ma yin pa nyid kyi ngo bo ma yin pa nyid du bstan pa ni gzhan nyid du bstan pa'i phyir ro zhes bya ba'o/_/thams cad kyi sgra ni spyi'i sgra yin pa'i phyir khyad par gyi sgra 'phen par byed na/_mi 'phen pa'i bdag nyid de thams
[\[265a\]]
[\[265a.1\]]cad nyid thams cad ma yin pa ji ltar yin zhes zer ba la spyi ni zhes bya ba'o/_/spong ba yin yang rang gi ngo bo ni ma yin te 'gal ba yin la/_nges pa la ni 'gyur ro zhes bstan pa ni dper na zhes bya ba'o/_/de tsam gyis zhes bya ba ni rang gi ngo bos de nyid
[\[265a.2\]]ma yin na thams cad nyid med pas thams cad nyid de yang med pa'i phyir ro/_/thams cad nyid ma yin pa ma yin yang thams cad kyi ngo bo spong ba'i phyir mnyan par bya ba nyid bzhin du ldog pa'i dbye ba med pas ma grub pa yin par bstan pa ni shes bya shes byed ces bya ba'o/_/chos tsam grub pa nyid
[\[265a.3\]]kyis bsgrub bya ma yin pa'i phyir de'i khyad par can gyi chos can bsgrub byar ma grub pa'o zhes bya ba'i don to/_/bsgrub bya'i khyad par gyi chos can so sor byas pa yang de las gzhan pa'i chos med na de grub pa nyid yin par bstan pa ni/_sgra nyid yin pa'i phyir mi rtag go zhes bya ba'o/_/tshogs pa bsgrub
[\[265a.4\]]byar mi 'gyur ro/_/zhes bya ba ni grub pa la sgrub pa nyid do/_/de nyid rtag pa la ldog pa'i bsgrub bya dang sgra ma yin pa las log pa'i sgrub byed ma yin nam/_ji ltar bsgrub bya'i cha'i rjes su 'jug pa yin zhes zer ba ni gal te zhes bya ba'o/_/yang zhes bya ba ni phyis kyang ngo /_/mi rtag pa zhes bya ba ni
[\[265a.5\]]grub pa nyid bzlog pa'i ched du sgra las ldog par lhung na ma grub pa kho na yin la yang brjod kyang khyad par med pa'i phyir dang /_sgra nye bar dmigs pa nyid kyis de ltar rtogs pa'i phyir log par rtogs pa la rtogs par bya ba ma yin pa nyid thob par 'gyur ba'i phyir ro zhes bstan pa ni/_gal te sgra
[\[265a.6\]]nyid ces bya ba ste/_mi rtag pa'o zhes bya ba bzhin du sgra'o zhes bya ba yang grub pa'i bsgrub bya nyid yin no zhes bya ba'i don to/_/gal te ma nges pa nyid kho nar ci'i phyir ma brjod ces zer ba la/_brgal zhing brtags pa la zhes bya ba ste ma grub pa nyid mdun na yod pa spangs pa ni skyon yin no zhes bya ba'o/_/lkog tu
[\[265a.7\]]gyur pa ste rtsod pa'i yul gyi rang gi ngo bo'o/_/sgrub pa ni sgra nyid la mi rtag pa nyid bzhin du'o/_/lkog tu ma gyur pa ste mngon sum pa ci las yin/_gang gi phyir rtsod pa'i yul ma yin pa'o/_/mi mthun pa zhes bya ba ni dpe zhes bya ba'i don to/_/mar me zhes bya ba ni 'di nyid kyi bshad pa'o/_/
[\[265b\]]
[\[265b.1\]]mngon sum du grub pa kho na zhes bya ba ni rtsod pa'i gzhi ma yin pa nyid do/_/sgra nyid kho na thams cad ma yin pa nyid yin te ldog pa'i khyad par med pa'i phyir ma grub pa yin no/_/bsgrub bya sgrub byed med pa tsam brjod par 'dod pa'i chos mi mthun pa'i dpe nyid yin te/_chos mi mthun pa'i dpe
[\[265b.2\]]gzhan du mi 'thad pas btags pa nyid gtan tshigs ma yin zhing bsgrub bya nyid yin pa'i phyir thams cad ma yin pa nyid ni yan lag ma yin pa ma yin te/_grangs can pa rnams kyis yan lag pa dang bcas par khas blangs pa'i phyir ro/_/rgyal dpog pa rnams kyi yang yan lag
[\[265b.3\]]can yin pa nyid dam ngo shes par bya ba nyid kyang sgrub byed ma yin te/_mi rtag pa nyid kyi rjes su dpag pas gnod pa'i phyir dper na sgra rtag pa nyid la rna ba las byung bar ngo shes pa lta bu'o/_/gang gi phyir nyams su myong ba'i 'du byed pa sad pa las dran pa dang rjes su byed pa dang sngar mthong ba ngo
[\[265b.4\]]shes pa zhes bya ba'i rim pas sad par nges pa yin te de mthong ba bzhin du mthong ba dang /_snang bzhin pa ngo shes pa ni gzhan mthong ba ma yin no/_/bden mod kyi de mthong ba las sad pa 'das pa'i ni ma yin te/_'o na ci zhe na nye ba'i yin te mthong ba'i phyir ro/_/mthong ba nyid dang nye ba ni ma yin te/_ma mthong
[\[265b.5\]]ba la yang de ltar thal bar 'gyur ba'i phyir ro/_/de'i don byed pas de nyid nye ba yin la/_de kho na bzhin du don yod pa dmigs pa yin gyi thams cad du ni ma yin no zhe na/_de lta yin na 'dra ba'i don ngo shes pa ma yin te/_nye ba la de'i shes pa yin pa'i phyir 'di'i don du 'dra ba gzhan zhes bya ba la
[\[265b.6\]]sogs pa'o/_/de'i phyir sngar nyams su myong ba'i las tsam mam btags pa ba ma yin pa'am dran pa ma yin pa ma yin no/_/de nyid kyi phyir lha sbyin ni de'i don byed pa ma yin te/_de'i tshe med par thal bar 'gyur ba'i phyir ro/_/snang bzhin pa dang de'i gcig pa dang nyid ni 'di dang 'dra ba nyid kyi
[\[265b.7\]]dpe'o/_/rgyal dpog pa'i ni nyams su myong ba dang /_byed pa dran pa'i mngon sum gnyis po rtogs pa ni mngon sum kho na yin par 'dod pa ni ma rig pa las byung bas kun rdzob yin no/_/sgra mi rtag ste/_bum pa bzhin du mig gis gzung bar bya ba yin pa'i phyir la/_rigs kyis ma
[\[266a\]]
[\[266a.1\]]nges pa nyid du brjod pa na bum pa dang sgra yang rtag pa yin no zhes bya bas snga na med pa'i rtag pa nyid du khas blangs pas sngar dam bcas pa nyams pa ni phyogs kyi skyon ma yin te/_ma nges pa nyid kyi skyon gyis pham pa'i phyir ro/_/gzhan du na gtan tshigs kyi skyon thams cad phyogs kyi skyon
[\[266a.2\]]du 'gyur ro/_/dam bca' bor ba ni blangs pa bor ba ste/_sgra mi rtag ces sus smras zhes zer ba la snga ma bzhin du gtan tshigs kyi skyon kho nas pham pa yin no/_/sgra nyid phyogs la yod kyang gtan tshigs nyid du ma grub pa ma yin nam byas pa nyid las bzhin du gtan tshigs la yod pa chos la
[\[266a.3\]]sogs pa la yod par 'gyur te/_mngon sum nyid yin pas rjes su dpag par bya ba ma yin no snyam du sems pa ni/_dngos po kun la chos dang ni/_/zhes bya ba ste/_rnam dbye ni tha dad par ro/_/dngos po kun la zhes bya ba ni dam bca' ba dang gtan tshigs kyi dngos po rnams la'o/_/med pa'i phyir ni
[\[266a.4\]]mngon sum la sogs pas nyams su myong ba'i phyir ro/_/kun la zhes bya ba ni dam bca' ba dang gtan tshigs la yang ngo /_/kun rdzob tu zhes bya ba ni ldog pa'i dbye ba nyams su myong ba las byung ba'i rnam par rtog pas khyad par du dbye ba yin pa'i phyir ro/_/dam bca' ba las byung ba'i gtan
[\[266a.5\]]tshigs las byung ba'i phyir dam bca' ba las byung ba ste/_gtan tshigs las byung ba ni mngon sum gyis grub pa nyid la dbye ba med pa'o/_/byas pa nyid gtan tshigs la yod pa dang phyogs la yod pa'i sgra nyid ni bsgrub bya sgrub byed kyi ngo bo'o/_/chos dang chos can gyi ngo bo dbye ba dang bral
[\[266a.6\]]ba'i mar me la yang kun rdzob kyis ma yin pa'i phyir ldog pa'i dbye ba'i mthar thug pa nyid kyis mar me la yang de yod do snyam du sems pa ni/_mar me zhes bya ba nas chos can no zhes bya ba'i bar gyis so/_/byed pa med la zhes bya ba ni lan no/_/brjod par 'dod pa'i don bya ba med pas zhes
[\[266a.7\]]bya ba ni rang gi ngo bo yod pa ma yin no zhes bya ba'i don gyi rgol ba'o/_/ha cang thal bar 'gyur ba ni ri bong gi rwa la'o/_/de skad du zhes bya ba ni byed pa med pa dang cig shos la sogs pa'i thun mong ba nyid kyi bya ba byed pa nyid yin gyi chos can ni ma yin no/_/sgra nyid dam thams cad ma yin pa nyid la
[\[266b\]]
[\[266b.1\]]bsgrub bya sgrub byed kyi dbye ba med pa'i phyir ro/_/byas pa nyid ces bya ba la sogs pa ni sgrub byed dang bsgrub bya dang chos can rnams so/_/de'i dbye ba dngos su ma yin pa la de dang bral ba 'dzin pa'i mngon sum gnod byed yin par bstan pa ni don gyis rang gi ngo bo gcig ces bya ba ste/_de
[\[266b.2\]]la chos la sogs pa'i dbye ba de ma yin pa las ldog pa ma rtogs pa ma yin no zhes bya ba'i don to/_/mi rtag pa nyid gzhan nyid yin na ni tha dad pa nyid yin na'o/_/mi 'thad ces bya ba ni de gnyi ga yang mi rtag pa'i phyir ro/_/khyab pa dang cig shos zhes bya ba ni rtag pa las gzhan pa nyid ni
[\[266b.3\]]dngos po rig pa nyid kyis rig pa'o/_/de lta na tshad ma gzhan tshad ma yin te/_rjes su dpag pa dang 'gal ba dag gis zhes bstan pa ni dus gzhan khyab na ni zhes bya ba'o/_/khyab pa dang cig shos nyid dngos po las tha dad pa yin pas de 'dzin gzung bya ma yin pa ma yin nam zhes zer ba ni 'on
[\[266b.4\]]te mngon sum gyis zhes bya ba'o/_/khyab pa nyid ni gzhan la ltos pas gzhan yin par 'gyur gyi de dang bral ba'i ngo bo mi rtag pa nyid ma yin par bstan pa ni mi rtag pa nyid ces bya ba'o/_/de nyid ces bya ba ni khyab pa nyid de mi rtag pa nyid du ma rtogs pa zhes bya bar sbyar ro/_/de nyid kyi zhes bya ba ni
[\[266b.5\]]khyab pa can gyi'o/_/yod dam zhes bya ba ni dmigs par bya ba nyid kyis so/_/de'i bdag nyid du zhes bya ba ni dbye ba byed pa de nyid ma yin par thal bar 'gyur ba'o/_/med pas zhes bya ba ni ma dmigs pas so/_/'dis ni zhes bya ba ni sngar dmigs pa chos dang bral ba nyid do/_/chos
[\[266b.6\]]can 'dzin pa la chos mi 'dzin na skyon gzhan bstan pa ni ma grub na zhes bya ba'o/_/mngon sum gyis mi rtag par 'dzin pa'i yon tan bstan pa ni/_gang tshe zhes bya ba'o/_/gzhan yang mngon sum gyis chos dang chos can 'dzin pa thams cad du 'dzin pa'i phyir rjes su dpag pa don med do zhes zer
[\[266b.7\]]ba ni/_'on te zhes bya ba'o/_/'di la chos yod pa'i phyir chos can ni mi 'dzin na mi 'gyur ro zhes zer ba la/_chos ni mngon sum gyis zhes bya ba'o/_/'ga' dang lhan cig 'dzin yang chos gzhan dang ma yin no zhes zer ba ni/_gal te 'khrul pa'i chos zhes bya ba'o/_/tho yor nyid la
[\[267a\]]
[\[267a.1\]]sogs pa dang bral ba yang dbyibs sngon du 'gro ba nyid du mthong ba yin gyi khyab pa can dang cig shos dang bral ba'i dngos so/_/bzung ba ma yin par bstan pa ni mi dang tho yor zhes bya ba'o/_/yul khyab pa can la gzhan du 'dzin pa bzhin du/_dus khyab pa can
[\[267a.2\]]yang gzhan du 'dzin par 'gyur ro zhes zer ba ni gal te ring po zhes bya ba'o/_/rjes su dpag pas zhes bya ba ni gcig g.yo ba ni gzhan g.yo ba gzhan du mi 'thad pas so/_/'khrul 'khor gyi dngos po gnyis bzhin du gcig g.yo ba ni gzhan g.yo ba ni tha dad pa yin yang ci las kyang yin pa'i phyir gzhan du
[\[267a.3\]]mi 'thad pa ma yin par bstan pa ni de ni rjes su dpag pa yang zhes bya ba'o/_/mthong ba rnams kyi gcig pa nyid mngon sum dang 'gal ba yin par bstan pa ni de ni zhes bya ba'o/_/dus snga ma'i brda'i yul gyi khyad par mi 'dzin pa des khyad par du byas pa da ltar ba mngon sum gyis mi
[\[267a.4\]]'dzin par bstan pa ni ma yin te de nyid ces bya ba'o/_/da ltar ba'i brda'i yul gyi khyad par 'dzin pa ni des khyad par du byas pa 'dzin na mi rtag pa nyid kho nar 'dzin pa yin par bstan pa ni des na mi rtag pa nyid ni zhes bya ba'o/_/rtog pa tsam gyis sbyar ba ni sgrub byed dam cig shos kyang ma yin te
[\[267a.5\]]'brel pa med pa'i phyir ro zhes bstan pa ni/_'brel pa yod pa nyid las zhes bya ba'o/_/gcig las zhes bya ba ni ba lang ma yin pa la sogs pa gang yang rung ba las so/_/du ma ni khra bo la sogs pa'o/_/tha dad pa'i ldog pa las yang mngon sum pa ni rnam par rtog pa bag chags las
[\[267a.6\]]byung ba'i rtog pas gcig nyid du zhen pa yin par bstan pa ni dngos po kun gyi zhes bya ba'o/_/bag chags de dang lhan cig byed pa'i dbang po las byung ba'i mngon sum nyid der rtog par byed pa yang yin par bstan pa ni/_gal te dbang po'i zhes bya ba'o/_/dbang po las byung ba ni dbang
[\[267a.7\]]po bzhin du yod pa'i yul can yin la/_bag chags byung ba ni yul yod pa ma yin pas rtog pa can yin par bstan pa ni snga ma phyi ma zhes bya ba'o/_/rjes 'gro med ces bya ba ni gsal ba re re zhing nges pa nyams su myong ba'i phyir ro/_/gsal ba du ma 'dzin kyang rjes su 'gro ba 'dzin pa
[\[267b\]]
[\[267b.1\]]ma yin te/_gsal ba gcig 'dzin pa bzhin du rjes su 'gro ba med par bstan pa ni/_gang gis bya ba ste don gzhan du mthong ba dang lhan cig gcig nyid du gzhan du yang ma mthong ba dang rjes su 'gro ba nub pa dang ldan pa nyid du snang ba'i rgyu la goms pa yin no/_/de bstan pa ni rtsig pa la sogs
[\[267b.2\]]pa ni zhes bya ba'o/_/gsal ba dag gi dus phyis rtogs pa snga ma'i gsal ba zhig pa na byung ba ji ltar de'i khyab pa nyid kyi yul yin zhes zer ba la ma yin te/_gsal ba yod pa dang zhes bya ba'o/_/snga mar zhes bya ba ni sngar mthong ba'i yul gyi phyogs su'o/_/khyab pa nyid du med pa'i phyir
[\[267b.3\]]zhes bya ba'i rgol ba bshad pa ni/_de'i rang bzhin ni zhes bya ba'o/_/de'i gzhan du ba nyid ma rtogs pa mngon sum gyis ma grub pa la mngon sum dang bral ba'i zhes pa tsam yin la/_mngon sum gyis ma grub pa nyid kyi phyir tha dad pa dang tha mi dad pa yang ma yin no zhes bstan pa'i phyir phan
[\[267b.4\]]tshun zhes bya ba'o/_/tha dad las gzhan zhes bya ba'o/_/de tshe zhes bya ba ni tha dad pa na'o/_/de nyid kyis zhes bya ba ni gang kho nas tha dad pa'o/_/de yang ni zhes bya ba ni tha mi dad pa nyid du gnas pa ma yin te/_yang tha dad par 'gro ba'i phyir ro/_/tha dad pa dang tha mi dad pa'i phyir 'gal ba la
[\[267b.5\]]khyad par med pa'i thal 'gyur yin par bstan pa ni mthong ba mthong bar min par zhes bya ba'o/_/ldog pa ma yin pa'i khyad par gyi nye bar len pa'i rnam par rtog pa las chos la sogs pa'i dbye ba ma yin par bstan pa ni/_gang la de med ces bya ba'o/_/gal te kun rdzob tu rnam par dbye ba
[\[267b.6\]]yod na dngos po thams cad la chos la sogs pa'i dbye ba ji ltar ma grub pa yin zhes zer ba la/_don dam par ni zhes bya ba'o/_/de nyid ces bya ba ni gcig nyid de gsal bas rigs la sogs pa ste ba lang ngo zhes bya ba'o/_/gzhan nyid ni ba lang nyid ces bya ba ste 'gog par 'gyur zhes bya
[\[267b.7\]]bar sbyar ro/_/ci las she na mngon sum las de ma grub pa'i phyir ro/_/de 'brel pa nyid du gang du gnas pa yin zhe na kun rdzob pa'i rnams la'o/_/rnam par rtog pa'i bag chags kyi rtog pa las de ltar rtogs pa ni rgyal ba can gyi'o/_/gzhan dag ni don dam par rnam par bcad pa'i
[\[268a\]]
[\[268a.1\]]gnas skabs rnams la gnas pa de la brten pas kun rdzob pa rnams la 'gog par 'gyur ro zhes zer ro/_/gsal ba nyid de las gzhan pa las tha dad pa la tha mi dad par zhen pa zhes bya ba ni grags pa'o/_/don dam par rnam par dpyad pa mngon sum gyi don gyi yul
[\[268a.2\]]rnams la de lta bur gyur pa ma grub pa'i phyir zhes bya ba ni chos la sogs pa'i rnam par dbye ba ma grub pa'i phyir ro/_/gzhan nyid ni gsal bar 'gog par 'gyur ro zhes bya ba'o/_/rtog pa la grub pa'i phyir de nyid yin gyi ldog pa'i rgyu mtshan gyis ni de nyid ma yin par 'gog par 'gyur ba'o/_/
[\[268a.3\]]de'i rgyu mtshan ma yin na gzhan nyid yin no zhes bya ba ni 'grel par ro/_/kun rdzob tu yod pa zhes bya ba la sogs pas de nyid 'gog pa yin la/_des na tha dad pa zhes bya bas ni gzhan nyid do/_/de dag ni kun rdzob pa yin la mngon sum med pas de dag la rjes su dpag pa med par bstan
[\[268a.4\]]pa ni/_mngon sum sngon du 'gro ba can/_/zhes bya ba'o/_/sgrub byed rang bzhin ni phyogs kyi chos nyid la sogs pa'o/_/kun rdzob gnas pa'i ngo bo nyid ces bya ba ni kun rdzob tu yod pa nyid do/_/mngon sum pa ni gsal ba tsam yin gyi chos la sogs pa ma yin par bstan pa ni de nyid
[\[268a.5\]]na zhes bya ba'o/_/de las zhes bya ba ni gsal ba'i ngo bo las so/_/khyad par rig mi 'gyur zhes bya ba ni gsal ba rig par mi 'gyur ba'o/_/rdzogs med pas ni rtogs pa med pas so/_/chos dang chos ma yin pa la sogs pa'i ngo bo'i spyi btags pa ba nyid yin par bstan pa
[\[268a.6\]]ni/_de'i phyir spyi ni zhes bya ba'o/_/ldog pa'i gsal ba mthong na blo'i zhes bya ba ni blo skyes pa na gsal ba la 'jug pa'i 'bras bu nyid yin par bstan pa ni de lta bu nyid du zhes bya ba'o/_/mtshungs pa'i phyir ro zhes bya ba ni gsal ba la spyi zhes bya ba'o/_/rtog pa tsam gyis gsal
[\[268a.7\]]ba'i 'bras bu las 'jug na spyi ma gtogs par bstan pa ni 'di ni zhes bya ba'o/_/'jug pa med pa ni gsal ba mi shes pa'i phyir ro/_/rjes su dpag par bya ba'i gsal ba gzhan gyis de kho na bzhin rjes su dpag par bya ba'i khyab pa 'dzin pa yin na rjes su dpag par bya ba grub
[\[268b\]]
[\[268b.1\]]pa la go byed ma yin te grub zin pa'i phyir ro zhes bstan pa ni/_spyi ni khyab pa nyid yin yang /_/zhes bya ba'o/_/de kho na bzhin du ma 'dzin na ni rtogs pa ma yin te 'brel pa ma rtogs pa'i phyir ro zhes bstan pa ni gal te spyi khyab ces bya ba'o/_/ma rtogs pa'i 'grel pa can rtogs pa yin na thal
[\[268b.2\]]ches pa yin la 'grel pa can yang de ltar ma rtogs na rtags ma yin te khyab ches pa'i phyir ro zhes bstan pa ni 'brel ba ma bzung ba las kyang zhes bya ba'o/_/de zhes bya ba ni 'brel pa can gyi spyi'o/_/mngon sum 'jug pa de gang gi yin pa de chos can gyi sgra nyid kyis zhes bya bar sbyar ro/_/de ni zhes bya ba
[\[268b.3\]]ni khyad par ro/_/de rig pa ni khyad par rig pa'o/_/de'i rang bzhin ni khyad par gyi'o/_/sngar nyid du ni rtogs pa med pa la'o/_/gang la zhes bya ba ni gsal ba'i ngo bo la'o/_/mgron bya bas zhes bya bas spyi'i 'dra ba nyid do/_/chag po zhes bya ba ni ma rtogs pa nyid kyi'o/_/gzhan du mi 'thad pas
[\[268b.4\]]zhes bya ba ni ma he la sogs pa bor nas ba lang gi sgra las 'gro ba la 'jug pa'i phyir ro/_/mi 'dra ba nyid du zhes bya ba ni ma he dang mi 'dra ba'i ba lang gi tshogs so/_/gnyis zhes bya ba ni ba lang dang ma he dag go/_/de ni zhes bya ba ni spyi'o/_/thams cad mthong ba ma yin no zhes bya ba la ni ba lang nyid kyi rten thams
[\[268b.5\]]cad ni mtha' yas pa'i phyir ro/_/des na de yang zhes bya ba ni ldog pa'i spyi mthong ba'o/_/spyi yang gsal ba ma lus pa sde tshan du mi byed pa'i phyir ro/_/de la rtogs bya ma yin par bstan pa ni spyi ni zhes bya ba'o/_/gsal ba ni snang ba nyid do/_/gsal ba nyung shas rnams la ba lang nyid kyi spyi nye bar mtshon
[\[268b.6\]]pa nas brdas tha snyad byed pa'i phyir sngar mthong ba ngo shes pa las de nyid du mthong ba ma yin nam zhes zer ba la gsal ba gcig mthong nas zhes bya ba ste/_brda'i snga rol du rta nyid dang bum pa nyid la sogs pa'i rjes su 'gro ba nyid kyi khyad par can ma yin zhes bya ba'i don to/_/lkog shal la
[\[268b.7\]]sogs pa'i khyad par can gyi rnam pa yin pa'i phyir gsal ba'i khyad par yin no snyam du sems pa ni gang zhig 'di lta bur zhes bya ba'o/_/brda'i las phyis kyi dus na khyad par can nyid ni de med na mi 'byung ngo zhes zer ba ni ba lang ba lang zhes bya ba'o/_/mi 'jug pa nyid kyis zhes bya ba ni ldog pa
[\[269a\]]
[\[269a.1\]]nyid kyis so/_/khra bo la sogs pa bzhin du gsal ba las tha dad pa ni ba lang ngo zhes bya ba'i blo la snang bar ma yin par bstan pa ni shes pa med pa zhes bya ba'o/_/de lta na rigs mi mthun pa las log pa ni spyis byas pa yin no snyam du sems pa la rigs mi mthun pa
[\[269a.2\]]las kyang zhes bya ba smos so/_/de las gzhan pa'o/_/de las zhes bya ba ni rigs mi mthun pa las so/_/gcig pa ni khra bo'o/_/gzhan zhes bya ba ni thu yu'o/_/ji ltar de las log pa de ltar ma yin par bstan pa ni/_gzhan du ma yin na zhes bya ba'o/_/log pa nyid ldog pa min na/_/de
[\[269a.3\]]yang tha dad pa la tha mi dad pa'i tha snyad kyi yul ni rtog pa'i yul nyid kyis yin te/_spyi lta bu'o zhes bstan pa ni tha snyad kyang zhes bya ba'o/_/las ma yin pa ni rdzas dang yon tan dag go/_/rdzas ma yin pa ni las dang yon tan dag go/_/dper na bram ze ma yin pa la bram ze nyid ma yin par dgag
[\[269a.4\]]pa ni skyes bu nyid kyi rten yin pa de bzhin du 'di yang 'gyur ro zhes zer ba la spyi rnams kyi zhes bya ba'o/_/bram ze ma yin pa las gzhan pa nyid bram ze yin gyi de med pa ni ma yin te/_dgag pa don du ma can yin pa'i phyir ro/_/de bzhin du ba lang ma yin pa yang gzhan kho na yin te 'jug pa'i yul
[\[269a.5\]]yin pa'i phyir gzhan ba lang nyid tsam sgra las byung ba yin gyi gzhan nyid ni des mtshan pa'i gsal ba dang sbyor ba'i dbye ba las yin no snyam du sems pa ni/_'on te spyi rnams zhes bya ba'o/_/gsal ba yang rang gi ngo bo nyid du mtshon par 'gyur la/_rang gi ngo bo nyid gzhan nyid yin na spyi
[\[269a.6\]]nyid yin par bstan pa ni ngo bos tha dad ces bya ba'o/_/gzhan las zhes bya ba ni gsal ba'i sbyor ba las so/_/spyi thams cad dang ldan pa'i phyir zhes bya ba ni 'dres pa'i phyir ro/_/mig las byung ba la gzugs tsam dang reg pa las byung ba la reg bya tsam nyid du snang ba yin gyi gzhan ni ma yin te/_
[\[269a.7\]]gzhan du sngar mthong ba ngo shes pa ni de nyid kyis gnod pa byas pa yin par bstan pa ni gzugs sogs zhes bya ba'o/_/mthong ba dang reg pa'i yul las yul gzhan sngar mthong ba ngo shes pa ma yin te/_de'i rjes su 'brang ba'i phyir ro zhes bstan pa ni/_dran pa med par zhes bya ba'o/_/de'i
[\[269b\]]
[\[269b.1\]]tshe med pa'i phyir ro zhes bya ba ni gzugs dang reg bya la sogs pa 'dzin pa'i dus na'o/_/rim gyis gzhan len pa dang 'dzin pa na rnam par bzung ba tsam rjes su 'brang bar bya ba yin gyi lhag pa ma yin par bstan pa ni/_phyogs gcig gzhan dag ni zhes bya ba'o/_/ji ltar yan lag can
[\[269b.2\]]rnams zhes bya ba ni dmigs pa zhes bya bar sbyar ro/_/yan lag la sogs pa skad cig re re zhing 'phel bar yan lag can gyi khyad par yin pa'i dgongs pas mang po'i tshig yin no/_/sngar mthong ba ngo shes pa nyid snga na med pa'i don mthong ba ni yan lag can 'dzin pa yin gyi snga ma la ni ma yin
[\[269b.3\]]no snyam du sems pa ni/_'on te dran pa dang lhan cig ces bya ba'o/_/rnam par rtog pa tsam gyi go bya'i yan lag can yin na med pa yang de'i go byar 'gyur te/_nyams su myong ba dang dran pa dang lhan cig pa nyid la khyad par med pa'i phyir ro zhes bstan pa ni/_de'i tshe yan lag dang yon tan gzhan
[\[269b.4\]]la zhes bya ba'o/_/ma bral ba'i yul nyid kyis kyang sngar mthong ba ngo shes pa ni rnam par phye ba'i rtog pas gnod par bya ba ma yin par bstan pa ni mi dbye ba zhes bya ba'o/_/de las gzhan pa la ni gnod pa kho na yin par bstan pa ni/_dran pa dang ngo shes pa zhes bya ba'o/_/tshad ma rnam par gzhag pa
[\[269b.5\]]las phyi rol du gyur pa yang tshad ma nyid yin na don med par 'gyur bar bstan pa ni tshad ma don med par zhes bya ba'o/_/dran bzhin pas bzhin du gzung bzhin pa la 'dzin par 'gyur ro bar rjes su dpog pas tha mi dad pa'i rjes su zhugs pa mthong bas gnod pa yin par bstan pa ni rjes su
[\[269b.6\]]dpag pa ni zhes bya ba la sogs pa'o/_/gzhan du zhes bya ba ni dbye bas so/_/gcig nyid ni byed pa po'o/_/rjes su dpag pa'i yul la zhes bya ba ni dran pa'i yul la'o/_/du ma'i yul can zhes bya ba ni 'dra ba'i yul can yin pa'i phyir ro/_/don de byed pa nyid kyis zhes bya ba ni 'dra ba nyid dang
[\[269b.7\]]rgyu mtshan yang ngo /_/'dra ba rnams la snga ma snga ma'i bag chags las gcig nyid du brtag pa yin la/_da ltar ba rnams la ni der sgro 'dogs pa'i rgyu mtshan yin pas gtso bor brjod pa yin par bstan pa ni/_thog ma med pa'i bag chags las/_/zhes bya ba'o/_/yang na dang po'i bya ba
[\[270a\]]
[\[270a.1\]]byed pa tsam las skad cig ma gzhan las de dang 'dra ba nyid las der tha snyad 'dogs par byed pa'i yul yin par bstan pa ni yang na dang po zhes bya ba'o/_/de nyid dang gzhan nyid du zhes bya ba ni bum pa dang snam bu dag gi dkar po nyid ni chos can tha dad pa yin yang tha dad pa ma yin pa'i phyir
[\[270a.2\]]snam bu nyid kyi dkar po dang cig shos la sogs pa chos can gyi de kho na nyid yin pa de nyid kyi phyir gzhan nyid yin no/_/ci las she na de nyid las zhes bya ba'o/_/'di dag tha dad pa ma yin yang rig pas tha dad pa yin no/_/thog ma med pa'i bag chags kyis byas pa'i rjes su dpag pa zhes bya ba ni rnam par rtog
[\[270a.3\]]pa'i khyad par yin gyi de dag tsam ni ma yin no/_/don dam pa ma yin pa ni bden pa ma yin pa'o/_/yod pa ni kun rdzob tu'o/_/de lta bur gyur ma grub phyir/_/zhes bya ba ni ma grub pa'i phyir ro/_/de nyid gzhan nyid 'gog par 'gyur ba'i zhes bya ba gang du zhe na don dam par rnam par dpyad na'o/_/
[\[270a.4\]]gang du gnas she na kun rdzob pa'i dngos rnams la zhes bya bar sbyar ba'o/_/tha mi dad ces bya ba ni de nyid dang gzhan nyid du dbyer med pa'o/_/gnyi ga zhes bya ba ni tha dad pa dang tha mi dad pa dag ste dbye ba mngon sum pa ma yin no zhes bya ba'i don to/_/tha dad la zhes bya ba ni de nyid dang gzhan nyid du'o/_/shes
[\[270a.5\]]pa la zhes bya ba ni dmigs kyis bsal ba'i rtog pas grub pa'o/_/shes pa ni thog ma med pa'i bag chags las byung ba mi slu ba can yin gyi rnam par rtog pa tsam ni ma yin no/_/de'i phyir rjes su dpag pa dang rjes su dpag par bya ba la sogs pa'i dbye ba bzhin du sun dbyung bar bya ba dang /_
[\[270a.6\]]sun 'byin par bya ba yang rtog pa tsam las byung ba yin par bstan pa ni kun rdzob kyi tha dad pa 'ga' zhig ces bya ba'o/_/don dam pa la'ang zhes bya ba ni rang rig pa la sogs pa'i mngon sum la'o/_/brtags pa ba la ni gnyi ga mi slu ba yin la gzhan la ni gnyi ga ma yin pa ma yin nam/_de'i phyir
[\[270a.7\]]khyad par ci zhig yod ces zer ba la bdag nyid ji lta'i zhes bya ba'o/_/rjes su dpag pa la sogs pa'i rnam par rtog pa ni dngos po'i khyad par la mi slu ba can yin gyi sun 'byin pa'i rtog pa ni ma yin no zhes bya ba'i don to/_/dngos po'i khyad par la mi slu ba can sgra mi rtag ste thams cad nyid ma yin
[\[270b\]]
[\[270b.1\]]pa'i phyir sgra la sogs pa nyid ma yin nam snyam du sems pa la 'dir ni zhes bya ba ste tha snyad kyis bzhag pa ni rnam par rtog pas so/_/'dres pa zhes bya ba ni 'brel pa can te/_khyad par gang gis blo de bsgrub bya gang la yod pa de nyid gzhag pa yin gyi gzhan ma yin pa'i phyir ma grub pa yin te/_sgrub
[\[270b.2\]]par byed pa'i dus na tha dad pa med pa'i phyir ro/_/sgra nyid kyi phyir zhes bya ba ni tha dad pa nyid yod pa ma yin nam zhes zer ba las log pa tha dad pas zhes bya ba'o/_/de lta na de ci las yin zhes zer ba la gang las zhes bya ba'o/_/byas pa nyid ni thun mong yin te/_sgra dang gzhan la yang yod pa'i phyir
[\[270b.3\]]ro/_/thun mong ma yin pa ni sgra nyid yin par bstan pa ni/_thun mong dang thun mong ma yin pa nyid kyis zhes bya ba'o/_/byas pa'i dngos po ni byas pa nyid do zhes bya ba bzhin du sgra nyid la sogs pa byed pa las yin par bstan pa ni de ji ltar zhes bya ba ste/_ldog pa'i khyad par ni med do zhes bya ba'i don to/_/
[\[270b.4\]]sgra'i rgyu mtshan gyis 'gyur ba ma yin no zhes bya ba ni brda med na rjod byed ma yin pa'i phyir ro/_/don ma mthong ba'i phyir brda'i dbang yin pas rang dbang kho na yin par bstan pa ni de lta bu nyid ces bya ba ste sgra'i go bya nyid do/_/ngag brjod pa zhes bya bas rang dbang gi tshad ma yin zhes bya bar gzung bar
[\[270b.5\]]bya'o/_/gzhan nyid med pa'i phyir ma grub pa 'ba' zhig ma yin gyi dam bca' ba'i dus su rtogs pa nyid kyis sbyor ba med pa'i phyir yang ngo zhes bstan pa ni/_gal te sgra yang gzhan yang sgra nyid yin pa'i phyir zhes bya ba'o/_/chos can gyi rang gi ngo bo yang bsgrub bya sgrub par byed na me grub
[\[270b.6\]]pa yang de ltar 'gyur ba'i phyir rtogs par byed pa gzhan gyi sbyor ba med pa'i phyir bstan pa ni mar me'i tshul du ni zhes bya ba'o/_/chos can gyi dus su brjod pa gtan tshigs kyi dus na ma grub pa yin na brtsal ma thag tu byung ba'i sgra mi rtag ste/_brtsal ma thag tu byung ba'i phyir ro zhes zer ba la
[\[270b.7\]]des na bye brag ces bya ba'o/_/bye brag ni khyad par te sgra tsam las yod pa ni khyad par ro/_/sgra dang cig shos kyi thun mong ba gtan tshigs yin pa la skyon med do/_/de las gzhan pa las zhes bya ba ni bum pa la sogs pa las so/_/brtsal ma thag pa las byung ba nyid glog la sogs pa la
[\[271a\]]
[\[271a.1\]]med pa gang gi yin pa de las so/_/chos can zhes bya ba ni de'i khongs su gtogs pa'i phyir ro/_/khyab pa nyid kyis zhes bya ba ni chos can gzhan la yod pas so/_/rigs pa med pa nyid du bstan pa ni/_gtan tshigs yod na zhes bya ba'o/_/de lta na spyi dang khyad par gyi
[\[271a.2\]]dbye ba med pas ma grub pa nyid kho na yin no snyam du sems pa la phyogs gzhan yan lag ces bya ba ste/_phyogs kyi khyad par nyid yin yang ngo /_/bye brag dang spyi'i khyad par 'ba' zhig gis ma yin te gnod med phyir zhes bya ba yang ste/_ldog pa'i dbye ba las so/_/de lta na yang gtan tshigs thun
[\[271a.3\]]mong ma yin pa nyid du bstan pa ni/_tha dad pa'i chos can gyi dpe gang gi yin pa de la yin na ma grub pa ma yin na ni rtog byed nyid ma yin pa ma yin no/_/bong bu rwa can 'di rwa can nyid yin pa'i phyir rta ma yin pa bzhin du brtsal ma thag du byung ba nyid kyi phyir zhes bya ba spyi ni phyogs kyi khyad par yin yang
[\[271a.4\]]gtan tshigs kho na yin no zhes bya ba'i don to/_/sgra nyid las 'di'i khyad par gzhan bstan pa ni yang na zhes bya ba ste/_bsgrub bya'i dus kyi yan lag gi khyad par sgra nyid la sogs pa ni tha mi dad pa'i phyir ma grub pa yin gyi 'di ni de lta ma yin te nye bar mtshon pa'i phyir gtan tshigs gzhan lta
[\[271a.5\]]bu'o/_/mnyan par bya ba nyid la sogs pa ni tha dad par yod pa'am spyi yang ma yin pa ni nye bar mtshon pa ma yin no/_/de yang rang gi ngo bo tha dad pa las grub pa ldog pas tha dad pa yang yin te/_nyan pa dang 'brel pa dang cig shos kyi dbye ba yin pa'i phyir ro zhes zer ba la chos tha dad phyir
[\[271a.6\]]khyad par zhes bya ba ste/_thun mong ma yin pa yang ngo /_/'thad pa ma yin pa ni ma grub pa zhes bya bar sbyar ro/_/ldog pa'i dbye ba las chos kyi dbye ba bstan pa ni/_don gzhan dang ni 'brel pa las/_/zhes bya ba ste nyan pa'i shes pa dang 'brel pa'i phyir ro/_/de'i phyogs gcig pa'i
[\[271a.7\]]ni 'dus byas pa'i phyogs gcig ste sgra'o/_/gang phyir gtan tshigs zhes bya ba bshad par 'dod nas phyogs snga ma bstan pa ni gal te de la zhes bya ba'o/_/bshad pa ni gtan tshigs dag dang gtan tshigs ltar snang ba zhes bya ba'o/_/phyogs chos rab tu dbye ba zhes bya ba de dag
[\[271b\]]
[\[271b.1\]]tsam gyi gtan tshigs dang de ltar snang ba dag tsam zhes nges par gzung ba'o/_/de la the tshom za ba yin na the tshom za ba'i ma grub pa'i chos dang chos can gyi tshogs phyogs yin par brtags nas zer ba ni/_gal te chos can gyi zhes bya ba'o/_/ma grub pa nye bar bzung nas bstan pa ni tshogs
[\[271b.2\]]don zhes bya ba'o/_/tshogs pa ni gang yang rung ba'i khyad par yin pas gang yang rung ba yin gyi gnyi ga gtso bo ma yin par bstan pa ni de'i phyir zhes bya ba'o/_/gang yang rung ba'i khyad par gyi chos la sogs pa ma grub pa'i phyir khyad par la sogs pa gtso bo min yang zhes gsungs pa
[\[271b.3\]]yin par bstan pa ni nye bar btags pa'i phyir ro zhes bya ba'o/_/chos mi mthun pa nyid can dpe chos can zhes bya bas chos mthun pa nyid can gyi dpe chos can yang ngo /_/ma yin te med la med ces bya bas rang gi rig pa yod pa yang ngo /_/gsum pa zhes pa ni mthun pa'i phyogs dang mi mthun
[\[271b.4\]]pa'i phyogs las gzhan pa'o/_/nges par gzung ba'i phyir ro zhes bya ba ni rigs mthun pa nyid la'o/_/bsgrub par bya ba'i chos can gyi chos de bsgrub bya las bzlog pa yin pas 'jig rten pa yin pa'i phyir chos gzhan du chos can nye bar brtags pa nyid ma yin te grub pa'i phyir ro
[\[271b.5\]]zhes zer ba ni gal te nye bar brtags pa'i zhes bya ba'o/_/rnam par gcod par byed pa'i phyir ro zhes bya ba ni ut+pal sngon po lta bu'o/_/dbyug pa la sogs pa yang de'i tshogs pa las de ltar skyes pa ni nges par byed pa'i tshogs pa gcig la nges par byed pa yin par bstan pa ni chos
[\[271b.6\]]rnams ni zhes bya ba'o/_/khyad par du ni nges pa can no/_/thams cad 'bras bu'i gtan tshigs nyid du zhes bya ba ni chos can la tha dad pa yin na rgyu nyid kyis nges par byed pa'i phyir chos can la nges pa nyid ces bya ba ni thun mong ba nyid kho na yin no zhes bya ba'i don to/_/nges pa can gyi chos
[\[271b.7\]]ma nges par gzung ba dang bcas pa'i ngag yin pa'i phyir de'i rjes su 'gro ba kho nas nges par byed pa ni ldan pa ma yin pa'i don nyid bsal ba'i ched du yin pa de lta na yang nges par gzung ba rjes su mi 'gro ba ma yin te/_snga ma dang phyi ma nyid kyis tha dad pa yin pa'i phyir ro zhes bstan pa ni
[\[272a\]]
[\[272a.1\]]nges ldan zhes bya ba'o/_/tha dad byed pa ni thams cad la yod pa'i don bstan pa na gal te zhes bya ba'o/_/nges par gzung ba sna tshogs pa nyid du bstan pa ni khyad par can dag dang zhes bya ba'o/_/nges par gzung ba yod na de ltar 'gyur te ba lang nyid ces bya ba lta bu'o/_/med
[\[272a.2\]]na ni phyogs kyi chos la sogs pa ji ltar yin zhes zer ba la de sbyar med kyang zhes bya ba ste phyogs la yod dam med ces bya ba'i gnas skabs la phyogs kyi chos zhes brjod pas nges par gzung ba'i don mi ldan pa rnam par gcod par rtogs par bya ba yin no zhes bya ba'i don to/_/phyogs
[\[272a.3\]]nyid kyi khyad par yin pa'i phyir/_chos nyid nges par gzung ba yin te/_gang la nyid kyi sgra yod pa/_/de las gzhan pa nges par gzung bar bya ba yin zhes bya ba'i rigs pas so zhes bstan pa ni rim pa ji lta ba bzhin du zhes bya ba'o/_/rjod byed yin par smra ba ni/_/gal te de dag tha dad pas/_/
[\[272a.4\]]zhes bya ba ste don tha dad pas so/_/ngag gi don gyi rjes su 'gro ba bsal bar byed pa ni ma yin te/_de zhes bya ba ste/_tha dad pa med par ji ltar 'gyur/_/zhes sbyar ro/_/rnam par gcod pa ni dngos po med pas 'dod pa la sogs pa med pa ste rjes su 'gro ba med pas so zhes bya ba'i
[\[272a.5\]]don to/_/kho bos mthong ba sbyor ba med na de'i don brjod par 'dod pa ji ltar yin pa de bstan pa ni/_gang gi ngag 'bras zhes bya ba ste/_gzhan rnam par bcad pa'i 'jug pa'i yul nges nas tshad ma gang yin pa des rtogs pa ni sbyor ba ma byas kyang don de rtogs pa yin no zhes bya ba'o/_/
[\[272a.6\]]rnam par gcod pa'i bdag nyid kyis dngos por nges pa na rang gi ngo bo la nus pa med pa'i phyir mi 'dod pa la sogs pa skyon yang med do/_/ngag ces bya ba tshig gi bdag nyid kho na yin gyi gsal ba la sogs pa gzhan ma yin par bstan pa ni ngag rdzogs par byed pa zhes bya ba'o/_/de las gzhan
[\[272a.7\]]pa zhes bya ba ni gsal bar byed pa la sogs pa'o/_/de dang tha dad pa med pas zhes bya ba ni rnam par gcad par bya ba tha dad pa las so/_/rnam par gcod pa'i bdag nyid kyis dngos po nyid du nges pa yin gyi bdag nyid ni ma yin te/_bdag nyid la nus pa med pa'i phyir ro/_/ji ste dngos po yin la
[\[272b\]]
[\[272b.1\]]zhes bya ba ni spyi'am des 'phangs pa'i khyad par ro/_/'brel pa ni rjes su 'gro ba'o/_/tha dad kyang ni dbye ba yod kyang ngo /_/'brel pa'i phyir ni nges pa'i phyir te/_tha dad pa med pa'i phyir ro/_/rang gi ngo bo ma yin pa dngos po'i dbye ba yin na/_mngon sum ni tha mi dad par 'dzin pa yin te/_gzhan
[\[272b.2\]]'di rang gi ngo bo la mi 'jug pa'i phyir zhes bstan pa ni tha dad ni dngos po zhes bya ba'o/_/rang nyid rjes su 'gro ba'i phyir/_/zhes bya ba ni tha mi dad pa'i phyir ro/_/gnyi ga yang zhes bya ba ni bsgrub par bya ba dang cig shos dag go/_/gang zhig gang gi zhes bya ba ni/_snang ba la sogs
[\[272b.3\]]pa'o/_/de zhes bya ba ni snang ba la sogs pa'i gzhi'o/_/de'i zhes bya ba ni brten pa bum pa'i'o/_/snam bu'i dbus na zhes bya ba ni rten la'o/_/bum pa'i zhes bya ba ni brten pa'i'o/_/snam bu'i zhes bya ba ni tha snyad byed pa ni ma yin no zhes bya bar sbyar ro/_/dngos po med pa'i dbus
[\[272b.4\]]su zhes bya ba ni rgol ba'o/_/dngos po la bzhin du dngos po med pa la yang gnas pa ni med pa gzhan nyid dang khyad par med pa yin la de ltar na yang khyab pa ma yin par bstan pa ni/_don de rang gi ngo bos zhes bya ba ste/_rang gi ngo bos gnas pas khyab pa can yin no zhes bya ba'i don to/_/khyad
[\[272b.5\]]par med pa nyid du bstan pa ni gang zhig gang na zhes bya ba'o/_/khyab pa can dbus su byed par ni mi nus te/_dum bu ma yin pa'i phyir ro zhes bstan pa ni/_dngos med ngo bo nyid kyis ni/_/zhes bya ba'o/_/khyab pa can gyi dngos po rnams med pas sdud par mi byed par bstan pa ni/_
[\[272b.6\]]rang gi ngo bo tsam gyis zhes bya ba ste/_yod pa tsam gyi bar du gnas par byed pa ma yin pa ni sdud par byed pa ma yin pa'o/_/dngos po ma 'dres par grub pa de'i phyir dngos med tshad ma nyid ces zer ba la/_dngos po med pa ni zhes bya ba'o/_/'on te khyab pa nyid med na 'on te sngar ni med pa
[\[272b.7\]]nyid do zhes bya ba ni khyab pa nyid do/_/gzhan ni zhes bya ba ni khyab pa nyid do/_/ji skad du smras pas zhes bya ba ni bram ze spun zlas rgyus pas so/_/de las gzhan pa gnyis ni tha dad pa dang tha dad pa ma yin pa dag go/_/'khrul par 'gyur ba ni ma 'dres pa rnams bsres pa'i phyir
[\[273a\]]
[\[273a.1\]]ro/_/ltos pa re re zhing ste sa mtshams re rer zhes bya bar ni rgol ba'o/_/slar log pas 'gro ba ni dngos po'i dbye ba byed pas ma yin la/_nye bar 'gro ba ni dbye bar byed par 'dod pa la rang dbang yin pas rang gi ngo bo tha dad pa dang /_med pa yang rab tu dpog
[\[273a.2\]]pa yin par bstan pa ni tshad mas grub pa ni zhes bya ba'o/_/rang nyid las tha dad pa yin na thams cad zil gyis non pa'i phyir de las tha dad pa ma yin par bstan pa ni ngo bos zhes bya ba'o/_/tha dad ni tha dad par byed pa'o/_/dngos po brjod pa zhes bya ba ni dngos po'i ngo bo brjod pa'o/_/'chol
[\[273a.3\]]ba ni zhes bya ba ni tha mi dad pa'o/_/dngos po'i ngo bo zhen par bya ba yin pa'i phyir rang gi ngo bo ma grub pa ma brjod pa yin par bstan pa ni bum pa de nyid ces bya ba'o/_/dngos po nyid rnam par gcod pa rnams kyi zhen par bya ba yin gyi gzhan ni ma yin te ma rtogs pa'i phyir ro/_/ldog pa ni de las
[\[273a.4\]]gzhan pa spyir gyur pa brjod bya ma yin par bstan pa ni/_ldog med pa nyid spyi dang ni/_/zhes bya ba'o/_/spyi'i rtog pa zhes bya ba ni ldog pa'i spyi'i rtog pa'o/_/dang po'i tha dad par rtogs pa gnyis pa mthong ba la tha mi dad par de nyid 'di'o zhes rtogs pa las de nyid 'di yin no zhes bya bar rtogs pa'i
[\[273a.5\]]phyir tha dad pa dang tha mi dad pa yin no zhes zer ba ni/_'on te tha dad par yang zhes bya ba'o/_/dang po'i tha dad par mthong ba ni rang gi yul de ma yin pa las log par ston par byed cing de las bzlog pa rnam par gcod par byed pa yin par bstan pa ni/_gal te tha dad par zhes bya ba'o/_/gnyis
[\[273a.6\]]pa yang de ltar yin par bstan pa ni/_tha dad med par zhes sdud pa'o/_/nya phyis la dngul gyi shes pa bzhin du zhes bya ba ni don yin no zhes bstan pa ni/_gcig la ni zhes bya ba ste/_dngul la sogs pa'i shes pa'o/_/'di ma yin no zhes sgrub par byed pas bsdus pa 'di ni de lta ma yin no snyam du sems pa ni/_gal te
[\[273a.7\]]spyi de zhes bya ba'o/_/'di la yang bsdu ba gcig nyid la gnod pa yin par bstan pa ni phan tshun tha dad ces bya ba'o/_/snga na tha dad pa phyis tha mi dad pa yin pa'i phyir/_de'i bdag nyid kyis bsdus pa yin no snyam du sems pa la rang bzhin tha dad ces bya ba ste/_dngos po tha mi dad pa'i
[\[273b\]]
[\[273b.1\]]ngo bor mthong ba las tha mi dad pa yin na phyin ci log nyid du rtogs pa yin no zhes bya ba'i don to/_/de spyi ma yin no zhes bya ba ni bzlog pa'i shes pas gnod pa'i phyir ro/_/'on te spyi dang ldan pas phyi yin na ste/_gsal ba'i ngo bo zhes bya ba de dag tsam mi rgol ba'o/_/de la spyi gzhan zhes bya ba ni lan yin
[\[273b.2\]]te/_de la zhes bya ba ni tha dad pa dang tha mi dad par grags pa'i ngo bo gnyis la'o/_/de gnyis zhes bya ba ni tha dad pa dang tha mi dad pa'i ngo bo'i dngos po gnyis so/_/spyi'i rang bzhin gnyis la zhes bya ba ni tha dad pa dang tha mi dad pa'i ngo bo la yin na'o/_/mtshungs par mi 'gyur ba ni de dang ldan pa'i
[\[273b.3\]]spyi la yin pa'i phyir ro/_/gsal ba la ma yin zhes bya ba ni spyi'i rang bzhin gnyis nyid kyis bar du chod pa'i phyir ro zhes bya bar sbyar te de la spyi gzhan zhes bya ba la sogs pa ni 'dis bshad pa yin no/_/tha dad pa dang tha mi dad pa dag gi tha dad pa la yang tha mi dad pa'i ngo bo yod pa de'i
[\[273b.4\]]phyir gsal ba la mtshungs so zhes bya ba de'i khyad par las byung ba yin te/_bar du gcod par 'gyur ba med par 'gyur ro zhes zer ba ni 'on te khyad par dang spyi dag ces bya ba ste/_tha dad pa dang tha mi dad pa dag go/_/de dag gi zhes bya ba ni tha dad pa dang tha mi dad pa dag gi yin pa
[\[273b.5\]]dag go/_/spyi gzhan zhes bya ba ni spyi de de'i ngo bo de dag gi yang spyi ni gzhan yin no zhes bya ba'i don to/_/de lta yin dang zhes bya ba ni phyi ma'i spyi la ltos nas snga ma'i spyi'o/_/de lta bu'i ngo bo yin na gsal ba rnams yin te tha dad par snang ba'i phyir ro zhes bstan pa ni/_spyi dang
[\[273b.6\]]spyi'i rang bzhin dag ces bya ba'o/_/mtshungs pa nyid ni mtshungs pa'i blo'i yul nyid snga ma'i spyi yod na gsal ba la mi 'gyur ro/_/ci las she na/_snga ma'i spyi dang 'brel pa med pa'i phyir ro/_/mtha'i zhes bya ba ni da lta bu'i spyi'i phyis brtags pas so/_/des na gcig kyang zhes bya ba ni spyi'i ma yin
[\[273b.7\]]pa dang /_de'i ngo bo dag gi ma yin pa dang /_de'i spyi'i ma yin pa dang gsal ba'i ma yin pa ste/_khyad par med pas khyad par can nyid du mi rigs pa'i phyir ro/_/dngos po can ma yin pa'i yul rnams yin no/_/yongs su rdzogs pa med pa ni rang gi ngo bo'i mthar thug pa nyid kyis tha dad
[\[274a\]]
[\[274a.1\]]phyir ro/_/spyi'i ngo bo dag tha dad pas gsal ba nyid la yang gzhan med pa na gsal ba la yang de ltar 'gyur bar bstan pa ni/_yongs su rdzogs pa yod kyang zhes bya ba'o/_/de la zhes bya ba ni spyi'i ngo bo dag la'o/_/de dag gi tha dad pa nyid kyis gsal bar
[\[274a.2\]]'gyur ba dag gi spyi'i ngo bo ma yin na/_de las tha mi dad pa snga ma la spyi ma yin par bstan pa ni/_mtha'i mtshungs pa nyid ces bya ba'o/_/de las tha mi dad pas snga ma yang zhes bya ba ni gsal ba yang ngo /_/spyi ji lta ba bzhin du tha dad pa rnams kyang tha dad pa yang zhes bstan pa ni/_de bzhin du gal
[\[274a.3\]]te zhes bya ba'o/_/gsal ba tha dad pa spyis gzhan du mi 'gyur ro zhes bstan pa yin no/_/gal te tha dad pa ma yin na spyi gzhan ma yin par bstan pa ni gsal ba tha dad pa med na zhes bya ba'o/_/dngos po'i ngo bo 'dzin pa la cha shas dang cha shas can nyid ma yin la/_gzhan la ni der 'gyur ba
[\[274a.4\]]kho na yin par bstan pa ni gal te rtogs pa zhes bya ba ste/_gang gi phyir ba lang ngo zhes bya bas ba lang ma yin pa las log pa nyid dmigs kyis bsal ba nyid du nges pa yin no/_/tha dad med pa zhes bya ba ni gsal ba'i ngo bo'o/_/tha dad 'dre ba zhes bya ba ni rigs mi mthun pa dang 'dres pa
[\[274a.5\]]de la srid pa'o/_/de la rtog pa ji lta ba bzhin du rnam par rtog pa gzhag pa yin gyi dngos po ji lta ba bzhin du ma yin par bstan pa ni/_yul thag ring po na zhes bya ba'o/_/de nyid tha dad pa ma yin pa'i phyir zhes bya ba ni gsal ba las so/_/tha dad pa dang tha dad pa ma yin pa ni log pa dang
[\[274a.6\]]log pa ma yin pa'o/_/yul thag ring po dang lhan cig byed pa'i mig ni tha dad pa'i spyi 'dzin pa yin no zhes zer ba ni/_de lta yin du zin kyang tha dad pa yin te zhes bya ba ni ldog pa'o/_/spyi min zhes bya ba ni/_/mtshungs pa rnams kyi ngo bo yin/_/zhes bya ba'i rigs pas so/_/de las zhes bya
[\[274a.7\]]ba ni mtshungs pa nyid las so/_/gzhan pa ni spyir 'dod pa gsal bar 'gyur te tha dad pa'i phyir ro/_/'o na gsal ba la zhes bya ba ni lan no/_/de'i tshe yang zhes bya ba ni 'khrul pa la yang ngo /_/be'u ma tshol ba na ma he la sogs pa'i tshogs mang po bor nas rang gi spyi'i dbang gis ba lang
[\[274b\]]
[\[274b.1\]]tshogs su nye bar 'gro'o zhes bya ba'i rigs pas kha cig las log na kha cig la 'jug par mthong ba'i phyir de lta bu rtogs pa yin no zhes zer ba la/_de las gzhan dag las ldog pas zhes bya ba'o/_/rnam par rtog pas kyang ngo zhes bya ba ni 'jug pa'i yul nye bar ston par byed pa
[\[274b.2\]]nyid du khas blangs pa'i phyir ro/_/dngos po'i yul can ma yin pa nyid do zhes bstan pa ni/_sgrub pa'i bdag nyid kyis ma yin gyi 'o na ci zhe na ldog pa'i mtshan nyid kyis yin no/_/dum bu ma yin par rtog pa yod pa de dag tsam gyis skyes bu rnams 'jug pa yin gyi bden pa dang cig
[\[274b.3\]]shos nyid kyi dbye ba can ma yin par bstan pa ni/_ldog pa'i 'brel yul zhes bya ba'o/_/dbye ba byed pa po'i ngo bo rnam par rtog pas dmigs kyis bsal ba ma lus pa'i thun mong ni spyi yin gyi dngos po ni ma yin no zhes bstan pa ni/_ci tsam gyis zhes bya ba'o/_/tha dad ces bya ba ni rnam par
[\[274b.4\]]gcod pa ste mi slu ba can no/_/bong bu'i 'o ma dang mtshungs par 'gyur zhes bya ba ni/_blang bya ma yin pa nyid kyis so/_/de la yang zhes bya ba ni tha snyad la yang ngo /_/de'i phyir zhes bya ba ni lan yin te/_tha snyad ni mthong ba la brten nas tshad ma yin gyi 'ba' zhig ni ma yin no zhes bya ba'i don
[\[274b.5\]]to/_/don dam pa la skyon bstan pa ni/_'di chu klung 'di na rtag ces bya ba'o/_/'on te tha snyad 'di gang yin zhe na/_cha shas pas rtogs pa yin par bstan pa ni/_rnam gcod 'bras can zhes bya ba'o/_/yod pa ni rnam par gcod pa'o/_/ci las she na rtogs par 'gyur ba'i phyir ro/_/yon tan ma
[\[274b.6\]]lus phun tshogs pa/_/'byung 'gyur myu gu 'thon gyur la/_/phrag dog mes gdungs de las gang /_/srung nus rgyal ba can du 'gyur/_/nges par gzung ba ni rnam par gcod par byed pa yang thams cad du ma yin zhing /_gnas skabs su brjod par 'dod pa la yin te/_zla bo nyid min pas
[\[274b.7\]]zhes bstan pa ni der yang zla bo zhes bya ba'o/_/phyogs la yod dam med pa zhes bya ba'i rim pa la/_phyogs kyi chos zhes brjod pa ni/_phyogs la med pa nyid sel bar byed pa'o zhes nges par gzung ba'i 'bras bu la der tha snyad 'dogs pa yin par bstan pa ni/_des na mi ldan rnam
[\[275a\]]
[\[275a.1\]]gcod pas/_/zhes bya ba'o/_/khyad par dang 'brel pa yin yang gzhan dang ldan pa rnam par gcod pa'i nges par gzung ba yin pas 'dres pa yin no zhes zer ba ni/_gal te 'phong skyen pa zhes bya ba'o/_/sgra las khyad par gyi don yang khyad par can nyid yin pa de'i
[\[275a.2\]]phyir de nyid kyi nges par gzung ba dang sbyor ba dang sbyor ba yin par bstan pa ni/_khyad par du ni zhes bya ba ste/_sgra'i tshul du gnas skabs las mi ldan pa rnam par gcod pa yin la gzhan du ni ma yin no zhes bya ba ni rnam par dbye ba'o/_/de bstan pa ni 'dir ni skabs kyis zhes bya ba'o/_/dngos po'i chos
[\[275a.3\]]ni don to/_/de 'di'i rnam par dbye ba tshad mas grub pa yin par bstan pa ni/_'dir nges par gzung ba'i don zhes bya ba'o/_/de lta na ni rnam par dbye ba med par rgol ba tshad ma dang 'gal bar 'gyur bar bstan pa ni/_gzhan dang ldan pa rnam par gcod pas zhes bya ba'o/_/rjes su dpag pa
[\[275a.4\]]nyid las rtogs par zhes bya ba ni khyad par la sogs pa zhes bya ba nas rtogs pa yin zhes bya ba'i bar du'o/_/tha dad pa ni rnam par gcod pa'o/_/'brel pa ni rjes su 'gro ba'o/_/tha dad pa dang 'grel pa dag ni gnyi ga'o/_/phyogs kyi chos kyi dbye ba brjod pa ni gtan tshigs dang de ltar
[\[275a.5\]]snang ba ci tsam yin pa nges par bya ba'i ched du brjod pa nyid rnam par 'byed pa ni rang bzhin 'bras bu grub don du ste rang bzhin 'bras bu'i ngo bo ci tsam yin/_ci zhe na/_spyi brjod pa la yang dgos pa gzhan yin te/_ldog pa can tha dad rjes su 'gro ba can yang gtan tshigs yin no zhes bya ba'i rgol ba
[\[275a.6\]]bsal ba yin par bstan pa ni thun mong dang thun mong ma yin pa dag go/_/dgos pa gzhan lhag ma ma log pa nyid kyi phyir sgrub byed ma yin pa mi mthun pa'i phyogs las log pa sgrub byed yin te de bstan pa ni lhag ma zhes bya ba'o/_/mthun pa'i phyogs dang mi mthun pa'i phyogs kyi phyogs gcig
[\[275a.7\]]la 'jug go/_/nges par zhes bya ba ni ldog pa can dang rjes su 'gro ba can no/_/lhag ma zhes bya bas ldog pa gtso bo nyid kyis rnam par gcod pa'i rjes su dpag pa'i yul nyid gsal bar byed pa yin par bstan pa ni lhag ma gsum zhes bya ba'o/_/rtag sogs la zhes bya bar brjod pa nyid
[\[275b\]]
[\[275b.1\]]kyis rnam par dbye ba ni rtag pa dang mi rtag ces bya ba'o/_/mthun pa'i phyogs la yod pa dang med pa dang rnam pa gnyis nyid kyis gzhal bya byas dang mi rtag pa rnams ni rtag dang mi rtag rtsol byung rnams la'o/_/de bzhin du mthun pa'i phyogs la med pa dang mi mthun pa'i phyogs la yod
[\[275b.2\]]pa dang med pa dang gnyi ga nyid kyis byas dang mnyan bya rtsol byung rnams ni bar du gsum dag la'o zhes bya ba ste/_rtag pa ni ther zug pa yin la mi rtag pa ni 'di la mi mthun pa'i phyogs yin no/_/mthun pa'i phyogs la rnam pa gnyis mi mthun pa'i phyogs la yod pa dang med pa dang rnam pa
[\[275b.3\]]gnyis nyid kyis mi rtag pa rtsol byung reg min te/_gsum po rnams ni rtsol byung min dang mi rtag ces bya ba rnams la'o/_/gzhan gyis zhes bya ba ni go byed kyis so/_/rgyu go bya la go byed 'khrul pa srid par bstan pa ni rgyu ni zhes bya ba'o/_/'bras bu rnam gnyis zhes bya ba ni 'bras bu 'byung ba
[\[275b.4\]]dang mi 'byung ba yang ngo /_/brtsal ma thag tu byung ba'i shes pa'i 'bras bu bzhin du rgyu'i de ma thag tu byung ba'i shes pa'i 'bras bu byas pa yin la/_'bras bu nyid ni mtshan nyid kyis yin no snyam du sems pa la khas len pa ni rgyu'i de ma thag tu zhes bya ba ste/_'bras bu yang khyab byed yin pas
[\[275b.5\]]rang bzhin kho na yin no zhes bya ba'i don to/_/shes pa ni dngos po rnams kyi rang bzhin ma yin pa ma yin nam zhes zer ba la ji ltar dmigs pa med ces bya ba'o/_/yod na kha cig tu 'byung la kha gcig tu mi 'byung ba ni rjes su 'gro ba dang ldog pa dag go/_/de ltar yang zer ba ni rkang
[\[275b.6\]]mig pa'o/_/bshad pa byed pa ni mu stegs sha ba ra'o/_/gsal ba dmigs pa nyid yin par ci las shes zhes zer ba la/_gsal ba'i zhes bya ba'o/_/sngar yod pa zhes bya ba ni de'i tshe rig pas 'bras bu nyid yin no zhes bya ba ni rjes su 'gro ba yin te/_thams cad la yod pa'i phyir ro/_/
[\[275b.7\]]gsal ba yang yod pa kho na yin no zhes zer ba la/_/thams cad thams cad la zhes bya ba'o/_/nges par byed pa zhes bya ba ni 'ji ba'i gong bu la bum pa kho na yin gyi snam bu ma yin pa'am/_yang na byed pa kho nas rgyu las byung ba yin gyi snga na ni ma yin no/_/bzlog pa zhes bya ba ni byed pa po'i bya ba las
[\[276a\]]
[\[276a.1\]]snga rol du'o/_/phyis zhes bya ba ni dus phyis so/_/dmigs pa ni rtogs pa ni ste yod pa'o/_/rtogs pa ste dmigs pa yod pa'o/_/de yang ni nges pa'i yang byed pa ste byed pa po rnams kyis bya ba ma yin pa'o/_/gsal ba'i dngos po byed pa ma yin par bstan pa ni yod
[\[276a.2\]]na'ang zhes bya ba ste nye bar bsdu ba yin te/_de ni 'di ltar rdza mkhan gyis 'bad pa'i de ma thag nyid du shes bzhin pa'i bum pa bzhin du sgra yang yin gyi mar me'i 'bad pa'i de ma thag tu shes bzhin pa ni ma yin te/_yod pa'i shes pa ni 'bad pa dang 'bad pa med kyang 'byung ba yin gyi sgra ni de lta ma yin
[\[276a.3\]]no zhes bya ba ni tshigs su bcad pa'i don to/_/de ni 'di ltar shes pa ji snyed pa yang sgra med pa nyid la yin pa'i phyir shes pa la sngar mthong ba ngo shes pa ni de dang don gcig par byed pa'i rgyu mtshan yin gyi yod pa nyid la tshad ma ma yin par bstan pa ni/_'o na ji ltar zhes bya ba la sogs pa nas
[\[276a.4\]]slar 'tsho ba ma yin no zhes bya ba'i bar du'o/_/de ni 'di'o zhes bya bar gzhi mthun pa nyid ni dbang po'i yul ma yin te/_dran pas phan btags pa'i mig ro'i yul can ma yin par bstan pa ni/_dran pa'i don la zhes bya ba'o/_/rtogs pa zhes bya ba ni don la mi slu ba can no/_/rang gi rnam pa
[\[276a.5\]]la don du zhen pas dran pa la gzhal bya med pa'i phyir snang bzhin pa'i de dang gcig nyid med pa kho na yin par bstan pa ni/_dran pa tshad ma ma yin phyir/_/zhes bya ba'o/_/chos ni ngo bor gyur pa'o/_/sngar mthong bas 'dus byas pa'i mthong ba gnyis pa snang bzhin pa la sngar mthong
[\[276a.6\]]ba nyid rig pa yin no snyam du sems pa la/_snga ma'i dus dang 'brel pa ni/_/zhes bya ba ste/_sngar mthong ba nyid 'dzin pa kho na la 'jig rten pa dran pa yin zhes bya ba'i don to/_/de'i don med pa mthong ba las/_/de'i tshe tha snyad snga ma bzhin du yin par bstan pa ni/_dngos po tsam zhig snang ba
[\[276a.7\]]ni/_/zhes bya ba'o/_/dang por zhes bya ba ni mthong ba la yul dang dus la sogs pa'i nges pa med pa 'dzin pa ni rtag pa nyid du snang ba yin te/_de de'i mtshan nyid yin pa'i phyir dang /_med pa'i yul nyid ma yin pa'i phyir yang ngo /_/rnam bcad yod pa'i med pa can/_/yul dus dag la
[\[276b\]]
[\[276b.1\]]dngos po gang /_/de ni rtag pa'i min zhes bya ba'i rigs pas so/_/zhes zer ba de ni de nyid du mi 'dzin pa kho na de dgag pa yin par bstan pa ni dus kyi cha kun zhes bya ba'o/_/chos can zhes bya ba ni rtogs par bya ba'i dngos po de'o/_/ji ltar gcig nyid 'jug bzhin pa la gcig nyid
[\[276b.2\]]bden pa de bzhin du gzhan yang 'gyur ro snyam du sems pa ni gcig cig ces bya ba'o/_/lan ni cis ma rtogs zhes bya ba ste cis tshad ma ma yin pa'o/_/bden pa dang mi bden pa dag las yang de ci'i phyir ma yin zhes bstan pa ni bdag dang zhes bya ba ste/_bden pa nyid mi bden pa yin
[\[276b.3\]]no zhes bya ba ni 'gal lo zhes bya ba'i don to/_/sngar mthong ba ngo shes pa ni tha dad pa mi mthun pa'i phyogs la med pa'i phyir tha mi dad pa la ldog pa can gyi gtan tshigs yin no zhes bstan pa ni/_'on te gzhan du zhes bya ba'o/_/khyad par gzhan zhes bya ba'i 'dra ba nyid sngar mthong bas 'dus
[\[276b.4\]]byas pa'i 'dra ba mthong ba na/_bregs nas skyes pa'i skra la sogs pa tha dad pa yang sngar mthong ba ngo shes pa yin par bstan pa ni 'di ni zhes bya ba'o/_/skra lo ni bregs nas skyes pa'i skra'o/_/zhig pa dang ma zhig pa dag gcig pa nyid gzhal bya ma yin par bstan pa ni/_snga ma'i rang bzhin zhes
[\[276b.5\]]bya ba'o/_/'di la tshad ma yang med par bstan pa ni zhig pa gang du yang zhes bya ba'o/_/sngar mthong ba'i 'du byed pa nyid las nags de'o zhes 'dra bar yang rtogs pa ma yin nam/_de'i phyir de gcig pa nyid yin te/_nyams su myong ba dang rjes su mthun pa'i phyir ro snyam du sems pa ni de dag dang
[\[276b.6\]]lhan cig ces bya ba'o/_/snga ma nyid dang 'dra ba ni mtshan nyid mi mthun pa ma yin te/_mtshan nyid mi mthun pa bzhin du dbang po'i yul yin gyi gcig nyid ni ma yin te nye ba ma yin pa'i phyir ro/_/sngar nyams su myong ba ma dran na rtogs pa ma yin te de'i rtogs pa nyid dran pa yin pa'i phyir
[\[276b.7\]]ro/_/mi dran nam mtshan nyid mi mthun pa la sogs pa'i shes pa ma yin pas da ltar ba'i bsgrub bya ma nges par rig pa las de dran par rigs pa'i phyir ro zhes bstan pa ni/_myong min don gyi yul can na'ang /_/zhes bya ba'o/_/nyams su myong ba'i don gyi yul can zhig pa la ji ltar 'gyur zhes
[\[277a\]]
[\[277a.1\]]bya ba ni nye ba nyid nyams su myong ba yin gyi sngar nyams su myong ba de nyid kyis ni ma yin no zhes bya ba'i don to/_/de lta bu kho na yin no zhe na/_myong min don gyi yul can na'ang /_/zhes bya ba'o/_/de ni ji ltar dran pa yin/_/zhes bya ba ni dran bzhin pa dang lhan cig gcig
[\[277a.2\]]nyid du mi 'gyur ro zhes bya ba'i don te/_'dra ba kho na mthong ba yin no zhes bya ba'i don to/_/de lta na yang zhes bya ba ni snga ma ma yin pa'i yul nyid kyis nye ba'i yul can yin pa'i phyir ro/_/nye ba la nye ba ma yin pa'i shes pa ni sngar mthong ba'i ngo shes pa ma yin no/_/dbang po dang 'brel pa
[\[277a.3\]]ma yin du zin kyang mi slu ba med na tshad ma nyid ji ltar yin zhes zer ba la/_mi slu ba dang ldan pa las/_/zhes bya ba'o/_/don byed de min nam ci zhes bya ba ni mi dmigs pa'am gzhan pa ste dang po'i mthong ba lta bu'o/_/don bya ba de byed pas zhes bya ba ni 'dra ba nyid las yin gyi spyi gcig pa ni ma
[\[277a.4\]]yin no/_/bregs nas skyes pa'i skra la sogs pa la yang sngar mthong ba ngo shes par bya ba gsal ba ma yin par bstan pa ni don bya ba dang bral ba'i zhes bya ba'o/_/de'i rang bzhin ni don bya ba de byed pa nyid kyi ngo bo'i rtags gang gi yin pa de'i'o/_/bum pa la sogs pa rnams la zhes bya ba ni
[\[277a.5\]]gzhan dang gzhan rnams la'o/_/dran min mngon par shes pa ni/_/dran yang tha dad par 'gyur ro/_/zhes bya ba bstan pa ni/_rtogs par byed pa'i nus pa zhes bya ba'o/_/gal te gzhan na med pa zhes bya ba'i ma dang pha la sogs pa'o/_/'khrul pa zhes bya ba ni slu ba'o/_/de dang mtshungs pa ni
[\[277a.6\]]mi slu ba can gyi bu dang mtshungs pa la'o/_/dper na de'i bu la sogs pa phyi ma la'o/_/de nye bar len pa rgyun gang gi yin pa de yang de yin la rgyun yang yin pa de la'o/_/de dang nye ba ni 'jigs pa dang ngo tsha ba dang nye bas so/_/ming yang de zin par zhes bya ba ni bsgyur bar bya ba ma yin pa'i phyir ro/_/
[\[277a.7\]]rtag pa'am mi rtag pa yang rung de 'di yin no zhes bya ba'i blo'i yul nyid kyis 'jigs pa dang ngo tsha ba la sogs pa'i tha snyad kyi rgyu yin gyi yod pa tsam gyis ni ma yin no zhes mtshungs pa yin te/_de bstan pa ni 'khrul pa de nyid ces bya ba'o/_/de'i ni tha snyad byed pa po'i ci ste ma yin/_de lta'i
[\[277b\]]
[\[277b.1\]]tha snyad ces bya ba ni 'jigs pa dang ngo tsha ba'i tha snyad do/_/rtag pa yang rgyu las de ltar skyes pa nyid 'jigs pa yod pa dang ngo tsha ba yod pa zhes zer ba la gzhan gyi rtag la zhes bya ba'o/_/de ni 'di ltar 'bad pa ma yin te mar me bzhin du snga na ma grub pa'i phyir ro/_/sgra'i gsal byed ni de tha
[\[277b.2\]]dad pas tha dad pa'i phyir yang ma yin par bstan pa ni rkyen gyi dbye bas zhes bya ba'o/_/gsal bar byed pa yang de'i dbye bas dbye ba can mthong ngo zhes zer ba ni/_ci ste sgron mas gsal na zhes bya ba ste rkyen gyi bye brag gis tha dad pa can nyid ni 'bras bu nyid la ma nges pa yin no zhes bya ba'i don
[\[277b.3\]]to/_/ngo bo gzhan du byed pa'i byed pa po'am mthong ba po rab rib bzhin du 'khrul pa yin par bstan pa ni/_gal te dngos rnams zhes bya ba'o/_/gzhan dang gzhan yi ge ga la sogs pa ma gtogs pa gaN+DI'i sgra dmigs pa'i yul ma yin par bstan pa ni/_gal te 'khrul pa'i rang bzhin las/_/
[\[277b.4\]]zhes bya ba'o/_/tha dad ces bya ba ni tha dad pa'i che ba dang chung ba las log pa'i che ba nyid la sogs pa'o/_/tha mi dad pas ni gzhan pa ma yin pas so/_/tha dad pa nyid min ni tha mi dad pa kho na'o/_/'khrul pa nyid nyams 'gyur ba ni/_/thug pa med par dgongs pa yin par bstan pa ni/_
[\[277b.5\]]'khrul pa'i rang bzhin de las kyang /_/zhes bya ba'o/_/chung ngu la sogs pa'i yig ge ga la sogs pa'i bshad pa ni 'khrul pa la yang zhes bya ba'o/_/chung ngu dang chen po la sogs pa ni skad cig ma ma yin nam/_rjod pa dang 'dzin pa dang 'brel pa'i shes pa'i dus na mi gnas pas
[\[277b.6\]]rjod byed ma yin pa ni yig ge ga la sogs pa tsam don byed pa'i phyir yod pa yin gyi gzhan ma yin no zhes zer ba ni gal te sgra tsam gyis zhes bya ba'o/_/dmigs pa'i mtshan nyid kyi don gyi bya ba byed pa nyid yod pa na chung ngu la sogs pa nyid kyi yin la brda las byung ba'i rjod byed nyid kyang sgra'i
[\[277b.7\]]don ma yin par bstan pa ni sgra la don rtogs zhes bya ba'o/_/dbye ba byed pa'i byed pa po gtso bo yin gyi cig shos gtso bo ma yin par bstan pa ni brgyud pa yis zhes bya ba'o/_/tha dad min zhes bya ba ni chung ngu la sogs pa'o/_/tshigs su bcad pa'i don gzhan bstan pa ni/_gal te sgra rtag
[\[278a\]]
[\[278a.1\]]par zhes bya ba'o/_/snga na yod na btsal ma thag tu shes bya'i yul don du ci las 'gyur zhes bstan pa ni sngar yang zhes bya ba'o/_/de las bzlog pa bsal ba ni mi rtogs par zhes bya ba'o/_/phyis kyi rtsol ba'i sngon rol du zhes bya bar sbyar ro/_/de lta ma
[\[278a.2\]]yin na zhes bya ba ni gsal ba la yang ngo /_/don gzhan bstan pa ni/_rtsol ba'i sngon rol du zhes bya ba'o/_/de las gzhan gyis zhes bya ba la de las ni snga ma'i rtsol ba las so/_/gzhan gyis ni da ltar bas so/_/gzhan ni snga ma rnam par gcod pa'o/_/de ltar na yang
[\[278a.3\]]shes pa tha mi dad na khyab pa can rtogs pa nyid yin par bstan pa ni snga phyi shes pa gcig yin zhes bya ba ste/_'di tsam gyis ni rtsol ba sgra la dgos pa med par bstan to/_/mthong ba dmigs pa na de nyid du ngo shes pas de 'di yin no zhes grub pa yin la/_de ma dmigs pa ni bsgribs pas yin te/_dper na
[\[278a.4\]]rgod pa'i phyir mas ma mthong ba yin te/_yul ma byung ba'i phyir ro snyam du sems pa ni/_'o na gang gi tshe zhes bya ba'o/_/mngon sum gyis ngo shes pa na dang po mthong ba bzhin du de'i 'du byed pa la yang dbang po las byung ba ni nye bar rtogs pa yin gyi sngar mthong ba'i yul nyid rtogs pa'i ni ma yin no/_/
[\[278a.5\]]de'i tha snyad ni de nyid kho nas yin gyi ngo shes pas ni ma yin no/_/sngar mthong ba ngo shes pa ni dran pa dang snang ba gcig tu 'dra ba nyid kyi phyir 'khrul pa yin la de mi byed pa rnam par gcod pa'i yul can yin pa de'i phyir 'bad pas bsgribs pa spangs pa ma yin gyi 'o na ci zhe na/_sgra byung ba kho na yin
[\[278a.6\]]par bstan pa ni/_de yang rnam 'gyur zhes bya ba'o/_/dmigs pa ldog pas zhes bya ba ni snga ma'o/_/gzhan dmigs pa ni gzhan gyis dmigs pa'i ngo bo de yin pa'i phyir ro zhes zer ba la gzhan gyis dmigs so zhes bya ba'o/_/'di la ni snga rol gyi ngo bo la'o/_/bar du zhes bya ba ni snga ma dang phyi ma'i mngon
[\[278a.7\]]sum dag gi'o/_/bar ma mngon sum gyi yul nyid du ma yin par bstan pa ni sgrib pas chod pa zhes bya ba'o/_/de nyid kyi tshe zhes bya ba ni phyis nyid do/_/yod pa ni byung ba'o/_/'gyur ba med pa zhes bya ba ni de nyid kyi tshe zhes bya bar sbyar ro/_/rjes su dpag pa zhes bya ba ni sngar mthong ba ngo shes
[\[278b\]]
[\[278b.1\]]pa'i'o/_/gzhan gyis zhes bya ba ni gcig bsgribs na yang ngo /_/ngas ma mthong ba des mthong ba yin no zhes bya ba'i gzhan gyi tshig mngon sum gyis gnod pa yin par bstan pa ni gzhan gyis zhes bya ba'o/_/de ltar zhes bya ba ni 'dres pa'o/_/de lta bu nyid kyis rnam par 'gyur ba ni ba spu ldang ba la
[\[278b.2\]]sogs pa'o/_/ba spu ldang ba la sogs pa'i rtags ni de lta bur gyur pas 'dra ba yin pa'i phyir rtags can yang de ltar yin par bstan pa ni de lta bu nyid 'grub kyi zhes bya ba'o/_/'dra ba'i bdag nyid kyis mngon sum ma yin no zhes bya ba'i rig pa ni/_rjes su dpag pa ni zhes bya ba'o/_/de
[\[278b.3\]]nyid rjes su dpag pa la gnod byed yin par bstan pa ni gal te ba spu ldang ba zhes bya ba'o/_/rang dang gzhan gyis zhes bya ba ni rim gyis pas cig car yang de rtogs pa med na gnyi ga la gcig tu rtogs pa med pas gnod par byed pa zhes bya bar nges par rtogs pa ma yin na'o/_/gnod byed
[\[278b.4\]]skyes pa med par ni/_/zhes bya ba ni rang nyid kyis so/_/rmongs pa yis ni phongs pa nyid kyis so/_/tha snyad pa rnams kyis ni rtogs pa tsam gyi rjes su 'breng ba rigs pa yin gyi gzhan ma yin no zhes zer ba ni/_zhib mor lta bas zhes bya ba ni rnam par dpyod pas so/_/bstan bcos brtsams pa ni
[\[278b.5\]]dpyod pa pa'i ming can gyi rnam par dpyad pa'o/_/mchod sbyin la 'jug pas zhi ba'i btung ba la 'jug pa ma yin te/_me'i sbyin sreg gi dbang du byas pa'i cho ga dang dbang bskur bar bskyed pa'i cho ga rnams dang lhan cig dbang du byed pa chen po nyid kyis gcig tu gnas pa na de'i phyogs gcig gi
[\[278b.6\]]dbang bskur ba la sogs pa rnams la gnam stong dang zla ba nya'i sbyin sreg gi cho ga mtha' yas pa la 'jug par khas blangs pa'i phyir zhi ba'i btung ba dang me'i sbyin sreg la yang 'jug pa des khas blangs par 'gyur ro snyam du sems pa la grub mtha' ma lus par ma grub pa'i phyir snga na med
[\[278b.7\]]pa nyid rtogs pa la 'gal ba med pa'i phyir ro/_/yan lag thams cad sgrub par byed pa nyid las mchod sbyin bzhin du snga na med pa nyid du 'dod pa ma yin pa nyid kyi phyir ro zhes bya ba la sogs pas bram ze dang /_gar mkhan la sogs pa blo rtsing ba
[\[279a\]]
[\[279a.1\]]rnams tha snyad byed pa yin par bstan pa ni/_tha snyad la rtsing ba'i blo zhes bya ba'o/_/khyod kyi spyod pa ni tha snyad thams cad dang 'gal ba yin no zhes zer ba la/_gal te dpyad na zhes bya ba'o/_tshad ma dang ldan pas phyung ba'i rgyun ni su yis bzlog par nus zhes bya ba bstan
[\[279a.2\]]pa ni bzlog par nus pa ma yin te zhes bya ba'o/_/rnam par dpyad pas phra ba'i de nyid rnam par gzhag pa yin yang rnam par rtog pa las byung ba'i 'jig rten pa'i tha snyad kho na yin par bstan pa ni ji ltar snang bzhin zhes bya ba'o/_/long ba brgyud pa nyid kyis zhes bya ba ni rnam rtog gi bskyed bya'i
[\[279a.3\]]rtog pa nyid las so/_/rnam par rtog pa nyid 'khor ba yin la/_rang rig pa las ni mya ngan las 'das pa yin gyi rnam rtog las gzhan 'khor ba ni 'ga' yang yod pa ma yin te/_de'i phyir rnam rtog spang ba khyod/_/rtag tu mya ngan 'das nyid yin/_/zhes bya ba'i rigs pa bstan pa
[\[279a.4\]]ni kun rdzob tsam la ma gtogs pa zhes bya ba'o/_/gnyis med par 'gyur ro zhes bya ba ni rang rig pa yin pa'i phyir ro/_/de ma brtags na zhes bya ba ni rnam par rtog pa'i byed pa la'o/_/rang nyid kyis spros pa'i rang bzhin ni nyams par 'gyur ba ste zad par 'gyur ba ji ltar te ma yin par bstan
[\[279a.5\]]pa ni ji srid ces bya'o/_/'di nyid yin no zhes bya ba ni mya ngan las 'das par 'gro ba yin te 'khor ba ni so so'i skye bos byas pa yin pa'i phyir ro/_/de la bags kyis zhes bya ba ni cig car nyid rang rig pa nyid la 'jug pa ma yin pa'i phyir ro/_/dbang po las byung ba de'i bya ba las lhag pa'i bya ba byed
[\[279a.6\]]na 'das pa dang 'dus byas pa'i thog ma med pa'i 'khor ba 'dzin par thal bar 'gyur bar bstan pa ni/_de lta ma yin na dngos po rnam par gzhag pa med pa zhes bya ba ste/_so sor nges pa 'dzin pa med par 'gyur ro/_/dbang po'i byed pa'i yul gyi mthong ba ni snga ma dang phyi ma dag gi yod pa bzhin du
[\[279a.7\]]med pa yang dus kyis bskal pa yin pas bskal pa rnams ni med par nges par byed pa ma yin par bstan pa ni/_gal te bar gyi rang bzhin zhes bya ba'o/_/yul nyid bzhin du yin par bstan pa ni/_gang du dmigs pa'i mtshan nyid ces bya ba'o/_/snga ma dang phyi ma dag ni bar du dmigs pa'i
[\[279b\]]
[\[279b.1\]]mtshan nyid dang de bzhin du gcig yin par bstan pa ni de'i rang bzhin zhes bya ba'o/_/de nyid dang de nyid ma yin pa ni mtshan nyid mi mthun pa nyid do/_/de nyid ces bya ba ni snga ma nyid do/_/de med na zhes bya ba ni de'i dus su med pa'i phyir ro/_/de ltar ro zhes bya ba'i don yod pa la ma gtogs pa'i
[\[279b.2\]]dus na dngos las tha mi dad pas dbye ba med par bstan pa ni/_gcig nyid na zhes bya ba'o/_/de lta na yang dus de med pa'i phyir zhes bya ba ni dngos po nye ba la de las lhag pa ma yin pa yang nye ba yin pa'i phyir dus snga ma la med pa'o/_/de zhes bya ba ni snga ma'i'o/_/dus thams cad pa zhes
[\[279b.3\]]bya ba ni gcig nyid kyi phyir ro/_/khyad par ma dmigs pa ni khyad par can yang de yin no zhes zer ba ni 'on te dus kyi zhes bya ba'o/_/gzhan zhes bya ba ni mthong ba'i dus kyi cha'o/_/de ltar nyid snang bzhin pa dang snang bzhin pa ma yin pa de ma rtogs pas tha dad pa yin par bstan pa ni mi
[\[279b.4\]]snang ba dang zhes bya ba'o/_/'dis ni zhes bya ba ni gzhan mthong ba med pa'i phyir ro/_/snga ma dang cig shos kyi yan lag gi gsal bya de ltar 'gyur ba yin par bstan pa ni/_snga ma dang phyi ma'i zhes bya ba'o/_/gcig nyid yin par bstan pa ni/_de'i phyir gal te zhes bya ba'o/_/rtag pa
[\[279b.5\]]nyid du smra ba yang skad cig ma nyid gsal ba yin par bstan pa ni des na zhes bya ba'o/_/de'i tshe yang /_kun du ldog las ci zhig bya/_/zhes bstan pa ni de la yang zhes bya ba'o/_/dbang po la phan 'dogs pa dmigs pa nges par byed pa ma yin par bstan pa ni/_de'i tshe yang zhes bya ba'o/_/'di la
[\[279b.6\]]yang tshigs su bcad pa'i don sbyor bar byed pa ni/_des na nges par zhes bya ba'o/_/rtag pa nyid yin na dbang po la phan 'dogs kyang de kho na bzhin du dmigs par byed pa yin par bstan pa ni/_legs byas las kyang zhes bya ba'o/_/de lta bur gyur pa yang de yin la nye bar dmigs
[\[279b.7\]]pa yang yin pa'o/_/skad cig tsam dmigs pa ni phan 'dogs pa med kyang yin par bstan pa ni legs par byas kyang zhes bya ba'o/_/de la ni dbang po la'o/_/yod ma yin zhes bya ba ni dngos po gtso bo nyid do/_/de ni zhes bya ba ni legs par byas pa dang cig shos dag gi yang ngo /_/
[\[280a\]]
[\[280a.1\]]rtag pa nyid ni dbang po la rung ba nyid ma yin te/_nye ba'i yul can yin pa'i phyir ro/_/nye ba'i yul ma yin pa'i phyir nye ba ma yin par bstan pa ni/_rtag pa nyid ni yod mi 'gyur/_zhes bya ba'o/_/dmigs pa dang nye ba dmigs pa yin par bstan pa ni dmigs pa nyid
[\[280a.2\]]ni yod pa'i phyir zhes bya ba'o/_/ji ltar yod pa nyid yin/_/zhes bya ba ni yod pa'i tha snyad do/_/de nyid kyi phyir zhes bya ba ni mi snang ba mi dmigs pa yin pa'i phyir ro/_/yod pa'i tha snyad ni dmigs pa la yin la tha mi dad pa'i phan 'dogs pas kyang mi rtag pa yin par bstan pa ni sgra la phan 'dogs
[\[280a.3\]]pa'i zhes bya ba'o/_/yul dang dus la dngos po gang /_/rnam par ma dpyad yod pa yin/_/zhes bya ba ma grub par bstan pa ni/_ltos pa med pa zhes bya ba ste/_'ga' zhig gi tshe zhes bya ba ni 'bras bu mi byed pa zhes bya ba dang sbyar ro/_/ltos pa med pa ni yul dang dus su bcad pa ma yin
[\[280a.4\]]pa'o/_/res 'ga' ba ni kha cig tu 'bras bu mi byed pa'o/_/byed pa ste byed pa po nyid shes pa'i gzung bya nyid yin gyi de res 'ga'i kha cig tu mi 'gyur ro zhes bya ba'i don to/_/de'i phyir res 'ga' ba ste dus la sogs pa bcad pa'i 'bras bu ni bya ba ste shes pa'o/_/de lta ma yin na dmigs
[\[280a.5\]]pas bcad pa'i dmigs par mi 'gyur la de'i ngo bo 'dzin pa ni rnam par ma bcad pa 'dzin pa'o/_/de zhes bya ba ni rnam par gcod par rtogs pa'o/_/khyab pa zhes bya ba ni ma bcad pa'i gzung bya'i khyab pa can no/_/'khrul pa yin yang zhes bya ba ni ma bcad pa'i rtogs pa'o/_/
[\[280a.6\]]gal te 'khrul pas zhes bya ba ni grub mtha' la dogs pa'o/_/bcad pa'i yul la dbang po las skyes pa ni 'gal ba can gyi ma bcad pa'i rnam par rtog pa la gnod pa byed pa yin par bstan pa ni ngo shes pa'i nus pa de zhes bya ba'o/_/brtags pa rnam par bcad pa ma yin pa la mngon sum
[\[280a.7\]]gcod pa ma yin par bstan pa ni/_ngo shes kyi rtogs pa ni zhes bya ba'o/_/bcad pa 'dzin pa yin yang bcad pa ma yin na bum pa la sogs pa yang de ltar 'gyur bar bstan pa ni gal te khyab pa zhes bya ba'o/_/gzhan du zhes bya ba ni khyab pa can du'o/_brtags pa pa'i gcig nyid ni mngon sum
[\[280b\]]
[\[280b.1\]]du grub pa'i du ma nyid kyis gnod pa yin par bstan pa ni/_gcig nyid mi bden pa yin no zhes bya ba'o/_/dbang po las skyes pa ni brtags pa pa la du ma nyid du mthong ba la yin te/_'gal ba'i yul can yin pa'i phyir ro zhes bstan pa ni de'i phyir zhes bya ba'o/_/rtog pa ni mngon sum gyi yul
[\[280b.2\]]la gzhan du byed na gnod pa yin par bstan pa ni tha dad dngos la zhes bya ba'o/_/tha mi dad pa ma grub pa la tha dad pa bzhin du tha dad pa ma grub na tha mi dad pas rtogs pa ma yin par bstan pa ni tha dad pa nyid bden pa yin na zhes bya ba'o/_/tha dad pa rang dbang kho na yin par bstan pa ni gang
[\[280b.3\]]phyir zhes bya ba'o/_/tha mi dad pa ni tha dad par mthong ba dag 'dres pa'i bdag nyid yin pa'i phyir de lta ma yin par bstan pa ni/_tha mi dad pa ni zhes bya ba'o/_/khyab pa can gyi mthong ba rnam par mi gcod pa la thal 'gyur bstan nas rnam par gcod pa bstan pa ni de'i phyir zhes bya ba'o/_/res
[\[280b.4\]]'ga' shes pa gang gi bya ba yin pa de la gzung ba nyid ma yin pa 'gal ba yin te/_de byed pa gzung ba yin pa'i phyir ro/_/de byed pa ni gsal bar byed pa la sogs pa la ltos pa med par mthong la/_snga na de kho na rnam par gcod na rtogs par byas pa ltos pa dang bcas pa nyid dam/_
[\[280b.5\]]gzung bar bya ba ma yin pa nyid ji ltar yin te/_de'i rang bzhin ma yin pa'i phyir ro/_/de bshad pa ni gzhan du zhes bya ba'o/_/rtag pa de nyid bstan pa ni tshad ma med pa'i rang bzhin zhes bya ba'o/_/de kho na bzhin du zhes bya ba ni rgyun mi 'chad pa nyid kyis so/_/'bras bu ni 'dzin par byed par 'gyur
[\[280b.6\]]ba yin te/_'dzin par byed pa gzhan med pa'i phyir ro/_/'bras bu mi byed na gzung bar bya ba ma yin no/_/de'i rang bzhin ni snga ma'i gzung ba'i bdag nyid la'o/_/'dzin pa na zhes bya ba ni rnam par gcod pa'i tshe na rtogs pa na'o/_/de yang ni snga ma snang du rung ba ste/_gcig gi rang bzhin
[\[280b.7\]]la mthong ba rgyun chad par mi rigs so zhes bya ba'i don to/_/brtsal ma thag tu shes pa skye ba'i rang bzhin nyid kyis 'bras bu dang rang bzhin dag grub pa yin na/_de'i don byas pa nyid ni zlos ma yin no snyam du sems pa la/_'di nyid kyis zhes bya ba ste brtsal ma thag tu byung ba nyid kho nas
[\[281a\]]
[\[281a.1\]]grub kyang ngo /_/rang bzhin 'bras bu dang lhan cig bstan pa na byas pa nyid rang bzhin kho na yin pa tha dad byas pa ni rang bzhin gyi gtan tshigs thams cad de 'drar zhes bya ba 'bras bu'i gtan tshigs dang 'dra ba ste/_mthun pa'i phyogs kyi phyogs gcig la 'jug pa yin
[\[281a.2\]]par shes par mi 'gyur bar zhes bya ba'i don to/_/byas pa bzhin du phyogs kyi chos bsdus pa la de la rigs mthun la yod dang /_rnam gnyis med la med gang yin/_/zhes bya ba la sogs pa logs su brjod pa ma yin no/_/'o na ci zhe na/_rnam par dbye ba brjod pa yin no/_/ci'i
[\[281a.3\]]phyir logs su brjod ce na zhes bya ba ni bsam par bya ba yin par kho bos mthong ngo /_/byas pa nyid la sogs pa rang bzhin dang 'bras bu'i gtan tshigs kyi tshul gsum rtags las don mthong ba zhes bya ba la sogs pas rang gi don gyi rjes su dpag pa la rtogs pa'i don dag yin yang
[\[281a.4\]]bsdus pa 'dir ci'i phyir brjod snyam du sems pa la rjes su dpag pa'i mtshan nyid du rtogs pa'i don yin yang bsdus pa 'dir gtan tshigs brjod par byas pa ni rtogs pa'i don du ste/_nges pa'i don du yin la phyogs kyi chos la dbang ba'i nges par gzung ba las 'di dag nyid yin no snyam
[\[281a.5\]]du dogs pa zlog pa'i phyir ro/_/yang na ci'i phyir logs su zhes bya ba la tshigs su bcad pa 'di yin no/_/'di ni dpe med pa'i phyir zhes bya ba ni brjod pa med pa'i phyir mtshan nyid mi srid pa ste byas pa nyid do/_/yang na rang gi don gyi rjes su dpag pa'i mtshan nyid las ci'i phyir logs su
[\[281a.6\]]brjod pa ni tshigs su bcad pa 'di'o/_/de lta ma yin te zhes bya ba ni mthun phyogs la yod med rnam gnyis zhes bya ba 'di la yod pa nyid ni byas pa nyid de rang bzhin nyid yin la shes pa'i ngo bo'i 'bras bu ma brjod pa'i 'dra ba ni ma yin no/_/dpyod pa pa rnams kyi ni shes pa rtsol ba
[\[281a.7\]]las byung ba yin gyi sgra ma yin pa'i phyir de dag la 'bras bu yin te de bstan pa ni gzhan gyi 'dod pas zhes bya ba'o/_/rtsol ba'i bskyed bya'i shes pa ni de dag gi yul 'dzin par byed pa yin la des kyang skyed par byed pa'i phyir mi rtag pa'i sgra'i bskyed bya yin par bstan pa ni/_de la ji skad
[\[281b\]]
[\[281b.1\]]brjod pa yin te zhes bya ba'o/_/mi rtag pa nyid la shes pa 'gal ba yin no zhes zer ba ni 'on te yang zhes bya ba ste/_de ltar 'dzin pa la yang 'dzin pa'i phyir skad cig ma ma yin zhes bya ba'i don to/_/de zer ba ni phyis mthong ba na zhes bya ba'o/_/snga mas phyi ma dang des snga ma 'dzin pa ma yin na nges pas de dran
[\[281b.2\]]par mi 'gyur zhes zer ba ni/_dran par ji ltar 'gyur zhes bya ba'o/_/gzung ba nyid ni zhes bya ba ni mngon sum snga mas sam 'dis kyang ste sngon por nges pa bzhin du mthong ba sngon du 'gro ba can gyi de nyid 'di'o zhes bya ba yin no zhes bya ba'i don to/_/snga ma'am phyi ma ma mthong ba ni rang gi dus kyi don byed pa'i
[\[281b.3\]]yul can yin la de nyid 'di'o zhes bya ba'i rnam par rtog pa ni 'dra ba mthong ba'i rjes su 'brang ba can yin gyi de nyid la ni ma yin te/_nus pa med pas nyams su myong ba ma yin pa'i phyir zhes bstan pa ni 'dzin pa yis ni zhes bya ba'o/_/skad cig ma nyid ni rtag tu the tshom za ba yin te/_rnam par
[\[281b.4\]]dpyad pas log pa'i phyir ro zhes bstan pa'i ma dmigs pa la zhes bya ba'o/_/tha dad pa med pa'i phyir ro zhes bya ba ni da ltar ba las so/_/'byung bar 'gyur ba la the tshom yin gyi gzung bzhin pa nyid 'byung bar 'gyur ba yin par bstan pa ni/_de'i tshe gzung ba ni zhes bya ba'o/_/dngos po bzhin
[\[281b.5\]]dus kyang rang gi ngo bos 'dzin pa the tshom za ba dang 'gal ba yin par bstan pa ni/_de yang zhes bya ba ste dus kyang ngo /_/khyod kyi 'dod pa zhes bya ba ste 'o na 'byung bar 'gyur ba'i dus dang 'brel pa'i phyir 'byung bar 'gyur ba zhes bya ba'o/_/de ltar nyid du snang ba yang zhes bya ba ni nye ba na snang ba yang 'dra
[\[281b.6\]]bar 'dzin pa las dran pa yin gyi de 'dzin pa las ma yin par bstan pa ni thal ba 'di zhes bya ba'o/_/yod min zhes bya ba ni da ltar ma yin pa'o/_/de min rang bzhin zhes bya ba ni rnam pa med pa'o/_/bdag med shes zhes bya ba ni lus la sogs pa las mi mthun pa shes pa dang chos mthun
[\[281b.7\]]pa yin no/_/de'i tshe'ang zhes bya ba ni'ang gi sgras nyams su myong ba dang dran pa'i dus nyid kyi shes pa dang chos mi mthun pa nyid yin pa de ltar na 'di ltar 'gyur te 'dzin pa dang ni zhes bya ba'o/_/'dzin pa dang dran pa dag shes pa gzhan las tha dad pa yin na thams cad thams cad kyi shes par
[\[282a\]]
[\[282a.1\]]'gyur ro zhes bya ba'i skyon ldog pa la yin par bstan pa ni/_dang por 'dzin dang dran pa 'di/_/zhes bya ba 'dis so/_/de yod na de dag 'byung bas de nyid yin na thal ches par bstan pa ni lus kyang zhes bya ba'o/_/mi rtag pa'i phyir ro zhe na zhes bya ba ni dus gnyis su mi gnas pa'i phyir
[\[282a.2\]]ro/_/'du ba ste byed pa ni nam mkha' la sogs pa la ma yin no snyam du sems pa ni de la de gnyis mi 'du ba'i phyir ro zhes bya ba'o/_/bdag mngon sum ba ma yin te bdag go zhes bya ba'o/_/shes pa'i yul nyid rtsod pa'i yul nyid yin pa'i phyir ro/_/shes pa po'i dran pa po nyid du sgrub par byed pa'i rjes su
[\[282a.3\]]'brel pa ni nam mkha' la sogs pa la yang mtshungs pa yin par bstan pa ni de ni rjes su 'brel pa'i phyir zhes bya ba'o/_/der yang zhes bya ba ni nam mkha' la yang ngo /_/de dag gi log pa dang cig shos dag la thams cad kyi tshe 'byung ba dang cig shos kyi thal 'gyur gyi rtsod pa mtshungs pa'am/_'du
[\[282a.4\]]ba la ldog pa dang cig shos kyi rgol ba mtshungs pa'o/_/dran pa las 'dzin pa med par bstan pa ni dran pas kyang zhes bya ba'o/_/'dzin pa la dran pa med par bstan pa ni dran pas zhes bya ba ste/_sngar rjes su 'brel pa 'dzin pa yod pa ma yin no zhes bya bar sgrub pa'o/_/brtsal ma thag pa'i shes pa ni mi
[\[282a.5\]]rtag pa'i 'bras bu can yin no zhes bya ba de dag tsam gnas skabs pa yin la nang gi khyad par gyi dbye ba gnas pa ma yin par bstan pa ni shin tu zhib mor brtag pa ni zhes bya ba'o/_/gzhan ni ma yin zhes bya ba ni phrad pa can la sogs pa'o/_/de'i yang bsdu ba'i ched du de'i rnam par dbye ba yin no zhes bya
[\[282a.6\]]ba'i don bstan pa ni 'di las lan btab pa ni zhes bya ba'o/_/kho bos mthong ba ni bsgrub bya'i 'bras bu de nyid kyis ngo bo can ma yin pa bzhin du de la 'khrul pa med pa yin pa de la yang yid ches pa ma yin na/_gar yang mi 'gyur ro zhes bya bar dgongs pas de dag gi dbye ba yin par bstan pa ni/_yod pa gang
[\[282a.7\]]med mi 'byung ba/_/zhes bya ba'o/_/go byed nyid ma yin yang 'bras bu yin pa de bzhin du ma 'khrul pa'i nges pa ma yin no zhes zer ba ni gal te mi 'khrul pa zhes bya ba'o/_/de 'khrul pa med pa zhes bya ba ni rang gi dus kyi me la 'bras bu nyid kyi khyad par go byed yin gyi de tsam nyid ma yin te nges pa nyid lta bu'o/_/
[\[282b\]]
[\[282b.1\]]de gos kyi chos bzhin du'am du ba yang nges pa tsam dang bral ba ma yin par bstan pa ni 'bras bu nyid yin pas na zhes bya ba'o/_/me'i khyad par gyis khyad par du byas pa'i du ba bzhin du 'bras bu nyid kyi khyad par gyis khyad par can yin pa de'i go byed yin gyi de'i rgyu mtshan ma yin pa ni ma yin par bstan pa ni de nyid
[\[282b.2\]]kyi phyir zhes bya ba'o/_/de nyid ces bya ba ni de med na med pa gang yin pa ste/_nges pa dang 'brel pa zhes bya ba la sogs pa'i spyi'i sgra yin yang ldog pas 'bras bu nyid ston pa yin no zhes bya ba'i don to/_/gang gi byed pa las byung ba gang yin pa de ni de'i 'bras bu ma yin nam/_nges pa ni de las ma skyes kyang
[\[282b.3\]]smin drug shar ba la sogs pa las snar ma 'char ba la sogs pa la yin na zhes zer ba la gang zhig ces bya ba'o/_/byed pa la de las gzhan pa med kyang de'i bskyed bya bzhin du 'di las de med na med pa yin pas de'i 'bras bu nyid yin no/_/smin drug shar ba la sogs pa yin yang de med pa la the tshom za ba
[\[282b.4\]]yin no zhes bya ba'i don to/_/'khrul pa'i phyir go byed ma yin yang go byed gnas pa go bar byed pa yin no/_/gang gi'o zhes bya ba'i tha dad pa'i khyad par ni bzlog pa la nus pa med pa'i khyad par can nyid yin par bstan pa ni/_rigs pa na 'di nyid yin te zhes bya ba'o/_/'di ni tha dad pa khas blangs nas
[\[282b.5\]]bstan pa yin gyi 'di ni ma yin no zhes bstan pa ni gzhan dang zhes bya ba ste 'bab pa dang ngo /_/de 'di ltar cung zad go bar byed pa yin gyi gzhan ni go byed dang go byed ma yin par bstan pa ni rang bzhin gang gis zhes bya ba'o/_/'bras bu yang rnam par 'byed pa bzhin du yod pa gang med mi 'byung ba'am zhes bstan
[\[282b.6\]]pa yin no zhes bya ba'i don to/_/bdag gang zhes bya ba ni bsgrub bya'o/_/rang zhes bya ba ni sgrub byed kyi chos kyi bdag nyid do/_/de dang zhes bya ba ni bsgrub bya dang ngo /_/gang gi tshe sgrub byed kyi bdag nyid bsgrub bya yin pa dang /_sgrub byed kyang 'di'i yin pa'i phyir de yang go byed du 'gyur ro snyam du sems pa la rnam dbyer
[\[282b.7\]]med can zhes bya ba'o/_/bsgrub bya yang mi rtag pa nyid la sogs pa byas pa nyid la sogs pa go byed kho na yin gyi shing nyid shing sha pa'i ni ma yin te/_de dang de ma yin pa'i bdag nyid du nges pa dang ma nges pa'i yul can yin pas de nyid ma yin pa'i phyir ro/_/gang zhig ces bya ba ni sgrub byed kyi
[\[283a\]]
[\[283a.1\]]chos de zhes bya bar sbyar ro/_/shing gi bdag nyid ces bya ba ni shing gang gi bdag nyid yin pa'o/_/gal te ji ltar zhes bya ba ni mngon sum ni gnyi ga dbye ba med par 'dzin pa yin zhes bya ba'i don to/_/shing sha pa gang gi bdag nyid yin pa de de bzhin no/_/de bzhin bsgrub byed dang
[\[283a.2\]]cig shos nyid kyi phyir de'am de dang de ma yin pa'i bdag nyid ces bya ba'i khyad par yin par bstan pa ni ma yin te/_rnam par dbyer med pa nyid ma yin pa'i phyir ro zhes bya ba'i don to/_/de'i bdag nyid go byed dang cig shos su mtshungs pa yin gyi dbyer med pa ni de lta ma yin pa'i phyir de'i mtshan ma yin
[\[283a.3\]]no snyam du sems pa ni gal te de'i zhes bya ba'o/_/dbyer med pa'i nges pa de'i bdag nyid ma yin yang go byed kho na yin par bstan pa ni/_de'i bdag ces bya ba'o/_/dbyer med pa'am nges pa zhes bya ba yang mtshungs par brjod pa can de'i bdag nyid dang de las byung ba dag gi khyad par dmigs par byed pa
[\[283a.4\]]yin te/_gzhan las ni nges pa med pa'i phyir ro zhes bstan pa ni 'di bshad zin pa zhes bya ba'o/_/de'i ni go byed kyi rgyu mtshan no/_/de dag ces bya ba ni de'i bdag nyid dang de las byung ba dag go/_/de'i khyad par gyis khyad par can go byed nyid du bstan pa ni de'i nang gi zhes bya ba'o/_/gzhan ma nges pa'i phyir ma nges
[\[283a.5\]]pa nyid 'di dag nges pa la med par bstan pa ni de'i bdag nyid ni zhes bya ba'o/_/de ste sgrub byed bdag nyid gang gis yin pa de ni de'i bdag nyid yin la de bsgrub bya bdag nyid gang gis yin pa'o/_/de'i bdag nyid dang de las byung ba dang bral ba yang go byed yin par mthong ngo zhes bya ba ni 'di la bstan pa ni/_/
[\[283a.6\]]ldan pa can sogs gang dag la/_/zhes bya ba'o/_/de'i bdag nyid ni shing sha pa shing gi bdag nyid mthong ba yin pas ji ltar yin zhes brgal zhing brtag par mi bya'o/_/du ba ni me las byung ba yin la 'di smin drug shar ba snar ma 'char ba la sogs ma yin pa'i phyir bzlog pa las ldog pa la the tshom
[\[283a.7\]]za ba yin la/_de bstan pa ni de dag 'khrul pa srid pa'i phyir zhes bya ba'o/_/'di las gzhan du 'gyur ba med do zhes bya ba ni go byed nyid med par ro/_/des na zhes bya ba ni ma nus pa'i shes pas so/_/ldog pa la 'khrul pa can 'bras bu yin no zhes bya ba'i mtshan nyid bzhin du de yang 'bras bu kho na
[\[283b\]]
[\[283b.1\]]yin par bstan pa ni de lta yin dang zhes bya ba'o/_/khyab par byed pa zhes bya ba ni nges par byed pa ste 'brel pa'i yul can no/_/shing sha pa gang gi bdag nyid yin pa de'i ma nges pa zhes bya ba ni res 'ga' ba ste/_shing sha pa la yod pa'i shing dang gzhan la yod pa yang yin la de la gnas pa nyid
[\[283b.2\]]kyis go byed yin gyi gzhan la yod pas ni ma yin no/_/me yang du ba la nges pa can dang rnam pa gzhan yang yin pa'i phyir rgyu'i gtso bo dang gtso bo ma yin pa dmigs pa yin gyi gtan du rgyu ma yin pa ni ma yin no/_/ma nges pas zhes bya ba ni nges pa'i ngo bos go byed yin gyi gzhan gyis ni ma yin te/_de'i
[\[283b.3\]]bskyed bya'i khyad par 'dzin pa yin na mngon par 'dod pa yin no zhes gsungs pa'i phyir ro/_/go byed kyi rgyu mtshan de'i bdag nyid dang /_/cig shos la sogs pa las de la ma nges pa nyid du mi 'gyur na nges pa can gyi go byed nyid kyi rgyu mtshan yin no/_/gang de'i rjes su 'jug pa ma yin pa zhes bya ba ni nges
[\[283b.4\]]pa can gyi rjes su 'jug pa med pa'o/_/yang na de zhes bya ba ni khyab par byed pa'am rgyu yang ngo /_/de'i zhes bya ba ni khyab bya'i 'am 'bras bu yin te rgyu mtshan ni nges pa can no/_/gang de'i rjes su 'jug pa ma yin pa ni gang gi rjes su 'jug pa med pa'o/_/de'i phyir nges pa med pa nyid ni nges par byed pa nyid ma
[\[283b.5\]]yin pa zhes bya ba'i don to/_/de lta ma yin yang zhes bya ba ni de'i rjes su 'jug pa yin yang nges par byed pa nyid yin na 'bras bu dang khyad par byed pa dag la yang rjes su byed pa nyid du thal ches pa nyid yin no/_/de de bzhin no zhe na zhes bya ba cha shas kyis ma nges pa dang nges pa nyid do/_/phrad pa
[\[283b.6\]]dang 'du ba la sogs pa'i dbye ba ni 'di ma yin te/_khyad par med pa'i phyir ro zhes bstan pa ni/_ldan pa can sogs gang dag la/_/zhes bya ba ste/_'brel pa dang cig shos bzhin du phrad pa la sogs pa khyad par du byas pa ma yin no zhes bya ba'i don to/_/gzhi bzhin du phrad pa 'khrul pa can yin par bstan
[\[283b.7\]]pa ni mtshungs pa'i phyir ro zhes bya ba'o/_/brten pa nyid ni rten gyis phan 'dogs pa nyid yin pas 'bras bu byed pa kho na nyid yin par bstan pa ni de lta yin na zhes bya ba'o/_/'bras bu rigs pa ni gzhan phrad pa nyid can la ltos pa yin la de med na med pa ma yin nam snyam du sems pa la ma yin te/_de med
[\[284a\]]
[\[284a.1\]]na med ces bya ba 'di nyid 'bras bu yin te/_nges pa can 'bras bu yin pa'i phyir ro zhes bstan pa ni/_'brel pa yod pa zhes bya ba'o/_/nges pa dang bral ba'i phrad pa can gzhan gyi la yang sgrub byed ma yin par bstan pa ni/_nges pa med pa sgrub byed min/_/zhes bya ba'o/_/
[\[284a.2\]]nges pa nyid rjes su 'gro ba yin gyi nam mkha'i dkyil du 'gro ba'i du ba'i rtse mo la me 'gro ba ni ma yin no/_/med na mi 'byung bar nges pa ni bum pa la sogs pa la bdag med na med pa'i phyir srog la sogs pa'i yang ma yin nam de'i phyir de yang gtan tshigs nyid du 'gyur ro zhes zer ba la/_ldog pa
[\[284a.3\]]nyid ni nges pa nyid/_/ces bya ba ste bdag med pas byas pa'i srog la sogs pa med pa bdag khyab par byed pa nyid yin na yin te/_gzhan log pas gzhan ldog par nges pa med pa'i phyir nges pa can ldog pa ni khyab par byed pa dang khyab par bya ba nyid du nges pa yin no zhes bya ba'i don to/_/ldog pas
[\[284a.4\]]rjes su 'gro ba 'phangs pa yin gyi ma mthong ba tsam ni ma yin no/_/med na mi 'byung ba yang de yod pa nyid na yod pa kho na yin par bstan pa ni bdag med pa las ldog pa nyid ces bya ba'o/_/rjes su 'gro ba gcig tu 'dzin pa med de thams cad du zhes de'i ldog pa la 'brel pa med pa'i phyir ro zhes
[\[284a.5\]]bstan pa ni mi mthun pa'i phyogs zhes bya'o/_/rjes su 'gro ba de ltar 'dzin pa ni rang bzhin dang 'bras bu nyid 'dzin pa'i phyir te/_yod na 'byung ba tsam ni rjes su 'gro ba ma yin pa'i phyir ro zhes bstan pa ni rjes su 'gro ba'i sgo nas ni zhes bya ba'o/_/nges par bzung bas zhes bya ba ni rang bzhin dang 'bras
[\[284a.6\]]bu nyid gzung bas so/_/rjes su 'gro ba bzung ba de'i 'bras bu nyid kho na ldog pas rig par byed pa yin par bstan pa ni gzhan yod pa na yang zhes bya ba ni rgyu ma yin pa yod kyang ngo /_/gzhan med na yang zhes bya ba ni rgyu ma yin pa las log pa med pa'o/_/ldog pa'am rjes su 'gro ba tsam la yang gzhan
[\[284a.7\]]pa ma lus pa la ltos pa ma yin te/_de ni 'bras bu nyid kyi rjes su 'gro ba la yin te/_gsal ba gcig po la yang de'i 'bras bu nyid rtogs pa'i phyir ro zhes bstan pa ni/_'di nyid la ni zhes bya ba'o/_/de tsam gyis ni zhes bya ba ni gsal ba tsam gyis so/_/rjes su 'gro ba 'di la ldog pa yang go sla
[\[284b\]]
[\[284b.1\]]ba nyid bstan pa ni de yang gzhan las zhes bya ba'o/_/med na mi 'byung ba 'bras bu nyid rjes su 'gro ba bstan pa ni 'di nyid las zhes bya ba'o/_/med na mi 'byung ba 'bras bu yin pa'i phyir gzhan ldog pa dang rjes su 'gro ba yan lag ma yin te 'brel pa'i bdag nyid ma yin pa'i phyir ro zhes bstan pa ni/_las
[\[284b.2\]]zhes bya ba'o/_/gzhan du ni me'i gsal ba gzhan la'o/_/'bras bu nyid rjes su 'gro ba bstan pa ni 'di nyid las zhes bya ba'o/_/med na mi 'byung ba'i ldog pa bstan pa ni gzhan las ni ma yin no zhes bya ba'o/_/rang rig pa yin par bstan pa ni de ltar yang zhes bya ba'o/_/sngar gyi zhes bya ba ni rgyu
[\[284b.3\]]'das pa na'o/_/de ma thag nyid du ni gzhan du mi 'thad pa la sogs pa'i dpyad pa med par ro/_/de med na zhes bya ba ni rgyu med na'o/_/de med na 'bras bu med pa ni rtogs bzhin pa rnams so/_/sngar gyi zhes bya ba ni ldog pa las so/_/de med pa yang gzhan med pa ste rgyu med pa na med pa zhes bya ba ni rjes su
[\[284b.4\]]'gro ba'i ste rtogs pa zhes bya bar sbyar ro/_/gzhan las mi 'byung ba'i phyir 'bras bu yin na gzhan pa tsam med kyang khyad par can gzhan las me las bzhin du ba las kyang du ba 'byung ba'i phyir 'bras bu nyid la med na mi 'byung ba'i rjes su 'gro ba dang ldog pa dag med do snyam du sems pa ni gal te gzhan
[\[284b.5\]]las zhes bya ba'o/_/ldog pa med do zhes bya ba ni nges par gzung ba'am rjes su 'gro ba tsam las khyad par du'o/_/ldog pa yang zhes bya ba ni med na mi 'byung na yang ngo /_/ma mthong ba la yang zhes bya ba ni sha za la sogs pa gzhan la yang ngo /_/rgyu me'i dus na yod pa'i du ba las me nges par byed pas
[\[284b.6\]]nges pa can gyi du bas khas blang bar bya ba yin par brjod pa na yang brjod pa ni de nges pa nyid yin par brjod pa nyams par 'gyur ro zhes bya bas bstan pa ni khyod kyi gtan tshigs zhes bya ba'o/_/gzhan ltos pa yin na de'i de ma thag tu 'di 'byung bar mi 'gyur bar bstan pa ni de ma thag tu yod min na'o
[\[284b.7\]]zhes bya'o/_/'bras bu so so la ni bya ba so so la'o/_/nges pa can gyi ldog pa yin pa ni bden te/_'brel pa yod pa nyid na de rtogs pas phyogs nyid kyi khongs su gtogs pa yin gyi de'i yan lag ni ma yin no snyam du sems pa la rang bzhin bdag gam zhes bya ba ste/_ldog pa yang 'brel pa'i
[\[285a\]]
[\[285a.1\]]shes pa yin na shes par 'gyur la de shes pa'i yul yang rjes su 'gro ba'i yul gyi dpe yin te/_gzhan du na bsgrub bya ma nges pa'i phyir ro zhes bya ba'i don to/_/khyad par ni zhes bya ba ni thun mong ma yin pa'o/_/ci'i phyir ldog pa med ces zer ba la rjes su 'gro yod ma yin
[\[285a.2\]]zhes bya ba'o/_/ldog pa'i nges pa ma shes na 'bral ba'i shes pa yan lag ma yin pa nyid du bstan pa bshad pa ni de'i bdag nyid la nges pa ma yin pa zhes bya ba'o/_/rnam pa de nyid kyang zhes bya ba ni de'i bdag nyid dang de las byung ba'i 'brel pa'o/_/de ltar yang ma gyur te zhes bya ba ni srog la sogs pa
[\[285a.3\]]rtogs pa'o/_/de ltar slob dpon gyis nges par ldog pa'i phyir gcig tu ldog pa'i ngo bo yin par ji ltar gsungs zhes zer ba la ma mthong ba tsam zhes bya ba'o/_/'di ci las she na gzhan ni ma nges pa yin no zhes bya bas ma nges pa nyid du gsungs pa'i phyir ro zhes bstan pa ni de'i phyir na ma nges pa zhes bya ba'o/_/
[\[285a.4\]]ldog pa nges pa yin na gtan tshigs kho nar 'gyur ba yin te/_de las bzlog pa la med pa gtan tshigs yin zhes bya ba gsungs pa'i phyir zhes bstan pa ni gzhan du na zhes bya ba'o/_/dngos po dag bzhin du dngos po med pa dag kho na 'brel pa yin gyi de sngon du 'gro ba can ni ma yin pa ma yin nam
[\[285a.5\]]zhes zer ba la gal te bdag ni zhes bya ba ste/_srog sogs med pas zhes bya ba ni sgrub byed do/_/ldog 'gyur na zhes bya ba la sogs pa ni bsgrub bya'o/_/de yang yod ma yin zhes bya ba ni lan no/_/khyab par bya ba ma yin pa'i zhes bya ba ni sgrub pa'i ngo bos srog la sogs pa'i'o/_/dngos po ni de'i
[\[285a.6\]]bdag nyid dam de'i 'bras bu yang rung ba des khyab pa yin gyi med pa ni de lta ma yin no zhes bstan pa ni gzhan ldog par zhes bya ba ste/_dngos su ba'am brgyud pas kyang srog la sogs pa dang bdag yod pa dang 'brel pa med de gang gi phyir bdag med las gzhan pa khyab byed ma yin pa las log pas
[\[285a.7\]]gzhan te/_srog la sogs pa khyab bya ma yin pa ldog par mi rigs so/_/de ste srog la sogs pa rnams kyi bdag nyid de ngo bo'o/_/de las te bdag las byung ba ni skyes pa'o snyam du sems pa ni brgyud pa'i 'brel pas grub pa'i don du'o/_/de ste bdag gi bdag nyid de ngo bo'o/_/srog la sogs pa gang gi
[\[285b\]]
[\[285b.1\]]yin pa de'i bdag nyid do zhes bya ba ni 'grel par ro/_/'du ba can gyi rgyu yin pa'i phyir ro zhes bya ba ni rtsol ba la sogs pa'i rgyu mtshan gyi 'du ba can gyi rgyu ni srog la sogs pa 'bras bu la yang de ltar brjod pa yin no/_/gal te zhes bya ba la sogs pa ste/_'di zhes bya ba ni bdag gi 'bras bu nyid yin pas
[\[285b.2\]]rgyu'i khyad par gyi bskyed bya nyid yin gyi skyed byed nyid tsam ni ma yin no/_/res 'ga' ba nyid du grub pa'i phyir de ste srog la sogs pa ma rtogs na bdag rtogs kyang srog la sogs pa dmigs pa dang mi dmigs pa dag gis grub par 'gyur ro zhes bya ba'i don to/_/bdag dang lhan cig ma dmigs pa ma yin no zhes
[\[285b.3\]]bya bar sbyar ro/_/de'i bdag nyid ni bdag dmigs pa yod na zhes bya bar sbyar nas/_de'i 'bras bu nyid ma yin pa la yang 'jug pa rig pa rgyu dang 'bras bu'i ngo bor ni zhes bya ba'o/_/bdag dmigs pa dang ma dmigs pa dag rgyu nyid yin pa dang /_srog la sogs pa 'bras bu nyid ni dbang po las
[\[285b.4\]]'das pa la sgrub pa ma yin la dbang po'i yul la yang de dag med na 'bras bu nyid la sogs par mi 'gyur bar bstan pa ni shin tu zhes bya ba'o/_/dgag pa'i dus na thams cad lkog tu gyur pa kho na ma yin nam/_gzhan du mthong ba ni cung zad kyang khyad par can du mthong ba ma yin nam snyam du sems pa la
[\[285b.5\]]gzhan pa ste yul dang dus la yang ngo /_/ma mthong ba tsam las med pa yin na bum pa la sogs pa bzhin du sngon po'i lus la yang 'gyur te khyad par med pa'i phyir ro/_/mthong du rung ba ni mthong ba med par 'gyur te/_des khyab pa'i phyir yin la/_gson po'i lus la bdag ni de ltar ma yin par bum pa la
[\[285b.6\]]sogs pa dang mtshungs pa yin no/_/gang gi phyir dmigs pa log na khyab bya ldog par byed pa yin gyi dngos po tsam ni ma yin te/_dmigs pa med pa rnams kyang yod pa'i phyir ro/_/de'i phyir bdag mi dmigs pa khyab par byed pa mi dmigs pa ma yin no zhes bya ba'i don to/_/bum pa la
[\[285b.7\]]sogs pa la bdag med par ma nges pa na mi mthun pa'i phyogs la nges pa med pa yin la mi mthun pa'i phyogs las log pa la nges pa med pa'i srog la sogs pa ldog pa ni mi mthun pa'i phyogs bdag med pa la khyab pa can ma yin pa nyid du bstan pa ni ldog pa shes pa med pa'i zhes bya ba ste/_med
[\[286a\]]
[\[286a.1\]]par ma nges pa'i bdag med pa'i med pa yod pa'i phyir srog la sogs pa med pa ldog pa med na khyab pa can du mi 'gyur ro/_/de'i bdag nyid kyi srog la sogs pa khyab pa can yin na/_de'i med pa yang bdag gi med pa la 'gyur ro/_/de'i med pa ni bdag srog la sogs pa
[\[286a.2\]]med pa'i med pa ste/_srog la sogs pa la'o zhes bya ba ni 'grel par ro/_/de bstan pa ni srog la sogs pa ni med pa ldog pa la bdag gis khyab par ji ltar 'gyur zhes bya ba'o/_/gang zhig ces bya ba ni bdag gi'o/_/gang ldog pas zhes bya ba ni srog la sogs pa ldog pas so/_/de ldog
[\[286a.3\]]pas zhes bya ba ni khyad par can gyi ldog pa de'i'o/_/ldog pa ni zhes bya ba ni srog la sogs pa'o/_/des zhes bya ba ni bdag gis so/_/ldog pa log pas med pa'i med pa yod pa'i phyir 'di ni khyab par bya ba dang cig shos kyi ngo bo bdag gi med pa ma nges pa srid pa ma yin par bstan pa ni
[\[286a.4\]]bdag ldog pa ma grub pas zhes bya ba'o/_/gal te bum pa la bdag ma dmigs pas med par grub pa mi byed pa de lta na yod par 'gyur ro zhes zer ba la srog la sogs zhes bya ba'o/_/kha cig tu mthong ba ni mthong ba dang mthong ba dag gis yod pa dang med pa nyid du nges par byed de srog la sogs pa lta
[\[286a.5\]]bu'o/_/bdag ni ma yin te mthong ba med pa'i phyir dang /_nyams su myong ba ni skad cig ma nyid kyis de nyid kyi shes pa la gnod pa'i phyir ro/_/srog la sogs pa yod pa dang med pa nyid dag gis bdag yod pa dang med pa ni lus dang bum pa dag la rtogs pa ma yin nam/_mthong ba dang ma mthong ba dag
[\[286a.6\]]gis ni ma yin no snyam du sems pa la srog la sogs pa yod pa dang med pa dag gis rgyu blo la sogs pa yod pa dang med pa rtogs pa yin gyi bdag ni ma yin no zhes bya ba'i don bstan pa ni rgyu gang zhig ces bya ba ste/_gzhan du yang 'thad pa'i phyir ro/_/srog la sogs pa med pas chos mi mthun pa
[\[286a.7\]]nyid yin na yang zhes bya ba ni srog la sogs pa med pa ni chos mi mthun pa nyid kyis so/_/bdag dang bcas par zhes bya ba ni chos mi mthun pa nyid du 'gyur ro/_/lus bdag med pa nyid yin na bum pa bzhin du srog la sogs pa dang mi ldan pa nyid du thal bar 'gyur ro snyam du sems pa la mi 'dod par
[\[286b\]]
[\[286b.1\]]thal bar 'gyur bar bstan pa ni/_gal te cung zad ces bya ba ste tha dad pa yang zhes bya ba ni bum pa las lus so/_/blo la sogs pa dang ldan pa nyid kyis cung zad chos mthun pa'i phyir ni bdag med pa nyid du chos mthun pa'i phyir ro/_/de nyid ces bya ba ni srog la sogs pa dang mi ldan pa nyid do/_/gzhal
[\[286b.2\]]bya nyid phyir ni lus bzhin du bum pa la sogs pa bdag dang bcas par 'gyur ba zhig na/_bum pa la sogs pa 'di bdag med pa ma yin te gzhal bya nyid med par thal bar 'gyur ba'i phyir ro zhes bya ba'i don to/_/mo gsham gyi bu la sogs mi mthun pa'i phyogs kyi shes bya nyid las gzhal bya
[\[286b.3\]]nyid las log pa yin zhing mthun pa'i phyogs la yang yod pa ma yin te/_de med pa'i phyir srog la sogs pa bzhin ldog pa can yin no/_/tshad ma'i stobs kyis mi 'dod kyang 'ongs pa spang bar mi rigs par bstan pa ni mi 'dod ce na zhes bya ba'o/_/tshad mas bsgrub pa yang rang gi rgyud
[\[286b.4\]]'joms pa dor bya ma yin nam/_de'i phyir 'dod pa nyid kyis de yang rnam par 'jog par byed pa yin no zhes zer ba la dngos po dang dngos med rnam gzhag ste nges pa'o/_/tsher ma la sogs pa dor byar tshad mas grub kyang 'dod pas 'dor ba yin pa yang bdag la sogs pa blang bar bya ba ni de lta
[\[286b.5\]]ma yin te de lta yin na/_bdag cag gis bdag la sogs pa 'dor la khyed kyis kyang bdag med pa nyid bor ba'i phyir rnam par gzhag par mi 'gyur te/_tshad ma'i nus pa med pa'i phyir ro zhes bya ba'i don to/_/'dod pas dngos po yod pa dang med pa 'dor bar byed ces bya bar sbyar ro/_/ma
[\[286b.6\]]'chol ba med pa ni 'chol ba nyid do/_/gzhan nyid ces bya ba ni dran pa dang 'dod pa la sogs pa rnams so/_/bum pa dang lus bdag med pa nyid du khyad par med na srog la sogs pa ji ltar yod ces zer ba la srog dang mig 'byed ces bya ba'o/_/rlung 'byin pa dang 'dren pa ni 'bad rtsol med
[\[286b.7\]]pas gang las yin zhes bya bas srog la sogs pa ni rtsol ba las byung ba yin la de yang 'dod pa las so/_/'dod pa yang nyams su myong ba dran pa yin na dran pa de yang yul dang dbang po dang blo dag las yin te/_/yul dang dbang po 'dzin pa ni bdag dang dbang phyug la sogs pa 'dor
[\[287a\]]
[\[287a.1\]]ba'i ched du'o/_/nyams su myong ba'i bag chags las byung ba'i dran pa ni dran par byed pa yin no/_/de med na gzhan yang de nyid du mi rigs pa'i phyir ro/_/de dag ces bya ba ni yul dang dbang po dang blo rnams te yul dang dbang po dang blo'i skad cig rnams ni snga ma'i
[\[287a.2\]]rang gi rigs rnams yin pa de las 'byung ba'o/_/phan tshun rkyen nyid du ltos pa yin gyi de la yang bdag rgyu nyid kyi rjes su zhugs pa ma yin no/_/bdag nyid ni bdag gi dngos po 'di'o zhes bya ba tha snyad byed pa po'i skyes bu'i mngon sum mo/_/'di ni rang nyid gsal ba nyid do zhes bya ba yang 'di nyid
[\[287a.3\]]la yin te/_gzhan la tshad ma med pa'i phyir lung tsam gyis go byar 'gyur te/_mi snang ba'i phyir ro/_/de mthong ba las byang grol yang ma yin no/_/gdol ba'i bar la'ang ma btsal bzhin/_/lung nyid las ni snang ba yin/_/zhes bya ba ni rigs pa ma yin no/_/de'i phyir de tsam la ni zhes bya ba
[\[287a.4\]]ni rjes su 'gro ba dang ldog pa'i cha la yin no/_/de tsam las byung ba ni mthar thug pa yin te rgyu gzhan med pa'i phyir thug pa med par bstan pa ni/_dran pa las mthong ba'i tha dad pa nyams su myong ba yin la/_dran pa po dang mthong ba po dag gi yang /_de'i ngo bo dang 'brel pa can nyid yin na/_de dang
[\[287a.5\]]'brel pa can nyid ma yin na de nyid ma yin par bstan pa ni/_dran pa gcig la zhes bya ba'o/_/gzhan gyi khyad par gyis zhes bya ba ni dran pas so/_/nyams su myong ba'i bag chags kyis bskyed pa'i phyir dran pa nyams su myong ba'i yul ji ltar yin pa de bzhin du de'i khyad par gyis bskyed pa'i
[\[287a.6\]]phyir de'i khyad par gyi yul ma yin par bstan pa ni/_rang gi rgyu las zhes bya ba'o/_/de nyid dran pa'i rgyu zhes bya ba ni dran par byed pa zhes bya ba'i don to/_/ci las she na/_rgyu nyid la ni gzung bar shes/_/zhes pa'i rigs pas bstan pa ni/_/rgyu dang 'bras bu rigs pa'i phyir ro zhes bya ba ste/_gzung ba
[\[287a.7\]]dang 'dzin pa nyid kyis so zhes bya ba'i don to/_/bdag smra ba pos kyang nyams su myong ba'i bag chags kyi nges pa ni dran pa nges pa'i rgyur khas blang bar bya ba kho na yin par bstan pa ni/_bdag yod pa nyid kyis ni zhes bya ba'o/_/bdag gi nus pas dran pa nyid yin no zhes bya bar 'gyur ba zhig na 'gyur ba ni
[\[287b\]]
[\[287b.1\]]ma yin no/_/de'i phyir nyams su myong ba'i bag chags las byung ba kho na yin par bstan pa ni/_der 'gyur na ni 'gyur phyir dang /_/zhes bya ba ste nyams su myong ba dang bag chags dag gi rnam par 'gyur bas 'gyur ba'i phyir ro zhes bya ba ni khyad par ro/_/rjes 'gro ldog pa'i zhes bya ba ste/_nyams
[\[287b.2\]]su myong ba po med na zhes bya bar sbyar ro/_/mi 'gyur ro zhes bya ba ni rgyu nyid yin par thal bar 'gyur ba zhes bya bar sbyar ro/_/snga ma dang phyi ma'i dus dang 'brel pa can gyi gnas pa po'o/_/mngon sum ma yin te/_rim pa ma yin pa'i phyir ro zhes zer ba la/_gang gi phyir gnas skabs zhes bya
[\[287b.3\]]ba ste/_gnas skabs pa ma yin zhes bya ba'i don to/_/lus gzhan zhes bya ba ni gnas skabs la'o/_/nged kyi phyogs grub pa la ni zhes bya ba ni bdag med pa grub pa'o/_/dran pa dang nyams su myong ba tha dad pa de la dran pa po nyid la sogs pa med par bstan pa ni/_rtag pa'i rang bzhin
[\[287b.4\]]zhes bya ba'o/_/'du ba yin yang rnam par 'gyur ba ma yin pa'i phyir shes pa'i ngo bo'i rnam par 'gyur ba yang 'di la rtag pa nyid du 'gal ba med pa yin la/_dran pa dang nyams su myong ba'i ngo bo rnam par 'gyur ba tha dad pa ma yin pa de'i phyir mi rtag pa yang yin zhing de nyid rtogs pa'i phyir rtog pa
[\[287b.5\]]yang yin no snyam du sems pa la/_gal te de dran byed ces bya ba ste/_gal te de nyid rtogs pa po dran pa po nyid yin na nyams su myong ba por mi 'gyur la/_gal te de ltar na dran pa por mi 'gyur te/_dngos po'i dbye ba ni ngo bo'i dbye ba'i mtshan nyid yin pa'i phyir ro/_/de zhes bya ba ni rtag tu
[\[287b.6\]]gnas pa po'i dran pa gzhan du mi 'thad pa ni nyams su myong ba tsam la nyams pa yin gyi de las bdag grub pa ma yin par bstan pa ni/_gang phyir dran pa zhes bya ba'o/_/nyin zhag snga ma la mthong ba rnams la nyin zhag phyi ma la bdag gis 'di mthong ngo zhes bya ba'i shes pa skye ba ma yin nam/_shes
[\[287b.7\]]pa de las bdag gzhan yod do snyam du sems pa ni/_'on te nga zhes zhes bya ba'o/_/rnam shes pa zhes bya ba ni dbang po las skyes pa ma yin pa mngon sum ma yin te/_thal ches pa'i phyir ro/_/skad cig ma dang thams cad mkhyen pa la sogs pa la yang yid las byung ba'i shes pa dgag pa med pa
[\[288a\]]
[\[288a.1\]]yin par bstan pa ni/_sngon mthong dran zhes bya ba'o/_/kun rdzob pa tsam zhes bya ba ni snga ma dang phyi ma mthong ba dag gi rang rig pa'i byed pa'i rjes su 'brangs nas brda ji lta ba bzhin du mngon par zhen par byed cing /_shes pa sbyor bar byed pa ni bdag shes pa dang ldan pa yin no
[\[288a.2\]]zhes bya ba'i don to/_/de ni 'di ltar bsgrub bya la rjes su 'jug pa med pa las mi mthun pa'i mtshan nyid kyi 'khrul pa ni mnyan par bya ba bzhin du srog la sogs pa la yang yin par bstan pa ni/_'khrul pa nyid kyis zhes bya ba'o/_/ji ltar sgrub min nyid las de/_/zhes bya ba ni mi mthun pa'i phyogs
[\[288a.3\]]nyid las so/_/ldog pa ni tha dad pa'o/_/'on kyang bsgrub bya las kyang ste mthun pa'i phyogs las kyang ngo /_/de ni mnyan par bya ba nyid ces bya ba ni rgol ba'o/_/'o na zhes bya ba ni bsgrub bya las kyang ngo /_/don gyis ni shugs kyis so/_/de zhes bya ba ni shugs kyis so/_/gzhan la yang zhes bya ba ni
[\[288a.4\]]srog la sogs pa la yang ngo /_/'di ni zhes bya ba ni bsgrub bya la 'jug pa med pa'o/_/mtshungs zhes bya ba ni bsgrub bya yod dam med pa la yang khyad par cung zad kyang med do zhes bya ba'i don to/_/mnyan par bya ba nyid ni bsgrub bya rnam par gcod pa yin gyi srog la sogs pa ni ma yin te/_bsgrub bya ma
[\[288a.5\]]yin pa nyid las rnam par bcad pa'i phyir zhes bya ba 'di khyad par ma yin nam snyam du sems pa la bsgrub min nyid la zhes bya ba'o/_/khyad par gyi sgrub pa ni khyad par dgag pa la brten pa yin pa'i phyir sgra dang don dag las gcig gis gnyi ga ston pa yin te/_gzhan du na mnyan par bya bas 'di las
[\[288a.6\]]khyad par med do/_/de bstan pa ni don go bas zhes bya ba'o/_/yang ldog pa'i ngag gis rjes su 'gro ba ston pa dang /_rjes su 'gro ba'i ngag gis kyang ldog pa yin no zhes bstan pa ni/_de nyid phyir na don go bas/_/zhes bya ba'o/_/'di 'dra'i zhes bya ba ni mnyan par bya ba nyid dang mtshan nyid mi mthun
[\[288a.7\]]pa ste/_bsgrub min nyid las zhes bya ba ni nges par gzung ba'i mtshan nyid can nam med na mi 'byung ba'o/_/slob dpon gyis ma gsungs so zhes bya ba 'di la yang thams cad gsungs pa yin te/_gsal bar ma rtogs kyang gsungs pa la gsungs pa kho nar go ba yin te gzhan du na khyad par du
[\[288b\]]
[\[288b.1\]]dgag pa la don med do/_/de bzhin du med na mi 'byung ba dgag pas yod na yod pa 'phangs pa yin pa'i phyir de nyid yin no/_/'di ni zhes bya ba ni mi mthun pa'i phyogs ma lus pa 'dzin pa sngon du 'gro ba can no/_/ldog pa 'dzin pa ni mtha' yas pa'i phyir nus pa ma yin gyi de dang 'brel pa can
[\[288b.2\]]nyid na de nyid gzhan du mi 'gyur ro zhes bya bas gzhan las med par bya sla ba yin par bstan pa ni/_bdag nyid la ni 'brel pa'i phyir/_/zhes bya ba'o/_/'o na med pa yin par 'gyur bas zhes bya bas mnyan par bya ba nyid las khyad par med pa'o/_/ngas ni srog la sogs pa bdag gi rjes su
[\[288b.3\]]'gro bar smras pa ma yin pa kho na'o snyam du sems pa la/_bkag par 'gog par byed pa ni zhes bya ba'o/_/bsgrub bya ma yin pa nyid las rnam par bcad pa bsgrub bya la ma yin par bden mod kyi bsgrub bya yod na bsgrub pa yin gyi med pa la ni ma yin te 'gal ba'i phyir 'gog pa yang rten nyid
[\[288b.4\]]la sogs pas blo'i spyod yul ma yin pa'i phyir nye bar brjod pa ma yin pa la 'thad pa ma yin no snyam du sems pa ni bsgrub bya nyid las zhes bya ba'o/_/srog la sogs pa dang ldan pa'i gtan tshigs ni bsgrub bya med pa las te mthun pa'i phyogs las so/_/bsgrub min nyid la zhes bya ba ni mi mthun pa'i
[\[288b.5\]]phyogs nyid la'o/_/med ces bya ba'i gtan tshigs so/_/blo'i yul ma yin pa'i bsgrub bya las gtan tshigs ldog pa ma yin no zhes bya ba 'di nyid ldog pa'i ldog pa yin no/_/gtan tshigs dang de ldog pa'i ldog pa yin pas cung zad kyang khyad par med pa ji ltar yin zhes bstan pa ni de nyid ni
[\[288b.6\]]zhes bya ba'o/_/de yang zhes bya ba ni ldog pa ldog pa'o/_/ldog pa'i gzhi gang yin pa ni ldog pa'i'o/_/ldog pa'i 'byung khungs zhes bya ba ni gtan tshigs ldog pa'i'o/_/gang dang ldan pa zhes bya ba ni gtan tshigs gang dang ngo /_/gang dang zhes bya ba ni lan no/_/med pa la gdon mi za bar bral ba
[\[288b.7\]]yin par bstan pa ni bral ba tsam zhes bya ba'o/_/rtag tu sdig pa las ldog pa zhes bya ba ni phrad pa sngon du 'gro ba can nyid yin na mi 'gyur ro zhes bya ba'i don to/_/de'i phyir zhes bya ba ni blo la yod pa'i med pa la gtan tshigs ldog pa dgag pa'i phyir ro/_/ldog pa ni lhan cig pa yin te 'gal ba med
[\[289a\]]
[\[289a.1\]]pa'i phyir ro zhes bstan pa ni ldog pa med pa zhes bya ba'o/_/sgrub pa nyid kyi bshad pa ni dngos yod ces bya ba'o/_/'gal ba can ni yod la 'gal ba med pa ni med do zhes bya ba ni blun po nyid do/_/bzlog kyang zhes bya ba ni yod kyang ngo /_/cig shos ni med pa ste 'thad pa'i rang
[\[289a.2\]]bzhin yin yang med do zhes bya bar sbyar ro/_/med pa la ni med pa dang /_yod pa dang med pa la'o/_/de la med bzhin pa nyid kho na de las ldog pa nyid du tha snyad 'dogs pa yin par bstan pa ni de la med pa ni zhes bya ba'o/_/phan tshun spangs pa'i rang bzhin can/_/zhes bshad pa ni dngos po'i ngo bo gzhan ma
[\[289a.3\]]yin no zhes bya ba'o/_/de ldog pa la zhes bya ba ni med pa ldog pa'o/_/sdud par ni 'di ltar gal te zhes bya ba'o/_/de yang zhes bya ba ni dngos po yang ngo /_/tshad ma gcig 'jug pa nyid kyis zhes bya ba ni dngos po 'dzin par byed pa ste rang gi yul las bzlog pa dgag par byed na rnam par gzhag par byed
[\[289a.4\]]pa ma yin te/_gzhan du mi rigs pa'i phyir ro/_/rnam pa gzhan la zhes bya ba ni yul las zlog pa la'o/_/rnam pa gzhan gyi ngo bor zhes bya ba ni bzlog pa nyid do/_/rnam pa gzhan ni gnyi ga'i ngo bo las bzlog pa'o/_/phyi rol gyi ngo bo las rnam par gzhag pa ci'i phyir yin zhes zer ba la gang zhig ces
[\[289a.5\]]bya ba'o/_/der ma chud pa ni khong du chud par gyur pa ma yin pa'o/_/dngos po med pa ni med bzhin pa'i mthun pa'i phyogs la'o/_/med pa nye bar brjod pa ma yin pa la gtan tshigs 'brel pa ma yin nam/_ji ltar ldog pa brjod pas sgrub pa ji ltar yin/_'brel pa med pa nyid ldog pa bzhin no zhes
[\[289a.6\]]bya ba ni yon po'i tshig gis bstan pa ni/_gal te de la ldog med na/_ces bya ba'o/_/ma 'brel pa'i ngo bo'i 'jug pa ni 'brel pa'i ngo bo yin te/_'brel pa'i ngo bo 'di nyid bkag pa yin na ldog pa ci ste ldog ces bya ba ni ldog pa med do zhes bya bas ji ste 'gog ces bya bar sbyar te ldog pa ma yin pas zhes
[\[289a.7\]]bya bas ni yod do zhes bya ba'i don to/_/'brel pa'i ngo bo ma yin pa nyid ldog pa yin te gzhan du na mthun pa'i phyogs la med pa zhes bya ba yang tha snyad du mi 'gyur bar bstan pa ni/_bsgrub bya dang dgag pa zhes bya ba'o/_/med pa la 'brel pa med pas dgag pa ma yin na med de zhes bya bar mi 'gyur ro/_/de
[\[289b\]]
[\[289b.1\]]bstan pa ni mthun pa'i phyogs med pa la zhes bya ba'o/_/de bzhin kho nar zhes bya ba ni mi smra ba nyid du'o/_/ldog pa'i dngos po kho na khyed cag gi med pa yin gyi gzhan ma yin pa ma yin nam/_ci zhes gang du 'gog par byed snyam du sems pa la/_yod pa rnams la zhes bya ba smos so/_/bum
[\[289b.2\]]pa bzhin du de'i med pa yang yod na dgag pa'i yul ma yin no/_/bum pa'i med pa 'di yin no zhe na zhig pa'i bum pa ldog pa ma yin nam gzhan ni 'ga' yang ma yin no/_/bum pa log bzhin pa kho na med pa yin te/_de gnas skabs kha cig bum pa las gzhan pa ma yin te/_med
[\[289b.3\]]pa med par thal bar 'gyur ba'i phyir ro/_/dngos po ldog pa na med pa'i tha snyad du 'jig rten la grags par mi 'gyur bar bstan pa ni/_de lta med la zhes bya ba ste/_yod pa bkag pa ni yod pa kho na bkag pa yin gyi gzhan nye bar brjod pa med pa skyed pa ni ma yin pa'i phyir med pa brjod de dgag
[\[289b.4\]]byas stong pa'i med pa tsam mo/_/nges par rtogs pa med pa'i yul la zhes bya ba ni nges par rtogs pa'i dgag bya la'o/_/thams cad la kho bo'i dang 'grel pa po'i bshad pa bsdus pa yin no/_/'on te rtogs pa ni rnam pa gzhan du zhes bya ba ni yul dang dus la sogs pas
[\[289b.5\]]so/_/yod pa rnams la dgag pa med pa ni bden mod kyi dngos po dgag pa nye bar brjod pa med pa la yang ma yin te/_'o na ci zhe na/_yod pa kho na yul gzhan la lam dus gzhan du dgag pa yin no zhe na/_de lta na yang yul gang na de rnams yod pa ni dgag pa'i yul ma yin zhing
[\[289b.6\]]yul dang dus gzhan la yang de dag gtan ma byung ba yin pas med pa'i phyir dgag bya ma yin pa kho na yin par bstan pa ni/_gal te yul dus 'gog ce na/_/zhes bya ba'o/_/dngos po las tha dad par nye bar brjod pa med pa ni gzhi nyid du mi rigs pa'i phyir rtogs par mi nus pas dgag
[\[289b.7\]]pa'i yul ma yin no zhes bya ba ni 'grel pa'i don to/_/de'i phyir dngos po nyid nyams pa med pa'i tha snyad kyi yul yin gyi nyams pa tsam ni ma yin no zhes bya ba ni tshad ma'i don to/_/yod pa dang med pa'i tha snyad kyi dus dag la khyad par cung zad yod pa ma yin nam/_bden te 'jug pa dang ldog pa
[\[290a\]]
[\[290a.1\]]yang zhes bya ba yin gyi ldog pa gzhan pa ni ma yin no/_/med par ji ltar 'gyur zhes bya ba ni gzhi med pa'o/_/dgag par bya ba sgro 'dogs pa'i gzhi ma yin nam/_dgag pa ni ma yin no zhes zer ba ni/_'on te dgag par bya ba zhes bya ba'o/_/dgag par bya ba bzhin
[\[290a.2\]]du de'i yul yang mthun pa'i phyogs la sgro 'dogs pa yin par bstan pa ni/_de lta yin na mthun pa'i phyogs zhes bya ba'o/_/'on te med par zhes bya ba ni bum pa'i sgras yod par gzung na zhes bya bar sbyar ro/_/gal te yod par zhes bya ba ni nye bar bsdu ba'o/_/gal te bum pa nyid ldog pa de'i
[\[290a.3\]]ldog pa la ma yin na/_med pa la zhes bya ba'i tha snyad gang du byas/_yul med pa la ni yul la sogs pa'i nges pas de 'byung ba ma yin no snyam du sems pa la/_de'i phyir dngos dngos mi rten pa/_/zhes bya ba smos so/_/ldog pa'i dngos po rtogs nas bag chags kyi rjes su 'brang ba'i rnam par rtog
[\[290a.4\]]pa ni dngos po ldog pa yin pa'i phyir des bstan pa la brten nas med do zhes bya ba'i dgag pa'o/_/de ltar na sgra dang rnam par rtog pa'i yul de'i phyir phyi rol kho na dgag pa yin no zhe na/_dngos dang dngos med rten pa zhes bya ba ste/_dngos po dang dngos po med pa la thun mong ba'o/_/med do zhes bya bas
[\[290a.5\]]med pa kho na ma yin te yod pa la yang thogs pa'i phyir ro/_/de bzhin du yod pa la yang ngo /_/sgra las byung ba dang phyi rol dag la snang ba'i khyad par 'di yin no/_/de'i phyir phyi rol rten min zhes bya ba ni nye bar bsdu ba'o/_/phyi rol du lhag par zhen par byas kyang so sor snang ba'i dbye bas de ltar brjod pa
[\[290a.6\]]yin no/_/so sor snang ba'i dbye ba nyid bshad pa ni tshad ma'i don yang zhes bya ba'o/_/gzhan dang zhes bya ba ni sgra'i don la nges pa'o/_/sgra'i don nges pa can ma yin par bstan pa ni/_sgra las zhes bya ba'o/_/thams cad ni tshad ma ma yin zhes bya ba ni zla ba gnyis la sogs pa'i shes pa'o/_/sgrub
[\[290a.7\]]pa dang dgag pa'i tha snyad kyang yul bstan pa ni/_gal te tshad ma ma yin par zhes bya ba'o/_/bsgrub pa'i tshul du zhugs na gal te tshad ma yin na zhes bya bar sbyar ro/_/dgag pa'i tshul gyis zhes bya ba'i rjes thogs su 'jug pa zhes bya ba la sogs par 'brel to/_/sgrub pa'i tshul du zhugs
[\[290b\]]
[\[290b.1\]]pa na de nyid kyis tshad ma ma yin nam/_rang rig pa yin pas de la yang dgag pas ci zhig bya snyam du sems pa ni/_gal te 'di zhes bya ba'o/_/ngo bo gzhan du snang ba yin yang de nyid rang rig pa yin par bstan pa ni/_rnam pa gzhan du snang yang zhes bya ba'o/_/'on te de la dngos po'i nye bar len pa
[\[290b.2\]]nyid 'gog pa yod pa yin no zhes zer ba ni/_rang gi ngo bor zhes bya ba'o/_/dngos po'i nye bar len pa nyid gang gi dgag pa yin pa'i chos grub pa kho na yin na ji ltar 'di'i dgag pa yin te/_de'i nye bar len pa nyid de'i rang bzhin yin pa'i phyir gzhan mi snang ba'i phyir ro/_/de ji ltar sgrub pa dang
[\[290b.3\]]dgag pa sgra'i don la brten pa ji ltar yin zhes zer ba 'di la bstan pa ni/_de dag dang zhes bya ba ste/_sgrub pa dag dang ngo /_/chos can de zhes bya ba ni sgra'i don to/_/zhen par bya ba'i 'brel pa can rang rig pa yin na dgag par bya ba dang bsgrub par bya ba ji ltar yin zhe na/_de rig pa yang ma yin la yod
[\[290b.4\]]pa yang ma yin par bstan pa ni/_de 'dra med na yang zhes bya ba'o/_/zhen pa ji lta ba bzhin du phyi rol ma yin te/_zhen par bya ba ni tshad mas rtogs bya ma yin zhing rang rig pa yang ma yin la bar ma yang ma yin no/_/de lta bur snang ba dang med do zhes bya ba 'gal ba ma yin nam/_ma yin te sgra 'jug
[\[290b.5\]]pa nyid las te rnam par rtog pa'i byed pa las snang ba yin no/_/yod pa dang med pa thun mong ba'i phyir yod pa ste/_bsgrub pa dang dgag pa dag la rung ba yin par bstan pa ni/_de yang zhes bya ba'o/_/dngos po ni rnam par rtog pa la rang gi ngo bor mi snang ba gzhan las log par snang ba yin pa'i phyir thun
[\[290b.6\]]mong ba dang ma nges par rnam par gzhag par byed pa yin te/_de bstan pa ni gzhan sel ba la brten to zhes bya ba'o/_/de 'dra ba'i phyi rol dang nang gi ba yang zhes bya ba ni dngos dngos med rten pa/_phyi rol rten min zhes bya ba 'di nyid kyis 'di las gzhan pa bsal ba yin no/_/sgro btags pa ni rtogs pa'o/_/
[\[290b.7\]]phyi rol ni shes pa las so/_/rang bzhin de ngo bo gang gi yin pa de de bzhin te zhen par bya ba ste shes par bya ba'i tha tshig go/_/de'i zhes bya ba ni chos can gyi'o/_/shes pa dang shes bya ma gtogs pa zhes bya ba ni gzung ba dang /_'dzin pa'i rang gi mtshan nyid ma gtogs pa bar na gnas pa las so/_/nang
[\[291a\]]
[\[291a.1\]]yang ma yin phyi rol yang ma yin zhes bya ba shes pa las sam shes bya las kyang gzhan du brtags pa phyi rol gyi 'dra ba nyid las phyi rol du sgro btags pa dang gzung ba'i rnam pa yang de las gzhan ma yin te/_ma nges pa'i phyir rtog pa ma yin no/_/phyi rol gyi rnam pa las rang rig pa
[\[291a.2\]]ni phyi rol gyi rang gi mtshan nyid nyid du zhen pa yin gyi 'di nyid phyi rol ma yin no/_/bde ba la sogs pa la ltos nas phyi rol kho na yin no zhe na ma yin te/_mngon sum gzhan bzhin du rtog pa med pa thob pa'i phyir de nyid phyi rol nyid du rtogs pa dang 'gal ba yin no/_/me'i zhes bya ba ni phyi rol gyi rang gi
[\[291a.3\]]mtshan nyid du zhen pa yin no/_/de ni 'khrul pa yin no zhe na/_de la yang gzhan du sgro btags pa yin pa'i phyir thug pa med do/_/de'i phyir rang gi snang ba gzung ba'i rnam pa don ma yin pa phyi rol gyi rang gi mtshan nyid yin no zhes bya ba nyid la tshad ma 'jug pa yin no/_/de nyid gzhan gyi ngo bos rtogs pa
[\[291a.4\]]yin phyir de nyid yin no zhes zer ba la thug pa med do zhes bya ba'o/_/de la yang gzhan gyi ngo bo 'thob pa'i phyir don la ma reg pa zhes bya ba ni dgos pa la ma reg pa nyid do/_/rang gi rang bzhin la zhes bya ba ni bar na gnas pa'i rang gi yul la'o/_/de'i phyir rnam par rtog pa nyid gzung ba'i rnam pa dang ldan
[\[291a.5\]]pa rang rig pa yin gyi 'di'i shes bya gzhan ma yin par bstan pa ni/_de'i phyir zhes bya ba'o/_/tha snyad las zhes bya ba ni rang rig pa las ma yin gyi 'o na ci zhe na/_rnam par rtog pa'i byed pa las rtogs pa'o/_/gal te cung zad ces bya ba ni rang rig pa'i byed pa'i rjes su 'brang bar mi byed na skyon yin
[\[291a.6\]]pa'o/_/rnam par rtog pa'i byed pa las 'di yin no zhes rtog pa kho na yin par bstan pa ni/_de nyid kyi phyir zhes bya ba'o/_/de ltar ma yin na zhes bya ba ni rang rig pa'i byed par ro/_/tha snyad pa'i yang mngon par 'dod pa las rang rig pa gzhan ma yin par bstan pa ni/_sgra las gzhan ni zhes bya ba'o/_/
[\[291a.7\]]rtog pa rnams kyi rgyud pa 'ba' zhig yin gyi gzhan brjod bya med do/_/'di nyid bshad pa ni me 'on cig ces brjod pa na zhes bya ba'o/_/dngos po brjod bya yin zhing chos dang chos can tha mi dad pa yin na mngon sum bzhin du thun mong ma yin pa'i yul nyid dang /_gcig gis rnam pa thams cad
[\[291b\]]
[\[291b.1\]]brjod na gnyis la sogs pa med par bstan pa ni/_de lta min na zhes bya ba'o/_/bdag tha dad med phyir zhes bya ba ni dbye ba med pa'i phyir ro/_/chos dang chos can dag la dbye ba yod na srid pa dang 'khrul pa dag gis rnam par bcad par bya ba dang rnam par gcod par byed pa'i ngo bos 'bral pa
[\[291b.2\]]yin no snyam du sems pa la/_tha dad yin na gzhan dang gzhan/_/dgag pa dang ni sgrub pa bzhin/_/zhes bya ba ste/_ba lang dang rta dang mi dang glang po che bzhin du/_chos can gcig la 'du mi 'gyur/_/zhes bya ba ste gzhi mthun pa med pa'o/_/de bzhin zhes bya ba ni de bkag na de'i bdag nyid
[\[291b.3\]]dgag pa ma yin pa med pa'o/_/ma bkag pa zhes bya ba ni de yang ma bkag par thal bar 'gyur ba'i phyir ro/_/sgra dang rnam par rtog pa rnams kyi khyad par med pa'i bdag nyid la nus pa med pa'i phyir med pa nyid bzlog par bya ba ma yin no zhe na ma yin te tha dad pa med pas dum bu med pa'i phyir ro/_/
[\[291b.4\]]'o na thams cad ces bya ba ni rnam par rtog pa dang nges pa la khyad par med pa'i phyir ro/_/nges pa'i bdag nyid can gyi mngon sum la ni nges pa dang cig shos kyi rnam par dbye ba yod pa yin no zhes zer ba la/_rnam par dbye ba yod na zhes bya ba'o/_/de nges pa yin na ma nges pa de las tha dad pa nyid
[\[291b.5\]]yin par bstan pa ni/_de rnam par dbye bas zhes bya ba ste/_nges pa'i dbye bas so/_/sngon po'o zhes bya bas sngon por nges kyang tha dad pa yin yang skad cig ma nyid du ma nges pa ma yin nam snyam du sems pa ni/_gal te skad cig ma nyid du ma nges kyang zhes bya ba'o/_/'gal ba'i phyir zhes bya ba ni nges pa dang
[\[291b.6\]]ma nges pa dag tha dad pa'i phyir ro/_/sngon po las skad cig ma nyid tha dad pa ma yin pa ma yin nam/_de ji ltar 'di yin zhes zer ba la/_nges par gal te zhes bya ba'o/_/snga ma dang phyi mar gyur pa'i yul nyid las 'di nges pa yin no zhes bya ba'i don to/_/'on te mthong bas bsgribs pa nye bar
[\[291b.7\]]rtog pa'i byed pa ni rang gi byed pa'i rjes su 'breng ba can gyi nges pa bskyed pa ni mthong ba nyid byed pa zhen nas lhag par rjes su 'gro ba min pa de'i phyir skad cig ma la gnod pa med pa yin te/_'gal ba can gyi yul can nyid ma yin pa'i phyir ro zhes bstan pa ni/_'on te gal te sngon por nges pa zhes
[\[292a\]]
[\[292a.1\]]bya ba'o/_/sngon po tsam mthong ba'i rjes su 'breng ba'i nges pa ni skad cig ma nyid ma gtogs par nges pa nyid ni tshad ma'i byed pa yin la/_des na mthong ba yang nges pa dang tshul mtshungs pa yin pa'i phyir mthong ba dang lhan cig pa'i nges pa ni skad cig ma nyid dang 'gal ba
[\[292a.2\]]can ma yin gyi mthong ba yang bdag nyid thams cad 'dzin pa ma yin te dgos pa can la nges pa gtso bo yin par bstan pa ni/_gnod pa'i mtshan nyid de ldan phyir/_/zhes bya ba'o/_/mngon sum gyi tshad ma'i rjes su 'brangs nas zhes bya ba ni sngon por nges pa'i bdag nyid kyi mngon sum gyi tshad ma'i rjes
[\[292a.3\]]su 'breng ba'i gnas skabs yin pa'i phyir ro/_/de nyid kyis zhes bya ba ni sngon por nges pa'i bdag nyid kyis so/_/'dir ni zhes bya ba ni skad cig ma nyid la'o/_/gzhan du ni zhes bya ba ni sngon por ro/_/yang na 'dir ni zhes bya ba ni khyed kyi 'dod pa la'o/_/gzhan du ni zhes bya ba ni kho bo cag gi 'dod pa
[\[292a.4\]]la'o/_/tha dad med pas dum bu nyid med pa'i phyir ro zhes bya ba de nyid kyi nye bar bsdu ba ni/_des na gcig bsgrubs pas zhes bya ba'o/_/sngon po yon tan ni bum pa dang snam bu bzhin du rdzas las rnam par gcod pa ma yin pa ma yin nam/_des na 'dres pa'i phyir gzhi mthun pa yin no snyam du
[\[292a.5\]]sems pa ni/_'on te sngon po yan gar ba zhes bya ba ste/_tha dad pa yang bum pa la gnas pa ma yin no zhes bya ba'i don to/_/phan tshun spangs pa ma yin pas 'dres pa ni gcig rtogs na gzhan rtogs pa kho na yin par bstan pa ni/_de lta yin na sngon po'i zhes bya ba'o/_/rdzas dang yon tan
[\[292a.6\]]brjod pa bstan nas rigs dang yon tan brjod pa bstan pa ni/_'on te rigs dang yon tan yin na zhes bya ba'o/_/'on te sngon po'i rdzas nyid ces bya ba ni gnyi ga sngon por brjod pa'o/_/'on te sngon po yan gar ba ma yin pa zhes bya ba 'dres pa'i phyir ro/_/mngon par brjod pa bzhi'am zhes bya
[\[292a.7\]]ba ni sgra gnyis pos re re zhing gnyis brjod pa'i phyir ro/_/gsum zhes bya ba ni sngon po rdzas nyid yin pa'i phyogs la sngon po'i sgras gnyis brjod pa dang /_ut+pa la'i sgras rigs brjod pa yin no/_/yon tan sngon po dang rigs dang rdzas rnams 'dus pa nyid kho na re re zhing mngon sum gyis rtogs
[\[292b\]]
[\[292b.1\]]par mi nus pa ni bden mod kyi de la bum pa dang snam bu bzhin du gzhi mthun pa ma yin no zhes zer ba ni 'on te sngon po la sogs pa zhes bya'o/_/sgra'i tha snyad gzhi mthun pa yin no zhes zer ba ni/_sngon po la sogs pa de dag ni zhes bya ba ste yon tan rnams so/_/sgra gzhan sbyar ro zhes bya ba ni sgra
[\[292b.2\]]du ma sbyor ba'o/_/sgra ni dngos po'i yul mngon sum bzhin du 'dzin pa yin te/_gzhan du na dngos po med pa'i phyir ro zhes zer ba la gal te sngo sogs zhes bya ba'o/_/sgra dang shes pa 'jug pa'i phyir ro zhes bya ba ni 'dzin pas zhes bya ba'o/_/ci yang nyams par mi byed do/_/zhes bya ba ni rang
[\[292b.3\]]bzhin du rtogs na zhes bya ba ste gnas skabs pa'o/_/phan tshun rnam par gcod pa'i phyir/_/zhes bya ba ni sngon po'i zhes bya bas sngon po ma yin pa bcad pa dang ut+pal zhes bya bas ni ut+pa la ma yin pa'o/_/'di'i shugs kyis ut+pa la sngon por rtogs pa'o/_/sngon po ni ut+pa la dang ut+pa
[\[292b.4\]]la ma yin pa dang /_ut+pal yang sngon po dang sngon po ma yin pa gnyi ga la yod kyang gzhan du ji ltar 'gyur zhes zer ba la/_zin pa gzhan dang gzhan las ni/_/zhes bya ba ste/_gzhan yod pas sgra'i nus pa gzhan du 'gyur na mi rtag par 'gyur ro zhes bya ba'i don to/_/sngon po ut+pal yin pa la the
[\[292b.5\]]tshom za ba ni de rnam par gcod pa'i phyir sgra gnyis sbyor bar bstan pa ni/_'o na sgra gzhan las zhes bya ba'o/_/rnam par brtag pa zhes bya ba'i ni the tshom za ba'o/_/de'i sgra las zhes bya ba ni ci ut+pal sngon po'am 'on te gzhan yin zhes bya ba'i sgra las so/_/ut+pal sngon po zhes bya ba ni mtha' gcig
[\[292b.6\]]dang 'on te gzhan zhes bya ba sngon po ma yin pa ni gnyis pa ste/_sgra las rtogs pa'i spyi bzhin du the tshom za ba yang bsdus par bzlog par mi 'gyur ro zhes bya ba'i don to/_/de lta bu nyid ni bzlog par bya ba ma yin pa'o/_/ma nges par bzlog par bya ba nyid du zhes bya ba ni 'khrul pa nyid tsam mo/_/
[\[292b.7\]]spyi brjod pa las sgra gzhan brjod pa na khyad par rtogs pa bzlog par bya ba ma yin pa ma yin nam/_don med pa nyid ni sgra'i nus pa'i rjes su 'brengs nas rtogs par bya ba snga ma dang phyi ma yang zhes bya ba ni rigs pa yin no zhes zer ba la/_spyi tsam brjod pa zhes bya ba ste de'i phyir phyi ma the tshom za
[\[293a\]]
[\[293a.1\]]ba'i gnod byed ma yin pa'o/_/sgra ni 'brel pa med pa'i phyir gnod byed ma yin du zin kyang rjes su dpag pa ni de lta ma yin no zhes zer ba ni/_'on te rjes su dpag pa zhes bya ba'o/_/rjes su dpag pa la yang zhes bya ba la the tshom za ba nyid yin par bstan pa ni ma yin te/_de
[\[293a.2\]]la yang mngon sum gyis gnod pa'i phyir te gnod par byed pa nyid du mthong ba'i phyir ro/_/spyi la zhes bya ba ni me ma yin pa las ldog pa la'o/_/thams cad kho na the tshom yin te tha na yod pa nyid do zhes bya ba yang rnam pa gsum pa gzhan las ldog pa kho na yin la/_de dag tsam gyis kyang khyad par la nges
[\[293a.3\]]pa ma yin par bstan pa ni/_ma yin te spyi rtogs pa ni zhes bya ba'o/_/khyad par la spyi'i rtogs pa ma yin pa 'ba' zhig de las nges pa can yang ma yin par bstan pa ni spyi la ni rnam par nges pa zhes bya ba'o/_/nges pa med par bstan pa ni shes pa thams cad bslad pa nyid ces bya ba ste/_khyad par la ma
[\[293a.4\]]nges pa'o/_/khyad par la ma nges pa nyid kyi bslad pa bshad pa ni spyi rtogs kyang zhes bya ba'o/_/rtogs pa bslad pa ni the tshom za ba'o/_/chos mtshungs pa gang gi yin pa de ni chos mtshungs pa'i chos can nyid mthong ba las de'i khyad par la the tshom za ba yin gyi spyi la ni ma yin pa ma yin nam zhes zer ba la/_ji ste yang srid pa nyid
[\[293a.5\]]ces bya ba'o/_/gang zhig ces bya ba ni khyad par ro/_/gang la zhes bya ba ni spyi la'o/_/de zhes bya ba ni khyad par ro/_/de mthong bas ni spyi mthong bas so/_/de nyid la the tshom zhes bya ba ni khyad par la'o/_/gang mthong ba las the tshom za bar chos mtshungs pa'i chos can de ma yin gyi 'o na ci zhe na chos can nyid the tshom za
[\[293a.6\]]ba yin par bstan pa ni/_khra bo la sogs zhes bya ba'o/_/de ma nges na de la the tshom za ba mi rigs pa'i phyir the tshom za ba nyid las nges pa yin no zhe na/_the tshom gyi yul nyid du nges pa yin no zhes bya ba ni 'gal ba yin la rnam par rtog pa'i nges pa yin na the tshom za ba kho na las nges pa yin na zhes bya ba las
[\[293a.7\]]khyad par med do/_/sgra tsam mtshungs pa yin gyi gzhan pa'i ba lang nyid med par bstan pa ni sgra tsam zhig ni zhes bya ba'o/_/ba lang ni khra bo'am gzhan zhes bya ba'i the tshom za bas ba lang nyid du rtogs pa kho na ma yin nam snyam du sems pa la/_de lta bu'i rnam pa can gyi rtogs pa nyid bag chags las byung
[\[293b\]]
[\[293b.1\]]ba yin gyi gzhan ni ma yin te/_mngon sum gyis ma rtogs pa'i phyir ro zhes bstan pa ni/_yang na thog med ces bya ba'o/_/rnam par rtog pa ni the tshom za ba'o/_/rtags kyang zhes bya ba ni khyad par gcig gis nges na mngon sum bzhin du bdag nyid thams cad kyis so/_/'on te zhes bya ba ni khyad par gcig
[\[293b.2\]]tu rnam par bcad pa tsam yin gyi khyad par gzhan gyis khyad par du byas pa ni ma yin no/_/gzhan zhes bya ba ni khyad par gzhan gyis khyad par gzhan dang ldan pa zhes bya ba'i don to/_/sngon po'i khyad par gyis rnam par bcad pa ni ut+pa la gzhan du sgrub par nus pa ma yin no/_/'o na ci zhe na sgro 'dogs pa tsam
[\[293b.3\]]yin no zhes zer ba ni 'on te gzhan gyis zhes bya ba'o/_/de lta na ut+pa la ma yin pa las log pa ji ltar yin zer na yang /_de las gzhan bzlog pa ni zhes bya ba'o/_/ji ltar ut+pa la nyid dang ldan pa med pa de bzhin du ut+pa la ma yin pa nyid dang ldan pa yang srid pa ma yin te/_mi srid par
[\[293b.4\]]nges pa'i phyir ro/_/mi srid par nges pa gang las mi srid pa kho na yin pa de'i tshe chos dang ldan pa ni/_sngon po'i chos dang ldan pa'o/_/de las gzhan pa'i chos dang ldan pa ni ut+pa la ma yin pa'i chos dang ldan pa'o/_/yang na sgro btags pa'i ut+pa la nyid dang ldan pa'am de las gzhan
[\[293b.5\]]pa ste/_ut+pa la las gzhan pa nyid dang ldan pa la'o/_/ba lang ngo zhes bya ba ni brjod par 'dod pa ma yin pa'i dbye ba can gyi khyad par rnams ni spyi yin la thams cad thob pas gzhan la yang des nye bar mtshon pa'i gsal ba tsam yin no/_/sngon po'i tshig nye ba de ji ltar bsdus pa yin te/_brjod
[\[293b.6\]]pa'i dus na de med pa'i phyir ro/_/ma 'ongs pa la ni thams cad du 'gyur ro/_/de dang bral ba'i ngag la ji ltar ltos pa yin no zhe na/_ma yin te brjod pa'i dus thams cad du ltos pa med pa'i phyir ro/_/de brjod pa tsam gyi sgra'i byed pa la snga ma dang phyi ma'i rjes su 'gro ba brjod pa rnams kho na yin te/_
[\[293b.7\]]skyes bu'i blo las byung ba ni don to/_/de lta na don gzhan la rung ba nyid kyi dbang gis rung ba nyid 'dzin pa ni rjes su dpag pa'am gal te ma bzung na skyes bu'i blo'i nus pa min no zhes bstan pa ni/_gal te phyogs gzhan 'thob na ni/_/zhes bya ba'o/_/'on te gzhan rnams thob med na/_/zhes bya ba ni
[\[294a\]]
[\[294a.1\]]don dang ldan pa nyid kyi brjod bya'o/_/khyad par gzhan gyis ci bya ste/_/zhes bya ba ni de'i don te nyid kyis brjod pa'i phyir ro/_/mi mtshon pa'i mtshon pa las ni mtshon pa nyid med kyang khyad par dang ldan pa yin no zhes zer ba ni 'on te khyad par zhes bya ba'o/_/nam yang zhes bya
[\[294a.2\]]ba ni thag ring ba dang nye ba la yang mi 'dzin pa'i phyir ro/_/rdzas la brten pa'i dbyibs la sogs pa 'dzin na yang khyad par gcig gis bdag nyid thams cad 'dzin pa'i phyir khyad par gzhan la don med par bstan pa ni/_'on te dbyibs ni zhes bya ba ste/_rdzas ma yin pa gzhan mngon sum ma yin
[\[294a.3\]]pa'am/_sgra yang bdag nyid thams cad 'dzin pa ji ltar yin zhes bya ba'i don to/_/rnam par rtog pa'i yul nyid yin na bdag nyid thams cad 'dzin pa dang /_gzhi mthun pa ma yin pa rnams su thal bar 'gyur ba ma yin par bstan pa ni/_sna tshogs chos kyi zhes bya ba'o/_/de dag tsam gyi yul can gyi
[\[294a.4\]]rtogs pas bstan pa'i chos can ni dngos su de lta bu yin par bstan pa ni/_sna tshogs chos kyi zhes bya ba'o/_/mi rtag pa grub pa ni yod pa dang med pa'i chos gzhan gyi sems pa dang bral ba ni chos gzhan rnams la ltos pa yin te/_chos med pa'i chos can mi srid pa'i phyir ro/_/yang na dngos po
[\[294a.5\]]grub pa na de las gzhan pa rnams te/_sngon po ma yin pa rnams btang snyoms te 'gog par byed pa'o/_/'gog na zhes bya ba ni ut+pa la'o zhes bya bas ut+pa la ma yin pa'i sngon po la sogs pa 'gog pa na'o/_/de las kyang gzhan la zhes bya ba ni ut+pa la dang sngon po rnams la ltos pa de bzhin du ut+pa la
[\[294a.6\]]grub pa la yang brjod par bya ba'o/_/yang na gcig grub pa ni zhes bya ba ni 'dres pa na'o/_/gzhan rnams btang snyoms zhes bya ba ni dbye ba yod do zhes bya'i don to/_/'gog pa dang des dben pa dag gi don yin na yang de las gzhan la ltos pa ste 'dres pa la'o/_/tha snyad dang tha snyad kyi yul shugs kyis
[\[294a.7\]]bstan nas ji ltar zhes bya ba ni gnas skabs kyi rnam pa'o/_/dben pa yang yin la don yang yin pa de ma yin pa de ni mngon sum ma yin te/_rtog pa'i ji lta ba bzhin du ma mthong ba'i phyir ro/_/ma brtags par zhes bya ba ni ma dpyad pa'o/_/tha dad don zhes bya ba ldog pa ni rten de skyed byed yin pa'i phyir
[\[294b\]]
[\[294b.1\]]gang yin pa de la ma brtags par brten pa ni tha snyad pa rnams so/_/mi bden pa'i don ni rtog pa'i yul la blos ji ltar brtags pa de bzhin du de lta bur chos can la gnod mi 'gyur zhes bya bar sbyar ro/_/rnam par rtog pa las byung ba rnams la gnod pa kho na yin te/_tshad ma mi bzod pa'i phyir ro/_/blo de
[\[294b.2\]]yang tshad ma ma yin te/_mi bden pa'i yul can yin pa'i phyir ro/_/de lta de ltar chos can du blo nyid rtogs par byed kyi mngon sum gyis ma yin par bshad pa ni sgrub pa dgag pa zhes bya ba ste/_dngos po mngon sum gyi yul ma yin no/_/de la ji ltar 'jug par 'gyur ba yin zer ba la/_'ba' zhig
[\[294b.3\]]ni med pa ste gzhan sel ba'o/_/de lta bu zhes bya ba ni ji ltar rtogs pa'o/_/mi 'gyur ba ni gzhan dang gzhan du 'gyur ba ma yin pa'o zhes bya ba'i 'dzin par byed pa'i ngag gnyis yin la/_rtogs pa zhes bya ba bshad pa ni 'di ni kho na yin du kho bos zhes bya ba ste/_nges par gzung ba'i don yin te/_de la
[\[294b.4\]]ni ma yin pa'o/_/'ba' zhig kho na zhes bya ba la sogs pa bshad pa ni/_de nyid kyi zhes bya ba'o/_/'khrul pa tsam sel ba'i phyir ro zhes bya ba ni ba lang ngam/_me'am yod pa'am me ma yin nam zhes bya ba'i the tshom za bas sam/_me ma yin pa'i cha la sgro btags pa 'khrul pa yin pa'i phyir yid gnyis
[\[294b.5\]]med na 'khrul pa'i 'jug pa med do/_/'jug min yul dang zhes bya ba ni yal bar 'dug pa'i yul yin pa'i phyir ro/_/ma nges pa ni zhes bya bas ni 'jug pa'i yul bstan pa yin no/_/gzhan du rtogs pa zhes bya ba ni spyis rtogs pa'o/_/sgra las byung ba'i rang gi yul la 'khrul pa bzlog pa ni mngon sum
[\[294b.6\]]las byung ba'i rtog pa ma yin te/_de dang lhan cig pa'i don nyid dang grub pa dang bde ba tha mi dad pa'i phyir ro zhes bstan pa ni/_mngon sum gyi dus phyis 'byung ba'i zhes bya'o/_/de 'di'i zhes bya ba mngon sum las byung ba lnga yang snga ma dang phyi ma'i ngo bo yul can ma yin nam snyam du sems pa la de 'di'i
[\[294b.7\]]zhes bya ba'o/_/mngon sum las byung ba'i phyir de'i yul yang snga ma dang phyi ma ni mngon sum bzhin du rgyu kho na yin no zhes zer ba ni 'on te de skad cig ma nyid ces bya ba'o/_/ma yin te zhes bya ba ni mngon sum nyid skad cig ma nyid ces bya bar sbyar ro/_/'thad de zhes bya ba ni skyon med pa'o/_/dngos po tha mi
[\[295a\]]
[\[295a.1\]]dad pas de las ldog pa rnams gzhi mthun pa nyid yin na phan tshun tha mi dad pa'i phyir rnam grangs par 'gyur zhes zer ba ni/_gal te ldog pa rnams zhes bya ba'o/_/tha dad pa'i phyir rnam grangs ma yin te kun rdzob tu ni rnam rtog la'o/_/sgra don zhes bya ba ni rnam rtog gi go cha'o/_/
[\[295a.2\]]tha dad tha dad med pa dag ni rnam grangs ma yin pa dang cig shos dag gi rgyu mtshan no/_/gnyi ga'i rang bzhin nyid do zhes bya ba ni rnam grangs ma yin pa dang cig shos nyid do/_/ldog pa rnams rnam par rtog pas so so bar byas pas rnam grangs ma yin pa dang cig shos nyid kyi dbye ba yin no zhes
[\[295a.3\]]bya ba ni lhur len pa'o/_/don gyi dbye ba'i rten chos can la brten nas don gyi dbye ba don las tha mi dad pas tha mi dad pa yin na rnam grangs nyid du 'gyur ro snyam du sems pa la de 'brel can zhes bya ba'o ste/_de'i 'bras bu ni bum pa'o/_/de de zhes bya ba ni yod pa ni med pa las dang dkar po ni dkar
[\[295a.4\]]po ma yin pa las tha dad pa'o/_/de de las zhes bya ba ni de dang de las tha dad pa tsam las byung ba'i nye bar bslad pa ste/_rnam par rtog pa rnams kyis so/_/byed pa ste 'phel bar bsgrubs pa dang zhes bya ba ni yod pa'o/_/'grib pa ni dkar po gang dag gi yin pa de dag gi ni de lta bu ma yin pa'o/_/
[\[295a.5\]]lta bur zhes bya ba'i don ni sgro btags yin gyi rtog pa rnams rang rig pa tsam yin pa'i phyir de nyid ni ma yin te/_gang gis rtogs par brjod pa des zhes bya ba'i don to/_/phyi rol yang de'i ston pa'i ngo bo nyid du bstan pa ni/_de ldan nyid min yang zhes bya ba la rnam par rtog pas bstan pa'i
[\[295a.6\]]ngo bo dang bral ba yang ste/_mngon sum gyis ma rtogs pa'i phyir ro/_/'brel pa 'ga' las zhes bya ba ni de dang de tha dad pa'i don nyams su myong ba'i bag chags kyi 'brel las so/_/'grel par ni de'i bdag nyid dang de las byung ba'i rtags kyi 'grel pa las so/_/mthong bar sbyar zhes
[\[295a.7\]]bya ba ni rang gi byed pa ste sgro btags pa zhen par bya ba la'o/_/ci las she na tha dad rten can zhes bya ba smos te gang gis te dag dbye ba la brten pa yin pa'o/_/mi slu ba zhes bya ba ni 'grel par ro/_/de las ni mi slu ba las so/_/bslad pa yang shes ma yin zhes bya ba ni rnam par rtog pa de dag bslad
[\[295b\]]
[\[295b.1\]]pa nyid du mi shes pa ste mi slu ba la dga' bas de nyid dam cig shos la ltos pa ma yin no zhes bya ba'i don to/_/ldog pa rnams tha dad pa'i phyir rnam grangs ma yin pa nyid dang nyams su myong ba dang 'brel pa'i phyir don gyi yul can yin te gnod pa med pa'i phyir tha snyad kyi rgyu nyid dang de'i rgyu
[\[295b.2\]]mtshan yang bstan pa yin no/_/de 'bras med pa yang de bzhin du brjod par bya'o/_/de nyid ma yin pa'i yul nyid la gnod pa kho na yin te/_thag pa la sbrul gyi blo lta bu'o zhes zer ba la ni/_gal te tha snyad 'di zhes bya ba'o/_/rgyu mtshan mthong ba la sbyor ba zhes bya ba'i bshad pa ni mi
[\[295b.3\]]slu ba'i phyir zhes bya ba'o/_/rnam par rtog pas ldog pa ni tha snyad par nye bar bstan pa yin yang tha dad pa thob pa ma yin pa'i phyir tha dad pa dang tha mi dad pa 'dod pa thob pa la ltos pa ma yin te/_'bras bu zhig pa dang skyur ba'i rgyu nyid du tha mi dad par brjod kyang /_bu ram dang mngar ba nyid tha mi
[\[295b.4\]]dad pas don gyi bya ba mthong ba'i phyir ro zhes bstan pa ni/_tha dad tha dad med slu ba/_/zhes bya ba'o/_/de 'bras can zhes bya ba la sogs pa'i bshad pa ni/_chos kyi dbye ba ni zhes bya ba ste/_de 'bras bu yin pa la de ma yin pa'i 'bras bu can mthar thug pa dang /_de 'bras bu can ma
[\[295b.5\]]yin pa ni cig shos so/_/brtags pa zhes bya ba ni de nyid ma yin pa'o/_/dngos po dang 'brel pa las zhes bya bas 'brel pa 'ga' la zhes bya ba bshad pa'o/_/dpyod pa las zhes bya ba rnam par rtog pa'o/_/tha snyad ni mngon par brjod pa la sogs pa'o/_/de'i phyir zhes bya ba ni dngos po la dngos
[\[295b.6\]]po ldog pa'i rgyu mtshan ni med pa'i tha snyad gzhan gyi rgyu mtshan ma yin pa'i phyir ro/_/mthun pa'i phyogs la mthong ba ni gzhan la mi mthong ba'i phyir med do zhes bya bar 'gyur ro/_/gzhan du ni 'di'i ngo bo kho na bsgrub bya thams cad la the tshom za bar 'gyur bar bstan pa ni
[\[295b.7\]]yod pa nyid sgrub byed 'jug pa'i phyir zhes bya ba'o/_/gson po'i lus la yod pa dang bum pa la sogs pa la med pa ni bdag yin no zhes bya ba'i lung las dbye ba grub pa yin no snyam du sems pa la/_khas blangs tshad mar min pa las med pa zhes bya ba'o/_/the tshom mi za bar ji ltar
[\[296a\]]
[\[296a.1\]]'gyur zhes bya ba ni med pa nyid kyis so/_/mthun pa'i phyogs med pas de las gtan tshigs med par nges pa na mnyan par bya ba nyid dang mtshungs par bstan pa yin gyi ma nges pa yin na the tshom za ba ni mthun pa'i phyogs ma yin pa la 'gyur te/_ngo bo las the tshom za
[\[296a.2\]]ba'i phyir ro zhes bstan pa ni/_med las ldog pa med na yang /_/zhes bya ba'o/_/gal te sangs rgyas pas khas blangs pa nyid kyis zhes bya ba la sogs pas ni khas blangs tshad ma yin pa las/_med pa zhes bshad pa yin no/_/gzhan du mi 'thad pa nyid kyi phyir gtan tshigs yin gyi mthun
[\[296a.3\]]pa'i phyogs la yod pas ma yin pa ma yin nam snyam du sems pa la phung po gnyis las zhes bya ba'o/_/gzhan du mi 'thad pa nyid ni nges pa yin la de yang gang du gzung ba de kho na mthun pa'i phyogs yin gyi gzhan du ma mthong ba yin yang ste mi mthun pa'i phyogs la ni mthong ba 'ba' zhig ma yin gyi
[\[296a.4\]]ma mthong yang ldog par 'gyur ro/_/'di gnyis kyang mthun pa'i phyogs dang mi mthun pa'i phyogs dag la yod pa dang med pa'i phung po gnyis yin na yin gyi gzhan du ma yin par bstan pa ni/_mthong med dag la zhes pa ste/_gnyi ga med na mthun pa'i phyogs dang /_cig shos dag la yod pa
[\[296a.5\]]dang med pa ma mthong ba rnams la mthong bar ma nges pa'i phyir the tshom za ba ste ma nges pa nyid yin no/_/lus dang bum pa dag la bdag med par khyad par med pa ma yin na srog la sogs pa yod pa dag cig shos kyi rnam par dbye bas dbye ba dang ldan pa bdag ma yin nam zhes zer ba la gsal ba khyab
[\[296a.6\]]byed ma yin na zhes bya ba smos so/_/yang gi sgras ni blo la sogs pa gcig po yod pa dang med pa nyid du rnam par dbye ba'i rgyu yin par yang bstan pa'o/_/bdag med pa nyid kyi rigs pa la yod pa'i srog la sogs pa rnams ni gsal ba thams cad la khyab pa ma yin te/_mkhregs pa'i
[\[296a.7\]]rigs kyi gsal ba rnams bum pa dang rdo rje pha lam la sogs pa yang rnam par dbye ba med kyang mtshon gyis chod pa dang mi chod pa'i rnam par dbye ba lta bu'o/_/de'i phyir kha cig tu mthong bas ma mthong ba'i bdag dang srog la sogs pa la yang nges pa med do/_/de'i phyir bdag med pa nyid kyang yin la srog
[\[296b\]]
[\[296b.1\]]la sogs pa yod pa la 'gal ba ci zhig yod ces bstan pa ni dngos po la bdag med pa'i srog la sogs pa la yang the tshom gang las ldog par 'gyur zhes bya ba'o/_/ci las she na/_'gal ba ma mthong na zhes bya ba ste/_'gal ba'i 'bras bu ma mthong na'o/_/'gal ba ni 'gal ba'i 'bras bu'o/_/'gal
[\[296b.2\]]ba khyab pa nyid kho na srog la sogs pa dang 'gal ba yin gyi gzhan ma yin par bstan pa ni/_la lar nges pa las gzhan ci yod ces bya ba ni 'gal ba ste/_'gal ba khyab pa kho na yin no zhes bya ba'i don to/_/de nyid ces bya ba ni nges pa yin la de'i 'bras bu nyid med na de'i nges pa med pas de dang
[\[296b.3\]]'gal ba can yin pa'i mi mthun pa'i phyogs dang yang 'gal ba yin par the tshom za bar bstan pa ni/_des ni bdag med pa la zhes bya ba'o/_/des na zhes bya ba ni 'brel pa sngon du 'gro ba can gyi 'gal ba ma yin na gzhan ni 'gal ba med pa kho na yin pa des so/_/de sngon du 'gro ba can
[\[296b.4\]]gyi 'brel pa ma yin par bstan pa ni/_ldog tu chug pa zhes bya ba ste/_med pa'i med pa yod pa nyid du khas mi len pa'i phyir bdag med pa med pa'i phyir srog la sogs pa las bdag grub pa ma yin no zhes bya ba'i don to/_/ldog pa zhes bya ba ni med pa'o/_/med pa'i med pa gang du yod pa
[\[296b.5\]]mi 'dod pa yin zhes zer ba la/_dper na srog la sogs mthun pa'i phyogs la zhes bya ba ste/_med pa'i med pa la'o/_/med pa'i med pa gal te yod pa 'dod na de ltar na srog la sogs pa'i rjes su 'gro ba can yin par bstan pa ni/_mthun pa'i phyogs las ldog pa med/_/ces bya ba'o/_/
[\[296b.6\]]rjes su 'gro ba nyid med na bdag med pa nyid kyang bdag tu mi 'gyur bar bstan pa ni/_rjes 'gro can yin zhes bya ba'o/_/med pa'i med pa yang yod pa ma yin te/_chos can la yod pa'i phyir ro snyam du sems pa ni mthun pa'i phyogs la zhes bya ba'o/_/med pa'i med pa yod pa nyid kyi stobs
[\[296b.7\]]kyis mthun pa'i phyogs med pa mi 'grub par bstan pa ni ma yin te/_med pa nyid du mi 'thad pa'i phyir ro zhes bya ba'o/_/phyi ltar mthun pa'i phyogs med par zhes bya ba ni mthun pa'i phyogs med pa'o/_/gal te yod pa mi srid na de nyid med pa mi srid par bstan pa ni/_'o na med pa nyid ces bya ba'o/_/
[\[297a\]]
[\[297a.1\]]ji ltar mthun pa'i phyogs la yod pa med pa bzhin du srog la sogs pa la yang yin par bstan pa ni ji ltar mthun pa'i phyogs zhes bya ba'o/_/gal te med na bdag med pa ldog pa yin yang bdag med pa nyid ldog pa ma yin no zhes bya ba'i nye bar bsdu ba ni/_de lta yin na
[\[297a.2\]]gson po'i lus la zhes bya ba'o/_/de zhes bya ba ni gson po'i lus so/_/gzhan yod pa yis zhes bya ba ni gson po'i lus yod pas so/_/'khrul can zhes bya ba ni yod pa med pa ste med pa las 'khrul par gyur pa yin te/_mthun pa'i phyogs la yod pa zhes bya ba 'di las gzhan pa la'o/_/
[\[297a.3\]]med pa rten nyid ma yin pa bzhin du brten pa nyid kyang med par bstan pa ni/_med pa yang zhes bya ba ste mthun pa'i phyogs la bzhin du mi mthun pa'i phyogs la yang med pa de'i phyir ldog pa can yin no zhes bya ba'i don to/_/mthong ba'i dngos po kha cig las ldog pa na med pa yin gyi bdag ni mthong
[\[297a.4\]]ba ma yin pa'i phyir med pa tsam ni bum pa la sogs pa las yin te/_de log kyang lus la med pa tsam grub pa yin par bstan pa ni/_so sor nges pa'i rang bzhin ma mthong bar zhes bya ba'o/_/sgro btags pa khyad par can yin na mthun pa'i phyogs la yang yin par bstan pa ni de'i phyir/_gal
[\[297a.5\]]te gtan tshigs mthun phyogs las/_/zhes bya ba'o/_/bdag med pa nyid med na yang bdag mi 'grub na srog la sogs pa dang ldan pa nyid med par thal bar 'gyur ba nyid ma yin nam zhes zer ba la 'jug pa gang gi zhes bya ba ste/_nges pa can ni nges par byed la log pas ldog pa yin la/_bdag
[\[297a.6\]]ni srog la sogs pa'i nges par byed pa por mthong ba ma yin no zhes bya ba'i don to/_/bdag rang bzhin gyis log par nges par byed pa'i ldog par byed pa yin na/_de la mthong ba ci zhig bya snyam du sems pa la/_med na mi 'byung de yang ni/_/zhes bya ba'o/_/'jug par byed pa dang ldog par byed pa zhes
[\[297a.7\]]byed pa'i nges pa yang tshad ma med pa ma yin la/_sgrub par byed pa'i tshad ma yang de mthong ba kho nas mthong ba yin pa'i phyir rjes su 'gro ba dang ldog pa dag mthong ba dag tu grub pa'i ngo bo la yin no/_/de dag gzhan kho na yin no snyam du sems pa la/_de dag rgyu dang 'bras bu nyid de mthong ba dang ma mthong ba'o/_/
[\[297b\]]
[\[297b.1\]]de tsam mthong nas 'di ni 'bras bu yin pa dang gzhan zhes bya ba yang nges pa'i phyir 'di la sgrub byed yin no zhes nyes par btags pa mthong ba la yang ngo zhes bya ba'o/_/med na mi 'byung ba nyid du nges pa 'grub pa ma yin te sgrub byed med na ste rjes su 'gro ba dag med na'o/_/sgrub par byed pa
[\[297b.2\]]ni rtags rgyu mtshan te sgrub byed gzhan gyi'am tshad ma'i de zhes bya ba ldog pa'i dbye bas de ltar brjod pa yin no/_/tha dad pa dag gis zhes bya ba ni de'i bdag nyid dgag pa ste/_'bras bu la sogs pa'i nus pa kun du ston pa'i phyir te/_snga ma las de ma thag pa rnam par gcod pas de ma thag tu 'byung
[\[297b.3\]]ba'i 'bras bu nyid yin pa dang /_phyi ma rnam par gcod pas snga ma rgyu nyid yin par nges pa'i rgyu mtshan yin te/_gzhan mthong ba dang mthong ba dag gis zhes bya ba'i don to/_/yod pa dang med pa tsam ni 'bras bu nyid ma yin te/_skye ba'i khyad par yang 'di'i de ma thag tu mthong ba dang de lta bu'i rnam pa can
[\[297b.4\]]du byung ba yang de ltar mthong bar brjod kyi gzhan yod pa dang med pa yang dmigs pa dang dmigs pa dag ma yin te/_skye ba'i khyad par yang 'bras bu la sogs pa nyid de'i go bya ma yin par bstan pa ni/_mthong ba dang mthong ba de dag ces bya ba'o/_/rjes su 'gro ba dang ldog pa dag las
[\[297b.5\]]zhes bya ba ni yod pa dang med pa dag las so/_/don gzhan zhes bya ba ni rjes su 'gro ba dang ldog pa dang 'brel ba'i 'brel pa can gyi med na mi 'byung ba nyid do/_/de'i sgrub byed pa med pa zhes bya ba ni tshad ma med pa'o/_/de yod gang zhes bya ba ni rjes su 'gro ba dang ldog pa dang bral ba yod na
[\[297b.6\]]yang ngo /_/gzhan yod pa'i nges pa ma yin pa ni khyad par med pa ma yin pa nyid med na mi 'byung ba can du nges pa ma yin pa'o/_/'bras bu la 'bras bu yod pa nyid ni de la gnas pa kho na sgrub par byed pa'i rgyu mtshan la ltos pa ma yin la/_'bras bu nyid de yang mthong ba dang ma mthong ba yod pa dang
[\[297b.7\]]med pa dag la yin gyi gzhan la ni ma yin no zhes bya ba'i don du mthong ngo /_/bdag yod pa kho na la srog la sogs pa yod pa yin te khyab byed yin pa'i phyir ro/_/de med na med ces bya ba yang de yod na yod pa kho na ma yin nam snyam du sems pa la/_rtag tu yod pa zhes bya ba'o/_/de yod
[\[298a\]]
[\[298a.1\]]na gzhan la yang yod pa srid na de kho nas nus pa can rtag pa khyab byed yod na 'byung ba kho na yin no zhes bya bar 'gyur te/_ngo bo la khyad par med pa'i phyir ro/_/'di lta bu'i ni bdag khyab byed nyid las ma yin te/_'bras bu cig car ba ma yin pa'i phyir dang srog la sogs
[\[298a.2\]]pa de rnams med pa mi srid par 'gyur ba'i phyir ro/_/gang gi tshe zhe na rtag du yod pa ste ther zug tu gnas pa ma mthong bas med pa'i phyir rgyu nyid ma yin no zhes bya ba'i don to/_/mthong ba'i rjes su 'gro ba ma yin no zhes bya ba yang rgyu nyid ma yin te/_khyab pa can gyi yul dang dus la nges pa can ma
[\[298a.3\]]yin pa'i phyir nges pa can ma yin pa'i 'bras bur 'gyur ba zhig na nges pa can yin par bstan pa ni/_'bras bu'i rang bzhin tha dad rnams/_/zhes bya ba ni yul dang dus dang ngo bo'i khyad par rnams so/_/rgyu rnams ni zhes bya ba ni khyad par rnams so/_/khyab pa can ma yin pa ni de dag yod pa'i phyir de dag
[\[298a.4\]]med par zhes bya ba yin no/_/gzhan las zhes bya ba ni blo la sogs pa rnams so/_/khyad par can las khyad par med par 'byung na des bskyed de khyad par can gyi bskyed bya khyad par med par 'byung bar mi 'gyur ro zhes bya ba'i don to/_/rjes su 'gro ba tsam gyi rgyu nyid yin na khyab pa can ma yin pa'i 'bras
[\[298a.5\]]bu de med kyang gzhan las kyang 'byung bar 'gyur te/_mi 'byung ba'i phyir ro zhes bya ba'i don yin par 'grel par ro/_/yin du zin mod ce na yang mi rigs par bstan pa ni de dag med par zhes bya ba'o/_/des bskyed pa'i zhes bya ba ni rjes su 'gro ba'i bskyed bya'i khyad par med pa'o/_/de bzhin du khyad
[\[298a.6\]]par can gyi ngo bo yang mi rigs par bstan pa ni/_tshogs pa'i nus pa tha dad min/_/zhes bya ba'o/_/khyad par can nyid kyi yin gyi khyad par can gyi ma yin pa ni ma yin la/_khyad par can gyi khyad par yin gyi khyad par ma yin pa ni ma yin no zhes bya ba ni 'grel par ro/_/gal te de zhes bya ba ni tshogs
[\[298a.7\]]pa'i nus pa'o/_/tha dad byed min ni dbye ba ma yin na de'i 'bras bu yang de ltar 'gyur te/_khyad par med na yang thams cad khyad par med par 'gyur ba zhes bya ba'i don to/_/tha dad par ni re zhig dmigs na zhes bya ba ni dmigs pa tsam don du gnyer ba ma yin pa des na gzhan tshol ba
[\[298b\]]
[\[298b.1\]]yin pa de yang de dang 'brel pa'i phyir 'du ba'i 'brel pa ji ltar yin pa bsam par bya ba yin no/_/de bstan pa ni srog sogs 'brel pa zhes bya ba'o/_/nges pa zhes bya ba ni dus dang yul la sogs pa'i'o/_/'brel pa can ma yin pa las grub pa nges pa can gyi ma yin par bstan pa
[\[298b.2\]]ni ji ltar bdag kyang zhes bya ba'o/_/'on te srog la sogs pa skul bar byed pa bskul bar bya ba nyid kyis skul byed du go bar byed kyi nam mkha' la sogs pa ni ma yin te/_sems pa can ma yin no zer ba ni 'on te skul bar byed pa'i zhes bya ba'o/_/bskul bar bya ba nyid yin pas go bar byed na/_
[\[298b.3\]]skul byed la yin gyi khyab pa can ni ma yin te/_sgro gdags par bya ba'i khyad par ma yin pa nyid kyis 'byung ba la de nyid du ma rtogs pa'i phyir ro zhes bstan pa ni bya med khyab pa zhes bya ba ste/_khyab pa can bya ba med pa la srog la sogs pa 'gal ba'i 'bras bu yin no zhes bya ba'i don to/_/rtogs pa
[\[298b.4\]]nges pa yin na zhes bya ba ni sngon po'i rnam par shes pa'i rgyu sngon po ni yul yin no zhes bya ba'i rigs pas so/_/rtogs bzhin pa'i dbye ba ma yin du zin kyang rtogs pa'i dbye ba ni tha snyad kyi ched du yin no zhes zer ba ni 'on te snang ba zhes bya ba'o/_/de'i mtshan nyid la snang ba tsam zhes bya ba ni tha snyad la
[\[298b.5\]]de ltar 'gyur zhing rgyu mtshan du 'gyur ro/_/blang bya dang dor bya ma yin no zhes bya ba ni 'khrul pa med pa dang cig shos kyi dbye ba'o/_/so sor snang ba'i dgos pa la nye bar mkho ba dngos po bzhin du bshad bya yin par bstan pa ni/_de'i phyir tha dad pa dang /_tha dad pa med pa zhes bya ba'o/_/don 'di yang
[\[298b.6\]]tshigs su bcad pa nyid du yin par bstan pa ni/_tshogs pa'i nus pa tha dad phyir/_/zhes bya ba ste/_rgyu tha dad pa'i phyir ro/_/dngos rnams zhes bya ba ni phyi rol rnams so/_/sna tshogs ngo bo nyid du ni 'jug pa dang cig shos kyi yul nyid do/_/'khrul pa dang cig shos nyid kyis kyang tha dad pa'o/_/de med
[\[298b.7\]]na snang ba tsam gnyis su med pa yin par bstan pa ni gal te de zhes bya ba'o/_/bdag 'di'i 'bras bu'i dbye bas tha dad pa'i ngo bo yang yod pa ma yin nam zhes zer ba la 'di tha dad byed tha dad byed ces bya ba'o/_/tha dad pa'i ngo bo 'bras bu'i dbye ba byed kyang tha mi dad pa tha dad par byed pa ma yin pa ni byed pa po ma yin pa'i phyir
[\[299a\]]
[\[299a.1\]]med pa kho na'o/_/yod na yang sna tshogs pa nyid gcig nyid dang 'gal ba yin te/_me dang me ma yin pa lta bu'o zhes bstan pa ni gcig ni rang bzhin du ma na/_/zhes bya ba'o/_/me ma yin pa'i grog mkhar la sogs me'i ngo bo nyid kyis du ba skyed pa yin snyam du sems pa la/_de lta nyid ma yin na du ba
[\[299a.2\]]me ma yin pa las byung ba ma yin no zhes bya ba ni 'grel par te/_du ba 'byung ba gzhan du mi 'thad pa kho nas me ma yin pa la me'i ngo bor rtogs pas tha dad pa yin par bstan pa ni/_dngos po tha dad pa'i mtshan nyid ni zhes bya ba ste/_tha mi dad pa'i ngo bo gzhan yang de las tha dad pa'i phyir tha dad par byed pa'i ngo bo tha mi dad pa'i
[\[299a.3\]]ngo bo gang gi yin pa de ni tha dad pa'i dngos po ni tha dad pa nyid kyi ngo bo gang gi yin pa yon tan ni dngos po yin no zhes bya ba'i don rigs pas so/_/de'i tshe 'brel pa can gzhan yang tha dad pa kho na yin par bstan pa ni des na gzhan ni zhes bya ba'o/_/de ni tha dad pa'i ngo bo nyid kho na'o/_/de'i ngo bo med na de de'i 'bras bu dang
[\[299a.4\]]ldan pa ma yin par bstan pa ni/_de las zhes bya ba ste/_tha dad pa'i ngo bo'i 'brel pa can de'i ni tha mi dad pa'i ngo bo nyid kyis ma yin no/_/rgyu'i de skyed pa'i ngo bo ste du ba de nyid ces bya ba ni tshogs pa la'o/_/gal te gzhan gyi zhes bya ba ni 'brel pa can yin na de'i tshe de nyid ni tshogs pa'o/_/de med na gzhan las bskyed bya'i
[\[299a.5\]]'bras bu ji ltar 'byung zhes bya ba ni 'grel par ro/_/de'i skyed byed kyi rang bzhin de nyid kyis khyab pa yin te/_gzhan du na 'gal ba khyab pa yin pa de'i phyir de'i skyed byed gzhan yang skyed par byed do zhes bya ba'i go skabs med do/_/de'i bskyed bya'i 'bras bu'i yang gzhan gyi bskyed bya yin na de kho na gzhan du 'gyur bar bstan
[\[299a.6\]]pa ni de'i phyir zhes bya ba'o/_/de'i skyed byed de nyid du nges pa ni dngos su 'bras bu de kho na la yin pa de bzhin du 'bras bu yang ngo zhes bstan pa ni phan tshun zhes bya ba'o/_/nges pa can bzung yang bsgrub bya la rtogs pa nyid skyed par byed pa 'dis ni nges pa can ma yin pa la yang mtshungs pa yin no snyam du sems pa la de nyid kyi de la nges
[\[299a.7\]]pa mthong ba yang de'i ngo bo'i khongs su gtogs par byed kyi gzhan gyi ni ma yin par bstan pa ni/_des na de'i phyir rang nyid kyi ngo bo mthong ba bzhin du de ste bsgrub bya'o/_/'bras bu ni nges pa can no/_/'bras bu nyid ni nges pa can nyid ma yin pa ma yin nam/_gzhan la yang yod pa'i phyir ro zhes zer ba ni gcig ces bya ba ste tha mi dad
[\[299b\]]
[\[299b.1\]]pa'o/_/du ma las zhes bya ba ni tha mi dad pa las so/_/chus zhes bya ba ni 'bras la sogs pa tshos pa ni 'o ma las kyang 'gyur ro zhes bya ba'i don to/_/du ma ni ma yin te 'o ma dang chu dag gi 'jug pa'i nus pa tha mi dad par bstan pa ni gsher nus zhes bya ba'o/_/tha dad pa las ni tshos pa ma yin te 'o na ci zhe na/_me ma yin
[\[299b.2\]]pa las log pa las du ba bzhin du zhu ba ma yin pa las ldog pa las yin par bstan pa ni/_der gnyi ga la'ang zhes bya ba'o/_/'o ma dang chu de nyid kyis tha dad pa yang yin la zhu ba'i bdag nyid kyis tha mi dad par yang yin na/_de nyid tha dad pa dang tha mi dad pa gcig yin par thal bar 'gyur ba ma yin nam zhes
[\[299b.3\]]zer ba la/_tha dad gcig pa'i zhes bya'o/_/tha dad pa gcig pa'i phyogs la der gnyi ga'ang zhes bya ba'o/_/gcig nyid bya bar mi rigs pa yin par bstan pa ni/_tha dad gsher nyid ji ltar yin/_/zhes bya ba'o/_/tha dad med phyir gcig ces brjod/_/ces bya ba ni tha dad pa'i phyogs la yang de ma yin pa las byung
[\[299b.4\]]ba'i blo'i byed pa tha mi dad pa'i phyir tha mi dad par gnas pa ma nyams pa kho na yin par bstan pa ni/_de yi rang bzhin can gyi blo/_/zhes bya ba'o/_/chu dang 'o ma 'ba' zhig ni tha mi dad pas rgyu nyid ma yin gyi me yang ngo zhes bstan pa ni de bzhin zhes bya ba ste/_'o ma dang chu bzhin no/_/gang gis zhes bya ba ni sreg byed kyi shes
[\[299b.5\]]pa la brten pa nyid kyis te/_sreg byed ma yin pa las log pas zhes bya ba'i tha tshig go/_/skyed pa ni byas pa'o/_/des ni zhes bya ba ni cha des so/_/des na zhes bya ba ni du bas so/_/de ltar ni 'brel pa can nyid du ste du ba ma yin pa las log pas de go byed ma yin no zhes bya ba'i tha tshig go/_/tha dad pa kho na bskyed bya
[\[299b.6\]]dang skyed byed ma yin nam/_de bzhin du 'brel pa ji ltar yin zhes zer ba la bstan pa ni mer shes yan lag ces bya ba ste tha dad pa yang de ma yin pa las ldog par byed pas bskyed bya dang skyed byed du bzung ba yin no/_/de bzhin zhes bya ba ni zhu ba bzhin du'o/_/'bras gzhan zhes bya ba ni du ba'i ngo bo'o/_/de ltar zhes bya ba ni me ma yin pa
[\[299b.7\]]can las ldog par byed pas bskyed bya can bzhin du ba ma yin pa las ldog pa can yin no zhes bya'i don to/_/de bzhin me ni tha dad kyi/_/zhes bya ba'i bshad pa ni de bzhin zhes bya ba ni zhes bya ba'o/_/de las gzhan dag las ldog pas na zhes bya ba ni zhu ba'i shes pa la brten pa bzhin du zhes bya bar sbyar ro/_/tha dad kyang zhes
[\[300a\]]
[\[300a.1\]]bya ba ni chu dang 'o ma nyid kyis so/_/tha dad kyang zhes bya ba ni rtswa dang lo ma la sogs pa las byung ba nyid kyis so/_/me ni ma yin pa las log pas skyed par byed pa'i me'i shes pa tha dad pa gang yin snyam du sems pa la du bas bud shing 'gyur ba ste zhes bya ba ste du ba dang bud shing gi 'gyur ba dang /_
[\[300a.2\]]lus dro ba yang ste de rnams byed pa'o/_/yang na de rnams kyi yan lag ste de byed pa ni khyad par rnams kyi ngo bo me'i shes pa'i yan lag nyid do/_/de byed pa ma yin pa rnam par gcod pa'i yul nyid me ma yin pa'i du ba la rgyu 'gal ba'am 'gal ba khyab pa yin par bstan pa ni/_gal te ma yin zhes bya ba'o/_/du ba
[\[300a.3\]]yang me ma yin pa la 'bras bu 'gal ba srid par bstan pa ni/_gal te de du ba zhes bya ba ste/_mthong ba'i rjes su 'brangs nas srid pa yang yin no zhes bya ba'i don to/_/gzhan dang gzhan du zhes bya ba ni gzhan du srid pa las te sngon po nyid gzhan du ste ser por mi 'gyur ro zhes bya ba ci las yin zhes bya bar sbyar ro/_/
[\[300a.4\]]du ba nyid mi 'gyur ro zhes bya ba ni du ba'i bya ba mi byed pa'i phyir dang me'i bskyed bya ma yin pa'i phyir yang ngo /_/'di gang las zhes bya ba ni bskal pa las tshad ma med pa'i phyir ro/_/rang bzhin tsam dngos po'i 'bras bu'i byed pa po ma yin zhes zer ba ni rang gi mtshan nyid med na zhes bya ba'o/_/'bras bu nyid la nges pa
[\[300a.5\]]yin na rang bzhin nges pa can du mi 'gyur ro snyam du sems pa la ji ltar rang rgyu zhes bya ba ste med na mi 'byung bar zhes bya ba ni nges pa'o/_/rang bzhin gyi rang bzhin nyid ni 'bras bu'i 'bras bu nyid bzhin du nges pa can yin te/_spyi mngon par brjod pa'i phyir gtan tshigs la ltos pa yin te tshad ma la ltos
[\[300a.6\]]pas so/_/yang na gtan tshigs te sgrub byed kyi chos la ltos nas rang bzhin te bsgrub bya med na mi 'byung ba nyid de nges par bya ba nyid kyang gtan tshigs las so/_/ji ltar rang rgyu zhes bya ba ni thams cad thams cad kyi ma yin pa'o/_/rgyu ma yin pa nyid la rigs pa 'di kho bos srog la sogs pa'i yul du brjod pa'i
[\[300a.7\]]phyir slob dpon gyis gsungs pa'i mnyan par bya ba nyid yang shes par bya ba yin te/_ldog pa can thams cad kyi rigs pa mtshungs pa'i phyir ro zhes bstan pa ni/_ldog can mtshungs par bstan pa'i phyir/_/zhes bya ba'o/_/ldog pa can dang ma nges pa dag 'gal ba can yin no snyam du sems pa la/_mthun phyogs
[\[300b\]]
[\[300b.1\]]las zhes bya ba ste/_ldog pa can zhes bya ba'i don to/_/'di'i ldog pa pa na ma yin nyid 'thad pa dang bcas par bstan pa ni rtag pa dang mi rtag pa zhes bya ba'o/_/ldog pa la ni rang nyid kyis med pa'i phyir the tshom za ba la gtan tshigs yin te/_the tshom za ba la sgrub par byed pa ma yin te ma nges pa'i phyir ro zhes
[\[300b.2\]]bstan pa ni/_sgra rtag mi rtag the tshom ni/_/zhes bya ba'o/_/the tshom za ba yin na gtan tshigs ni ma nges pas gcig tu nye bar sbyor bar mi byed na the tshom ldog par byed pa ma yin la de'i gtan tshigs thams cad sngar mthong ba las ma yin par bstan pa ni/_mthong ba bsgrub pa'i tshul gyis ni/_/zhes bya ba ste/_rigs
[\[300b.3\]]pa'i rnam pas rang gi phyogs yongs su 'dzin pa ni khyad par ro/_/rtag pa'am mi rtag pa yang mthong ba ni gzhan la nges par mi byed kyang de la shes pa skyed par byed pa ma yin nam/_nges pa ni shes pa yin no zhes bya ba nyid rigs pa ma yin te/_snga ma'i ngo bo ma mthong ba/_/de tshe gang zhig dmigs pa ni/_/de ni
[\[300b.4\]]gar yang shes byed min/_/the tshom za bar rtogs pa yin snyam du sems pa ni/_gal te mnyan bya nyid ces bya ba'o/_/'gal ba can gnyis po'i 'jug pa dang mi 'jug pa dag mi rigs te/_de las gcig log pa ni gzhan 'jug pa med na mi 'gyur ba'i phyir ro zhes bstan pa ni/_gcig ldog par
[\[300b.5\]]zhes bya ba'o/_/the tshom yod na gtan tshigs ma nges pa las zlog par mi byed pas de'i rgyu brjod do zhes zer ba ni/_'on te the tshom za bar 'gyur ba na zhes bya ba'o/_/de 'di ni gzhal bya la yang mtshungs pa yin par bstan pa ni/_gnyi ga la mthong gzhal bya nyid/_/ces bya ba'o/_/nges par ldog pa kho na ci las shes zer ba
[\[300b.6\]]la/_gcig tu nges par ldog pas zhes bya ba ste/_gnyi ga las ldog par ma nges so zhes bya ba'i don to/_/ldog pa yang the tshom za ba'i rjes su mthun pa ma yin te/_'on kyang shes pa yin par bstan pa ni gnyi ga las ldog pa zhes bya ba'o/_/de skad du yang zhes bya ba ni ldog pa bstan pa'o/_/de ni zhes bya ba ni sgrub byed kyi chos
[\[300b.7\]]so/_/de la zhes bya ba ni tha dad pa la'o/_/de'i rten ni zhes bya ba ni thun mong ba dang ldan pa rnams so/_/des bsdus pa'i phyir dang gcig tu ste nges pas ldog na ldog pa nges pa'i phyir ro zhes bya ba'i don to/_/the tshom za ba las ji ltar yin zhes bya ba'i don yin zhes zer ba la de ji ltar 'di zhes bya ba'o/_/ldog pa nges
[\[301a\]]
[\[301a.1\]]na de dag ni ldog par byed pa nyid yin gyi the tshom za bar byed pa ma yin par bstan pa ni 'di ni bshad zin to zhes bya ba'o/_/ldog par byed pa ni the tshom za bar byed pa ma yin gyi mi shes par byed pa yang ma yin par bstan pa ni/_gnyi ga rnam par gcod ces bya ba'o/_/ldog pa'i sgo nas gzhan
[\[301a.2\]]la nges par byed pa yin la/_ltos pa med pa ni the tshom gyi shes par byed pa yin no snyam du sems pa ni gtan tshigs gzhan zhes bya ba'o/_/gzhan la log pa kho na gzhan la ltos pa yang rjes su dpag pa'i bya ba yin par bstan pa ni/_rtag pa log pas zhes bya ba'o/_/ma yin te de zhes bya ba ni gzhan no/_/rjes su
[\[301a.3\]]dpag pa las me ma yin pa rnam par gcod pa ni me ma yin zhing mngon sum ma yin no zhes zer ba ni 'bras bu'i gtan tshigs la zhes bya ba'o/_/de la yang nges pa can mthong ba yin te/_de'i mthong ba la grub pa dang bde ba tha mi dad pa'i phyir ro zhes bstan pa ni/_re zhig gzhag go zhes bya ba'o/_/ma yin te mngon
[\[301a.4\]]sum gyis grub pa zhes bya ba ni rtag pa rtag mi rtag pa dang bral ba'o/_/'gog par byed pa ma yin no zhes bya ba ni dngos po tsam 'dzin pa'i phyir ro/_/gzhan zhes bya ba ni mi rtag pa nyid do/_/gzhan gyis zhes bya ba ni byas pa nyid kyis so/_/mnyan par bya ba nyid kho na ni gnyi ga rnam par gcod par byed pa mi rtag pa nyid du
[\[301a.5\]]sgrub par byed pa la gnod par byed pa zer ba la ma yin te/_mnyan bya nyid ces bya ba'o/_/de lta ma yin na zhes bya ba ni mnyan par bya ba nyid sgrub byed ma yin pas gzhan gyis gnod pa'i phyir ro/_/'dir rnam par dpyad par bya ste zhes bya ba ni gzhan dang ma 'dres pa'am zhes bya ba'i bshad pa'o/_/snang ba las khang pa
[\[301a.6\]]nang mar zhugs pa'i dang po mthong ba thams cad mi 'dzin pa ni de las gzhan pas gnod pa yin la mngon sum ma yin te/_thams cad tshad mar 'gyur ba yin pa'i bshad pa'o zhes bstan pa ni/_nyi tshan las ni khyim phugs su/_/zhugs ma thag tu zhes bya ba'o/_/dang po mthong ba zhes bya ba dang po mthong ba tshad ma
[\[301a.7\]]ma yin gyi thams cad du ma yin par bstan pa ni dang po'i mthong ba zhes bya ba'o/_/gnyis pa ni 'brel pa 'dzin pa yin pas rjes su dpag pa yin no/_/gzhan las zhes bya ba ni mnyan pa nyid las so/_/de ltar ma yin par zhes bya ba ni byas pa nyid kyi phyir nges pa'o/_/mnyan bya nyid kyis zhes bya bas gnyi ga las ldog pa
[\[301b\]]
[\[301b.1\]]yin te/_rtogs pa'i don yin pa'i phyir ro/_/mnyan par bya ba nyid the tshom gyi rgyu nyid ni ldog pa ma nges na yin te/_des na gcig tu ste nges pa ldog pa'i phyir ro zhes bya ba'i don bstan pa ni des na ldog pa med pa nyid kyis zhes bya ba la sogs pa'o/_/gzhan ni nges pa zhes bya ba phung po gzhan yin no zhes zer ba'o/_/mdo
[\[301b.2\]]sde pa'i nam mkha' ni med kyang gzhal bya yin te/_yod pa dang med pa'i rnam par dbye bas 'jug pa'i yul yin pa'i phyir la/_de'i phyir ma yin te mi rtag par nges pa med pa'i phyir ro zhes bstan pa ni/_nam mkha' med pa'i phyogs la ni/_/zhes bya ba'o/_/de ni zhes bya ba ni nam mkha'o/_/yon tan sgra gzhan du
[\[301b.3\]]mi 'thad pa rtogs par bya ba'i yon tan can gyi nam mkha' rdzas nyid yin no snyam du sems pa la/_nam mkha' yang zhes bya ba ste/_reg pa dang ldan pa'i rdzas med kyang 'jig rten gyi nam mkha'i tha snyad yin te/_gzhan la dogs pa med pas khas mi len pa'i phyir ro/_/gling bu dang pi wang la sogs pa nyid ni sgra'i 'du ba
[\[301b.4\]]can gyi rgyu mtshan yin te/_de'i khyad par gyis khyad par can yin no zhes bya ba'i don to/_/nam mkha' lus pa med pa la ni dgos pa gzhan gyi bsgrub bya ma yin par bstan pa ni/_de lta ma yin na gom gang yang zhes bya ba'o/_/tha snyad mi slu ba sgrub par byed pa ni 'di don byed pa la mi slu ba sgrub par byed pa yang yin la rkyen yang
[\[301b.5\]]yin pa des rnam par gcod par bya ba yin/_shes bya gzhan rig pa kho na ste de dang shes pa gcig la 'dres par yod pa zhes bya ba'i don to/_/yod pa nyid dang byas pa nyid la sogs pa ni med pa'i rtag pa la med pa bzhin du med pa kho na yin no zhes bya ba ni thob sla ba'i ldog pa can yin par bstan pa ni de lta yin na zhes
[\[301b.6\]]bya'o/_/mngon sum skyed pa yin pa'i phyir/_/zhes bya ba ni las yin zhe na/_dngos po las zhes bya bar sbyar ro/_/bstan pa yin no zhes bya ba ni srog la sogs pa ni med pa'i mthun pa'i phyogs la med pa bzhin du med pa nyid du'o/_/'on te 'di dngos po'i yul can gyi zhes bya ba ni grub pa'i mtha' yin te/_'on te zhes bya ba dag nye bar
[\[301b.7\]]dgod pa'i don du'am dogs par byed pa yang ngo /_/'di zhes bya ba ni/_mthun pa'i phyogs la yod dang med/_/ces bya ba la sogs pa'o/_/de lta yin na mi dmigs pa'i 'brel pa zhes bya ba ni rgol ba yin te/_'brel pa gnyis dngos po ma yin pa la mi srid pa'o/_/gnyis po 'di dag nyid ma dmigs pa la yang brgyud pas
[\[302a\]]
[\[302a.1\]]yin par bstan pa ni/_rgyu dang khyab byed med pa'i phyir/_/zhes bya ba'o/_/rang rgyud du zhes bya ba'i dngos po bzhin du mngon sum nyid kyis so/_/lkog tu gyur pa nyid kyis zhes bya ba ni de rung ba nyid ma yin pa'i phyir ro/_/de zhes bya ba ni rung ba ma yin pa dang 'brel pa can med pa'o/_/de lta na rang rgyud pa ma yin pa
[\[302a.2\]]nyid kho nas 'brel pa brjod par bya ba yin no snyam du sems pa la/_rgyu dang ngo bo ldog nyid kyis/_/zhes bya ba ste rgyu dang khyab par byed pa ldog pa nyid kyis so/_/brjod pa las zhes bya ba ni slob dpon gyis te/_de la rigs mthun la yod dang /_/rnam gnyis med la med gang yin/_/zhes bya ba la sogs pas so/_/tha dad par
[\[302a.3\]]ni ma bshad do/_/zhes bya ba ni rang dbang ma yin pa'i phyir ro/_/rgyu dang rang bzhin gyi ldog pa ni rang bzhin mi dmigs pa yin yang 'bras bu dang khyab bya la ltos nas de ltar brjod pa yin par bstan pa ni/_rang bzhin mi dmigs pa yang zhes bya ba'o/_/dmigs pa med na yod pa ji ltar yin zhes zer ba la/_de ltar yang
[\[302a.4\]]zhes bya ba'o/_/rgyu la sogs pa ma dmigs pa las med pa bzhin du 'bras bu la sogs pa las kyang 'gyur ba yin no snyam du sems pa la ma dmigs pa tsam med pa sgrub pa ma yin gyi 'o na ci zhe na/_rung ba'i zhes slob dpon gyis nye bar mtshon pas bstan pa ni/_de la'ang zhes bya ba ste/_mi dmigs pa la skyes bu med na
[\[302a.5\]]bum pa la sogs pa las srog la sogs pa ldog pa yin gyi gson po'i lus la ma yin pa'i phyir skyes bu mthong ba med pa las ldog pa ma yin pa dang /_de med pa las ldog pa yin pa la brten nas the tshom gyi rgyu nyid du bsgrub pa'i phyir khyad par dang bcas pa'i mi dmigs pa ni med pa sgrub pa yin gyi gzhan ni ma yin
[\[302a.6\]]no zhes bya ba kho na yin no/_/mi dmigs pa bzhin du snang du rung ba'i me ma yin pa dang shing ma yin pa rnam par gcod pa kho na gtan tshigs dag gis sgrub par byed pa ma yin nam/_de'i phyir 'dir gnyis ni dngos po sgrub pa yin la zhes bya ba la sogs pa mi rigs pa yin no snyam du sems pa la/_'dis ni dngos
[\[302a.7\]]po la'ang dngos po'i cha zhes bya ba'o/_/me ma yin pa'am shing ma yin pa zhes bya ba'i the tshom za ba ni 'gal ba'i 'bras bu'am/_'gal bas khyab pa'am dgag par bya'i ldog pa nyid du tha snyad byed pa yin gyi/_'bras bu dang rang bzhin dag ni de dang bral ba la rgyu dang khyab par byed pa dag la yang ngo zhes bya ba ni
[\[302b\]]
[\[302b.1\]]khyad par ro/_/dngos la yang zhes bya ba ni ma yin pa nyid kyis rtogs pa'i phyir 'dis ni zhes bya ba ni 'di nyid kyi phyir ro zhes bya ba ni 'grel par ro/_/ma yin par dgag par bshad pas khyad par brjod pa'i phyir 'di la yang skyon med do/_/snang du rung ba dag kho na'i 'bras bu dang khyab bya dag la rgyu dang rang bzhin
[\[302b.2\]]med pa las med pa ma yin nam/_/gnyi ga la yang yod pa dmigs pa nyid bsgrub bya yin pa de la rgyu'am rang bzhin zhes bya ba la khyad par ci zhig yod/_de ni de'i rgyu 'am rang bzhin yang ma yin no snyam du sems pa la/_de la dmigs rung rnams kyis ni/_/zhes bya ba'o/_/snang du rung ba'i ngo bo ni
[\[302b.3\]]dmigs pa kho na yin gyi khyad par byed pa mi dmigs pa nyid ma yin no/_/dbang po dang snang ba la sogs pa yod na yul dmigs pa ni snang ba'i gsal ba las gzhan ma yin te/_tha mi dad pa nyid yin par bstan pa ni/_med pa ni mi dmigs pa las gzhan ma yin pa nyid ces bya ba'o/_/rjes
[\[302b.4\]]su 'gro ba dang log pa dag gis dmigs pa ni dmigs bya las tha dad pa yin no zhes zer ba ni shes pa nyid ces bya ba'o/_/'khrul pa'i phyir ro zhes bya ba ni rjes su dpag pa'o/_/de bzhin du ldog pa med pa ni rjes su 'gro ba med pa yin no zhes zer ba ni 'das pa dang ma 'ongs pa dag la yang zhes bya ba'o/_/dmigs
[\[302b.5\]]par bya ba nyid kyang ma dmigs pa nyid las ma yin nam/_de yang rang bzhin mi dmigs pa ni ma yin no snyam du sems pa la dbye ba bstan pa ni dmigs par bya ba med pa ni zhes bya ba'o/_/dmigs pa bzhin du de'i bdag nyid kyi med pa yang mngon sum pa yin gyi khyab par byed pa mi dmigs pa ma yin te/_
[\[302b.6\]]rung ba'i yul can yin pa'i phyir ro/_/dmigs par bya ba yod pa dmigs pa ni rjes su dpag pa la sogs pa'i gnas skabs la de ma yin par bstan pa ni de dag gi yod pa ni zhes bya ba ste/_rkyen gzhan tshang ba rang bzhin gyi khyad par ni dmigs pa'i rig byar gyur pa zhes bya ba'i don to/_/des na zhes
[\[302b.7\]]bya ba ni dmigs pas so/_/de las ldog pa med na zhes bya ba ni dmigs pa nyid ma dmigs na'o/_/des na mi 'khrul pa'i phyir zhes bya ba ni byed pa po la gnas pa dmigs pa na'o/_/de'i phyir gdon mi za bar dmigs bzhin pa ni/_dmigs pa kho na yin par bstan pa ni/_tha dad par dus mtshungs pa zhes
[\[303a\]]
[\[303a.1\]]bya ba ste/_rjes su zhugs pa ma yin na bems po'i bdag nyid ni rnam grangs ma yin zhes bya ba'i don to/_/dmigs pa'i rig byar gyur pa dmigs bya nyid yin gyi dbang po la sogs pa ni ma yin no zhes bya ba ni de dag gi dbye ba yin/_de dag med pa dag la yang dbye bar 'gyur ro snyam du
[\[303a.2\]]sems pa la/_dngos po med pa rnams ni zhes bya ba ste dngos po med pa'i phyir ro zhes bya ba'i don to/_/dgag par bya ba rnams dngos po nyid du gcig nyid yin na tha dad pa ma yin no zhes zer ba ni 'on te med pa dag ces bya ba'o/_/dmigs pa bzhin du 'di'i yang med pa mngon sum kho na yin na rang bzhin mi
[\[303a.3\]]dmigs pas ci zhig bya zhes zer ba la/_de'i phyir mi shes shes bya'i phyir/_/zhes bya ba'o/_/snga mas de'i bdag nyid dang gzhan gyis mi dmigs pa bzhin du mngon sum nyid ma rtogs pa'i don gyis mi dmigs pa dgos pa yin no zhes bya ba'i don ni 'grel par te gcig ni rang bzhin mi dmigs pa zhes bya ba'o/_/
[\[303a.4\]]kho bo mi shes shes bya'i phyir/_/zhes bya ba ni mi snang ba ma dmigs pa yin no zhes smras so/_/yul med phyir zhes bya ba ste/_de'i 'bras bu yul la dmigs pa dang shes pa ste/_rnam par rtog pa dang sgra dang the tshom yang de dag gi dmigs pa na de bzhin du phan tshun dmigs bya rnams la snang ba mi dmigs pa yin
[\[303a.5\]]te/_dmigs pa dang yod pa tha mi dad pa'i phyir de'i sgra dang shes pa zhes bya ba ni 'bras bu'o/_/de la dmigs pa zhes bya ba ni de'i bdag nyid mngon sum nyid kyi rgyu mtshan bstan pa yin par mthong ngo /_/snang ba mi dmigs pa nyid sgrub pa ni/_shes dang brjod pa dag gi yul/_/zhes bya ba'o/_/der the tshom za ba zhes bya
[\[303a.6\]]ba ni yod pa la the tshom za ba'o/_/de dag tu zhes bya ba ni shes pa dang brjod pa dag la'o/_/yul zhes bya ba ni yod pa'i'o/_/me yod na zhes bya ba ni sreg par nges pa med pa na'o/_/phyogs gzhan zhes bya ba ni sreg pa yod pa yin pa la'o/_/de med na ni zhes bya ba ni sreg pa med pa na'o/_/bzlog pa yod pa zhes
[\[303a.7\]]bya ba ni sreg pa yod pa na'o/_/de zhes bya ba ni sreg pa'i sgra la sreg pa med pa dang /_sreg pa ma yin pa la yang phyogs gzhan sreg pa'o/_/de yod na the tshom za ba ste/_nges par gzung ba med pa yin gyi med pa la ni ma yin te nges pa'i phyir ro zhes bstan pa ni me yod na zhes bya ba'o/_/de bstan pa ni de bzhin zhes bya ba ste/_
[\[303b\]]
[\[303b.1\]]sreg byed ma yin pas me ma yin pa bzhin no/_/de yang zhes bya ba ni mi dmigs pa nyid med pa'o/_/de nyid ces bya ba ni mi dmigs pas gzhan med pa sgrub pa'o/_/ma grub pa yis zhes bya ba ni med pa las shes pa med pa'i phyir ro/_/bsgrub par bya ba dang sgrub par byed pa dag ces bya ba ni dmigs pa med pa dang
[\[303b.2\]]med pa dag tha dad par 'gyur bar bya ba yin te/_gang brjod pa zhes bya bar sbyar ro/_/ma grub pas zhes bya ba ni bsgrub par bya ba dang sgrub par byed pa'i ngo bos so/_/yal ga la sogs pa dang ldan pa yod pa la brdas shing gi tha snyad ni mthong ba kho na las 'gyur ba ma yin nam/_med pa la ni de lta ma yin te/_ma
[\[303b.3\]]dmigs par ma rtogs pa'i phyir dang /_mi snang ba rnams kyang yod pa'i phyir ro/_/snang du rung ba nyid kyis khyad par yin yang de kho na mi dmigs pa yin te/_khyad par bya ba nyid du brjod par bya'o snyam du sems pa la/_snang ba ma mthong na zhes bya ba'o/_/mi dmigs pa yang snang du rung ba zhes bya bas khyad par du byas pa
[\[303b.4\]]yin gyi ma dmigs pa tsam du ni ma yin no/_/de'i phyir snang ba mi dmigs pa bzhin du snang bzhin pa ma yin pa zhes bya ba ni khyad par ro/_/gang yang de ltar ma nges pa can gyis khyab par byed pa mi dmigs pa yang yod pa ma yin no zhes bya ba gang yin pa de dag yod do zhes bya ba nyid yin te/_de lta bur mi rung ba nyid
[\[303b.5\]]ma yin pa'i phyir ro/_/rung ba nyid la ni dmigs pa bzhin du de la ltos pa ma yin pa dang /_dmigs pa la rnam pa gnyis ma yin pa yang ma yin te/_rang dang gzhan gyi rnam par dbye bas yod pa'i phyir ro/_/grub na dmigs pa bzhin du'am/_shing nyid bzhin du snang du rung ba ma mthong ba kho nas ma rtogs pa yin
[\[303b.6\]]gyi mi dmigs pa tsam gyis ni ma yin te/_yul ma yin pa'i phyir shing sha pa nyid lta bu'o/_/snang du rung ba ma rtogs pa ni rgyu yin pas 'bras bu la ma nges pa ma yin nam/_'bras bu yang nges pa can yin pa'i phyir rang bzhin gyis khyab par byed pa yin te/_de tsam las byung ba'i phyir ro/_/du ba ni me tsam
[\[303b.7\]]las byung ba ma yin la me ni du ba yod pa tsam gyis yod pa yang rgyu nyid de de lta bu yin pa'i phyir rang bzhin ni ma yin no/_/'bras bu de'i dbang du gyur pa ji ltar yin zhe na/_de tsam las byung ba de'i dbang du gyur pa ma yin pa la de ltar mi brjod pa'i phyir dang /_'dod pa las byung ba nyid kyis dngos su ba bzhin du mi 'gyur la 'bras
[\[304a\]]
[\[304a.1\]]bu gdon mi za bar 'byung ba ni rgyu'i rang gi yang yin la/_'bras bu yin pa'i phyir ngo bo yang yin te/_rgyu nyid kyis khyab par byed pa rnams grub par byed pa'i phyir zhes bya ba ni 'grel par ro/_/gzhan dag ni 'dir shes pa dang brjod pa'i rung ba nyid yin no zhes zer ro/_/de la rung ba nyid
[\[304a.2\]]de dang ldan pa nyid de/_de yod na yod pa kho na yin gyi gzhan ni ma yin no zhes bya bar mthong ste/_de'i tshe med pa ma rtogs pa'i phyir the tshom za ba ma yin par yod pa'i khyab par byed pa dag go zhes bya ba'i don to/_/grub pas zhes bya ba 'di la gal te tha snyad sgrub pa la yang zhes bya ba ni phyogs snga ma'o/_/de tsam gyi
[\[304a.3\]]rgyu mtshan gyis zhes bya ba ni sngon gyi slob dpon gyi 'dod pa'o/_/sems dang ldan pa zhes bya ba ni rang gi 'dod pa'o/_/de ltar mthong ba'i phyir ro zhes bstan pa ni/_dngos po med pa'i zhes bya ba'o/_/de'i sems dang ldan pa ni med pa'i shes pa dang ldan pa'o/_/'di la de'i bdag nyid la sogs pas nyams su myong ba la
[\[304a.4\]]sogs pa'i bag chags sad pa nyid kyis mi dran na yul la sogs pa'i tha snyad ston pa yin nam ci zhe na/_ma yin te ma dmigs pa'i phyir ro zhes bya bas cung zad kyang sgrub pa ma yin par bstan pa ni yul yod na yang zhes bya ba'o/_/rjes su mi brjod na zhes bya ba ste/_tha snyad mi dran na snying stobs la rdul med do zhes
[\[304a.5\]]bya bar grub pa ni ma rtogs pa'i rgyu mtshan yin par ni 'ji ba'i gong bu la yang mtshungs so zhes bya ba brda dran par byed pa yin gyi grub par byed pa ni ma yin no/_/bsdu ba ni gnas skabs gtso bor byed pa'i don to/_/mi dmigs pa'i phyir med do zhes bya ba bsgrub bya dang sgrub byed kyi ngo bo'i rjes su 'gro ba'i phyir
[\[304a.6\]]dang /_yod pa'i phyir mi rtag ces bya ba yin pa de ji ltar med pa dang /_ma dmigs pa dag la dbye ba med pa'am tha snyad du sems pa la/_ji ltar mthong dang zhes bya ba'o/_/mthong ba dang mthong ba dag gis 'bras bu dang rgyu'i ngo bo yin no zhes bya ba'i bsgrub bya dang sgrub byed kyi ngo bo rtogs nas de'i tha snyad kyi yul
[\[304a.7\]]nyid kyis yul yin pa bzhin du de la yang de'i yul nyid yin no/_/yod pa'i phyir skad cig ma yin no zhes bya ba ni med pa skad cig ma ma yin pa las log pas sgrub par byed pa la sogs pa'i ngo bo yin gyi 'di la ni med pa dang mi dmigs pa dag gi'am dmigs pa dang cig shos kyi 'bras bu la sogs pa
[\[304b\]]
[\[304b.1\]]nyid dag la de bzhin du tha dad pa ma yin te/_lkog shal la sogs pa dang ldan pa'i phyir 'di ni ba lang ngo zhes bya ba lta bu'o zhes bya ba'i don to/_/mthong ba dang ma mthong ba dag nyid yod pa dang med pa'i ngo bo 'bras bu la sogs pa tha snyad kyi yul yin par bstan pa ni 'bras sogs sgra zhes bya ba'o/_/gzhan don
[\[304b.2\]]med do zhes bya ba ni 'bras bu nyid kyi ngo bo'o/_/de med na med pa dang yod pa med pa dag la rtogs pa'i don dang mi nus pa dag gis 'brel par sbyor ba ni da yod na 'byung ba la sogs pa yin no zhes zer ba ni gal te 'brel pa yod na zhes bya ba'o/_/'brel pa nyid ni de'i ngo bo'i rang bzhin la sogs pas sbyar ba ni de
[\[304b.3\]]med na/_'brel pa can gyi ngo bo la nges pa med pas rang nyid nges pa ma yin nam zhes zer ba la/_gal te 'brel pa de yod na zhes bya ba'o/_/de yod na yod pa zhes bya bas med pa nyid gcig tu 'brel pa can yin par bstan pa ni/_'brel pa gnyis la gnas pa'i phyir/_/zhes bya ba'o/_/'bras
[\[304b.4\]]bu la rgyu'i rung ba nyid ni de yod na yod pa kho na yin par bstan pa ni/_gal te 'bras bu zhes bya ba'o/_/yod pa las yod pa ma gtogs pa de gnyi ga ma yin par bstan pa ni rjes su 'gro ba dang zhes bya ba'o/_/'di na bum pa med do zhes bya ba'i 'bras bu ci las she na ma mthong ba las te mi mkhas pa la du ba dang
[\[304b.5\]]me bzhin du 'bras bu dang rgyu'i ngo bo'i shes pa la rgyu mtshan gzhan ma mthong bar ni rgyu ma dmigs pa las 'bras bu med do zhes bsgrubs pa ste grub pa'o/_/rang bzhin nang 'dus phyir zhes bya ba ni mngon sum dang mi dmigs pa'i khongs su gtogs pa'i phyir ro/_/tha dad par ni dper ma bstan/_/
[\[304b.6\]]zhes bya ba'o/_/'brel pa ni gsal lo/_/dngos po med pa dag ces bya ba ni dngos po dmigs pa med pa dag go/_/dmigs pa dang mi dmigs pa dag kho na yod pa dang med pa dag gam/_tha dad pa'i 'bras bu la sogs pa'i ngo bo ma yin na mi dmigs pa dang med pa'i tha snyad dag la rtogs pas
[\[304b.7\]]grub pa dmigs pa med pa nyid du nye bar brjod pa ma yin pa ni 'brel pa med pa'i phyir rtags med pa mngon sum gyis ji ltar grub ce na/_lan du mi dmigs pa'am yod pa dmigs pa yang yod pa yin no zhes bya ba 'di la tshad ma bstan pa ni/_gcig dmigs pa nyams su myong ba las/_/zhes bya ba'o/_/
[\[305a\]]
[\[305a.1\]]dngos po'i ni dmigs pa nyid yod pa yin te gcig nyid kyi phyir gcig po de nyid kyi phyir rjes su 'brangs nas/_dmigs pa yin na med do zhes bya ba ma yin te/_rang bzhin gyis med pa'i shes pas rang nyid kyi yin gyi gzhan gyi ma yin no zhes bstan to/_/dmigs pa gzhan kho na
[\[305a.2\]]dmigs pa'i med pa yin te/_de'i tha snyad kyi yul yin pa'i phyir gzhan ni ma yin no/_/'di med pa'am mi dmigs so zhes bya bas 'jal byed dang gzhal bya med pa dag snang ba ma yin nam de dag ni yod pa nyid ma yin no snyam du sems pa la/_rtogs can gyi zhes bya ba'o/_/dngos bzhin du dngos po med
[\[305a.3\]]pa mthong ba ma yin te/_rtogs ni de la brten pa yin pa'i phyir tshad ma yin pa dang gcig dmigs par nyams su myong ba'i phyir 'gyur na yod pa bzhin du de'i yul ma yin par mi rigs pa de nyid kyi phyir dmigs so zhes bya ba ni dpe'o/_/stong pa'i bdag nyid ni dngos po med pa'o/_/tshad ma zhes bya ba ni mngon
[\[305a.4\]]sum mo/_/cung zad kyang zhes bya ba ni dngos po la brtan pa med pas dgos pa'i phyir bong bu'i rwa lta bu'o/_/med pa yod na dngos po rnams ma 'dres par grub pa yin no zhes bya ba ni dgos pa yin no zhes zer ba la/_dngos po ma 'chol bar zhes bya ba'o/_/dngos po nyid kyis ldog pa dang ldog pa med pa dag gis don
[\[305a.5\]]med pa dang nus pa dag gis mi rigs par bstan pa ni/_de la gal te dngos po zhes bya ba ste/_dngos po'i dbye ba las ma gtogs pa med pa rtogs pa ma yin pa'o/_/'di dran pa la mngon du 'jug pa na mi dmigs pas so zhes bya ba ste blo zhes bya bar sbyar ro/_/de 'di la med pa'i phyir de'i ngo bos
[\[305a.6\]]'di dmigs pa ma yin no zhes bya ba'i don to/_/de'i med pa ni ma yin no/_/de'i phyir med pa dang 'brel pa can gyi 'jug pa'i yan lag ma yin no zhes bstan pa ni/_gal te de la gnod par byed pa zhes bya ba'o/_/des dben pa 'di la de'i med pa khongs su gtogs pa yin par bstan pa ni/_sa phyogs de'i
[\[305a.7\]]zhes bya ba'o/_/ma dmigs pa nyid ces bya ba ni dmigs zhes bya bar sbyar ro/_/gal te ma 'dres pa gcig po dmigs pa nyams su myong ba kho na med pa med na ji ltar zhes zer ba la myong ba khyad par can zhes bya ba ste khyad par ni gcig nyid do/_/myong ba khyad par can nyid las/_/zhes bya bas med pa las
[\[305b\]]
[\[305b.1\]]ma yin pa'o/_/de ltar zhes bya ba ni khyad par can gyi yin te/_dben pa ma yin pa'i ngo bo bkag pas med pa las kyang tha dad par byed pa ma yin te/_de'i ngo bo las ma log pa'i phyir ro/_/log na yang med pas ci zhig bya ba'i don to/_/med pa'i sa phyogs kyi ngo bo ni bum pa dang bcas pa la yang
[\[305b.2\]]'gyur ro zhe na/_de 'di ltar bum pas dben pa la med pa zhes brjod pa na bum pa dang bcas pa la yang 'gyur ro zhes bya ba'i gnas skabs ga la yod/_khyad par can gyi myong ba sngon du 'gro ba can gyi 'gran zla bral ba las med pa'i tshad ma dang de las kyang de yin pa'i phyir phan tshun brten pa yin par bstan pa ni/_dran pa
[\[305b.3\]]med par zhes bya ba ste 'gran zla dag gi'o/_/'on te sngar zhes bya ba ni 'dzin pa'i dus na'o/_/de zhes bya ba ni 'gran zla'i ste des 'di'i ni med pa nyid las khyad par can nyid du nyams su myong ba yin no zhes bya ba'i don to/_/de ltar yin na 'di la yang zhes bya ba ni mngon sum nyid la khyad par med pa'i phyir ro/_/khyad
[\[305b.4\]]par can nyid kyang dbye ba yin la de yang med pa yin par bstan pa ni/_tha dad pa de nyid ni zhes bya ba'o/_/khyad par can gyi nyams su myong ba nyams su myong ba yin la/_de yang gzhan gyis nyams su myong ba yin na/_de las kyang gzhan nyams su myong ba'i yin pa'i phyir nyams su myong ba brgyud pa la ltos pa'i phyir
[\[305b.5\]]don nyams su myong ba ma yin pa nyid du bstan pa ni/_de phyir blo dbye rang nyid las/_/zhes bya ba'o/_/de'i don dag ces bya ba ni sa phyogs dang bum pa dag gi'o/_/dmigs pa med pa las kyang don gzhan te med pas don khyad par can du rtogs na de yang gzhan te dmigs pa med pa gzhan las yin pa'i phyir thug pa med par bstan pa ni
[\[305b.6\]]gal te dngos po med pa'i tshad mas zhes bya ba'o/_/tha dad pa zhes bya ba ni gcig la gcig med pa'o/_/sngon bzhin zhes bya ba ni 'gran zla 'dzin pa bzhin du'o/_/der yang zhes bya ba ni 'gran zla 'dzin pa na yang ngo /_/gzhan yin par zhes bya ba ni da ltar 'dzin bzhin pa'i yul gyis so/_/'di la
[\[305b.7\]]'gran zla de yin zhing de la yang de yin no zhes bya ba'o/_/de'i zhes bya ba ni 'gran zla'i'o/_/'di las zhes bya ba ni de ltar bzung bzhin pa las so/_/khyad par can mtshan nyid mi mthun pa zhes bya ba ni bden mod kyi 'di las 'di snang du rung ba dang mthong ba yang yin la/_de nyid kyi phyir de las gzhan pa
[\[306a\]]
[\[306a.1\]]med pa yin pa'i phyir gnyis po nyid yin no snyam du sems pa la/_rang bzhin khyad par can myong las/_/zhes bya ba'o/_/khyad par can 'di ji ltar gzhan las log pa de la med pa de bzhin du de yang 'di la yin na ji ltar med pa dang de'i shes pa yang shes pa gzhan las log pa yin
[\[306a.2\]]pas de dang bral ba ni de las shes bya gzhan gyi med pa'i tha snyad kyi rgyu mi dmigs pa yin gyi gzhan ma yin par bstan pa ni de'i phyir zhes bya ba ste/_'di shes pa gzhan las khyad par can yang yin la/_dmigs pa yang yin pa de ltar gyur pa nyid yin pa shes pa de'i 'am shes bya'i yang ngo /_/der nyams su
[\[306a.3\]]myong ba na de yi ste shes pa gzhan nam cig shos kyi yang rung yul dang dus gzhan pa yang ngo /_/de'i med pa khyad par can du 'di de las log pa nges pa yin par bstan pa ni/_khyad par can gyi ngo bo nyams su myong ba zhes bya ba'o/_/med pa med na khyad par can gyi nyams su myong ba med pa rtogs pa'i don yin
[\[306a.4\]]par bstan pa ni khyad par can myong ngo zhes bya ba'o/_/de nyams su myong ba ma yin na med pa can yin par bstan pa ni/_dngos po med pa stong phrag ces bya ba'o/_/gzhan rtogs pa mi dmigs pa ni mngon sum gyis bdag nyid rgyu mtshan ni med pa las tha snyad du sgrub par byed pa ni yan lag can la shing nyid
[\[306a.5\]]bzhin du yin gyi mi dmigs pa la ltos pa ma yin par bstan pa ni/_des na dmigs pa 'di ni zhes bya ba ste/_shes pa dang shes bya gzhan gyi ngo bo de med pa rnam par gzhag pa'i phyir de las gzhan pa'i shes pa dang shes bya'i med pa'i tha snyad kyi shes pa bzhin du shes bya snang du rung ba la yang nges pa can gyi mi dmigs
[\[306a.6\]]pa ni gzhan gyi shes pa yang shes bya gzhan go bar byed pa ni de tsam gyi rgyu mtshan yin pas de las gzhan pa med pa'i tha snyad 'jug par byed de zhes bya ba'i tha tshig go/_/de la dmigs pa dag la ni zhes bya ba la sogs pas shes pa dang shes bya tha dad pa med pa la khyad par rtogs par 'gyur zhes bya ba la
[\[306a.7\]]sogs pas tha dad pa yin gyi zhes bya ba ni dam pa'i don to/_/khyab par byed pa mi dmigs pa la ltos pa yin na thug pa med pas rtogs pa ma yin par bstan pa ni gzhan du don gyi zhes bya ba'o/_/shes pa yang rang dang gzhan gyi shes pas snang du rung ba dang snang du rung ba ma yin pa yin la shes bya ba yang
[\[306b\]]
[\[306b.1\]]rang dang gzhan la gnas su rung ba nyid de bzhin du yin gyi gzhan du na thug pa med par 'gyur ba'i phyir khyad par shes par bya ba yin la da ltar med do zhes bya bar grub pa'i don can ni ma yin no/_/shes pa ma rtogs pa tsam nges pa can yin te med pa dang yod pa snang ba dang /_cig shos kyi dbye ba yin pa'i phyir ro zhes zer
[\[306b.2\]]ba ni gal te mngon sum ni bya ba ste med pa zhes bya ba ni nye bar brjod pa med pa'o/_/'di nyid gsal bar byed pa ni/_gal te dngos po ni zhes bya ba'o/_/de las gzhan pa mngon sum pa las med pa grub po zhes bya ba ni ma rtogs tsam gyis nges pa'o/_/gzhan mi dmigs gzhan ma rtogs pas tha dad pa gzhan
[\[306b.3\]]med par ji ltar go bar byed pa yin te/_mi 'dzin pa'i phyir dang 'brel pa med pa'i phyir ro zhes bstan pa ni/_gzhan dmigs pa yis pha rol go_/zhes bya ba'o/_/don la yang des dben pa nyid kyis ma dmigs pa ni ma rtogs pa'i ngo bo yin la gzhan ni ma yin te ma rtogs pa'i phyir ro/_/shes pa yang de nyid
[\[306b.4\]]yin pa'i phyir khyad par bstan pa ni de ci zhes bya ba'o/_/ji snyed pa zhes bya ba ni shes bya bzhin du shes pa la yang ngo /_/dgag pa zhes bya ba ni med par dgag pa'o/_/rang nyid mngon sum la rtogs pas/_/zhes bya ba ni ma yin par dgag pa'o/_/de bstan pa ni ma yin par dgag pa'i rang bzhin zhes bya
[\[306b.5\]]ba'o/_/'di ma dmigs so zhes bya ba ni gzhan gyi shes pa rung ba ma yin pa'i phyir rang gi shes pa rtogs par bya ba'i ched du skyes bu mchog go/_/'grel par shes pa'i gnas skabs yin par bstan pa ni/_gang yin pa de ni zhes bya ba'o/_/khyab par byed pa mi dmigs pa ni mi dmigs pa yin
[\[306b.6\]]gyi ma rtogs pa ma yin no zhes zer ba ni/_gal te khyab par byed pa mi dmigs pa las zhes bya ba'o/_/khyab par byed pa mi dmigs pa las bzhin du khyab par bya ba'i med pa yang mngon sum gyis nges par 'gyur te/_khyad par med pa'i phyir ro zhes bya ba'i bstan pa ni de ltar yin na thams cad du zhes bya ba'o/_/mngon
[\[306b.7\]]sum gyis nges pa yal ga la sogs pa dang ldan pa la shing nyid bzhin du rjes su dpag pa ma yin la/_rang bzhin mi dmigs pa ni rmongs pa yin zhing ma rmongs pa ni khyab byed kyi zhes bya ba ma yin no zhes bya ba'i don to/_/'di las kyang rang bzhin mi dmigs pa don med par bstan pa ni khyab par byed pa mi dmigs pa zhes
[\[307a\]]
[\[307a.1\]]bya ba'o/_/de nyid ces bya ba ni rgyu dang khyab byed dang rang bzhin gyi mi dmigs pa'i dbye bas khyab par bya ba dang cig shos kyi ngo bo yang yin gyi tha dad ni ma yin no/_/de la dmigs pa dag la ni dmigs pa dag las gzhan yod pa ma yin zhes 'di nyid dran pa ni/_'dir ni khyab bya khyab byed dag_/
[\[307a.2\]]ces bya ba'o/_/snang du rung ba yod pa zhes bya ba'i rtsod pa'i rigs pa ni tha mi dad pa kho na la rigs pa yin gyi tha mi dad pa la ni nye bar btags pa'i skyon yin no zhes zer ba la bltar rung ba'i zhes bya ba'o/_/nye bar btags pa yang khyab par byed pa mi dmigs pa la rang bzhin mi dmigs pas byas pa kho na yin par
[\[307a.3\]]bstan pa ni/_'bras de ni zhes bya ba ni rgyu de'i 'bras bu'o/_/de'i rang bzhin dang khyad par med pas ni rgyu'i rang bzhin dang khyad par med pa las so/_/rgyu'i khyab pa gang yin pa de las ldog pa med pa'i phyir zhes bya ba ni tha mi dad pa'i phyir ro/_/yang na de med pa'i phyir zhes bya ba gtan tshigs so/_/lhag pa dang
[\[307a.4\]]chad phyir zhes bya ba ni 'phel ba dang 'grib pa'i phyir ro/_/nye ba dang ring ba las ni zhes bya ba la ring ba la ni rung ba ma yin pa khyab par byed pa'i dang nye ba la ni rang bzhin mi dmigs pa'o/_/snang du rung ba ma yin pa yang kha cig snang du rung ba nyid ma yin nam/_ji ltar khyab par byed pa yin snyam du sems pa la/_bcom
[\[307a.5\]]ldan 'das chos kyi grags pas gsungs pa ni mi snang zhes bya ba'o/_/snang du rung ba nyid kha cig la mi snang ba yin gzhan gyi shes pa la sogs pa dang brjod pa la sogs pa ni rjes su dpag par bya ba ma yin te/_de'i khyad par rnam par rtog pa dang 'dod chags la sogs pa la ni tshig la sogs pa 'khrul pa'i
[\[307a.6\]]phyir rtags med pas rjes su dpag par bya ba ma yin no/_/the tshom za ba 'di la yang mi dmigs pas yod pa'i tha snyad dgag pa yin gyi yod pa sgrub pa ni ma yin no/_/gzhan du zhes bya ba ni mi snang ba mi dmigs pa la'o/_/mi 'grub ces bya ba ni rjes su dpag pa la sogs pas so/_/ldog pa bsgrub pa ni
[\[307a.7\]]med pa bsgrub pa'o/_/dang po zhes bya ba ni rang bzhin mi dmigs pa'o/_/gtan tshigs la zhes bya ba ni 'bras bu dang khyab bya dang cig shos kyi ngo bo nges par byed pa'i phyir ro/_/'grel par ni rgyu dang khyab par byed pa mi dmigs pa la'am gzhan du yang zhes bya ba ste/_rang bzhin mi dmigs pa'o/_/mi snang
[\[307b\]]
[\[307b.1\]]ba'i yul thag ring ba la sogs pa la 'di ni zhes bya ba ni rang bzhin mi dmigs pa'o/_/dang po ni rgyu la sogs pa mi dmigs pa'o/_/rgyu la sogs pa mi dmigs pa ni rgyu nyid yin te nges par byed pa'i phyir ro/_/rang bzhin mi dmigs pas rgyu dang /_khyab par byed pa dang cig shos kyi ngo bo la
[\[307b.2\]]sogs pa nges par byed pa nyid du mthong ngo /_/thal ba bsgrub pa la ni zhes bya ba ni de yang de la mi srid pas na mi srid pas khyab pa gang yin pa'o zhes bya ba'i rigs pa'o/_/'gal ba can yang mi dmigs pa kho na'i khyad par bstan pa ni rang gi sbyor ba zhes bya ba ste/_de'i sbyor ba'i gnas skabs kyi sbyor ba'i
[\[307b.3\]]dbang du byas pa rnams la rang gi ste/_mi dmigs pa'i bdag nyid kyis so/_/rang gi ngo bo ni dmigs pa'i rig byar gyur pa las ma dmigs pa'i phyir ro zhes bya ba'i don to/_/don gzhan la gnod par byed pa'i ngo bo'am/_de'i rang gi ngo bo zhes bya bar sbyar te 'gal ba yin no zhes bya ba'i don to/_/ci las she na/_
[\[307b.4\]]yod na zhes bya ba'i ni de yod pa nyid las so/_/med pa las kyang yod pas na med pa zhes pas khyad par du byed pa ni yod pas zhes bya ba ste/_yod pa na yod pa sngon du 'gro ba can las med pa'i phyir ro/_/yod na med phyir zhes bya ba yang gzhan du ma yin te/_yod pa sngon du 'gro ba can yin na med pa'i phyir zhes bya bas
[\[307b.5\]]rgyun med pa'i phyir ro zhes bya bar rtogs pa'o/_/de'i phyir rgyun la 'gal ba yin gyi skad cig la ni ma yin no zhes bya bar rtogs pa'o/_/gzhan ni zhes bya ba ni bye brag pa'o/_/brgyud pas kyang zhes bya ba ni 'gal ba'i 'bras bu la sogs pa la'o/_/rgyu ma tshang ba med pa can zhes bya bas ni yod pas zhes bya ba bshad
[\[307b.6\]]pa'o/_/'gal ba can du brjod pa mi dmigs pa ji ltar yin zhes zer ba la/_'gal ba ni dmigs pa dang mi dmigs pa'i mtshan nyid ces bya ba'o/_/dro ba yang ma yin grang ba yang ma yin zhes bya ba ni grang ba bde ba zhes bya bar sbyar ro/_/dro ba'i rig pa'i ngo bos dpag pa ni tshogs pa gcig la rag las
[\[307b.7\]]pa'i phyir ro zhes bya ba bstan pa ni/_snga mar zhes bya ba'i lhan cig mi gnas par bstan nas phan tshun spangs pa'i mtshan nyid bstan pa ni/_phan tshun tha dad grub phyir te/_/zhes bya ba'o/_/brtan dngos ni rtag pa'i ngo bo'o/_/ltos pa dang bcas pa nyid ni brtan pa'i dngos po la ste/_gdon mi za ba'i ngo bo la dngos su
[\[308a\]]
[\[308a.1\]]'gal ba ma yin yang khyab par byed pa 'gal ba yin no/_/brtan pa'i ngo bo ni ltos pa dang bcas pa nyid la 'gal bas khyab pa yin par bstan pa ni/_tshad ma gzhan gyis zhes bya ba'o/_/tshad mas gnod pas 'gal ba ni phan tshun spangs te gnas pa'i nges pas yin gyi dngos su ma yin par
[\[308a.2\]]bstan pa ni nges 'gyur zhes bya ba'o/_/tshad mas gnod pas 'gal ba'i dpe de la ltos pa dang bcas pas nye bar gzhag pa brtan pa'i ngo bo ma yin pa dang sgras ni brtan pa'i ngo bo yin pa'i phyir phan tshun spangs te gnas pa'i 'gal ba nyid khongs su gtogs pa yin no zhes bya ba'i don to/_/gal te de lta na zhes bya bas 'gal
[\[308a.3\]]ba gzhan nyid nges par byed pa'o/_/'gal bas khyab pas zhes bya bas rnam pa'i dbye bas rnam pa 'gas tha dad pa yin no zhes bstan to/_/gzhan dag ces bya ba ni ma mthong ba tsam du smra ba pa'o/_/'gal ba ni dgag bya dang 'gal ba yin zhing de'i 'bras bu yin la des khyab par bya ba yang 'gal ba'i 'bras bus khyab par bya ba la 'brel
[\[308a.4\]]pa yod na mi dmigs pa yin te/_de ltar na yang gtan tshigs gzhan yin par bstan pa ni/_de bdag de las byung ba yis/_/zhes bya ba ste 'grel pa med na mi mthun pa'i phyogs rnam par gcod par byed do zhes bya ba'i don to/_/gnyis sam zhes bya ba ni 'gal ba dmigs pa yin no/_/gsum zhes bya ba ni 'gal ba'i 'bras bu dmigs
[\[308a.5\]]pa'o/_/gcig gis zhes bya ba ni 'gal ba'i 'bras bu'o/_/de gtan tshigs gzhan nyid du 'gyur ba ma yin no zhes bya ba ni gzhan ma yin pa nyid do/_/gzhan du zhes bya ba ni du ma gcig nyid du'o/_/tshogs pa'i sbyor ba 'ba' zhig las tha dad pa yin par bstan pa ni/_sbyor ba 'ba' zhig ces bya ba'o/_/gnyis sam zhes bya ba bshad pa
[\[308a.6\]]ni 'di na grang ba'i rig pa zhes bya ba ste gtan tshigs rnams brgyud pa yin no/_/des na zhes bya ba ni 'bras bu'i gtan tshigs dang 'gal ba dmigs pa la sogs pa las so/_/rjes su dpag pa'i rjes su dpag pa zhes bya ba ni 'gal ba dmigs pa zhes bya ba zhes pa la sogs pa'o/_/don dam par zhes bya ba ni brgyud pa las so/_/
[\[308a.7\]]rang rig pa yi zhes bya ba ni reg pa thams cad de la brten pa'i phyir ro/_/res 'ga' ba dang ltos med bzhin/_/zhes bya ba 'jig pa la thal bar 'gyur ba ma yin no/_/gzhan dag ni ltos pa med par 'jig pa ma yin pa'o/_/dngos po'i rgyu las gzhan pa las 'jig pa 'byung yang gdon mi za bar mthong ba yin pa'i phyir ro zhe na/_rgyu
[\[308b\]]
[\[308b.1\]]gzhan las skye zhes bya ba smos so/_/rgyu gzhan la 'byung bar mthong ba nyid yin na/_de med na med pa'i phyir dngos po'i rgyu las bskyed bya 'jig pa ni dngos po 'jig par byed pa yin no zhe na/_dngos po'i rgyu las 'byung yin na/_/zhes bya ba smos so/_/'jig pa ni mi rtag pa nyid de skye ba dang gnas pa dag la yang 'di mtshungs pa yin no/_/brgyud pa mi
[\[308b.2\]]rigs par bcom ldan 'das chos kyi grags pas gsungs pa ni/_de ni bdag nyid grub gyur na/_/zhes bya ba'o/_/dngos po dang lhan cig 'byung ba'i 'jig pa yang de 'jig par byed pa ma yin te/_de'i ngo bor dmigs pa'i phyir ro/_/mi dmigs na yang dngos po kho na med pa ji ltar ltos par byed pa yin zhes bstan
[\[308b.3\]]pa ni/_bdag la phan 'dogs byed min na/_/zhes bya ba'o/_/gal te ltos par byed na phan 'dogs par byed pa zhig na/_ltos pa ni ma yin pa de'i phyir khyab pa can ma yin par bstan pa ni/_chu song zin nas zhes bya ba ste/_bdag la phan 'dogs byed min na/_/zhes bya ba'i don to/_/de bzhin du ma yin zhes bya ba ni khyab
[\[308b.4\]]pa dang cig shos nyid kyis so/_/'byung bar 'gyur ba zhes bya ba ni ma 'ongs pa'o/_/dngos po ldog pa nyid 'jig pa las so zhes bya bar mi rigs te/_dngos po nyid de ltar ma rtogs pa'i phyir dang /_ma skyes pa'i phyir ro zhes bstan pa ni/_phan tshun spangs pa zhes bya ba ste/_gyo mo spangs pas de yin pa dang de spangs nas kyang gyo
[\[308b.5\]]mo yin no zhes bya ba'i don to/_/'jig rten na ni dus gzhan yod pa khas blangs nas 'jig pa'i rgyu sbyor bar byed pa ma yin nam/_skad cig ma la ni ma yin zhes zer ba la/_gal te rjes su dpag pas zhes bya ba'o/_/tshogs pa tshang bar mthong nas 'byung bar 'gyur ba rjes su dpag pa ma yin nam/_ji ltar med pa yin no snyam du
[\[308b.6\]]sems pa ni/_mngon sum dang 'dra ba zhes bya ba'o/_/de med pa'i phyir zhes bya ba ni rjes su dpag pa'i dus na 'byung bar 'gyur ba med pa'i phyir yang ngo /_/dngos po'i rang gi ngo bo rjes su dpag pa med pa'i phyir srid par bya ba srid pa tsam yin no/_/bum sogs zhes bya ba ni gzhan du ba nyid kyi gzhi yin na thug pa med pa yin te
[\[308b.7\]]'jig pa gzhan yod na yod pa'i phyir ro/_/bum pa la 'ji ba'i rdzas tha dad pa ma yin pa de bzhin du tha dad pa yang yin par bstan pa ni/_der yang zhes bya ba'o/_/de'i tshe zhes bya ba ni rang gi dus su'o/_/'bras bu med pa ni rang nyid grub pa la rgyu la ltos pa yin te/_rang gi dus na ni ma yin te/_rgyu nyid du mi rigs pa'i phyir ro zhes
[\[309a\]]
[\[309a.1\]]bstan pa ni/_rgyu ni sngon du byung nyid de/_/zhes bya ba'o/_/dngos po'i 'byung bar 'gyur ba'i gnas skabs can dang 'brel pa'i 'jig pa ni/_dngos po'i dus na ma yin nam/_de yang rjes su dpag par bya ba yin no zhes zer ba la ma yin te/_dngos po ni zhes bya ba'o/_/re zhig de nyid 'byung
[\[309a.2\]]bar 'gyur ba ma yin la/_de'i rgyun yang rang gi ngo bos rjes su dpag pa ma yin te/_mngon sum bzhin du med pa dang 'brel pa mi rigs pa'i phyir mthong ba dang chos mthun pa nyid du sgro btags pa tsam la 'jig pa ni tha snyad yin no zhes bya ba'i don to/_/dam pa'i don du ni yod pa dang dgag pa 'brel pa med par bstan pa
[\[309a.3\]]ni dran pa'i ni zhes bya ba'o/_/tha dad pa med pa zhes bya ba ni dngos po nyid dus gzhan la khyab pa can ma yin par rang gi rgyu las byung ba yin no zhes bya ba'i don to/_/snga ma zhes bya ba ni dmigs pa zhes bya bar sbyar ro/_/yang zhes bya ba ni snga ma'o/_/bum pa ni 'jig pa dbyig pa la ltos pa yin no zhe na/_phyi ma dang ma 'byor ba'i med
[\[309a.4\]]pa dbyig pa med na mi 'byung ngo zhes zer ba la/_des na gzhan dang ma 'byor par zhes bya ba'o/_/yod pa khyab pa can ma yin pa ltos pa dang bcas pa nyid la khyab par byed pa 'gal ba yin te/_phan gdags par bya ba nyid du 'gal ba'i phyir zhes bya ba'i don to/_/bdag la phan 'dogs byed la gang /_/zhes bya ba yin no des
[\[309a.5\]]bstan pa ni/_gal te dngos po min na zhes bya ba'o/_/ltos pa dang bcas pa nyid kyang de bzhin du yod pa las 'gal ba khyab pa yin te/_phan gdags par bya ba ma yin nyid du 'gal ba'i phyir zhes bya ba'i don to/_/bdag la phan 'dogs byed min na/_/zhes bya ba yin no/_/de bstan pa ni/_/'on te dngos po rang khyab min/_/zhes bya
[\[309a.6\]]ba'o/_/de lta bu yod pa yin na yang phan 'dogs par byed pa ma yin pa'i phyir ltos pa med pa yin no/_/de lta bur gyur pa kho na dngos po yin te/_ngo bo de ma bor ba'i phyir ro zhes bstan pa ni ltos med dngos po zhes bya ba'o/_/'jig kha mar sdong la zhes bya ba ni 'jig par byed par 'dod pa'i dbyig pa 'phyar ba'i dus can te/_
[\[309a.7\]]sngar yang phyis ma mthong ba des bsnun pa'i dus bzhin du gzhan gyi tshe yang ngo zhes bya ba'i don to/_/mi dmigs pa ni tshad ma yin la/_mid pa ni gzhal bya yin na khyim nas byung ba mi dmigs pa nye bar 'gro bar mi 'gyur ba dang /_ltos pa med pa'i med pa gzhan yang skad cig ma la yang 'gyur te/_rgyu med pa'i dus
[\[309b\]]
[\[309b.1\]]la sogs pa la ma nges pa'i phyir ro zhes zer ba la/_skad cig kyang zhes bya ba'o/_/yod mi 'gyur zhes bya ba ni dngos po'o/_/skad cig gcig la ltos nas 'byung ba rgyu dang bcas pa yin no zhes bya ba'i don to/_/dngos po nyid skad cig ma gzhan la khyab pa can ma yin par skyes pa de mi rtag pa yin par bstan pa ni/_de ltar
[\[309b.2\]]gyur te zhes bya ba ste/_dngos po skad cig gzhan la ma skyes pa'i ngo bo 'jig pa na/_rang gi ngo bos rgyu gzhan la ltos pa ma yin te/_rang gi rgyu nyid las de lta bur 'byung ba'i phyir mi dmigs pa yang snang du rung ba med pa yin te/_khyim las byung ba snang du rung ba ma yin zhes bya ba'i don to/_/'jig pa med pas na zhes bya ba ni snga na med
[\[309b.3\]]pa tsam gyis zhig nas med pa la ni ma yin zhing /_snga ma med pa yang dngos po bsdus pa las gzhan ma yin te mi rigs pa'i phyir ro zhes bstan pa ni/_'jig pa tha dad pa yod kyang /_/zhes bya ba'o/_/dngos po'i ngo bo bsdus pa de yang ji ltar dmigs pa bzhin du yod pa'i phyir/_khyab pa grub par bstan pa ni/_/gang dag de yod
[\[309b.4\]]gzhan ltos med/_/ces bya ba ste/_mi rtag pa'i dngos po rnams so/_/de yod la nges min zhes bya ba ni de yod pa gzhan la ltos pa med pa'i phyir ro/_/gegs byed pa med pa can bzhin du zhes bya ba ni gegs byed pa med pa'i nus pa can gyi 'bras bus byed pa la'o/_/bdag la phan 'dogs byed min na/_/de yis ltos bya gang
[\[309b.5\]]ci zhig_/ces bya ba de'i don bstan pa ni/_ltos pa dang bcas pa yin zhes bya ba'o/_/'brel pa med pa'i phyir ro zhes bya ba ni ltos pa dang bcas pa nyid kyis de'i bdag nyid ma yin pa'i phyir ro/_/de las skyes pa'i phyir ro zhe na/_rgyu nyid du ni rigs ma yin/_/zhes bya ba smos so/_/bsgrub bya ma yin pa ni zhig pa'o/_/phyis 'byung
[\[309b.6\]]phyir na zhes bya ba ni ma skyes pa'i rgyu'i dbang gis 'byung ba'i phyir ro/_/'jig pa 'bras bu yin no zhe na/_'bras bu ni zhes bya ba smos te/_de las skye ba dang ldan pa nyid do/_/gal te rgyu med pa can ni rang dbang yin pa'i phyir ma nges pa nyid du cis mi 'gyur zhes zer ba ni/_gal te rgyud med pa nyid ces bya ba'o/_/rgyu med pa las nges par 'byung
[\[309b.7\]]ba yin na bar du 'brel pa'i bdag nyid can ma yin pa nyid mi dmigs pa tsam nyid du brjod pa yin par bstan pa ni/_dngos po phyis 'brel zhes bya ba'o/_/'chi ba'i mthar thug pa rtogs par thal lo zhes bya ba ni skad cig re re bar 'chi ba'i mthar thug par rtogs pa kho na yin na zhes bya ba'i tha tshig go/_/phyis kyang zhes bya ba ni tho ba
[\[310a\]]
[\[310a.1\]]la sogs pas bsnun pa'i dus na'o/_/'jig pa nyid kyis zhes bya ba ni mi rtag pa nyid 'jig par byed do zhes bya ba'o/_/ltos pa dang bcas pa snga phyis rang bzhin du 'gyur ro zhes bya ba ni gal te nyi ma nub pa dang 'char ba zhes bya ba ste go rims bzhin no/_/bzlog pa nyid ces bya ba ni tha dad pa'i nges pa nyid kho na'o/_/
[\[310a.2\]]shar ba ni nub pa la sgrub byed ma yin te/_'brel pa med pas the tshom za ba'i phyir ro zhes bstan pa ni/_nyi ma nub dang 'char ba ni/_/zhes bya ba'o/_/'dis ni smin drug 'char ba la sogs pas snar ma 'char ba la sogs pa bsal ba yin no/_/mi 'gyur ba las zhes bya ba ni gzhan du 'gyur ba na gtan du yod pa ma yin te ma shar
[\[310a.3\]]ba'am mi nub pa yang ngo /_/'di nyid bstan pa ni nub pa ni nyi ma'i ma yin gyi zhes bya ba'o/_/gal te 'ga' zhig ces bya ba ni snang du rung ba'i bum pa la sogs pa rnams so/_/gzhan dag ni de lta ma yin zhes bya ba ni yul la sogs pas bar du chod pa rnams so/_/'jig pa'i rang bzhin bzhin du dpe la yang skyed par byed
[\[310a.4\]]pa'i rang bzhin du nges pas tha dad pa yin par bstan pa ni/_tshogs pa tha ma ni zhes bya ba'o/_/'gal ba khyab pa dmigs pa ni rtag pa dang 'gal ba'i mi rtag par khyab pa yod pa nyid la sogs pa dmigs pa'o/_/gnyis nyid ces bya ba ni 'brel pa gnyis yin pa'i phyir ro/_/gsum pa'i gsum gyi dang po ni mi rtag pa'i
[\[310a.5\]]phyir brtsal ma thag tu byung ba ma yin pa'o/_/gsum pa'i gsum pa ni reg bya yin pa'i phyir rtag pa'o/_/dang po'i gsum pa ni mi rtag pa'i phyir brtsal ma thag tu byung ba zhes bya ba'i bar du dbye ba'i tshig dgos pa can ma yin gyi/_de dag thams cad gnyi ga la 'jug pa tsam yin pa'i phyir the tshom gyi rgyu yin no/_/mi 'jig
[\[310a.6\]]pa'i cha gang yin pa de la de yod kyang rgyu ma yin no zhes bya ba sel ba'i dgos pa bstan pa ni/_lhag ma rnam pa gsum zhes bya ba'o/_/khyad par can la ni zhes bya ba ni khyab par byed pa nyid yod pa tsam la ltos pa yin zhes bya ba'i don to/_/lhan cig pa nyid ni sbyor bar byed pa ma yin la nges pa ni de 'di la nges pa can yin pa'i
[\[310a.7\]]phyir/_gzhan gyi med pa gtso bo nyid kyi khongs su gtogs pa yin par bstan pa ni gang gis de med ces bya'o/_/rtag pa las log pa ni gzhan la med pa bzhin du mi rtag pa la mthong ba yin yang gzhan la med par 'gyur ro snyam du sems pa la/_mthong ba ni de las gzhan dag tu gdon mi za bar gzhan du mi 'gyur ro
[\[310b\]]
[\[310b.1\]]zhes bya ba ni ma yin pa nyid do zhes bya bar sbyar ro/_/me la mthong ba'i du ba gzhan la mthong ba kho na yin par bstan pa ni/_gal te mthong ba'i sgo nas zhes bya ba'o/_/ma yin te mthong ba ni zhes bya ba'i rjes su 'gro ba mthong ba'o/_/gcig la mthong ba bzhin du gzhan la mthong bar yang 'gyur ro
[\[310b.2\]]zhe na/_mthong bas ni zhes bya ba smos so/_/rjes su 'gro ba yul dang dus gzhan la mthong ba ma yin par bstan pa ni/_gzhan mthong ba ni zhes bya ba'o/_/gcig la ma mthong ba las ma mthong bar 'du byed pa'i phyir mthong ba ji lta ba bzhin du 'du byed pa yin la/_'du byed pa bzhin du nges pa
[\[310b.3\]]yang yin par bstan pa ni/_'du byed pa zhes bya ba'o/_/gzhan du zhes bya ba ni yul dang dus gzhan la'o/_/ldog pa gtsor gyur pas zhes bya ba ni/_'di med ces bya ba'i ldog pa'i khyab pas nges pa yin no zhes bya ba'o/_/'dis 'di yin no zhes bya ba'i rjes su 'gro ba yang
[\[310b.4\]]'di'i khongs su gtogs pa yin no zhes zer ba ni/_gal te mthong ba'i sgo nas zhes bya'o/_/'di med na med do zhes bya bas rjes su 'gro ba nges pa can yin gyi gzhan du ma yin par bstan pa ni/_rjes su 'gro zhes bya ba'o/_/sgrub pa'i mtha' can yang gsal ba rnams la khyab pas ma yin la gzhan sel
[\[310b.5\]]ba la ldog pa gtso bo yin par bstan pa ni/_rjes su 'gro bas zhes bya ba'o/_/'jug pa'i 'bras bu nyid las rjes su dpog pa yin par zer ba ni/_'bras bu mthong ba las zhes bya ba'o/_/rgyu'i spyi zhes bya ba ni yi ge ga la sogs pa rnams kyi gcig la ba lang nyid kyi shes pa gcig bzhin du shes
[\[310b.6\]]pa mtshungs pa'o/_/lhag ma dang ldan pa zhes bya ba ni smra ba po nyid kyi phyir thams cad mkhyen pa ma yin no zhes bya ba ste/_mi mthun pa'i phyogs las ldog pa la the tshom za ba'o/_/'gal ba mi 'khrul pa can zhes bya ba ni mi rtag pa dang 'gal ba la mi 'khrul pa can yin te/_mnyan par bya
[\[310b.7\]]ba nyid kyis sgra nyid rtag par khas len pa'i phyir ro/_/gcig tu brjod pa yin yang rnam pa gnyis bzhin du gnyis nyid ma bsal ba'i phyir gzhan gyi 'dod pa the tshom gyi rgyu nyid yin no/_/de bstan pa ni gzhan gyis khas blangs pas zhes bya ba'o/_/de nyid kyi phyir bcom ldan 'das chos kyi grags pas dngos
[\[311a\]]
[\[311a.1\]]po'i stobs kyis 'jug pa ma yin pa'i rjes su dpag pa la brten nas 'gal ba mi 'khrul pa can zhes gsungs so/_/dngos po'i stobs ma yin na mi 'khrul pa can ma yin no zhes bya ba la yang lan gyi tshig khas blangs nas brjod pa'o/_/pha bram ze nyid yin pa'i phyir bu bram ze
[\[311a.2\]]nyid du bsgrub pa la phyogs kyi chos ma yin yang sgrub byed dam de dang 'brel pa can gyi phyogs kyi chos gtan tshigs nyid yin no snyam du sems pa la gal te phyogs kyi chos zhes bya ba'o/_/phyogs dang 'brel pa can yang phyogs nyid yin pa'i phyir de'i chos kyang phyogs kyi chos su brjod pa yin par bstan pa ni/_gang du gtan
[\[311a.3\]]tshigs bsgrub bya'i zhes bya ba'o/_/pha nyid kyang bu la ltos pa yin la bu la gnas pa de'i bram ze nyid 'bras bu yin yang yod pa la sogs pa rang gi khyad par gyis rgyur go bar byed pa des khyad par du byas pa nyid yin pa'i phyir phyogs kyi chos yin no/_/mi rtag pa'i 'brel pa can res 'ga' ba med na mi 'byung ba'i bsgrub bya dang sgrub
[\[311a.4\]]byed du bsgrub pa las bzlog pa'i 'brel pa ni rjes su 'gro ba'o/_/khyab par zhes bya ba ni ldog pa'o/_/ldog pas zhes bya ba ni de med na med par mthong ba'i phyir ro/_/gal te yul de dag tu ni 'gro zhing 'gro zhing ma dmigs na zhes bya ba'i rigs pas so snyam du sems pa ni ldog pas zhes bya ba ste 'brel pa mthong ba'o/_/yod pa dang
[\[311a.5\]]med pa rab tu bstan pa zhes bya ba ni yod pa dang med pa rnam pa gnyis zhes bya ba 'dis so/_/tshul gsum pa lhag ma lus pa zhes bya ba ni khyab pa la sogs pa'o/_/rigs pa'i mthar thug sbas pa yi/_/don ldan rab tu byed pa 'ga'/_/bdag gis rnam phye'i khyad par las/_/khyad par shes pa rnams kyis shes/_/rigs pa'i
[\[311a.6\]]phung po 'di de yal ga mtha' yas pa bsdus pa mkhas pa rnams kyis rig bya rig par bya ba yin par bstan pa yin yang gzu bo nyid du mi gnas na blo'i rab rib sel bar mi byed par bstan pa ni kwa'i mi rnams zhes bya'o/_/rtag tu phyogs su lhung ba dang ldan pa dag gang yin pa'o/_/de nyid kyi phyir rang dang gzhan gyi phyogs
[\[311a.7\]]dag la gang gis mun par byas pa yin pa de'o zhes bya ba ni gzu bor gnas pa ma yin pa nyid dang de'i 'bras bu rim gyis bstan pa yin no/_/de nyid rtogs pa bsgrub bya min/_/zhes bya bas rgyu 'gal ba dmigs pa yin pa'i phyir rtogs pa phul du byung ba la gzu bor gnas pa nyid rgyu yin par bstan pa ni/_blo dang
[\[311b\]]
[\[311b.1\]]ldan pa'i tshul zhes bya ba ste/_shes rab phul du byung bas thams cad las rgyal bar 'dod pa'i tshul lo/_/gzu bo nyid du gnas na goms pa phul du byung ba can ni go 'phang mthon po las yang 'gal ba yin par bstan pa ni/_gzhung lugs pa rnams zhes bya ba ste gzu bor gnas pa dang goms pa dag gis nus pa
[\[311b.2\]]nyid ni rang la mthong zhes bya ba'i don to/_/rnam par dbye ba khyad par can gyi rgyu de gnyis la nus pa yin pas phyogs su lhung ba yang skyon ma yin par bstan pa ni 'di zhes bya ba'o/_/rnam 'grel la sogs par goms pa tsam las lha dang phyir rgol ba dang bral na pha rol po yang de kho na nyid kyi don rdzogs par byed pa la nus
[\[311b.3\]]pa can du 'gyur gyi/_bdag 'ba' zhig rigs pa dang ldan zhing skyon med pa ma yin no/_/ci las she na bdag gi'am gzhan blo rigs pa dang mi rigs pa ma yin pa ma yin na/_don byas pa ste blang dang dor bya rnam par 'gyur ba'i phyir ro zhes bya ba'i don to/_/gzu bor gnas pa dang goms pa sngon du song ba phyogs
[\[311b.4\]]su lhung ba ni dpog pa phul du byung ba la nus pa nyid khyad par can dang ldan par bstan pa ni/_legs zhes bya ba'o/_/de lta yin na ci'i phyir mi brjod ce na/_rin chen 'byung gnas las zhes bya'o/_/len byed mkhas pa zhes bya ba dgos pa can yin no zhes bya ba'i don to/_/rgyan gyis lus mdzes
[\[311b.5\]]par brgyan pa na grong pa ste byis pa rnams 'dod chags kyi don du 'drid par byed pa de'i phyir 'di la yang de byas te zhes bya bar sbyar ro/_/mkhas pas 'di byas kyang byis pa rnams la cir 'gyur snyam du sems pa la/_gzhan la nye bar dgos pa byed pa byang chub sems pa rnams kyi tshul gcig yin
[\[311b.6\]]par bstan pa ni de ltar sems te zhes bya ba'o/_/gzhan gyi don bsgrub pa'i blo gang dag yin pa de dag gi'o/_/'grel pa gzhan gyi don du yin na yang dpyod pa pa'i gzhung lugs la sogs pa ci'i phyir ma byas zhes zer ba la/_de zhes bya ba ste de'i phyir ro/_/ci'i phyir 'di nyid la sems par byed pa yin
[\[311b.7\]]zhes zer ba la/_'gro ba mtha' dag ces bya ba ste/_de bzhin gshegs pa nyid kyi gsung sems bzhin pa ni bde ba mtha' yas pa'i phyir du ji ltar yin pa de ltar dpyad zin pa yin no zhes bya ba'i don to/_/sgyu med cing dri ma med pa'i tshul nges par bzung bas 'jig rten pa rnams kyis rtogs par
[\[312a\]]
[\[312a.1\]]byed pa las bsod nams shin tu chen po thob pa ni snying rje'i bdag nyid yin pa'i phyir/_de dag nyid bsgoms pa las byung ba la sogs pa'i shes rab phul du byung ba rdzogs pa'i ched du yongs su bsngo ba ni/_de ltar bdag gis zhes bya ba'o/_/le lo snyom
[\[312a.2\]]las ring du spangs nas brtson pa chen pos brtsams pa 'di/_/mdor bsdus des mtshon lhag ma rnams las sbyangs pa'i blo can rgyal ba can du 'gyur/_/dri med yon tan 'byung gnas gcig por 'di ni de las gzhan bdag gi_/rigs pa rnams kyang rang bzhin gyis rtogs rgyas pa mang pos 'dir ma
[\[312a.3\]]bshad/_/de lta 'di la'ang blo mchog ldan pa rnams kyis ni/_/blo yi rjes su 'brangs na blo gros cher 'phel zhing /_/dri med yon tan dam pa'i rin chen gyis brgyan pa'i/_/yid kyi dri ma las rgyal rgyal ba can du 'gyur/_/tshad ma gtan la 'bebs byed tshig gi rgya mtsho las ni rigs pa mang po yis/_/bdag
[\[312a.4\]]gis bton nas skyes bu gzhan gyi mchog tu mtshungs med mig tsam las thob pa/_/ston ka'i zla ba dri ma med pa'i 'od zer lta bu'i bsod nams tshogs bsags pas/_/skye bo rnams kyi nang gi mig gi mun chen bcom nas rgyal ba can gyur cig_/tshad ma rnam 'grel gyi rgyan gyi 'grel bshad mkhan po rgyal ba can gyis rnam
[\[312a.5\]]par sbyar ba las/_gzhan gyi don gyi rjes su dpag pa'i le'u ste bzhi pa'o//_//tshad ma rnam 'grel gyi rgyan gyi 'grel bshad slob dpon rgyal ba can gyi zhal snga nas mdzad pa rdzogs so//_//bcom ldan 'das rigs gsum mgon po'i sprul pa byang chub sems pa'i gdung rgyud mi rje lhas mdzad pa bod kyi lha btsan po
[\[312a.6\]]shAkya'i dge slong lha bla ma zhi ba 'od kyi zhal snga nas dang /_bod kyi lha btsan po dbang phyug dam pa'i mnga' bdag chen po khri bkra shis rtse lde btsan gyi zhal snga nas/_rgyal po'i yang rgyal po chen po 'phrul gyi lha btsan po khu dbon gyi bkas/_thugs dam sa'i snying po tho ling dpal dpe med lhun gyis grub pa'i gtsug lag khang du/_rgya gar
[\[312a.7\]]gyi mkhan po dpal bi kra ma la shI la'i mkhas pa chen po paN+Di ta shrI dI paM ka ra rak+Shi ta dang /_zhang zhung gi lo tsA ba chen po mang 'or ban+de byang chub shes rab kyis nan tan snying por byas nas gtan la phab par bsgyur ba'o//_//bstan bcos 'di'i gzhung gi tshad ni bam po drug cu yin no//_//