[\[1a\]]
[\[1b\]]
[\[1b.1\]]@##/_/bcom ldan 'das kyis/_ji ltar byis pas rnam brtags ltar/_/phyi rol don ni yod ma yin/_/bag chags kyis ni dkrugs pa'i sems/_/don du snang ba rab tu dbye/_/zhes gsungs
[\[1b.2\]]so/_/de la rnam par brtags pa'i rang bzhin mtha' dag gis dben pa rang nyid yongs su gsal ba yin yang /_kha cig gis sngon po la sogs pa ni phyi rol gyi don yon tan dang bya ba la sogs pa'i rang
[\[1b.3\]]bzhin can bems po rnam pa med pa'i shes pas gzung bar bya ba nyid dang /_bdag dang bde ba la sogs pa yang ma yin no zhes bya bar rtogs so/_/gzhan ni sngon po la sogs pa nyid bems po rdul phra rab 'dus
[\[1b.4\]]pa tsam yin la/_bde ba la sogs pa ni rig pa nyid do zhes so/_/gzhan dag na ni sngon po shes pa yang blo nyid de/_de'i rnam pa can gyi blos rig par bya ba'i phyi rol du/_gzhan nyid de rtag tu lkog tu gyur pa yin
[\[1b.5\]]no zhes so/_/de la phyi rol gzhan ni ma yin gyi/_'on kyang sngon po la sogs pa de nyid gcig tu phyi rol ma yin la/_gcig tu nang kho na yang ma yin no zhes bya ba ni nam mkha'i gos can no/_/shes pa nyid yin te
[\[2a\]]
[\[2a.1\]]rtag pa khyab pa gcig pu dang /_ma rig pa'i nus pa dang 'brel pa las mi bden pa'i rnam pa'i tshogs kyis zin pa yin no zhes bya ba ni rig byed pa'i'o/_/'di 'dra ba nyid mi rtag pa dang ma khyab pa dang /_du ma gsal
[\[2a.2\]]ba tsam gyi rang bzhin du yod pa'i phyir ro zhes bya ba ni rnam pa med par smra ba'i'o/_/sna tshogs gsal ba las ma gtogs pa gang la dngos por mngon par zhen pa'am rtag pa dang mi rtag pa la sogs pa'i rang bzhin du dpyad par bya ba
[\[2a.3\]]gsal ba tsam zhes bya ba ni 'ga' yang yod pa ma yin no/_/sna tshogs kyang mi bden pa yin no zhes bya ba ni dbu ma pa'i khyad par ro/_/gzhan ni phung po lnga yang kun rdzob tu yin no zhes 'di ni che long ji lta ba bzhin nye bar bkod pa yin te/_
[\[2a.4\]]sgro 'dogs pa dang skur pa 'debs pas bsdus pas rang gi rang bzhin mi gsal bar byed pa'i log par rtog pa'i ni grangs med do/_/de dag la ni mngon par 'dod pa'i rang gi don 'grub pa yod pa ma yin te/_des na sgro 'dogs pa dang skur pa
[\[2a.5\]]'debs pa dgag pa'i don du chos tsam gyis mdor bsdus te/_yod pa dang med pa'i mtshan nyid kyi dbang du mdzad nas/_yang dag ma yin kun rtog yod/_/de la gnyis po yod ma yin/_/stong pa nyid ni de la yod/_/de la yang ni
[\[2b\]]
[\[2b.1\]]de la yod/_/ces bya ba dang /_yang dag ma yin kun rtog ni/_/sems dang sems byung khams gsum pa/_/zhes gsungs so/_/yang dag pa ma yin pa ni gzung ba dang 'dzin pa gnyis/_rjes la skyes pa'i rnam par rtog pa'i sgo nas 'di la'am 'dis yongs su rtog pa'i phyir na yang
[\[2b.2\]]dag pa ma yin pa'i kun du rtog pa'o/_/de nyid ni gzhan dbang gi rang bzhin du mdo las gsungs so/_/yod ces bya ba 'di ni de la skur pa 'debs pa bkag cing /_longs spyod rdzogs pa'i skye bar 'gyur ba'i tha snyad du bya ba'i sa bon bstan pa yin no/_/yang dag pa ma yin pa'i kun tu
[\[2b.3\]]brtags pa'i sgras ni kun nas nyon mongs pa'i dus la ltos nas sna tshogs su snang ba'i shes pa nye bar mtshon pa lhur len pa'o/_/gzhan gyi dbang du zhes bya ba'i snang ba de la snang ba ma yin pa mu stegs pa'i tshogs ma lus pa dang rang gi phyogs pa dag gis gang cung zad sgro btags pa ni kun
[\[2b.4\]]brtags pa'i rang bzhin du brjod do/_/sgro btags pa'i tshogs 'di yang gzung ba dang 'dzin pa'i mtshan nyid gnyis kyis phal cher bsdus so/_/mdor bsdu na sgro btags pa ni rnam pa gnyis te/_chos can las sam chos tsam las so/_/de la re zhig gang gi tshe gsal ba ma yin pa rdzas su yod
[\[2b.5\]]pa yan lag can dang bdag la tha dad par btags pa de'i tshe ni de gzung ba dang 'dzin pa'i rang bzhin nyid do/_/yang gang gi tshe snang bzhin pa nyid la gzung ba dang 'dzin pa'i cha gnyis su rtog pa de'i tshe yang nye bar bstan pa dngos po gtso bor gyur pa yin pa'i phyir/_gzung ba dang 'dzin pa nyid du rig par
[\[2b.6\]]bya'o/_/yang gang gi tshe shes pa des gsal ba ma yin pa nyid rig pa zhes gnas pa de'i tshe na gzung bar bya ba la/_chos can dang 'dzin par byed pa la chos su brtags pa yin no/_/yang gang gi tshe shes pa de nyid shes pa gzhan gyis rig pa yin no zhes sgro 'dogs pa de'i tshe yang /_'dzin
[\[2b.7\]]par byed pa'i chos can dang gzung bar bya ba'i chos so zhes bya bar ro/_/mtha' gcig ma yin par smra ba la yang gzung ba dang 'dzin pa'i sgro 'dogs pa yin pa kho na'o/_/des na tshig rkang gnyis pas ni de 'gog pa yin no/_/gnyis po ni kun brtags pa nye bar mtshon pa lhur len
[\[3a\]]
[\[3a.1\]]pa'o/_/des na rtag pa la sogs pa'i chos dang gzung ba 'dzin pa'i rang bzhin ma yin pa'i bems po dang /_rang gi rgyud la yod kyang nyams su myong bar bya ba ma yin pa gsal ba tsam la sogs pa'i tha dad ldan pa 'gag pa 'grub pa kho na'o/_/gnyis pa'i sgo nas
[\[3a.2\]]brtags pa de thams cad kyis stong pa nyid gang yin pa de ni de la yod pa yin no/_/gtsor byas pa 'dis kyang chos kyi sku rnam par gnas pa'i sa bon bstan pa yin no/_/de skad du yang /_mdo sde rgyan las/_sgyu ma ji ltar de bzhin du/_/yang dag ma yin kun rtog brjod/_/sgyu mas byas pa de
[\[3a.3\]]bzhin du/_/de bzhin gnyis ni 'khrul par brjod/_/ji ltar de la de med pa/_/de bzhin don dam yin par 'dod/_/ji ltar de dag dmigs pa bzhin/_/kun rdzob kyi ni bden pa nyid/_/ces bya ba la sogs pa rgyas par bshad pa yin no/_/gnyis po stong pa de nyid mdo dag las yongs su grub pa'i
[\[3a.4\]]rang bzhin du bshad do/_/dbus dang mtha' rnam par 'byed pa las/_de bzhin nyid dang yang dag mtha'/_/mtshan ma med dang don dam nyid/_/chos kyi dbyings dang stong nyid de/_/rnam grangs nyid ni mdor bsdus pa'o/_/zhes gsungs so/_/gang zhig mngon sum byas pa'i mtshan nyid kyi longs
[\[3a.5\]]spyod pa las/_mtshan ma la sogs pa'i rnam pa'i tshogs dang ldan pa/_rnam par byang ba'i rnam par dag pa/_yang dag pa ma yin pa'i kun du rtog pa dang bral ba la sogs par bsnyad pas longs spyod rdzogs pa'i skur brjod pa ni/_rang gi don phun sum tshogs pa brjod de/_mdo sde rgyan las/_
[\[3a.6\]]longs spyod rdzogs pa'i sku ni rang gi don phun sum tshogs pa'i mtshan nyid yin no zhes gsungs pa yin no/_/de la yang ni de yod do snyam zhes bya ba ni/_chos can yang dag pa ma yin pa'i kun du rtog pa zhes bya ba'i 'bad pa 'di ni tshad mas gnod pa nyid kyis na/_'di ni mi bden pa yin no snyam pa'i
[\[3a.7\]]dogs par mi 'gyur bar bya ba'i phyir ro/_/de skad du yang /_mngon par rtogs pa'i rgyan las/_btags pa nyid kyi chos bdag med par ci nas kyang 'gyur bar bya ba'i don du/_'di la bsal bya ci yang med/_/bsnan par bya ba'ang cung zad med/_/yang dag nyid la yang dag lta/_/yang dag mthong
[\[3b\]]
[\[3b.1\]]na rnam par grol/_/zhes gsungs so/_/theg pa chen po rgyud bla ma las kyang /_stong pa nyid kyi don gzhan gsal nas tshigs su bcad pa 'di nyid gsungs so/_/'dis ni rnam pa'i chas dang thams cad la mi bden pa nyid du smra ba bsal ba yin no/_/le'u'i cha 'dir yang mi bden par smra
[\[3b.2\]]ba rnam par shes pa rnam par med par smra ba dang /_rig byed kyi mtha' bar smra ba'i rnam par shes pa'i bdag nyid du bsgrub pas bsal ba yin no/_/thams cad mi bden par smra ba ni/_'di ni dngos stobs 'ongs pa yin/_/zhes bya bas bslangs nas rang rig pa'i stobs la brten pa sna
[\[3b.3\]]tshogs gnyis med kyi rgyas 'debs par 'gyur ro/_/de'i phyir gnyis kyis stong gang yin/_/de ni de'i yang mtshan nyid yin/_/zhes bya ba 'dis ni/_sku nye bar mtshon par 'gyur ro/_/rnam pa dang bcas pa'i shes pa bsgrub pa'i gzhung gis ni gzhan gyi dbang 'chad par 'gyur ro/_/dang po
[\[3b.4\]]la sogs pa lhag ma thams cad kyis ni rang dang gzhan gyi phyogs pa dag gis kun du brtags pa'i dngos po'i tshogs ma lus pa rang gi ngo bo nyid yin pa sel ba yin no/_/gzung ba dang 'dzin pa'i mtshan nyid dang ldan pa ni spyir bsal ba tsam yod par smra bas bsal ba ma yin pa'i gnyis med pa'i
[\[3b.5\]]yang bkag pa yin no zhes bya ba ni/_mdor bsdus nas le'u'i bsdus pa'i don to//_//gal te 'di gsung rab kyi rnam grol yin no zhes brjod pa ma yin nam/_de ji ltar na rgyal tshab kyi gsung dang sbyar zhe na/_de ni ma yin te gsung chen po las rim pa bzhin btud de brjod pa ni gsung rab
[\[3b.6\]]nyid do/_/slob dpon gzhan gyi ngag bzhin du/_mdo sde'i gsung yang khungs tsam du ni brjod par nus pa ma yin no/_/ji ltar don ni pha rol tu phyin pa'i tshul gyis rab tu dbye ba gzhan du rgyas par gnas pa dang /_lung la sogs pa dang 'gal bar snang ba spang ba dang /_dbu ma dang rnam pa med pa shes pa
[\[3b.7\]]stobs che chung ni mthar thug pa ji tsam pa dang /_zhar la byung ba gang yin pa/_de thams cad ni gsung de dang 'chad pa na gsal bar 'gyur ro/_/skabs su bab pa thams cad ni rgyu dang 'bras bu phun sum tshogs pas tshad ma yang dag pa nyid kyi bcom ldan 'das/_rab tu bsgrub par gsal ba yin no/_/'dis
[\[4a\]]
[\[4a.1\]]spros pas 'jigs pa'i phyir nang du na/_le'u gnyis pa 'jug pa brjod pa ni/_de ltar spyi'i mtshan nyid brjod nas zhes bya ba'o/_/le'u gnyis kyis brjod pa rgyu'i gnas skabs gnyi ga'i bdag nyid can yang byang chub sems dpa' la sogs pa dang thun mong yin pa'i phyir na spyi'i mtshan
[\[4a.2\]]nyid yin no/_/da ni rang dang gzhan gyi don phun sum tshogs pa'i bdag nyid can 'bras bu'i gnas skabs can thos pa la sogs pa dang thun mong ma yin pa'i phyir na khyad par gyi mtshan nyid du gyur pa brjod par bya'o zhes bya ba'i don to/_/gang /_tshad ma slu ba med can gyi/_/zhes bya ba ni spyi'i mtshan nyid yin la/_
[\[4a.3\]]mngon sum rtogs dang bral ba can/_/zhes bya ba la sogs pa ni khyad par gyi mtshan nyid yin no zhes bya ba des kyang bcom ldan 'das kyis 'bras bu'i gnas skabs mtshan nyid dang ldan pa yin no zhes bstan pa yin no/_/'o na chos bdag med pa de ji ltar rtogs par bya ste/_gzhal bya rtogs pa ni tshad ma la
[\[4a.4\]]rag las pa yin no zhes gsungs pa'i phyir ro/_/gzhal bya rtogs pa yang sgrub pa dang dgag pas rnam pa gnyis yin yang rjes su dpag pas dmigs par byas pa yin no/_/mngon sum gyi dmigs pa yang mtshan nyid dang spyod yul dang 'bras bu dpyad pas mngon sum gyi le'u bsgrub par bya ba yin no/_/
[\[4a.5\]]de la gal te tshad ma gzhan gyi dmigs par 'gyur na nyes pa ci 'dra ba zhig yod snyam na/_dang por rnam 'grel la 'jug pa'i don du zhe la gnas pa'i skabs 'byed pa ni/_mngon sum dang ni rjes dpag dag_/tshad ma zhes bya ba'o/_/rgyu ba'i phyir bcom ldan 'das mngon sum dang rjes su dpag pa'i gnas
[\[4a.6\]]skabs nyid brjod de/_gzhan gyis kun du brtags pa'i tshad ma'i gnas skabs su ni ma yin no zhe na/_dang por rnam 'grel la 'jug par bya ba'i phyir/_mngon sum dang ni rjes su dpag_/ces gsungs so/_/dag ces bya ba ni rnam gnyis kho na tshad ma yin zhes bstan pa'i don du'o/_/de lta ma
[\[4a.7\]]yin pa ni/_mngon sum dang ni rjes dpag dag_/tshad ma zhes mi ldan pa'i rnam par yang dogs par 'gyur ro/_/rnam pa gnyis su nges par gzung ba yang /_brda sprod pa bzhin du mngon sum dang lung gnyis kho nas grangs nges par mi 'gyur bar bya ba'i don du/_mngon sum dang ni rjes su dpag gsungs
[\[4b\]]
[\[4b.1\]]so/_/gal te ji ltar de gnyis kho na tshad ma yin snyam na/_spyi'i mtshan nyid dran par byed pa ni tshad ma de yang mi slu ba'i phyir ro zhes bya ba'o/_/mi slu ba ni don la mi 'khrul ba'i phyir ro/_/don la mi 'khrul pa yang don la skyes pas so zhes bya ba'i don to/_/'dis ni 'di gnyis kho na de las skyes
[\[4b.2\]]pa'i phyir tshad ma'i tha snyad du bya ba yin gyi gzhan du ma yin te/_de med pa'i phyir ro zhes brjod pa yin no/_/'di la phyir bzlog pa ni gal te zhes bya ba'o/_/mngon sum dang zhes bya ba ni grub pa'i mtha'o/_/'di nyid 'grel pa ni mngon sum yin pa'i phyir dang zhes bya ba'o/_/gal te mi 'khrul pa
[\[4b.3\]]nyid spong ba la tshad ma yin par lan 'debs pa ji ltar yin snyam na/_don de kho nar ni 'di gnyis gcig yin pa'i phyir na 'di ni phan tshun nye bar mtshon pa lhur byed pa yin no/_/de lta na yang gtan tshigs 'di dam bcas pa'i don gyi phyogs gcig yin te/_mngon sum dang ni rjes su dpag pa dag
[\[4b.4\]]ni tshad ma yin te mngon sum dang rjes su dpag pa yin pa'i phyir ro/_/sgra las byung ba dang nye bar 'jal ba la sogs pa ni tshad ma ma yin te/_sgra las byung ba la sogs pa yin pa'i phyir ro zhes bya bar ro zhe na/_de lta ma yin te tha snyad sgrub par 'dod pa'i phyir ro/_/'di ltar mngon sum la ni dngos su don gyi
[\[4b.5\]]rang bzhin snang ba'i phyir dang /_med na mi 'byung ba'i rtags kyi stobs kyis bskyed pa'i rjes su dpag pa la ni/_mi snang bar don dang 'brel pa'i phyir mi slu ba bsgrub pa yin gyi/_sgra las byung ba la sogs pa rnams ni de lta ma yin no zhes bya ba yin no/_/'di la gal te zhes bya ba la sogs pa ni gzhan
[\[4b.6\]]gyi/_'di ltar zhes bya ba la sogs pa'i grub pa'i mtha'o/_/gzhal bya yod na 'khrul pa med pas bsam par bya ba yang yin te/_ri bong gi rwa la ni gzhal bya la mi 'khrul pa bsam pa'i skabs yod pa ma yin no/_/gang bshad pa yin no zhes bya ba ni sngon gyi slob dpon gyis so/_/'o na ni
[\[4b.7\]]gzhal bya gnyis po gnyis la/_res 'ga' ni mngon sum mam rjes su dpag pa'am/_res 'ga' ni de skye ba'i tshogs pa dang bral ba na tshad ma gzhan du 'jug par 'gyur ro snyam na/_rang gi mtshan nyid ni zhes bya ba la sogs pa'o/_/don 'di yin te/_mngon sum gyi don ni re zhig rang nyid shes pa
[\[5a\]]
[\[5a.1\]]la gsal bzhin pa la brjod do/_/gang la de ltar gsal ba de nyid ni mngon sum yin no/_/rang gi ngo bos mi gsal ba ni gal te med na ni mi 'byung ba'i sgo nas kyang mi rtog na ni mi rtog pa kho nar 'gyur ro/_/med na mi 'byung ba ma yin pa las kyang rtog na ni ha cang thal bar 'gyur ro/_/
[\[5a.2\]]des na med na mi 'byung ba'i don mthong ba las med na mi 'byung ba nyid rtogs pas 'ga' zhig tu lkog tu gyur pa 'ga' zhig rtogs pa yin la/_de nyid ni rjes su dpag pa yin no/_/des na gal te mngon sum dang rjes su dpag par bya ba las don gzhan yod par bsnyon par bya ba ma yin par lta yang tshad
[\[5a.3\]]ma'i yul ma yin te/_des na de 'dra ba nyid ni the tshom za ba ma yin no/_/des na gzhal bya med ces brjod kyi/_don gzhan med do zhes ni mi brjod do/_/de la yang ji srid ma shes pa de srid du ni the tshom kho na'o/_/'di yang mdun du rgyas par 'chad par 'gyur ro/_/'di nyid ces bya ba ni kho bo cag
[\[5a.4\]]gis mdor bsdus te bshad pa nyid do/_/rig par byed pa'i tshad ma gnyis te yul gzhal bya gnyis phyir ro/_/ci ltar gnyis yin zhe na/_shes pa'i mtshan nyid kyi don byed par dngos su nus pa ste/_gsal bar snang ba gang yin pa dang /_gzhan brgyud pas nus pa nyid ni mi nus pa ste/_dper na rjes
[\[5a.5\]]su dpag pa la ltos nas yin pa bzhin no/_/'di nyid ni rang gi mtshan nyid dang spyi'i mtshan nyid do zhes rim gyis 'chad par 'gyur ro/_/'dis ni phung po gzhan med par bstan to/_/des na tshad ma gzhan gyi ni skabs yod pa ma yin no snyam du dgongs pa yin no/_/gal te gsal bar snang ba rang gi
[\[5a.6\]]mtshan nyid yin na/_rab rib can gyis dmigs pa'i skra shad la sogs pa yang rang gi mtshan nyid du thal bar 'gyur ro snyam na bshad pa/_skra shad la sogs don med do/_/rang gi mtshan nyid ma yin te/_/tha snyad du ni byed pa rnams don du mos pa med pa'i phyir ro/_/mngon sum dang zhes bya ba la sogs pa ni
[\[5a.7\]]rnam par 'grel pa'o/_/de lta ma yin na zhes bya ba mngon sum dang rjes su dpag pa'i khyad par med pa ni'o/_/ston par 'gyur ro zhes bya ba ni/_de ni rang gzhan ngo bo yis/_/zhes bya ba'i nang du'o/_/de la 'di snyam du gzhal bya gnyis phyir zhes bya ba'i gtan tshigs ni/_gzhi dang 'brel par ma grub
[\[5b\]]
[\[5b.1\]]pa yin te/_bsgrub par bya ba ni tshad ma gnyis su bsgrub par bya ba yin la/_de las gzhan gzhal bya gnyis ni gtan tshigs yin pa'i phyir ro snyam na/_bshad pa mngon sum nyid rjes su dpag par bya ba'i rnam pa las gzhan pa'i rtog pa yod pa ma yin te/_rgyu de'i phyir na gzhal bya gnyis po de las
[\[5b.2\]]gzhan pa'i tshad mar mngon par 'dod pa mchog tu gyur pa yod pa ma yin te/_tshad ma la ston pa gzhan med do zhes bya ba'i tha tshig go/_/de nyid rnam par 'grel pa ni mngon sum dang zhes bya ba la sogs pa'o/_/bsam pa ni 'di yin te/_gzhal bya la gnas pa'i chos nyid bzung nas gtan tshigs
[\[5b.3\]]su len pa ma yin gyi/_'on kyang mngon sum gyi rnam pa'am/_rjes su dpag par bya ba'i rnam par rtog par 'jug pa shes pa la gnas par chos gang yin pa'o/_/des ni 'dzin pa khyab pa yin no/_/des na tshad ma gzhan du ga la 'gyur snyam du dgongs pa'o/_/gal te de lta na yang 'di nyams su
[\[5b.4\]]myong ba dang 'gal ba ma yin nam don 'ga' zhig kyang mngon sum la 'ba' zhig gam/_rjes su dpag par bya ba kho na yin par ni mthong ba med do snyam na/_yul gcig nyid kyang zhes gsungs so/_/mngon sum la sogs pa rang bzhin gyi yul tha dad pa ni ma yin gyi 'on kyang gcig nyid res 'ga' ni
[\[5b.5\]]dngos su snang ba yin la/_res 'ga' ni rnam pa gzhan du yin te/_des na nyams su myong bas grub pas rtog pa'i tshul tha dad par rnam par gzhag pa yin no zhes bya ba'i don to/_/'o na 'di rtog pa'i dbye ba kho nar 'gyur mod/_yul gyi dbye bar rnam par gzhag par go ji ltar byed snyam na/_rtog
[\[5b.6\]]pa'i dbye ba yang zhes gsungs so/_/gal te yul gyi dbye ba brjod par rtsom pa ma yin nam/_tshad ma'i dbye ba nye bar bstan pa yang tshad ma'i dbye bar grub pa'i don du yin na/_gal te de na grub par yang tshad ma'i dbye ba grub na ni gzhal bya'i dbye ba la ston pa don med par 'gyur la/_phan tshun don
[\[5b.7\]]med nyes pas 'gyur ro snyam na/_de nyid ni zhes gsungs so/_/tshad ma'i dbye ba nyid yul gyi dbye ba yin pa'i phyir rtsod pa'i dang po med do/_/gal te zhes bya ba ni gzhan gyi'o/_/de ni bden te zhes bya ba ni grub pa'i mtha'o/_/don ni 'di yin te/_rnam pa thams cad du gzhan tha dad pa gzhan gyi'o/_/
[\[6a\]]
[\[6a.1\]]gzhan tha dad pas khyab pa ni ma yin te 'brel pa med pa'i phyir ro/_/shes pa dang shes bya dag ni ma 'brel pa ma yin no/_/gcig tha dad pa na gzhan tha dad par sgrub par byed pa'i 'brel pa de nyid ston pa ni shes pa dang shes bya dag ni zhes bya ba'o/_/nges pa zhes bya ba ni de kho na ltar
[\[6a.2\]]yin no zhes bya bar mos pa'o/_/'di ga las yin snyam na shes pa gzhan las zhes bya ba'o/_/gang la'ang ngo bo snang gi med pa'i don gzhan nyid du ste spyi'i rnam pa can lkog tu gyur pa nyid du shes par byed do/_/des na shes pa'i tshul tha dad pa las yul tha dad pa rnam par gzhag go zhes rigs te/_
[\[6a.3\]]bems po'i bdag nyid can don gyi rnam par gzhag pa ni de la rag las pa'i phyir ro/_/'dis ni mngon sum tshad ma gnyis grub par brjod pa yin no/_/'on kyang don rtogs pa ji snyed pa de snyed ni rnam pa gnyis kyis yin te/_mngon sum snang ba dang spyi'i rnam pa'o/_/tshad ma 'di ji snyed pa dang ci 'dra ba zhig
[\[6a.4\]]yin pa ma yin te/_des ni 'di ni gzhal bya gnyis kyis rnam par gzhag pa yin te/_de grub pa na yang gang zhig dngos su byed pas shes pa de ni mngon sum nyid la yin la/_gzhan ni rjes su dpag pa nyid yin no/_/des na tshad ma yang rnam pa gnyis yin par tha snyad grub pa yin no/_/de na mtha'
[\[6a.5\]]yongs su dgag pa la ltos nas tshad ma'i dbye ba yin no zhes brjod pa yin no/_/phyis kyi rtsom pa la ltos te de ni shes pa la rag las pa yin te/_des rtsad gcod pa gnyis pa yang med do/_/phan tshun bstan pa yang ma yin te/_tshad ma gnyis dang por grub par brjod par mi 'dod pa'i phyir ro/_/
[\[6a.6\]]shes bya'i don rnams la gnyis zhes bya ba tsam gyis yul rnam pa gnyis grub pa'i phyir ro/_/gal te de lta na shes bya'i don rnam pa gnyis zhes bya ba tsam gyis tshad ma gnyis su brjod par bya'i de'i sgo nas yul rnam pa gnyis yin zhing de las kyang tshad ma rnam pa gnyis yin no zhes bya ba'i brgyud pa
[\[6a.7\]]la don ci yod snyam na/_bden te yul gyi dbye ba ma bstan na ni de nyid rnam pa gnyis kyis rig par bya ba yin pa'i phyir tshad ma gcig nyid du 'dzin par 'gyur ro/_/mig gnyis kyis 'dzin pa bzhin no/_/'on te mig gnyis kyis bzung ba dang chos mi mthun par gcig nyid rnam pa gzhan du snang ba'i phyir
[\[6b\]]
[\[6b.1\]]na tshad ma tha dad pa yin no snyam na/_de lta na ni 'o na snang bzhin pa yul gyi rnam pa tha dad pa'i phyir tshad ma tha dad pa yin pa'i phyir na/_tshad ma'i dbye ba ni yul gyi dbye ba nyid kyis bya bar 'gyur ba yin no snyam du dgongs pa'o/_/don byed nus dang mi nus phyir/_/zhes bya ba bshad pa'i phyir gang gi tshe
[\[6b.2\]]zhes pa bskyed pa la zhes gsungs so/_/gang gis don byed pa la zhes spyir bstan pa khyad par 'di yang ga las yin te/_'di skad du 'grel pa byed pas rnam pa gang zhig gis don bya bas 'ga' zhig la nus pa de ni rang gi mtshan nyid la/_nus pa thams cad dang bral ba ni spyi'i mtshan nyid yin no zhes
[\[6b.3\]]bshad pa yin no/_/de nyid ni rigs par yang mthong ngo snyam na/_'di bzlog pa'i phyir na ma yin par 'jug pas zhes gsungs so/_/'di la bsam pa ni gang gi phyir tshad ma'i yul dpyad pa'i skabs yin la/_tshad ma yang don bya ba'i yul can nyid dpyad par bya ba yin te/_don byed nus pa ma
[\[6b.4\]]yin la/_/de 'dod brtags pas ci zhig bya/_/ma ning gzugs bzang mi bzang zhes/_/'dod ldan mas ni brtags ci phan/_/zhes gsungs pa'i phyir ro/_/mi dmigs pa yang rang bzhin gyi gtan tshigs kyi rnam pa nyid yin pas dngos po'i yul can las 'das pa ma yin no/_/de la rang
[\[6b.5\]]gi mtshan nyid kyi yul mngon sum spyi'i mtshan nyid kyi yul can ni rjes su dpag pa yin no zhes dgongs nas yul gnyis rnam par gzhag pa yin no/_/gal te spyi'i mtshan nyid don byed nus pa ma yin na/_de'i tshe rjes su dpag pa tshad ma las nyams pa nyid du 'gyur ro/_/lhag par zhen pa'i yul
[\[6b.6\]]la ltos nas tshad ma yin gyi/_gzung ba'i yul la ltos nas ni ma yin no/_/'on te de'i yul can tshad ma 'gag pa yod pa ma yin mod/_de lta na yang spyi'i mtshan nyid brjod pa yin na/_de lta na yang skabs ma yin pa brjod pa nyid nyes pa yin no/_/gzhan yang gal te don bya ba mi nus pa nyid
[\[6b.7\]]spyi'i mtshan nyid yin par brjod na/_de'i tshe skra la sogs pa yang spyi'i 'gyur ro/_/gsal bar snang ba dang 'gar yang rjes su 'gro ba med pa'i phyir na spyi'i nang du 'du ba ma yin no snyam na/_de lta na yang khyad par gzhan la ltos nas mtshan nyid yin par nye ba chen po yin no/_/des na yul gsum
[\[7a\]]
[\[7a.1\]]par dogs pa na/_skra shad la sogs pa don min te zhes bya bas 'jug par byed pa yang mi 'thad de/_spyi nyid kyi nang du 'du ba'i phyir ro/_/de bas na shes pa'i snang ba'i dbye bas yul rnam pa gnyis su brjod pa'i skabs yin te/_des na skabs las sam nye ba las brgyud nas shes pa
[\[7a.2\]]skyed par nus pa nyid don byed mi nus par brjod pa yin no/_/gzhung ni rtogs par sla ba nyid do/_/gal te gsal bar snang ba dag gis dngos sam brgyud pas nus pa nyid du rnam par gzhag na sgra la sogs par snang ba dang /_sgra las byung ba yang sogs pa'i snang ba yang de ltar thal bar 'gyur te/_go rims
[\[7a.3\]]bzhin du gsal ba dang mi gsal ba dag yod pa'i phyir ro/_/des na de'i yul can gyi shes pa tshad mar thal bar 'gyur ro snyam du dogs pa bsu nas rab rib can gyis zhes gsungs so/_/don 'di yin pa yang ste gang dang gang du gsal ba dang mi gsal bar snang ba yod pa de dang der de lhag par zhes byas pa
[\[7a.4\]]dngos sam brgyud pas nus pa ni ma yin gyi/_'on kyang gang la don bya bar nus pa yod pa der/_dngos sam brgyud pas yin te/_rnam pa gzhan mi srid pa'i phyir ro/_/gang du dngos su nus pa der ni gsal bar snang ba yin la/_gang du brgyud nas nus pa yod pa der ni gsal bar snang ba yin no/_/des na
[\[7a.5\]]gang gis de'i yul can tshad mar 'gyur ba/_skra la sogs pa nus par ji ltar thal/_rab rib can gyis dmigs pa zhes bya ba ni dmigs pa nyid du lhag par zhen pa'o/_/de bzhin du skra las byung ba la sogs pas dmigs pa la yang don nyid yod pa ma yin te/_gnyi ga ltar yang nus pa ma gtogs pa'i
[\[7a.6\]]phyir ro/_/ci'i phyir zhe na don du mos pa'i phyir ro/_/ji ltar bden pa'i skra la sogs pa'i snang ba'i shes pa'am/_me la sogs pa'i rjes su dpag pa la snang ba las bla lhag tu gyur pa/_'ching ba dang bud shing bsregs pa la sogs don bya ba byed pa'i stobs kyis logs shig tu don du mos pas des na snang
[\[7a.7\]]ba 'di ni des byas pa yin no zhes rnam par 'jog pa de bzhin du 'dir ni rnam par gzhag par mi nus te/_byed pa tha dad pa med pa'i phyir dang /_sgra las byung ba la sogs par ni nges pa med pa'i phyir ro/_/mos pa'i sgras ni 'di skad du brjod pa yin te/_yod par mngon par 'dod kyang de ni mos pa tsam
[\[7b\]]
[\[7b.1\]]du zad pa yin la/_skra la sogs pa la ni de yang yod pa ma yin no zhes bya ba yin no/_/'di la yang gtan tshigs bshad pa ni mos pa med pa yang zhes bya ba'o/_/'di yang lhag par zhen par bya ba'i yul la ltos pa kho nas sbyar ba yin no/_/yang gang gi tshe 'brel pa byed pa'i dbang gis/_snang bzhin
[\[7b.2\]]pa nyid la dpyad pa 'di yin pa de'i skra la sogs pa dang sgra las byung ba la sogs pa'i snang ba don min te/_dngos po ma yin te/_der snang ba'i shes pa la rnam pa gnyis ka ltar yang nus pa rtogs pa med pa'i phyir te/_tha mi dad pa nyid kyi phyir te/_rang gi bdag nyid la nus pa yod pa ni 'ga' la'ang
[\[7b.3\]]mi srid do/_/de lta na yang ci'i phyir dngos po ma yin te/_nus pa thams cad kyis stong pa'i phyir ro zhe na/_de ni ma grub bo/_/bdag gis sgra la sogs pa dmigs so snyam du lhag par zhen pa dang /_des byas pa 'jug pa nges pa la sogs pa la go rims bzhin du dngos dang brgyud pas nus pa grub
[\[7b.4\]]pa'i phyir ro/_/de la ni lhag par zhen par byas pa'i 'ching ba'i nus pa nyid med pa yin gyi/_rnam pa thams cad du de'i 'bras bu la de'i nus pa med pa ni ma yin no/_/des ji ltar dngos po ma yin snyam du dogs na/_don du mos pa med pa'i phyir te zhes gsungs so/_/'di skad brjod pa yin te/_de kho
[\[7b.5\]]nar ni don med pa ma yin mod kyi tha dad pa rnams lhag par mos pa med pas ni don ma yin par brjod pa yin no/_/de'i don bya ba don du gnyer ba de dag ni de la 'jug par bya ba'i don du/_der lhag par zhen pa la yang ltos pa yin no/_/mngon par 'dod pa'i don bya ba med na ni lhag par zhen pas kyang dogs pa cung
[\[7b.6\]]zad med do/_/des na don med pa nyid du lhag par mos pa yin no/_/'dis ni gang 'ga' zhig tu don med pa snang bar brjod pa der ni 'jig rten gyi ngor yin gyi/_de kho nas ni ma yin no zhes bya ba'o/_/'o na tha snyad byed pa po rnams kyang don med par mos par ji ltar 'gyur te/_mthong ba dang lhag par zhen
[\[7b.7\]]pa dang 'jug pa rnams ni de la yang yod pa'i phyir ro snyam na/_mos pa med pa yang zhes gsungs so/_/yang na snang ba'i rnam pa la yang de kho nar don med pa yang ma yin pa ci ste med snyam na/_mos pa med pa yang zhes gsungs so/_/snang ba la ni gnod par byed pa yod pa ma yin no snyam du dogs pa'o/_/gnod
[\[8a\]]
[\[8a.1\]]byed ni rjes su dpag pa las gzhan med pa la/_snang ba'i rang bzhin ni rang rig pa'i mngon sum du 'dus pa'i phyir gnod pa 'ga' yang med do/_/gang gi tshe don gyi sgra yul gyi don la 'jug pa de'i tshe/_tha snyad 'dogs pa po rnams yul nyid du lhag par mos pa med do zhes bya ba'i don
[\[8a.2\]]to/_/de la gal te yul tsam zhig brjod par 'dod na de'i tshe ni de mos pa grub pa kho na ste/_bdag la skra la sogs pa snang ngo zhes mos pa yod pa'i phyir ro/_/brdzun pa'i khyad par can du nges kyang de'i yul tsam zhig snyam du med pa'i phyir ro/_/de'i phyir khyad par can gyi yul nyid ni bden pa'i khyad par can du brjod par
[\[8a.3\]]bya ba yin pa'i phyir/_bden pa nyid la rgal ba dang /_lan gdab par rigs pa yin no/_/des de ltar dngos sam brgyud pas nus pa tha dad pa na yul rnam pa gnyis su rnam par gzhag nas/_gzhan rnam pa gsum gyi sgo nas bstan pa'i phyir brjod pa ni/_'di las kyang zhes bya ba'o/_/gang zhig dpe dang
[\[8a.4\]]'dra ba'i ngo bo nyid du rtogs pa de la ni spyi'i mtshan nyid yin la/_gang zhig thams cad las ldog pa nyid du rtogs pa de ni rang gi mtshan nyid yin no/_/de bzhin du gang zhig sgra'i yul nyid du rtogs pa da ni spyi yin la/_gzhan ni rang gi mtshan nyid yin no/_/de bzhin gang la yul las gzhan pa'i rgyu
[\[8a.5\]]mtshan rnams yod pa po yod pa de ni spyi yin la gang la med pa de ni rang gi mtshan nyid do zhes bya ba ni rnam 'grel gyi sdeb sbyor tsam yin no/_/rnam pa dang po la ha cang khyad par dogs pa bsu ba ni/_gal te zhes bya'o/_/de las kyang cir 'gyur zhe na/_brjod pa la gal te khra bo la sogs pa dang 'dra ba la
[\[8a.6\]]ser skya la sogs par rtogs pa spyi yin na/_de'i tshe rang gi mtshan nyid kyang spyir 'gyur la/_spyi yang rang gi mtshan nyid du 'gyur ro/_/des na tshad ma gnyis yul gcig la mi 'jug par ma nges par 'gyur la de lta yin yang ji ltar yul gcig la gnyis 'jug pa de bzhin du gsum pa 'jug par
[\[8a.7\]]'gyur ro/_/yul gyi rang bzhin ma 'chol ba la ni nyes pa 'dir mi 'gyur te/_yul gnyis la tshad ma gnyis kyis 'jug pa nges pa'i phyir ro/_/de yang 'thad pa ma yin no zhes brjod pa yin no/_/de'i yul can 'dra bar rtogs pa yang tshad ma gzhan du thal bar 'gyur te/_rtags las ma
[\[8b\]]
[\[8b.1\]]skyes pa'i phyir ro/_/de bzhin du zhes bya ba ni mtshungs par brjod pa dang /_'brel pa'i rtogs pa ni nye bar 'jal ba yin no zhes bya ba rig pa can gyi nye bar 'jal ba ston pa'o/_/'di ltar ba men ni ba lang dang 'dra ba yin no zhes bya ba nye bar ston pa'i ngag gis 'du byed bskyed pa can ni ba men mthong
[\[8b.2\]]ba las de bsad pa na ba men gyi sgra brjod par bya ba de ni 'di yin no snyam du rtogs pa ni nye bar 'jal ba yin no/_/de'i yul yang spyi'i mtshan nyid yin na ni/_nye bar 'jal ba yang rjes su dpag pa'i yul nyid de/_skye ba'i tshogs pa dang bral ba la tshad ma gzhan yin par thal bar 'gyur ro zhes bya ba ni rtsod
[\[8b.3\]]pa'i don la yang gang zhig 'dra ba'i rang bzhin du rtogs pa de ni spyi'i mtshan nyid do zhes ni nges par mi 'dzin no zhes brjod pa ni/_'dra ba'i ngo bo nyid du ni zhes bya ba'o/_/'dra ba'i ngo bo nyid du zhes bya ba ni khyad par gyi ngo bo ni ma yin pa'o/_/'dir ni ngo bo zhes bya ba ni khyad par yang rig pa yod pa yin te/_des na spyi'i mtshan
[\[8b.4\]]nyid du 'gyur ba'i go skabs med do/_/'o na rang bzhin gnyis ka yul du 'gyur ro zhes bya ba'i rtsod pa'ang gzhal bya des na kha dog gi rtags ni rtogs mi 'gyur zhes bya ba de'i skabs su spang bar bya ba'o/_/'o na 'grel par yang gi sgra ci ste mi ston snyam na/_de kho na ni 'dra bar rtogs pa med pa nyid de/_'on kyang de'i
[\[8b.5\]]'dod pa'i rjes su 'brang nas gnyi ga'i rang bzhin yod kyang ci'i mtshan nyid du 'gyur ba'i go skabs med do zhes brjod pa yin no/_/'di gzhan gyis gal te 'dra ba'i zhes smra ba'o/_/ma yin te zhes bya ba ni 'dra ba'i ngo bo nyid du rtogs pa 'gog pa'o/_/mdun na gnas pa'i rang bzhin las tha dad par 'dra bar
[\[8b.6\]]de'i ngo bo rtogs pa med pa'i phyir ro zhes bya ba ni gtan tshigs so/_/'o na ji ltar zhes bya ba'i rtsod pa la bsam pa ni 'di yin te/_'dra ba zhes bya ba spyi las don gzhan du 'gyur ba ni ma yin gyi 'on kyang cha shas mang po rnams kyang spyi nyid la 'dra ba zhes tha snyad byed pa yin no/_/spyi med par ni spyi'i blo dang sgra 'byung ba
[\[8b.7\]]ma yin no/_/de bas na 'di 'dra ba'o snyam pa'i rtogs pas ni/_rang gi rgyu mtshan 'dra ba nyid nye bar 'jog pa yin no/_/yang na 'di 'dra'o snyam pa'i zhen pas ni gong du las tha dad pa'i 'dra bar rigs par nyams su myong ba yin pa'i phyir ji ltar/_'dra ba ma rtogs yin zhe na/_/lhag par zhen kyang zhes bya ba
[\[9a\]]
[\[9a.1\]]la sogs pa grub pa'i mtha'i dgongs pa ni 'di yin te/_gal te lhag par zhen pa yod du chug mod de lta na yang 'dra ba zhes bya ba'i dngos po de'i chos nyid 'dod pa/_kha dog dang rnam pa dang yi ges stong pa ni tha dad pa dbang po'i blo la snang ba med do/_/tha dad par mthong ba med na yang de
[\[9a.2\]]khas blangs pa'i skabs yod pa ma yin no/_/rang gi mtshan nyid kyi dngos po de nyid gnyis med shes pa yin te/_spyi dang khyad par gyi rnam pa med pa'i khyad par gyi shes pa 'di la yod pa ste/_des na spyi zhes bya ba gzhan ni yod pa ma yin no/_/dbang po'i shes pas 'dzin pa lta zhog ste/_'dra bar lhag
[\[9a.3\]]par zhen pa dang lhan cig pas kyang 'dra ba tha dad par rtogs pa med do zhes bya ba'i don to/_/'di nyid kyi rnam par 'grel pa ni 'di 'dra ba'o zhes bya ba la sogs pa'o/_/gal te lhag par zhen pa nyid 'dra ba 'dzin par byed pa yin no zhes brjod zin ma yin nam zhe na/_de la yang bzhi por lhag par zhen pa la
[\[9a.4\]]yang dngos po'i rang bzhin las logs shig tu ni 'dra ba 'dzin pa yod pa ma yin te/_lhag par zhen pas kyang 'dra ba 'dzin pa ma yin no zhes bya ba'i don to/_/des na so sor rtogs pa yod min pa/_de nyid rang gi mtshan nyid 'ba' zhig yin no/_/'grel par ni rtogs pas ni zhes bya ba byed pa po'i gsum
[\[9a.5\]]par byas so/_/'dra ba zhes bya ba ni kha dog dang rnam pa dang yi ges stong pa'o/_/'dra ba ni dngos po'i chos su 'dod pa yin la dbang po'i rnam par shes pa de 'dzin par byed pa la ni snang ba yang ma yin te/_des na bag chags tsam las 'byung ba'i rnam par rtog pa la snang ba yin yang /_yod pa nyams
[\[9a.6\]]su myong bar ji ltar 'gyur te/_nya phyis la dngul bzhin no/_/gang gi phyir dbang po'i byed pa'i rjes su byed pa nyid dam/_dbang po'i rnam par shes pa skyed par byed pa nyid du mtshungs pa kho na'o/_/gnod par byed pa las khyad par yod pa ma yin no snyam na/_gal te 'jug pa tshad ma gzhan gyis
[\[9a.7\]]bsal ba'i phyir gnod pa yin na/_de'i tshe nyid khyad par dang bral ba'i don rtogs par byed pa'i dbang po'i rnam par shes par byed pa nyid gnod par byed pa ci ste ma yin/_dngul bzhin du slu ba dang ldan pa'i lhag par zhen pa med pa'i phyir ro zhe na/_'o na ji ltar skye bo nya phyis dngos po gzhan du rtog par
[\[9b\]]
[\[9b.1\]]rlom pa de bzhin du 'di 'dra ba'o snyam par rtogs la/_yang dngos po gzhan 'dzin par rlom pa ni med do/_/'on kyang gsal bas 'dzin pa kho na rlom pa yin te/_de na mi slu ba dang ldan par rtogs par ga la thal/_de kho na sems par byed pa ni rnam par rtog pa la dngos po snang bar ma mthong ba dang /_
[\[9b.2\]]dngos po snang ba la yang brtag pa'i rnam par sgro mi 'dogs pa na/_'di ni shes pa'i rnam pa tsam mam brdzun pa snang ba yin no zhes bya ba'i blor 'gyur ba kho na'o/_/dbang po'i rnam par shes pa'i byed pa de nyid ston pa ni/_mdun du gnas pa'i zhes bya ba la sogs pa'o/_/gal te yang lhag par zhen pa'i dbang
[\[9b.3\]]gis spyi nges pa yin no zhes brjod pa de la yang lhag par zhen kyang ste/_lhag par zhen pa sgrub par byed pa yin yang logs shig tu 'dra ba ste/_spyi rtogs pa nges pa yod pa ma yin te/_rjes su 'gro ba dang ldog pa ni 'dra ba'i rdzas gcig pu'i yul can yin pa'i phyir ro/_/de ltar ma yin na du ba yang me'i
[\[9b.4\]]rgyu can du mi 'gyur ro/_/des na/_so sor rtog pa yod min pa/_/zhes byed pa la sogs pa smos te/_snga ma bzhin du rig par bya'o/_/gal te spyi med par mtshungs pa'i blo 'gyur na rta la yang ba lang gi blor ci ste mi 'gyur snyam na 'o na ni chu la yang du ba ci ste med ces mtshungs so/_/'o na de la yang me
[\[9b.5\]]nyid kyi rjes su 'gro ba dang ldog pa'i rjes su byed pa yin no snyam na de lta na ni 'o na mthong ba'i me ni bsnyon la ma mthong ba'i me nyid kyi sgro 'dogs pa'i phyir rtog pa dang ldan pa chen po yin no/_/me yang rgyur 'gyur la rag go zhe na/_de nyid kyis 'grub pa'i phyir gzhan gyis ci bya/_me nyid med na mer ji ltar
[\[9b.6\]]'gyur te de lta ma yin na chu yang me ci'i phyir ma yin snyam na me nyid kyang me nyid med par ji ltar 'gyur te/_de lta ma yin na chu yang me nyid du thal ba'i phyir ro zhes mtshungs pa'o/_/de'i phyir rang gi rgyu brgyud pas byas pa'i nus pa can gyi dngos po ni 'ga' zhig nyid rnam pa de lta bu'i don byed pa yin pa'i phyir 'dra ba'i
[\[9b.7\]]blo yang 'dra ba'i rgyus bskyed pa'i dngos po'i khyad par nyams su myong ba las byung ba yin mod kyi/_des na shugs kyis 'dra ba mi 'grub pa'o/_/de'i phyir zhes bya ba ni mjug sdud pa'o/_/don gzhan rtogs pa med pa'i phyir ro zhes bya ba ni 'dra ba'i rtogs pa med pa'i phyir ro/_/rigs pa can gyi 'dra ba
[\[10a\]]
[\[10a.1\]]las rtogs pa gang yin pa'i nye bar 'jal ba de ni dmigs pa med pa yin te/_/tshad ma ma yin no zhes bya ba'i don to/_/gal te 'dra ba med du chug mod/_/der zhen pa ni re zhig yod pa nyid yin te/_des byas pa ming dang 'brel pa'i rtogs pa go ci ste tshad ma ma yin/_'on te tshad ma
[\[10a.2\]]yin pa'i zhes pas byas pa tshad mar ji ltar 'gyur zhes brjod na/_ji ltar tshad ma yin pas skyed pa rtog pa med pa'i mngon sum tshad ma yin/_des na rgyu tshad ma yin pas ni ci yang byar med do zhe na/_gal te 'dra bar brtags na ming dang ming can gyi 'brel pa zhes bya ba ni brda tsam la rag las pa nyid kyi dngos
[\[10a.3\]]po pa ma yin pa kho na'o/_/de bas na de'i rgyu tshul can gyi rtog pa yang dmigs pa med pa nyid do phyogs 'di la ni 'dra ba'i shes pa zhes bya ba ni lnga pa'i bsdu bar 'gyur te/_'dra ba las rtogs pa zhes bya ba'i don to/_/spyi'i shes pa zhes drug pa'i bsdu ba ni/_bram ze'i nye bar 'jal ba yang bzung ngo /_/ji skad
[\[10a.4\]]du/_gang zhig de las 'dra ba yis/_/khyad par can nam der brten pa'i/_/'dra ba nyid du dran 'gyur te/_/nye bar 'jal ba'i gzhal bya yin/_/zhes brjod pa yin no/_/'dis ni ba lang mthong nas ba men mthong ba na/_'di dang 'dra ba de ni ba lang gi sgras brjod par bya ba yin no zhe'am de'i 'di dang
[\[10a.5\]]'dra ba nyid ni ba lang gi sgras brjod par bya ba yin no zhes bya bar chos can dang chos kyis rtogs pa'i yul nyid kyis rtogs pa'i rnam pa gnyis nye bar 'jal ba yin yang brjod pa yin no/_/de la 'dra bar rtogs pa'i rang bzhin yul med par bstan pas de'i khyad par can 'dra ba can du rtogs pa'i rang bzhin
[\[10a.6\]]yang sun phyung bar bsam par bya'o/_/gang yang ba lang dang 'dra ba ba men yin no zhes brjod pa las ba men gyi ba lang dang 'dra ba nyid rtogs pa yin no zhes gna' rabs dag zer ba de yang 'di nyid kyis bsal ba yin no/_/gal te 'dra ba nyid med pa'i phyir 'dra bar rtogs pa dmigs pa med pa nyid yin na/_ji
[\[10a.7\]]ltar rjes su dpag pa'i tshad ma 'dra ba'i yul can du 'dod snyam na/_rjes su dpag pa'i rtog pa la ni zhes gsungs so/_/dbang po rnam par shes pas ma mthong ba'i 'dra ba nyid dam de'i khyad par can gyi 'dra ba nges par byed pa ni rjes su dpag pa tshad ma ma yin gyi 'on kyang dpe la mthong ba'i rang bzhin nyid lhag par sgro
[\[10b\]]
[\[10b.1\]]btags te 'dra bar shes pa'o zhes brjod pa yin no/_/'di ltar ri zhol na gnas pa'i me ni rang gi mtshan nyid kyi rnam par rtog pa ma yin la de nyid ni rtogs pa yang min no/_/de yang dpe la mthong ba med pa ni ma yin te/_des na de dang 'dra bar brjod pa yin no/_/'dra ba gzhan med kyang de yin pa las bzlog pas
[\[10b.2\]]'di ni 'dra ba'i tha snyad tsam yin no/_/rjes su dpag pa'i tshad ma ni dngos yul can yin te/_mngon par bsam pa las mi slu ba'i phyir ro/_/gzhan gyi nye bar 'jal ba ni dngos por gyur pa'i 'dra ba'i yul can dang /_de rtogs par byas pa ming dang ming can gyi 'brel pa'i yul can yin pa'i phyir nyes par
[\[10b.3\]]'gyur ba nyid do/_/gal te de lta na zhes bya ba ni gzhan gyi'o/_/brda'i dus su mthong ba nyid dus gzhan sgra las dran pa yin no/_/sogs pa'i sgras ni gzhan du mthong ba'i mtshan mo za ba 'ga' zhig tu don gyis go bas dran pa'o/_/'di la zhes pa ni lan no/_/skra shad la sogs don min te/_/zhes bya ba
[\[10b.4\]]'dis 'di lta bu thams cad bshad pa yin no zhes bya ba'i don to/_/de bzhin du gzhan du yang zhes bya ba ni/_gang dang gang du slu bar mos pa'am/_bsgrub par bya ba de bzhin du 'byung bar nges mi nus par te/_dper na gzugs brnyan dang gtan tshigs ltar snang bas bskyed pa'i shes pa la sogs pa rnams
[\[10b.5\]]la'o/_/sgra yi yul dang yul min phyir/_/zhes bya ba 'chad pa ni zhes bya ba la sogs pa'o/_/gal te zhes bya ba la sogs pa'i don ni 'di yin te/_'dir ni tshad ma'i yul nyid gyur pa'i spyi dpyad par bya ba yin te/_des na de'i yul can gyi shes pa'i rgyu yin pa'i phyir yang tshad mar 'gyur ro zhes bya ba yin
[\[10b.6\]]no/_/'on te shes pa nyid tshad mar 'dod de zhes brjod na/_'di la zhen pa med do/_/sgra las byung ba'i shes pa nyid tshad mar 'gyur ro/_/des na mi 'dod pa mi ldog go zhe na/_lan smras pa'i bsam pa ni gal te sgra tsam gyi dbang du byas nas de skad brjod pa ni de'i tshe de la spyi'i yul can nyid yod pa ma yin
[\[10b.7\]]te/_spyi'i mtshan nyid ni rang gi mtshan nyid kho na yin no zhes brjod pa yin no/_/sgra tsam gyi brjod par bya ba ni yod par ma nges pas na de rang gi mtshan nyid ga la yin zhes bya ba'o/_/gal te sgra rnams spyi'i yul can du 'dod pa nyid ma yin nam snyam na/_ma yin te sel ba yul can du 'dod pa'i phyir ro/_/
[\[11a\]]
[\[11a.1\]]rjes su 'gro bar snang ba'i dbang gis de nyid la spyi'i tha snyad tsam du byas par zad do/_/'dis ni gal te sel ba thams cad la spyi'i tha snyad yin pa de lta na yang gang la lhag par zhen par byas pa'o/_/dngos po yod par zhen pa der de kho nar spyi nyid du rnam par gzhag go/_/gzhan
[\[11a.2\]]du ni tha snyad tsam mo zhes rtogs par bya'o/_/des na gzhan gyi don gyi rjes su dpag pa'i bdag nyid kyi sgra nyid spyi'i yul can yin pa'i phyir na tshad mar rigs so/_/gal te sgra ni nye bar btags pa'i tshad ma ma yin/_spyi'i yul can nyid yin na ni/_dngos kyi tshad ma nyid du 'gyur ro snyam/_de lta ma yin te
[\[11a.3\]]gzhan gyi don gyi rjes su dpag pa la spyi'i yul can nyid du nye bar btags pa yin pa'i phyir ro/_/spyi'i yul can ni sgra brtan pa tshul gsum pa'i rtags kyis bskyed pa'i rjes su dpag pa kho na yin no/_/gal te sgra bsgrub par bya ba'i yul can nyid kyis spyi'i yul can ma yin no/_/sgrub par byed pa tshul
[\[11a.4\]]gsum pa'i yul can nyid kyis spyi'i yul can yin par 'gyur te/_des bstan par bya ba ni/_de yin pa'i phyir ro snyam na/_ma yin te de la yang des bstan pa tsam byas pa yin pa'i phyir ro/_/tshul gsum nges pa ni tshad ma gsum kho na las yin no/_/'o na spyi'i lus can gyi sgra gang yin zhe na/_de kho nar
[\[11a.5\]]ni 'gal yang ma yin no/_/de nyid kyi phyir sgra ni 'ga' yang tshad ma nyid ma yin no/_/tshad mas mi slu ba'i dngos po ston par byed pa na/_ji ltar sgra gzhan la ltos nas gzhan gyi don gyi rjes su dpag pa dang gzhan gyi don gyi rjes su dpag pa 'phen par byed pa skad cig ma la sogs pa ston par byed pa'i ngag la mi
[\[11a.6\]]slu ba nyid du lhag par zhen pa de bzhin du tshad ma'i tha snyad kyang yin no/_/spyi'i mtshan nyid gang yin pa de nyid sgra'i yul yin gyi/_gzhan sgra'i yul ma yin pa ni ma yin no/_/mi 'dod pa'i nges par gzung ba dgag pa brjod pa ni sgra'i yul zhes bya ba la sogs pa'o/_/des na me'i sbyin sreg mtho ris
[\[11a.7\]]sgrub par byed pa la sogs pa'i ngag tshad mar ga la 'gyur te/_de'i yul dngos po nyid yin par the tshom za ba'i phyir ro/_/tshad ma drug sngon du 'gro ba can don gyis go ba'i tshogs la yang mdor na gang la med na mi 'byung ba'i dngos po'i stobs kyis 'ga' zhig tu lkog tu gyur pa'i don rtogs pa de ni rjes su
[\[11b\]]
[\[11b.1\]]dpag pa nyid tshad ma yin la gang du tshul gsum las gang yang rung ba zhig med dam the tshom za ba de ni bsgrub bya nges pa med pa'i phyir na spyi'i mtshan nyid rnam par gnas pa ma yin la/_de'i yul can gyi shes pa yang tshad ma yin no zhes bya ba yin no/_/dngos po med pa'i tshad ma yang tshad ma grub pa'i le'u nyid
[\[11b.2\]]du sun phyung ba yin no/_/ji skad du sgra'i yul ma yin pa rang gi mtshan nyid yin no zhes brjod pa der yang gang zhig sgra'i yul ma yin pa de thams cad rang gi mtshan nyid yin zhes brjod pa der yang gang zhig sgra'i yul ma yin pa de thams cad rang gi mtshan nyid yin no zhes rtogs par mi 'gyur bar bya ba'i phyir na/_
[\[11b.3\]]yul ma yin par yang zhes bya ba'i/_des na 'di la skyon med do zhes bya ba ni/_phyin ci log tu nges par bzung bas byas te/_sgra tshad mar thal ba'am/_des nye bar mtshon pa'i sgra la sogs pa'i bsrung ba yang rang gi mtshan nyid du thal bar 'gyur ro zhes brjod pa gang yin pa ste de gnyi ga yang skyon gyi sgras
[\[11b.4\]]bsgos pa yin no/_/des na zhes bya ba la sogs pa ni mjug sdud pa'o/_/'ga' zhig ni spyi yin la zhes bya ba ni rjes su dpag pa'i yul lo/_/'ga' zhig ni don med pa zhes bya ba ni sgra dang gtan tshigs ltar snang la sogs pa'i yul lo/_/gcig ni rang gi mtshan nyid ces bya ba ni mngon sum gyi yul
[\[11b.5\]]lo/_/don med pa zhes bya ba ni skra shad la sogs pa'o/_/ji ltar shes pa'i rang bzhin gyi don yin yang don med pa nyid du 'gyur ba de ltar ni bshad zin to/_/mtshan nyid gzhan 'chad pa ni rgyu mtshan gzhan zhes bya ba'o/_/'dir yang snga ma bzhin du brjod par bya'o zhes bya ba ni rgyu mtshan gzhan yod pa ni gang la
[\[11b.6\]]blo yod par 'gyur ba/_de ni spyi nyid do zhes ni nges par mi bzung ste/_ri bong gi rwa la sogs pa yang de ltar thal ba'i phyir ro/_/'on kyang rgyu mtshan gzhan yod na rung ba'i yul na gnas pa la mi ltos par dngos por mngon par 'dod gang la blo yod pa de kho na spyi'i mtshan nyid yin no/_/'dis ni gal te
[\[11b.7\]]rung ba'i yul na de gnas par na blo yod na de'i tshe spyi la ma yin te/_rang gi mtshan nyid kho na yin no zhes brjod pa yin no/_/yang na zhes bya ba ni bshad pa gzhan gsungs pa'o/_/phyogs snga ma la ni rgyu mtshan gzhan zhes bya bas lta dang rtsol ba la sogs bzung ngo /_/de lta na ni yul 'dzin par/_blo'i
[\[12a\]]
[\[12a.1\]]yul rung ba'i yul na gnas pa la ltos nas rgyu mtshan gzhan mig la sogs pa yin par 'dod do/_/rgyu mtshan gzhan zhes bya ba ni mig la sogs pa yod kyang rung ba'i yul na gnas pa med pa'i phyir na gang la de 'dzin pa'i blo skye ba med pa de ni'o/_/de nyid brjod pa ni rang gi ngo bos zhes bya ba
[\[12a.2\]]la sogs pa yin no/_/de la rang gi ngo bos zhes bya ba la sogs pa ni skabs don bsdus pa'o/_/'di la gal te zhes bya ba la sogs pas rtsod do/_/gal te yang rtogs pa'i rnam pa tha dad pas na yul rnam pa gnyis su brjod pa de lta na yang tshad ma'i khyad par gyi bshad pa ni ma yin no/_/de byed pa yang ni nyes
[\[12a.3\]]pa ma mthong nas rtsod pa'o/_/rnam par rtog pa tha ma la tshigs su bcad pa gcig gis 'gal ba brjod pa yin no/_/'di snyam du tshad ma gnyis su med pa'i phyir gzhal bya gnyis su 'gyur ro snyam du dogs pa bsu nas brjod pa ni 'on te tshad ma gnyis kyis zhes bya ba'o/_/yul gnyis kyis tshad ma gnyis yin
[\[12a.4\]]la/_tshad ma gnyis kyis kyang yul gnyis yin pa'i phyir phan tshun bsten pa yin no/_/'dis ni ma grub pa ma yin no/_/ci ste tshad ma gnyis la ltos nas gzhal bya gnyis su brjod pa ni ma yin gyi/_'on kyang rtogs pa'i gzhal bya gnyis nyid kyis tshad ma gnyis sgrub par byed pa yin pa des na phan
[\[12a.5\]]tshun bsten pa ma yin no snyam na tshad ma gsum la sogs pa'i zhes bya ba'o/_/don ni 'di yin te/_ji ltar mngon sum gyis rtogs pa ni mngon sum yin la rjes su dpag pas rtogs pa ni rjes su dpag par bya ba yin pa de bzhin du rig byed kyis rtogs pa ni nye bar bstan par bya ba nye bar
[\[12a.6\]]'jal bas ni nye bar gzhal bar bya ba don gyis go ba la sogs pas ni don gyis go ba'i yul bsgrub par bya ba min pa'i phyir blar 'gal ba nyid do/_/'di ltar gzhal bya de yul gyi nye ba gang yin pa de ni tshad ma'i dbye ba 'jug pas grub par byed pa yin no/_/des na ji ltar mngon sum las tha dad pa'i rjes
[\[12a.7\]]su dpag pas rjes su dpag par bya ba'i yul nye bar 'jog pa de bzhin du sgra la sogs pas kyang rang rang gi yul nye bar 'jog par byed par 'gyur ro zhes bya ba'i don to/_/rnam par rtog pa gnyis pa'i dbang du byas te brjod pa ni lkog tu gyur pa nyid kyang zhes bya ba'o/_/don 'di yin te/_re zhig rjes su dpag pas mngon
[\[12b\]]
[\[12b.1\]]sum gyi yul 'grub pa ma yin pa kho na'o/_/khas blangs pa yang ma yin no/_/gal te des lkog tu gyur pa yang rtogs par mi nus na ni de'i tshe rjes su dpag par yul rnam pa gnyis grub par ji ltar 'gyur zhes bya ba yin no/_/gtan tshigs brjod pa ni lkog la 'jug na yang rjes su dpag pa don
[\[12b.2\]]med do zhes bya ba la sogs pa ni rtogs par sla'o/_/mig med mthong ba zhes bya ba bzhin zhes bya ba la ji ltar zhes bya ba bsnan par bya'o/_/de'i phyir zhes bya ba ni mjug bsdu ba'i thabs kyis rnam par rtog pa dang po yang bsal bar brjod pa yin no/_/'di skad brjod pa yin te/_/mngon sum ni yul
[\[12b.3\]]gcig kho na la byed pa 'jug pa yin la/_rjes su dpag pa ni gcig la yang ma yin des na gang ltar tshad ma gnyis na gang las tshad ma gnyis su 'gyur ba gzhal bya gnyis su ji ltar sgrub ces bya ba yin no/_/'gal ba yin no zhes bya ba ni gang gi tshe tshad ma gnyis kyis gzhal bya gnyis 'grub pa na'o/_/ma
[\[12b.4\]]nges pa nyid du yang brjod pa la gal te yang zhes bya ba'o/_/yul gcig la yang tshad ma gzhan 'jug pa mi 'gal ba'i phyir na gzhal bya gnyis las tshad ma gnyis kyis ma khyab pa'o zhes ston pa ni 'brel pa grub pa med par ni zhes bya ba'o/_/mngon sum ni khyab pa grub par byed pa nyid du nye bar bstan pa cung
[\[12b.5\]]zad kyang mi nus so/_/de ni spyi'i yul can du mi 'thad pa'i phyir ro/_/rjes su dpag pa yang gsal ma thag pa yin no snyam du bsams pa yin no/_/de ltar zhes bya ba la sogs pa ni bsdu ba'o/_/grub pa'i mtha' ni rtog pa dang po khas blangs pa yin no/_/gal te yul gnyis mngon sum gyis grub na/_
[\[12b.6\]]rjes su dpag pas ci bya ba'i rtsod pa yod pa ma yin te/_'di ltar mngon sum gyis ni yul gyi gnyis nyid grub kyi yul gnyis ni ma yin no/_/gal te de lta na yang chos can mngon sum gyis ma grub la chos ni grub po zhes bya ba 'di ji ltar yin te/_chos rtogs pa ni chos can rtogs pa med na med pa'i phyir ro zhe na
[\[12b.7\]]bshad pa 'dra ba dang mi 'dra ba nyid du rtogs pa ni bya ba'i rang bzhin yin la/_des ni rtogs par bya ba 'dra ba dang mi 'dra ba nyid mtshon pa yin no/_/gang gi phyir 'dra ba nyid du rtogs pa/_rtogs par bya ba 'dra ba dang mi 'dra ba nyid mtshon par byed pa de ni/_shes pa'i rnam pa la brten pa yin pa'i phyir shes pa nyid
[\[13a\]]
[\[13a.1\]]de rtogs pa nyid kyi chos yin gyi yul gyi ni ma yin no zhes 'dis ni yul ma rtogs pa'i sa bon bstan pa yin no/_/yul ma reg par de ji ltar 'grub pa de ston pa ni/_de yang zhes bya ba'o/_/yul la rang rig pa mi 'jug pa'i phyir na/_rjes su dpag pa don med par ji ltar 'gyur
[\[13a.2\]]zhes bya ba'i don to/_/'o na ji ltar yul ma reg pa de bzhin du de'i 'dra ba dang mi 'dra ba yang mi rtogs par 'gyur la/_rtog pa gang yin pa de yang shes pa'i rnam par gyur pa kho na yin te/_des na yul gnyis su 'grub par ji ltar 'gyur/_'on te rang gi rnam pa nyid la phyi rol tu lhag par zhen pa'i phyir na
[\[13a.3\]]de la gnas pa'i rnam pa gnyis nyid rtogs par brjod na/_de lta na ni 'o na rang gi rnam par rtog pa nyid phyi rol rtogs pa yin pa'i phyir rjes su dpag pa don med pa so na 'dug go snyam na/_de la ni snying po med de/_rjes su dpag pa'i rnam par rtog pa'i rnam pa nyid la de ltar nges par rtogs pa'i phyir ro/_/
[\[13a.4\]]mngon sum gyi ni lkog tu gyur pa mngon du byed pa mi srid do/_/de la yang gal te yang rjes su dpag pa'i rang gi rnam pa rig pa nyid kyis phyi rol rig par rnam par gzhag pa de lta na yang phyi rol la ltos nas ni de rjes su dpag pa nyid du tha snyad 'dogs pa yin gyi rang rig pa ni ma yin no/_/dbang po'i mngon sum
[\[13a.5\]]bzhin du rtogs pa 'chol ba bkag pa'i don du'o/_/rtogs par bya ba'i phyi rol gyi don de yang rjes su dpag pa'i dus na 'dra ba'i rnam pa nyid du rtogs la/_de yang rjes su dpag pa nyid kyi byed pa po yod pa ni ma yin no/_/me bzhin du rnam pa de yang lkog tu gyur pa ni ma yin no/_/lkog tu gyur pa'i
[\[13a.6\]]phyogs la ni rang gi snang ba ltar rung bas khyab la sems kyi chos 'ga' yang rtogs par nus pa ma yin no/_/de bas na rang gis rig pa'i rang gi rnam pa'i sgo nas 'dra ba dang mi 'dra ba nyid du rnam par 'jog pa na/_yul la brten pa yang rig pa nyid kyis grub par brjod pa yin la rjes su dpag pa don med
[\[13a.7\]]pa yang ma yin no/_/gal te khyod kyi ltar na rnam par rtog pa thams cad 'khrul pa nyid ma yin nam des na/_de'i snang ba la yang ji ltar 'dra ba nyid du nges na/_gang zhig phyi rol gyi don du lhag par zhen pa na yul gnyis su grub par 'gyur snyam na/_shes pa'i rang gi ngo bo la/_/zhes gsungs so/_/
[\[13b\]]
[\[13b.1\]]ci 'di rgyal po'i bka' 'am snyam na de la zhes bya ba la sogs pa gsungs so/_/de nyid gsal bar byed pa ni 'di ltar zhes bya ba'o/_/brjod par bya ba'i khyad par gyi yid kyi 'gyur ba nyams su myong la/_de dang rjes su mthun par gnas pa dang byed pa phrad pa'i 'thad pa 'byung ba yin te/_de lta ma yin na
[\[13b.2\]]gzhan gyi yid bzhin du nyams su ma myong ngam/_nyams su myong ba la yid ma ches na/_bsnyon pa yin pa tshig ji ltar 'gyur/_de nyid kyi phyir 'brel med rten la zhes gsungs so/_/brjod pa'i rten ni bsam pa ma yin la de yang rnam pa gnyi ga ltar yang 'di'i rgyu nyid du 'brel pa ma yin no zhes bya ba'i don
[\[13b.3\]]to/_/de bas na gzhal bya gnyis ni rang rig par grub pa yin no zhes bya ba la gnod pa yod pa ma yin no/_/'o na yul nyid tha dad par 'gyur mod/_tshad ma go ji ltar tha dad pa/_bsgrub par bya ba'i gtso bo ni de nyid yin no snyam du dogs pa bsu nas tshad ma'i dbye ba ni de tsam nyid kyis 'grub pa yin no snyam
[\[13b.4\]]du dgongs nas dngos gzhan dag gi zhes gsungs so/_/dngos gzhan dag gi ni shes pa las tha dad pa dag gi'o/_/shes pa tha dad pa de nyid kyi ngo bo gang la yod pa de ni de'i ngo bor 'gyur ba'i tshad ma'i dbye ba ste de cis mi grub/_de'i phyir rtogs pa'i dbye ba dang gzhal bya'i dbye ba 'di gnyis ni phan tshun
[\[13b.5\]]khyab pa yin te/_gang gi tshe gcig la the tshom zhugs pa de'i tshe gzhan gyis tha snyad byed pa yin no/_/de lta na yang tshad ma gnyis su the tshom za ba la gzhal bya gnyis nye bar bkod pa yin no/_/de la the tshom zhugs pa la rtogs pa'i dbye ba las skyabs gzhan med do/_/tshad ma'i dbye ba grub pa yang
[\[13b.6\]]de nyid yin no/_/'di la gzhan dag rmongs nas smras pa ni rtogs pa nyid ni zhes bya ba'o/_/grub pa'i mtha' smra ba ni bzod nas min nam zhes gsungs so/_/'di ltar ci'i tshad ma rtogs pa las gzhan nyid yin nam/_'on te rtogs pa tsam ni tshad ma yin gyi 'on kyang khyad par can kho na zhig yin zhes
[\[13b.7\]]khyed 'dod/_de la phyogs dang po ni ma grub la/_gnyis pa ni grub pa la sgrub pa yin no/_/de nyid kyi phyir sgra las byung ba la sogs pa ni tshad ma ma yin no/_/'di yang sngar bshad pa'i/_/tshad ma slu ba med can gyi/_/shes pa zhes bya ba nyid las 'grub ste/_shes pa'i sgras shes pa ma
[\[14a\]]
[\[14a.1\]]yin pa dang /_slu ba med pa'i sgras ni rtogs pa tsam rnam par bshad pa'i phyir ro/_/yang na/_rtogs pa nyid ni tha dad 'gyur/_/zhes bya ba ni tshad ma'i rnam pa nyid tha dad par 'gyur mod/_tshad ma'i dbye bas zhes bya ba mngon sum dang rjes su dpag pa'i mtshan nyid tshad
[\[14a.2\]]ma khyad par can du ji ltar yin te/_ci gzhan yang tshad ma nyid ma yin nam zhes bya ba'i don to/_/ji ltar thun mong ma yin pa'i rnam pa can las/_thun mong gi rnam pa can gyi shes pa tha dad pa de bzhin du thun mong gi rnam pa la yang sgra dang nye bar gzhal ba la sogs pa'i dbye ba yod pa kho na'o/_/des na
[\[14a.3\]]yul tha dad pa nyid las tshad ma gzhan yang yod par 'gyur ro/_/'on te lkog tu gyur pa thams cad ni thun mong gi rnam pa can nyid kyis gcig nyid yin na de'i tshe mngon sum dang lkog tu gyur pa dag kyang dngos po nyid du gcig pa'i phyir tshad ma gnyis su yang mi 'gyur ro zhe na 'dir grub pa'i mtha' ni mngon
[\[14a.4\]]sum du zhes bya ba la sogs pa'o/_/lkog tu gyur pa la ni rjes su dpag pa las gzhan mi slu ba ma nges pa nyid las tshad ma yin pa spangs pa yin no/_/des na thos pa la sogs pa'i rang bzhin gyis rtogs pa tha dad pa yin yang gzhal bya yod par nges par mi byed pas ji ltar tshad ma yin snyam du
[\[14a.5\]]dgongs pa'o/_/gal te sngar 'di mtshan nyid kyis spangs zin pa nyid ma yin nam/_da ltar ci zhig sgrub ce na/_bshad pa mngon sum dang rjes su dpag pa de nyid kyis tha dad de rigs mi 'dra ba nyid do/_/de yang rang rig pas grub pa'i phyir/_tha snyad nyid tsam po 'di da ltar bsgrub byar byed pa yin
[\[14a.6\]]no/_/gal te 'di'i tha snyad kyang grub pa zin pa nyid ma yin nam mngon sum dang rjes su dpag pas grub pa'i ma gnyis la rjes su dpag pa dang mngon sum gyis grub par ni gzhan yang mi sems so snyam na/_bstan bcos byed pa rnams kyis yang 'khrul pa'i yul nyid du dper brjod pa ni 'di me zhes bya
[\[14a.7\]]ba'o/_/'di la pha rol po dag_/lta ba'i shes pa'i de ma thag tu/_rigs la sogs pas khyad par can gyi don gsal bar snang ba rnam par rtog pa dang bcas pa'i shes pa gcig nyid ni/_dbang po la sogs pa'i bdag pos bskyed pa'i phyir na/_mngon sum gzhan nyid yin no zhes 'dod do/_/
[\[14b\]]
[\[14b.1\]]'di zhes bya ba ni mngon sum nyid du snang ba'o/_/me zhes bya ba ni me nyid kyi rigs so/_/de la rig pa brjod pa ni/_gsal la 'bar ba'i rnam pa can gyi ngo bo tsam 'dzin pa dang /_gsal bar snang ba rnam par rtog pa med pa ni gzhan gyi yin la/_btso ba dang bsreg pa la sogs pa sgrub pa la yang
[\[14b.2\]]de'i rang bzhin gyi rjes su dpag pa gzhan kho na yin no zhes bya ba'o/_/'o na btso ba la sogs par nus pa smos pas ci zhig bya rigs tsam rtogs pa nyid las tshad mar 'gyur mod ces kha cig zer ba de la brjod pa ni/_de ltar/_nus pa gzung ba med par ni/_/'jug pa med do su zhe na/_dgos
[\[14b.3\]]pa'i don sgrub pa'i don te/_dngos po don gnyer ba'i ngang tshul can rtogs par 'dod pa de bsnyon pa ma yin pa zhes bya ba'i don to/_/de'i phyir rang gi ngo bo las lhag par sngon myong ba'i don bya ba 'jal ba na rnam par rtog pa'i shes pa 'di ste rang gi ngo bo tsam snang ba'i mngon sum las tha dad pa nyid do/_/
[\[14b.4\]]rigs zhes bya ba tha dad pa ni yod pa ma yin no zhes bya ba 'di yang bshad zin to/_/gal te tshad ma slu ba med can gyi shes pa zhes bya ba spyi'i mtshan nyid yin na mi slu ba de yang gang las nges she na/_'di la yang sngar bshad pa'i tha snyad las ni tshad ma nyid ces bya ba dran par byed pa ni 'jug pa dang ldog pa'i
[\[14b.5\]]mtshan nyid kyi zhes bya ba'o/_/le'u dang por zhes bya bar ni rang gis bshad par bya ba ltos pa'i'o/_/gang du gang la rnam pa gang gi snyam na/_de la zhes bya ba la sogs pa gsungs so/_/de la zhes bya ba ni rnam par rtog pa dang bcas pas shes pa'i dus la'o/_/lhag ma ni go sla'o/_/'o na de rnam pa gnyis
[\[14b.6\]]su ga las 'grub snyam na rtogs pa'i rnam pa tha dad pas ni zhes gsungs so/_/ba lang mthong ba ltar rnam par rtog pa'i dus bzhin du gcig ni brjod pa med par gsal ba dang /_brjod pa dang 'dres pa ma gsal ba ni gzhan nyid nyams su myong ba kho na'o/_/rtog pa de'i ngo bor gyur pa'i tshad ma lta ci
[\[14b.7\]]smos/_mngon sum de ni zhes bya ba ni 'bar ba'i rnam pa can no/_/gang zhig 'di 'dra ba'i rang bzhin can de ni 'di 'dra ba'i don bya ba byed pa yin te dper na sngon myong ba bzhin no/_/de bzhin du 'di yang yin no zhes bya bar don bya ba'i nus pa 'dra ba nyid ni rjes su dpag pa kho na'i yul yin no/_/'on te
[\[15a\]]
[\[15a.1\]]zhes bya ba la sogs pas ni rang gi phyogs pa'i rtsod pa slong ba'o/_/bram ze a tsa Ta ma gtogs pa/_gzhan dag ni don bya ba grub pa'i yul can gyi rnam par rtog pa'i shes pa mngon sum las gzhan yin mod/_de tshad ma ni ma yin zhes bya bar sems so/_/de nyid gzhung
[\[15a.2\]]'jug pa ni de dang lhan cig yod do cog ces bya ba'o/_/gal te lus la sogs pa ni bems po yin pa'i phyir ro zhes lan 'debs pa ni shes pa nyid yin pa la ni dgos pa med pa'i phyir ro/_/dngos po'i rang bzhin mngon sum gyis bzung ba'i phyir ro snyam du bsams pa yin no/_/'dir smras pa zhes bya ba
[\[15a.3\]]ni sun 'byin pa'o/_/gal te nye bar mkho ba tsam ni lus la sogs pa yang nyams pa med/_des na shes pa nyid kyi khyad par du byas pa yin na/_de la ni rnam par rtog pa med pa'i shes pa la ltos te/_nye bar mkho ba med pa nyid brjod zin pa nyid do snyam na/_de nyid la 'di skad ces brjod par bya
[\[15a.4\]]ste/_gal te mngon sum la ltos na rnam par rtog pa nye bar mkho ba med pa yin no/_/de med par yang mngon sum 'jug par byed par ji ltar mi 'gyur/_ji srid don bya bar nus pa nyid sbyor bar mi byed pa de srid du ni mthong ba'i dngos po la yang 'jug pa su yang med de/_'gro ba na rtsa lo rag pa la sogs
[\[15a.5\]]pa bzhin no zhes so/_/ci ste zhes bya ba ni gzhan gyi'o/_/rjes su dpag pa ni 'jug par byed pa ma yin no zhes sbyar ro/_/ji lta bu zhig ce na 'dra ba 'dzin pa gang yin te nges par byed pa de'i rang bzhin te/_de'i rang bzhin gyi rjes su dpag pa zhes bya ba'i don to/_/'di ltar nus pa'i rnam par rtog pa ni
[\[15a.6\]]yod kyang mngon sum tsam las skyes pa yin gyi de'i rang bzhin gyi rtags la brten pa ni ma yin te/_'di ltar mod kho nar mngon sum tsam las skye bar nyams su myong ba de'i rang bzhin gyi phyir 'di ni dran pa tsam yin gyi tshad ma ni ma yin no/_/de yang mi bden te zhes bya ba ni grub pa'i mtha'o/_/don ni
[\[15a.7\]]'di yin te gal te yang goms pa'i gnas skabs na rtags dang rtags can gyi dngos por lhag par zhen par ma tshor bar de lta na yang /_dang po'i 'jug pa la ni de'i rang bzhin gyis rjes su dpag pa med na mod kho nar lhag par zhen pa de nyid rnam pa thams cad du srid pa ma yin no zhes bya ba yin
[\[15b\]]
[\[15b.1\]]no/_/gzhan dag bsam pa mi rig nas/_rnam pa thams cad du mngon sum 'jug par byed pa nyid yin pa 'gog pa yin no snyam pas dang po ma yin yang zhes so/_/'di glen pa'i gtam dang 'dra bar byas nas bzhad gad du byed pa ni 'di zhes bya ba'o/_/de nyid ston pa ni gal te zhes bya ba'o/_/
[\[15b.2\]]gal te dus gnyi gar yang mngon sum gyis 'jug pa yin no zhes bya ba 'di la 'gal ba ci 'dra ba zhig yod snyam na/_'di ltar zhes bya ba la sogs pa gsungs so/_/mngon sum mi gsal ba las ni de'i rang bzhin las/_dmigs pa med par yang dang po 'jug pa nyid med pa'i phyir na goms pa
[\[15b.3\]]med la/_de med pa'i phyir na phyis shin tu gsal ba mngon sum skye bar mi 'gyur ro zhes bya ba'i don to/_/de'i phyir zhes bya ba ni mjug bsdu ba'o/_/'jug par byed pa nyid do zhes bya ba 'dis ni mi ldan pa rnam par gcod pa brjod pa yin no/_/goms pa'i gnas skabs na yang de'i rang bzhin can gyi
[\[15b.4\]]rjes su dpag pa nyid 'jug par byed pa zhes bya ba ni ma yin no zhes bya ba'i don to/_/gzhan mkho ba med ces te gzhan tshe'i mkho ba med pa yin zhes de ma thag kho nar 'chad par 'gyur ro/_/TI kA mdzad pa de ni tshe yang mngon sum kho nar 'jug par byed pa yin gyi de'i rang bzhin can rjes su dpog pa ni ma
[\[15b.5\]]yin no snyam du dogs pa yin no/_/gal te yang goms pa'i gnas skabs kyi dbang du byas pa nyid kyis sngon gyi rang bzhin dang chos mtshungs pa las de ltar rtogs pa rjes su dpag pa ni ma yin te don lkog tu ma gyur pa'i phyir nor bu dang dngul la sogs pa'i gzugs rtogs pa bzhin no zhes gsungs pa
[\[15b.6\]]de lta na yang phyis the tshom za ba'i mngon sum pa'i skabs yin pa'i phyir ro/_/mngon sum med na yang zhes bya ba ni/_rjes su dpag par bya ba'i me'i yul can med par ro/_/de yang zhes bya ba ni mngon sum yang ngo /_/rjes su dpag pa las 'jug pa'i dus na ni de'i yul can gyi mngon sum yod pa ma yin
[\[15b.7\]]no zhes bya ba'i don to/_/ci ste yang zhes bya ba la sogs pa ni gzhan gyi'o/_/de med par ni rjes su dpag pa med par ro/_/de med par yang zhes bya ba ni rjes su dpag pa med par yang ngo /_/de grub pa ni mngon sum gyis 'grub pa'o/_/rjes su dpag pa ni gdon mi za bar phyogs kyi chos la sogs
[\[16a\]]
[\[16a.1\]]pa'i rgyu mtshan du mngon sum la ltos pa yin gyi/_goms pas skyed pa'i mngon sum ni de la ltos pa ma yin no zhes bya ba ni dgos pa'i don to/_/'dir yang rnam pa thams cad du rjes su dpag pa la skur pa'am/_mngon sum gtso bor 'grub par 'gyur grang /_de la sngar
[\[16a.2\]]brjod pa dran par byed pas phyed snga mas phyogs dang po 'gog la gnyis pa ni phyed phyi mas so/_/de phyir bya ba ni rjes su dpag pa'i drin gyis mngon sum gsal ba yin pa'i phyir ro/_/de nyid gsal bar byed pa ni gzhan tshe zhes bya ste/_gsal ba'i gnas skabs kyi tshe'o/_/gzhan tshe zhes bya ba ni ma
[\[16a.3\]]goms pa'i tshe na'o/_/'on te de'i tshe rjes su dpag pa mi dgos pa nyid do snyam na/_goms pa med par zhes gsungs so/_/'on te nye bar mkho ba med kyang don du nye bar 'gyur ro snyam na/_mkho ba med na zhes gsungs so/_/'on te don du gnyer ba'i yul gyi rjes su dpag pa yang nye bar mi mkho ba nyid do
[\[16a.4\]]snyam na/_dngos po don du gnyer ba'i yul zhes gsungs so/_/'di ni bram ze a tsas kyang de'i rang bzhin can gyi rjes su dpag pa ni ma goms pa'i gnas skabs kho nar yin no zhes khyad par brjod par rigs so zhes bstan to/_/ci ste zhes bya ba la sogs pa'i don ni 'di yin te/_gal te yang rjes su
[\[16a.5\]]dpag pa nye bar mkho ba de lta na yang der mngon sum nyid bsgrub par bya ba yin pa'i phyir de nyid gtso bo yin no zhes bya ba'o/_/phyed phyi mas ni grub pa'i mtha'o/_/bsgrub par bya ba gzhan gyi khyad par du gyur pa'i mtshan nyid kyi tshul 'di nyid las te/_rim pa 'di nyid las 'da' bar mi 'gyur ro/_/gang du zhe na
[\[16a.6\]]yul rtags la'o/_/tshul gsum pa nyid kyi nges pa 'jug pa'i don du'o zhes bya ba'i don du'o/_/gal te rjes su dpag pa de yang mngon sum skye ba nyid kyi 'bras bu dang bcas pa ma yin nam des na gal te mngon sum 'ga' zhig rjes su dpag pa skyed pa'i yan lag yin du chug pa de lta na yang /_slar de nyid kyi
[\[16a.7\]]mthar thug pa yin te/_rjes su dpag pa mngon sum byas na yang rjes su dpag pa don du gnyer ba yod pa ma yin gyi/_rjes su dpag pa la ni gdon mi za bar ro mngon sum don du gnyer ba yin te/_de lta ma yin na rjes su dpag pas ci bya/_'on te rjes su dpag pa thams cad ni mngon sum du bya ba ma yin
[\[16b\]]
[\[16b.1\]]no zhe na/_/'o na ni rjes su dpag pa ste gal te 'bras bu 'ga' zhig gi dbang du byas nas bton na de'i tshe de thob pa nyid kyis de 'bras bu dang bcas par 'gyur la/_thob pa yang mngon sum gyi rang bzhin kho na'o/_/'dod rgyal du thob pa'am/_bsnyon pas 'jug pa ni blang bar bya ba ma yin pa kho na'o/_/de la
[\[16b.2\]]ji ltar 'jug par byed pa'i mngon sum du bya ba snang ba'i mngon sum gyi 'bras bu dang bcas pa de bzhin du rjes su dpag pa yang mngon sum gyis yin no/_/de'i phyir bsgrub par bya ba yin pas na mngon sum ni gtso bo yin la rjes su dpag pa ni sgrub par byed pa nyid kyis na yan lag yin no zhes bya bar rigs so/_/de
[\[16b.3\]]lta yin dang rgyu'i gnas skabs ni rjes su dpag pa yin la 'bras bu'i gnas skabs ni mngon sum yin no zhes bya ba grub pa'i mtha' yin te/_des na gnyi ga mtshungs par ji ltar 'gyur zhes dgongs pa la 'jug pa bsdu ba'i tshul gyis sel ba brjod pa ni/_de'i phyir mngon sum dang rjes su dpag pa gnyis
[\[16b.4\]]yang tshad ma yin no zhes bya ba'o/_/dgos pa ni 'di yin te/_dngos po pa'i gtso bo dang phal pa'i dngos po dpyod pa'i skabs ni ma yin gyi 'on kyang tshad ma'o/_/de la ni gnyi ga yang don rtogs pa dang 'jug pa'i rgyu yin no/_/gzhan skye ba la yan lag yin no/_/tshad ma ni gtso bo dang phal pa'i dngos po cung zad kyang
[\[16b.5\]]med do/_/yan lag nyid du mtshungs pa ni de tsam zhig rtogs par bya ba la brjod pa yin no/_/gal te tshad ma la yang khyad par yod pa nyid de 'di ltar rjes su dpag pa ni mngon sum yod pa la 'jug pa yin te/_de gnod pa'am bsgrub pa la de'i skabs med pa'i phyir ro/_/mngon sum ni rjes su dpag pa yod
[\[16b.6\]]pa dang med pa la mi ltos so snyam du dogs na rang gi yul la zhes gsungs so/_/mngon sum zhugs pa'i yul la ni/_rjes su dpag pa 'jug pa ma yin te/_yul ma yin pa nyid kyi phyir ro/_/rjes su dpag pa'i yul la ni mngon sum gyis gnod pa ma yin te/_mngon sum dang lkog tu gyur pa'i yul
[\[16b.7\]]dbye bas gnyi ga rnam par gnas pa yin pa'i phyir ro/_/mngon sum gyis gnod pa'i tha snyad kyi rjes su dpag pa'i yul ma yin pa nyid ston pa yin no/_/de'i phyir gnyi ga yang khyad par med pa yang tshad ma nyid yin no/_/gnyis med pa la ni rjes su dpag pa la sogs pa yod pa yin te/_de nyid kyi
[\[17a\]]
[\[17a.1\]]phyir gtso bo dang cig shos yod pa ma yin no/_/'di nyid brjod pa ni de kho na ltar 'jig rten pa la grags pa'i phyir ro zhes bya ba'o/_/yang dag pa'i tha snyad la brten pas gnas pa yin no zhes bya ba'i don to/_/'dir tshu rol mdzes pa pa'i dogs pa bsu ba de ci ste zhes
[\[17a.2\]]bya ba'o/_/de zhes bya ba ni rjes su dpag pa'o/_/ma yin te zhes bya ba ni 'gog pa'o/_/dbang po'i mngon sum tshad mar 'dod na rigs pa mtshungs pas na rjes su dpag pas tshad ma yin par nan gyis 'grub po zhes ston pa ni/_'di ltar zhes bya ba la sogs pa'o/_/mdor bsdu na brda sprod pa la
[\[17a.3\]]yang lan 'di nyid yin no/_/tshu rol mdzes pa la kha cig ma mthong ba 'jig rten pha rol la sogs pa'i yul can rjes su dpag pa ni 'gog la/_/mthong ba'i yul can du ba la sogs pa la rjes su dpag pa 'dod la/_de la yang mthong ba'i yul can gyi rjes su dpag pa dag 'jug pa mtshungs pa
[\[17a.4\]]nyid yin yang zhes bya ba la sogs par sbyar ro/_/mthong ba'i yul can gyi rjes su dpag pa yang tshul gsum pa yongs su dag pa'i dbang nyid kyis 'jug par byed pa yin la/_de ni ma mthong ba'i yul la yang mtshungs so zhes bya ba'i don to/_/'dir mngon sum dang cig shos gnyi ga zhes bya ba mngon sum
[\[17a.5\]]smos pa ni dper brjod pa'i don to/_/de ni spang bar nus pa ma yin te mthong ba dang 'gal ba nyid kyi phyir ro/_/de lta ma yin na mngon sum tshad mar ji ltar 'gyur/_'on te yang zhes bya ba la sogs pas ni/_'o na mthong ba'i rjes su dpag par yod kyang mngon sum nyid la 'jug par 'gyur ba des na
[\[17a.6\]]'jug pa la mtshungs pa zhes bya ba 'di ma grub par dogs pa bsdu ba'o/_/mngon sum ma yin zhes bya ba ni rjes su dpag pa'o/_/de yang mi bden te zhes bya ba ni sun 'byin pa'o/_/rang gi phyogs la rjes su chags pas nyams su myong bas khyad par du bsad nas/_rang gi phyogs bsal ba yang rtsis khongs su mi
[\[17a.7\]]'jug ste/_nyams su myong ba ni mngon sum yin pa'i phyir ro/_/de nyid de la zhes bya ba la sogs pas bstan par bya'o/_/de'i tshe ni gdon mi za bar dran pa'i rang bzhin gyi nges par 'gyur ba yin te/_de ni de tsam dang rjes su 'brel pa'i phyir ro/_/'ga' yang zhes bya ba 'dis ni/_'jig rten dang 'gal ba yang
[\[17b\]]
[\[17b.1\]]ston par byed pa yin no/_de ltar rtogs pa'i 'gal bar bsams pas/_rnam pa gzhan yang brjod pa ni/_/mngon sum la yang zhes bya ba la sogs pa'o/_/bya ba zhes bya ba de'i chos gzhan gyi rang bzhin rjes su 'gro ldog dang bcas pa'i yod pa nyid yin par 'dod/_phyogs dang por ni mngon sum
[\[17b.2\]]la yang med do/_/gnyis pa ni rgyu thams cad kyi thun mong ba ni rjes su dpag pa'i yang 'jug pa la yod pa yin no/_/de ltar rnam pa ci zhig ltar rjes su dpag par ma skyes pa ni/_don du gnyer yang rgyu la mi 'jug pa yin no/_/gal te yod pa las ma gtogs pa'i byed pa med na/_'o na rgyu 'bras bu la
[\[17b.3\]]byed pa dang bcas pa yin no zhes ji ltar brjod snyam na/_'di ni rten cing 'brel par 'byung ba zhes bya ste/_sna tshogs 'di na'o/_/sna tshogs la sogs pa'i tha snyad ni de tsam du zad pa yin no/_/de ltar ni mi 'thad pa yang ci yang med do/_/de lta ma yin na byed pa med pa'am/_byed pa dang bcas pa
[\[17b.4\]]las ji ltar byed par 'gyur/_mngon sum gyi byed pas rjes su dpag pa la bsnyon 'debs pa rnam pa gzhan gyi sgo nas bzlog pa'i don du gzhan yang zhes gsungs so/_/'dir yang na 'jig rten gzhan khas blangs pa la yang ngo /_/'brel pa'i spros pa ni go bar bla'o/_/'o na rjes su dpag pa tshad ma ma
[\[17b.5\]]yin pa ji ltar spong snyam na/_rjes dpag tshad ma nyid min na/_/zhes gsungs so/_/rjes su dpag pa tshad mar mi sgrub par ci'i phyir snyam na/_'di ltar zhes gsungs so/_/gang yin pa zhes bya ba ni 'jig rten pha rol la sogs pa'o/_/gzhan mngon sum yin pa'i phyir gzhan la mngon sum yin par
[\[17b.6\]]ni 'thad pa ma yin no zhes brjod pa ni/_gzhan yang zhes bya ba'o/_/ji ltar du ba mthong ba la tshad ma yin pa de bzhin du thams cad la yin par 'gyur ro/_/des na gal te rtags kyi mngon sum gyis lkog tu gyur pa yang 'grub na yang de'i tshe lkog tu gyur pa thams cad grub par 'gyur ro/_/da lta yin
[\[17b.7\]]na ci snyam na/_/thams cad don kun rigs par 'gyur/_/zhes gsungs so/_/'brel pa med phyir zhes bya ba ni gzhan gyis dogs pa ste/_thams cad rigs par 'gyur ba min no/_/'brel pa med pa'i phyir zhes bya ba'i gzhung 'dis ni dran pa med pa yang nye bar mtshon pa'o/_/lan ni 'o na zhes bya ba'o/_/
[\[18a\]]
[\[18a.1\]]de ltar rang rig pas yul rnam pa gnyis grub par dam bcas te/_rnam par rtog pa dang mi rtog pa gnyis tha dad par bsgrub pas 'ongs pa de'i rang bzhin gyi rjes su dpag pa la log par rtogs pa gzhan dag kyang bkag nas skabs su bab pa mjug sdud pa brjod pa ni de'i phyir
[\[18a.2\]]zhes bya ba'o/_/gal te yul gyi dbye ba brjod par bya ba yin la de ni rnam pa gcig gis kyang 'grub pa ma yin nam/_des na nus pa la sogs pa rnam pa bzhi nye bar bkod pas ci bya snyam du bsu nas re zhig brjod ma thag pa gsum ni gtan tshigs gsum la ltos nas yin no zhes ston pa ni
[\[18a.3\]]'dis ni zhes bya ba ste 'du ba'i rang bzhin nye bar bkod pas so/_/gal te dpe dang 'dra ba nyid ces bya ba gtan tshigs gsum ga'i yang yul ma yin nam/_de ji ltar na 'dis ni 'bras bu'i gtan tshigs kyi yul bstan to zhes brjod ce na/_bden te 'dra ba ni gnyis te dngos po'i dang chos tsam gyi
[\[18a.4\]]ste tha snyad las yin no/_/'bras bu'i gtan tshigs las ni me la sogs pa'i dngos po nyid dpe la mthong ba dang 'dra bar rtog pa'i phyir dngos po la brten pa brjod la/_rang bzhin nam mi dmigs pa la ni chos la brten pa nyid do/_/de la dang po ni chos can gyi rang bzhin las tha dad par rang gi ngo bo snang
[\[18a.5\]]ba'i phyir na de la brten pa'i 'dra ba yang dngos su mthong bar rnam par gzhag go/_/chos tsam gyis ni de las bzlog pa'i phyir na btags pa tsam yin no/_/gal te yang de kho nar 'dra ba thams cad btags pa kho na yin pa de lta na yang rtogs pa dang dngos po la brten par rlom pa'i phyir na 'dra ba'i blos ni
[\[18a.6\]]dngos po la brten pa'i 'dra ba nyid du yul du byed pa yin no/_/des na de tsam gyi 'bras bu'i gtan tshigs kyi dbang du byas nas 'dra ba'i rnam par brjod par 'os pa yin no/_/de bzhin du sgra'i yul nyid kyang sgra las byung ba'i shes pas rtogs par bya ba yin no zhes bya ba ni shing la sogs pa'i tshig brjod pa
[\[18a.7\]]las yal ga la sogs pa dang ldan pa'i don/_sgra las byung ba'i shes pa la rtog pa na de'i yul du rnam par gzhag pa yin no/_/des na de'i yul nyid ni de'i rtogs pa la snang ba nyid de tsam dang rjes su 'brel pa yin pas na/_de'i khyab par byed pa dang go bar bya ba yang yin no/_/de la sgra las byung
[\[18b\]]
[\[18b.1\]]ba'i shes pas rtogs par bya ba zhes bya ba ni/_sgra las byung ba'i rtogs pa las sdang ba nyid do zhes bya ba'i don to/_/de nyid brjod pa ni sgra las byung ba'i shes pa de nyid kyang zhes bya ba ste/_chos can gyi chos snang ba bstan par blta bar bya ste/_sgra las byung ba'i rtogs pa la snang ba ni snang ba can gyi don sgra'i
[\[18b.2\]]rtogs pa'i yul nyid du rtogs par byed pa yin no/_/don gang zhig shes pa gang la snang ba can de ni de'i yul yin te/_dper na dbang po'i shes pa la snang ba can gyi rang gi mtshan nyid de'i yul yin pa bzhin no/_/phyir mngon par 'dod pa la yang sgra las byung ba'i shes pa la snang ba can yin no zhes bya ba tha
[\[18b.3\]]snyad sgrub pa'o/_/gal te me'i tshig gi don 'bras bu'i gtan tshigs kyi yul ma yin nam/_gang gis na sgra'i yul nyid kyis rang bzhin gyi gtan tshigs kho na'i yul du brjod par khyad par yang ci zhig yod snyam na/_de lta ni ma yin te/_gtan tshigs gzhan la ltos nas khyad par yod pa'i
[\[18b.4\]]phyir ro/_/dper na 'di na me yod do zhes bya ba 'dir du ba la sogs pa la ltos pa de bzhin du shing la sogs pa'i tshig thos pa na ni yal ga dang ldan pa la sogs pa'i spyi/_de'i yul can gyi tha snyad du bya ba la gtan tshigs gzhan la mi ltos te de'i rnam par snang ba tsam gyis de bzhin du rnam par 'jog pa'i
[\[18b.5\]]phyir ro/_/ngag gi don la ni thams cad du sgrub pa dang rjes brjod pa yod pa'i phyir na rang bzhin khyad par can gyi rjes su dpag pa yang gzhan la ltos pa med do/_/dper na ba lang 'di ni dkar po yin no/_/ba lang khyer la shog cig ces bya ba 'dir ba lang rjes su brjod nas dkar po'i tha snyad du yul du rung
[\[18b.6\]]bar sgrub pa'i phyir ro/_/rtogs pa bzhin no/_/kha cig du ni khyad par gzhan yang rtogs te/_dper na ba men ni ba lang dang 'dra'o zhes bya ba 'dir ming tsam gyis grub pa'i ba men la ba lang dang 'dra bar rtogs par byed de ba lang 'dra ba'i tha snyad kyi yul du rung bar bsgrub pa'i phyir ro/_/khyad par de nyid ston
[\[18b.7\]]pa ni 'di ltar zhes bya ba'o/_/hi zhes bya ba ni logs su gsal ba zhes bya ba'i don 'di la yin no/_/nye bar 'jal ba zhes bya ba ni ji skad brjod pa nye bar 'jal ba dag gis so/_/de ltar spyir nges pa na ba men mthong bas khyad par gyi mthar thug par brjod pa ni 'di ni zhes bya ba'o/_/de la ba men gyi
[\[19a\]]
[\[19a.1\]]rang gi ngo bo la yang rjes su dpag pa 'jug pa dang 'dra ba la yang mngon sum 'jug par dogs pa bzlog pa'i don du de'i ngo bo mngon sum du zhes gsungs so/_/'di ni bram ze'i lugs kyis 'di de dang 'dra ba zhes bya ba mi 'dra ba'i khyad par can gyi ba men 'dzin par byed
[\[19a.2\]]pa rnam par rtog pa dang bcas pa ni mngon sum gyi tshad ma nyid yin la/_de 'di dang 'dra'o zhes bya ba ni nye bar 'jal ba yin te/_de lkog tu gyur pa'i chos dang chos can rtogs pa'i phyir ro/_/des na ji ltar 'dra ba sgra las byung ba'i shes pa'i spyod yul yin snyam du dogs pa bsu nas 'di ltar
[\[19a.3\]]zhes gsungs so/_/don gcig pa nyid yin la zhes bya ba ni gnyis ka la brten pa'i 'dra ba ston pa'i phyir ro/_/'on kyang tshig tshul tsam zhig tha dad pa yin te/_dper na gcig gi spun zla nyid rtogs na gzhan gyi yang spun zla nyid rtogs pa bzhin no/_/de la yang gzhan gyi spun zla nyid don gyis go bas
[\[19a.4\]]rtogs pa yin no snyam na ma yin te/_don tha dad pa'i phyir ro/_/rtogs pa'i tshul tha dad pa tsam gyis don tha dad pa ni/_u pa go'i bu dang u pa go las skyes pa zhes bya ba dang /_chung ma dang btsun mo zhes bya ba la sogs pa la yang de ltar thal ba'i phyir ro/_/de la gal te 'di de dang 'dra ba yin no/_/
[\[19a.5\]]zhes bya ba mngon sum nyid yin na de'i tshe yin la rag na/_'on kyang de 'di dang 'dra ba zhes bya ba'am don de nyid yin te/_des na mngon sum gyis grub pa la nye bar 'jal bas brtags pas ci zhig bya/_grub pa'i mtha' ni mngon sum ni rtogs pa med pa kho na mngon sum yin pa'i phyir des ni ba lang ngam ba
[\[19a.6\]]men gyi rang bzhin ngo bo tsam zhig rtogs pa yin no zhes bya ba ni phyed snga ma'i don to/_/phyed phyis ma 'chad pa ni de'i rjes su byed pa'i zhes bya ba'o/_/'di ltar de'i rjes su byed pa zhes bya ba'i ming tsam gyi 'dra ba ni gnyi ga la gnas pa'i phyir ro/_/gal te de lta na yang gang gis khyed kyang rjes su dpag
[\[19a.7\]]pa don du gnyer ba mngon sum gyis ci ste mi 'dzin snyam na mngon sum gyis ni zhes gsungs so/_/gcig gis snyam du bsams pa yin no/_/gal te yang mngon sum gnyis kyis gnyi ga'i rang bzhin 'dzin pa de lta na yang gnyi ga la gnas pa'i 'dra ba ni gcig gis kyang rtogs par mi nus te/_gnyis
[\[19b\]]
[\[19b.1\]]pa mthong ba med pa'i phyir ro/_/des na rang bzhin gyi gtan tshigs kho nas rtogs pa yin no zhes gnas so/_/rjes su dpag pa'i rnam pa brjod pa ni/_de ni 'di dang 'dra ba zhes bya ba'o/_/gal te de'i rnam pa yod pa kho na 'dra ba ma yin nam/_ji ltar rtags dang rtags can gyi dngos po yin snyam na/_
[\[19b.2\]]'dra ba'i tha snyad tsam zhes smos so/_/sbyor ba ni gang zhig gang gi rnam par 'dzin pa de ni de thams cad ni de dang 'dra ba'o zhes tha snyad du bya ba yin te/_dper na g.yas pa dang g.yon pa'i mdzub mo gnyis phan tshun bzhin no/_/ba lang dang ba men yang de bzhin du bya ba'o/_/ma nges pa ni ma yin te 'dra
[\[19b.3\]]ba'i tha snyad kyi rgyu mtshan de tsam du zad pa'i phyir ro/_/sgra las byung ba'i rtogs pa la snang bas rnam pa 'dres par 'dzin pa'i phyir ma grub pa ma yin te/_phyi rol gyi tha snyad nyams pa yang ma yin te snang ba dang rnam par brtags pa ngag gcig tu byas pa'i phyir ro/_/'o na de'i tshe rnam par rtog pa nyid kyi cho
[\[19b.4\]]'phrul yin pa'i phyir dngos po mthong ba med pa na gang dang gcig tu byed pa las tha snyad byed ce na/_de lta bu'i shes pa'i zhes bya ba la sogs pa'o/_/'di de dang 'dra ba'o/_/de 'di dang 'dra ba'i zhes bya ba'i rtogs pa gnyis kyi rgyu mtshan du gyur pa zhes bya ba drug pa'i bsdu ba'o/_/gang gi phyir nyams
[\[19b.5\]]su myong ba'i sgo nas de 'dra ba'i rnam par rtog pa skye bar 'gyur ba gong du gnyis la de lta bu'i rang bzhin gyi khyad par yod pa ni rgyu'i khyad par gyi nus pa nyid las yin no zhes bya ba'i don to/_/'o na 'dra ba'i tha snyad la nyams su myong ba nyid tshad mar 'gyur mod/_'dra ba gnyis bdag gis mthong ngo snyam
[\[19b.6\]]pa'i rnam par rtog pa'i rang gi byed pa ni de nyid la sgro 'dogs pa'i phyir ro snyam na/_bden te gsal ba'i gnas skabs na ni de kho nar yin no/_/lkog shal la sogs pas ba lang nyid du tha snyad 'dogs pa yang rmongs pa kho na ma yin no/_/de'i phyir blo gsal ba ni mngon sum kho na 'dra ba 'grub
[\[19b.7\]]la gzhan la ni rjes su dpag pa las tha snyad tsam sgrub pa yin no/_/des na nye bar 'jal ba ni ci yang byar med do/_/ming dang ming can gyi 'brel pa rtogs pas ni nye bar bstan pa'i ngag gis bskyed pa 'brel pa 'dzin pa'i 'dra ba las yin pa'i phyir/_rjes su dpag par gsal ba yin no/_/dpe
[\[20a\]]
[\[20a.1\]]med pa'i phyir ma yin no snyam na/_de lta ma yin te gang zhig ba lang dang 'dra ba de ni ba men gyi ming gi brjod par bya ba yin te/_dper na nye bar bstan pa'i ngag gi gnas skabs kyi rnam par rtog pa la snang ba bzhin no/_/'di yang de dang 'dra ba min zhes bya ba yin pa'i phyir ro/_/
[\[20a.2\]]rnam par rtog pa'i yul thams cad 'dod pa'i sgras brjod par rung ba ni mi mthun pa'i phyogs la 'jug pa'i gnod byed yin no/_/de bas na ma nges pa ma yin no/_/gal te de lta na dpe'i dus bzhin du rnam par rtog pa'i yul nyid la sgra 'jug par 'gyur la/_snang ba dang rnam par brtag par bya ba gcig tu
[\[20a.3\]]byed pa las 'jug pa ni de lta bu'i yod pa ni mi slu ba dang ldan pa yang yin no/_/des na sgra rnams phyi rol gyi yul can ni ma yin no zhe na/_'di ni de bzhin du yin no zhes mjug bsdu ba ste/_brjod pa ni de'i phyir sgra'i yul ni zhes bya ba'o/_/gal te gzhan don rjes dpag gang yin pa/_/spyi ni de yi spyi'i yul
[\[20a.4\]]yin/_/zhes brjod pa ma yin nam/_de ji ltar na sgra tsam gyi yul spyod ce na/_de ni zhen pa'i yul la ltos nas brjod pa yin te/_sgra las byung ba'i rtog pa'i yul snang ba nyid ni rang gi rnam pa rang gi mtshan nyid du gyur pa kho na yin no/_/de la tha snyad du bya ba'i spyi ni gzhan gyi don gyi rjes su dpag pa'i spyod yul
[\[20a.5\]]yin pa'i phyir 'gal ba med do/_/rnam par rtog pa dngos po'i yul can yin pa nyid ni dngos su 'gog pa ma yin snyam du brgya la the tshom za'o snyam na/_sgra smos pas ni zhes gsungs so/_/rgyu mtshan gzhan yang yod pa na zhes bya ba la sogs pa zhes bya ba ni/_dngos po med pa spyi'i chos ni mi dmigs
[\[20a.6\]]pa'i yul yin no zhes bya ba'i don to/_/gal te yod pa'i rnam par shes pas ni re zhig yod pa nyid du tha snyad du bya ba ma yin nam/_med pa ni 'gar yang nus pa yod pa ma yin nam/_des na gang la blo med pa ji ltar yin zhe na/_de la zhes gsungs te/_blo med pa'i yul la'o/_/ma yin 'jug
[\[20a.7\]]pas zla ba'i shes pa la mi dmigs par bstan pas lan btab pa yin no/_/sa phyogs la sogs pa'i rang bzhin gyis nges pa'i rnam pa can yin pa'i phyir ro/_/de nyid brjod pa ni des zhes bya ba'o/_/nges pa'i rnam pa can gyi don gyis bskyed pa'i shes pa ni bdag nyid nges pa'i rnam pa can kho nar
[\[20b\]]
[\[20b.1\]]rang rig pas nyams su myong ba yin pa'i phyir/_'di tsam gyis 'di mi dmigs la gzhan ni ma yin no/_/'di la bdag zhugs kyi gzhan ni ma yin no zhes bya bar sgrub pa dang 'gog pa'i rnam par rtog pa gnyis 'phangs pa yin no zhes rigs so/_/'bras bu brjod pa ni des zhes bya ba'o/_/dngos
[\[20b.2\]]po'i rtogs pa ni rnam pa gnyis te/_gcig gi rang bzhin sgrub pa dang /_gzhan 'gog pa'o/_/skabs su bab pa'i rnam pa gnyis la yang rnam pa gnyis te/_yin no zhes bya ba rnam pa gzhan med par ston pa'i don du yin no/_/'di skad du rnam pa gzhan med par yang ston pa yin no zhes bshad
[\[20b.3\]]pa bzhin no/_/mngon sum nyid kyis zhes bya ba ni sgrub pa'i rnam par rtog pa'i mngon sum gzhan ma yin la/_dgag pa'i rnam par rtog pa yang dngos po med pa'i tshad ma'i 'bras bu'am/_mngon sum gzhan nyid ma yin te/_ldan par 'gyur ba'i khyad
[\[20b.4\]]par can gyi dngos po'i nye bas dngos po med pa'i gzhal bya 'dzin par byed pa zhes pa'i don te/_tha dad par smra ba'i zhes bya ba ni phyi rol smra ba zhes bya ba'i don to/_/phyi rol smra ba la tha dad par smra bar brjod pa ni/_phyi rol du smra ba med na mi 'byung ba nyid du bstan pa'i don du'o/_/
[\[20b.5\]]yang na blo la ltos nas tha dad pa'i phyir de ltar brjod de/_blo'i rang bzhin la ni khyad par brjod par bya'o zhes bya ba'i don to/_/rnam pa gnyis su rtogs pa'i gtan tshigs brjod pa ni/_rtog pa'i rnam pa gzhan med pa'i phyir ro zhes bya ba yin no/_/sgrub pa dang dgag pa'i rtogs pa spangs nas blo'i
[\[20b.6\]]rnam pa gzhan ni yod pa ma yin no/_/yang mngon sum nyid kyis zhes bya ba 'di la gtan tshigs su brjod pa yin te/_'di 'dra ba'i yul rtogs pa'i zhes bya ba nges pa'i thabs ni mngon las gzhan yod ma yin te/_gzhan med pa'i phyir dang de nyid kyis nus pa'i phyir ro/_/de ltar gang la blo med pa de
[\[20b.7\]]ni bltar rung ba'i khyad par can du gyur pa na dngos po med pa'i sgrub par byed pa mi dmigs pa'i yul yin la khyad par dang bral ba ni yod pa'i tha snyad dgag pa'i 'bras bu can yin no zhes bya bar dgongs pa'o/_/yang na sgra'i rtogs pa'i yul ni nye bar mtshon pa'i phyir na rnam pa thams cad du tha snyad du rung ba nyid
[\[21a\]]
[\[21a.1\]]ni rang bzhin gyi gtan tshigs kho na las yin no/_/'di skad brjod pa'i gtso bor gyur pa'i 'dra ba nyid ni 'bras bu'i gtan tshigs kho na'i yul te/_des na yul nges pa rnam pa gsum brjod pa yin no/_/yang na rnam pa gsum pa 'di yang sgro 'dogs pa 'gog pa lhur byed
[\[21a.2\]]pa'i gtan tshigs nyid kyi nges pa yin no/_/'di ltar 'dra ba nyid 'bras bu'i yul yin no zhes bya ba ni/_dbang phyug la sogs pa mi 'dra ba dpog pa bkag pa'i phyir na dngos po la sgro 'dogs pa bkag pa bstan pa yin no/_/tha snyad nyid ni rang bzhin gyi gtan tshigs las yin no zhes bya bas ni dngos
[\[21a.3\]]po'i chos su sgro 'dogs pa 'gog pa bstan te/_/gal te skad cig ma la sogs pa dngos su ma yin yang rnam par rtog pa med pa'i phyir na tha snyad sgrub par byed par rnam par gzhag pa ma yin pa de lta na yang ri la me'i rnam pa spangs pa ltar/_de'i mngon sum ni skad cig ma'i rnam pa dang bral bar skye ba ma
[\[21a.4\]]yin te/_des na de kho na skad cig ma la sogs pa sgrub par byed par tha snyad sgrub par byed pa kho na'o/_/'dis ni gang zhig mngon sum la snang ba'i dngos po'i rang bzhin de nyid yod pa ma yin pa'i phyir spyi la sogs pa'i gzung ba ni mi dmigs pas zin pa'i phyir mi snang ba dgag par brjod pa yin no/_/
[\[21a.5\]]snang ba nyid kyang des zin par ma gyur cig ces/_gang la blo med pa nyid mi dmigs pa'i yul yin no zhes brjod pa yin te des na skur pa 'debs pa bkag pa bstan to/_/mi dmigs pa med par ni dgag pa 'grub pa ma yin no/_/gang la mngon sum gyi bkag pa de la ni gzhan mngon sum yin pa'i
[\[21a.6\]]phyir de ni ma yin no/_/de la ni de nyid mi dmigs pa yin no/_/rmongs pa la ni de nyid rtags su nye bar bkod pa yin no/_/'o na nus dang mi phyas phyir/_/zhes bya ba ci'i don du brjod ce na/_skabs su bab pa nyid dran par byed pa ni 'dra ba zhes gsungs so/_/'dra ba nyid la sogs pa chos su
[\[21a.7\]]bstan pa yin yang chos can nyid la rtogs par bya'o/_/des na 'dra ba nyid ni lkog tu gyur pa'i rtogs pa rjes su dpag pa'i yul yin la/_mi 'dra ba rang gi mtshan nyid ni cig shos mngon sum gyi yul yin no/_/de bzhin du sgra'i yul dang yul ma yin pa dang rgyu mtshan gzhan yod na gang la blo yod
[\[21b\]]
[\[21b.1\]]pa dang med ces bya ba la yang sbyar bar bya'o/_/de las cir 'gyur zhe na/_brjod pa de yang don byed par zhes bya ba'o/_/dngos su nus pa ni rang gi mtshan nyid yin la brgyud pa'i nus pa ni spyi'i mtshan nyid do/_/shes pa yin no zhes bya ba 'dis ni nus pa ma nges pa'i rgyu mtshan la bya'i skye ba la ni ma yin no
[\[21b.2\]]zhes bya ba'i don to/_/'dra ba dang mi 'dra ba nyid ni nus pa las byung ba ma yin gyi 'on kyang shes pa yin no/_/de yang mngon sum mam rjes su dpag pa de las skyes pa yin no/_/re zhig rang bzhin gyi gtan tshigs kyang gzhan la mngon sum gyis dngos su skyed par byed pa'i yul min mod/_gang gi tshe
[\[21b.3\]]rnam par rtog pa'i rnam pa la tha dad sgrub par byed pa de'i tshe tshul ji ltar yin/_de'i tshe ni rang rig pa'i mngon sum nyid yin no zhe na/_de'i tshe byed pa dang bcas pa nyid du rtogs pa nye bar gzung bas tshad ma dang 'bras bu la brten pas sam/_rjes las skyes pa'i rnam par rtog pa la ltos nas tha snyad
[\[21b.4\]]byed pa la yin no/_/de'i stobs kyis mngon sum nyid du rnam par 'jog pa'i phyir na de nyid la mngon sum du nye bar 'dogs pa yin no/_/de'i dngos su skyed par byed pa yin la/_de'i de ma thag pa'i ni brgyud nas skyed par byed pa yin no/_/'dis ni shes pa yang don bya bar nus pa nyid kyis yod pa
[\[21b.5\]]yin no zhes bstan pa yin no/_/des na nus dang ma nus dang /_/zhes bya ba 'di ni spyi'i mtshan nyid yin la/_gzhan ma dag ni de'i dbye ba yin no/_/de nyid kyi phyir de bsal na tshad ma'i rnam par gzhag nas de rtsod pa'i 'di ni gzhal bya gnyis kyis tshad ma gnyis grub pa la/_rgyas par rtsod pa gang
[\[21b.6\]]yin pa spangs pa'i zhar la 'ongs pa yin te bar du gtan tshigs gsum gyi yul nges pa rnam par gzhag nas de rtsod pa'i lhag ma bsal bar rtsom pa ni de la zhes bya ba'o/_/gang la mngon sum ni med pa de zhes skabs las yin no/_/mngon sum las gzhan ni gzhal bya las te lkog tu gyur pa zhes bya ba'i
[\[21b.7\]]don to/_/mngon sum gyi tshad ma'i rnam pa brjod pa ni ngas gsal zhes bya ba ste/_myong ba'i bdag nyid mngon sum ni/_de ltar bdag nyid rigs pa nyid ces bya bar sbyar ro/_/'di tsam nyid kyi zhes bya bar 'di nyid kyi don brjod pa ni/_nges pa nyid du zhes bya ba'o/_/'di skad brjod pa yin te/_
[\[22a\]]
[\[22a.1\]]lkog tu gyur pa zhes bya ba sha za dang 'dra bar rigs nges pa ni ci yang med kyi 'on kyang gang zhig gang gi tshe ma dmigs pa de'i tshe na lkog tu gyur par brjod pa yin no/_/gcig la zhugs pa'i mngon sum 'di ni mi dmigs pa gzhan ni ma yin no zhes rnam par rtog pa skyed pa kho na
[\[22a.2\]]mngon sum dang lkog tu gyur pa'i yul rnam par gzhag pa yin no/_/'di ma dmigs so snyam pa ni res 'ga' mthong ba la yang 'gyur te/_me la sogs pa la 'gyur ba bzhin no/_/de la ltos nas khyab pa 'dzin par 'thad pa'i phyir ji ltar rjes su dpag pa mi 'jug pa yin/_des na mngon sum
[\[22a.3\]]kho nas lkog tu gyur pa nyid rtogs so zhes par rigs so/_/'o na ji ltar na lkog tu gyur pa nyid kyi chos mngon sum gyis rtogs pa de bzhin du chos de dang ldan pa'i don yang yin par 'gyur ro zhes bya ba'i dogs pa bzlog pa'i phyir bshad pa don gyi ngo bo ni lkog tu gyur pa nyid de zhes bya ba'o/_/ci'i phyir zhe na
[\[22a.4\]]don de la zhes bya ba la sogs pa'o/_/de 'jug na ni 'di ma dmigs so zhes bya ba nyid du mi 'gyur ro/_/mngon sum mngon shes zhes bya ba la sogs pa ni gzhan gyi'o/_/'o na ji ltar de rig snyam na/_de rig na ni zhes gsungs so/_/kha cig gi ltar na chos dang chos can gyi dngos po tha dad pa nyid yin
[\[22a.5\]]pas de'i dogs pa bsu nas brjod pa ni ngo bo nyid 'gyur zhes bya ba'o/_/gang zhig gang las don gzhan yin pa de ni de'i chos ma yin te/_dper na gangs can la sa ma la ya bzhin no/_/lkog tu gyur pa las kyang lkog nyid tha dad pa yin no zhes bya ba ni khyab par byed pa 'gal ba dmigs pa thal bar
[\[22a.6\]]'gyur ro/_/bzlog pa ni gang zhig gang gi chos yin pa de ni de'i rig gi ngo bo kho na yin te/_dper na spyi'i phyir rang bzhin nyid bzhin no/_/lkog nyid kyang lkog tu gyur pa'i chos yin no zhes bya ba ni rang bzhin gyi gtan tshigs so/_/chos dang chos can gyi dngos po la ni 'di 'di'i yin no zhes sbyor bas
[\[22a.7\]]khyab pa yin la/_de'i bdag nyid dang bral ba'i yul la ni rgyu mtshan med pa'i phyir na sbyor ba log pa na rigs khyab par bya ba'i chos chos can gyi dngos po ldog pa yin te/_/des na de'i bdag nyid kyis khyab pa yin no/_/des na ma nges pa ma yin no/_/des na 'brel pa'i phyir zhes bya ba ni gzhan gyi
[\[22b\]]
[\[22b.1\]]dogs pa bsu ba'o/_/tha dad kyang 'brel pa 'ga' zhig la brten nas sbyor bar 'gyur ba'i phyir na ldog pa la rgyu mtshan med pa ma grub pas na ldog pa ma yin te/_des na de'i bdag nyid kyi khyab pa ga la yod de de'i phyir ma nges pa nyid do snyam na/_'di la lan du 'o na ni zhes bya ba'i chos can gyi
[\[22b.2\]]rang bzhin can gyi rang bzhin las tha dad par zhes bya ba ni ngag gi lhag ma'o/_/de'i bdag nyid ma yin pa'i 'brel pa gang ji snyed pa de thams cad ni 'brel pa can gyi rang bzhin gnyis mthong ba med par rtogs par nus pa ma yin no/_/rnam par rtogs pas ni gcig rtogs par 'gyur ba'i zhes bya ba bzlog pa'i mngon
[\[22b.3\]]sum gyis zhes gsungs so/_/mthong ba gnyis nyid la dngos po pa'i 'brel pa rtogs par nus kyi rnam par rtog pa ni bag chags tsam gyi dbang gis 'brel pa rtogs pa'i phyir 'ga' yang chos dang chos can gyi rang bzhin tha dad par rtog pa ma yin no zhes don gyis 'phangs pa yin no/_/du ba yang rten
[\[22b.4\]]dang brten par gyur pa'i dngos po rnam nyid la rtog pa yin gyi/_phan tshun rang bzhin dben par rtogs pa med pa la ni 'di la'o snyam pa'i blo su la yang med do/_/de'i phyir 'grel pa gzhan mi srid pa nyid de/_des na bzlog pa la rgyu mtshan med pa grub bo/_/'on te de'i bdag nyid la yang 'di ni chos 'di ni chos
[\[22b.5\]]can no zhes rnam par dbye ba med pa'i phyir/_'di'i nas sbyor ba mi 'thad pa nyid do zhe na/_ma yin te rtogs pas sbyar ba ni dag par mi nus pa'i phyir ro/_/gcig yin yang ldog pa'i dbye ba yod pa'i skyon med do/_/yang 'brel pa zhes bya ba ni gzhan gyi dbang yin la/_de yang re zhig skye bar ni ma yin te
[\[22b.6\]]khas mi len pa'i phyir dang /_mngon sum dang mi dmigs pa gsum mi 'jug pa'i phyir ro/_/gnas pas kyang ma yin te ltung ba'i med pa'i phyir ro/_/de med na ni ltos pa yang 'ga'i yang med do/_/de'i phyir gal te rtogs pa'i gzhan gyi dbang yang ma yin na 'di 'di'i zhes bya ba 'di zhes byas pa yin/_de
[\[22b.7\]]nyid kyi phyir 'o na ni mngon sum gyis zhes gsungs te/_thams cad kyi tshe zhes bya ba lhag ma'o/_/de med kyang res 'ga' mthong ba de'i rang bzhin gyi dbang du rtogs par ji ltar 'gyur snyam du dgongs pa'o/_/de'i phyir kho bo cag la gcig tu bsgrubs pas ci zhig bya ste/_tha dad kyang 'grub bya 'grub pa'i
[\[23a\]]
[\[23a.1\]]phyir ro zhes ston pa ni dngos po de dang 'brel pa'i zhes bya ba'o/_/yang na gzhan dang 'brel pa nyid du rtogs na chos rtogs par 'gyur la/_gzhan dang 'brel par 'gyur ba'i rang bzhin ni/_gzhan rtogs pa med par mi rtogs pa kho na'o/_/des ni chos mngon sum du gyur pas chos
[\[23a.2\]]can yang mngon sum du 'gyur ro zhes bya ba'i don to/_/lhag ma ni rtogs par bla'o/_/'dir smras pas zhes bya ba'i grub pa'i mtha'i ni 'di yin te/_chos dang chos can gyi dngos po 'di ni rtag pa nyid yin la/_chos gcig nyid la yang rnam par rtog pa nyid de/_dper na sngon po'i sngon po nyid do zhes
[\[23a.3\]]rnam par rtog pa na tha dad pa lta bu dang gcig pa lta bur snang ngo /_/de bzhin du rnam par dpyod pas na sngon po'i rang bzhin de nyid sngon po nyid yin no zhes rnam par rtog na tha dad pa med pa lta bu dang /_du ma lta bur snang ngo /_/de la gal te de ma thag pa'i rtogs pa la ltos nas brjod na ni/_de'i tshe thams
[\[23a.4\]]cad grub pa la sgrub pa kho na'o/_/rtogs pa dang po la ltos nas ni tha snyad du bya ba gcig gi rang bzhin med pa kho na ste/_ma rig pa'i dbang gis bsal ba la dngos po'i char lhag par zhen kyang dngos por rtogs pa la ltos pa nyid ni ma yin no/_/sngon po nyid du rtogs pa la yang sngon po'i dngos po nyid
[\[23a.5\]]rtogs pa yod pa ma yin no/_/'on te sngon po nyid du rtogs pa na spyir rnam par rtog pa can 'phangs pa nyid yin no/_/'o na ni de de bzhin du lkog tu gyur pa nyid rtogs pa la yang 'phangs pa yod pa nyid do/_/de bas na khyad par la sbyar ba'i don de nyid la gzhan du tshad ma gzhan 'jug par rigs pa yin no
[\[23a.6\]]zhes ston pa ni/_rang rig pa'i zhes bya ba'o/_/gzhan mi dmigs so zhes spyir rnam par rtog ces pa ni lkog gyur nyid rtogs pa yin par brjod pa yin no/_/phyis ni ser po la sogs pa mthong ba ni sngon lkog tu gyur pa ni 'di yin no zhes khyad par sbyor bar byed do/_/des na 'brel pa rtogs pa
[\[23a.7\]]yang 'thad pa yin no/_/gal te de lta na yang gcig gis gnyis mi rtogs pa'i phyir ji ltar 'brel pa rtogs snyam na/_gnyis rtogs na zhes gsungs so/_/ma yin no zhes bya ba ni gdon mi za bar zhes bya ba la ltos pa'o/_/gzugs dang ro dag rtogs pa yang tha dad pa la 'brel pa 'dzin pa
[\[23b\]]
[\[23b.1\]]med pa ni ma yin no/_/de la zhes bya ba skabs la sbyor ba'o/_/ji ltar 'brel pa 'dzin pa'i mngon sum gyi go skabs yod pa de bzhin du rjes su dpag pa'i yang yin no/_/'dis ni bsgrub pa'i rang bzhin nyid lkog nyid du nye bar bzung nas klan ka spangs pa yin no da ni mngon sum gyi rtogs pa
[\[23b.2\]]bkag pa tsam la brten nas klan ka spang ba brjod pa ni gzhan yang zhes bya ba la sogs pa'o/_/bzlog pa min zhes bya ba ni dgag pa tsam mngon sum gyi rtogs pa las dngos por rigs pa ma yin pa'o/_/'grel pa'i tha mi dad par zhes bya ba ni so sor snang ba yang rnam par rtog pa la zhib mor rtogs pa
[\[23b.3\]]med pas na lhag par zhen pas tha dad pa mi rtogs pa'i phyir ro/_/mngon rtsol gyi rtogs pa dang bral ba tsam lkog tu gyur pa yin na chos can 'dzin pa ltos par ga la 'gyur/_gal te dngos po med pa tsam rang rig pa'i mngon sum gyi yul du ji ltar 'gyur/_rang rig pa ni dngos po'i chos yin pas de nyid yul du
[\[23b.4\]]byed par 'gyur ro zhe na gzhan du yang mngon sum gyi dngos po med pa 'dzin pa ni zla'o rang bzhin nges pa nyams su myong ba las gzhan ma yin no/_/'dis ni gnyis med pa'i dngos po ni/_dngos po stong pa'i mtshan nyid do zhes bya ba la sogs par chos kyi dbyings dngos po med pa tsam du bshad pa la mngon sum
[\[23b.5\]]nyid nyams pa med par 'grub pa ste/_tha snyad pa la ni gzhan med pa'i rnam par rtog pa skye bar nges pas de ltar rnam par gzhag pa yin no zhes bstan pa yin no/_/de ltar don med pa nyid spangs pa na 'brel pa 'dzin pa med pa'i phyir rjes su dpag par mi nus par sngar brjod pa nyid dran par byed pa ni ci ste zhes bya
[\[23b.6\]]ba la sogs pa'o/_/'di ni cung zad kyang zhes bya ba ni grub pa'i mtha'o/_/'di la chos lkog nyid la 'brel pa 'dzin pa'i mngon sum 'jug gam/_de ste de dang 'brel par rung ba'i dngos po la 'jug ce na rnam par rtog pa gnyis so/_/re zhig dang po ni rjes su dpag pas lkog nyid sgrub par mi 'dod pa des
[\[23b.7\]]na de la 'brel par rung ba'i dngos po la 'jug ce na rnam par rtog pa gnyis so/_/re zhig dang po ni rjes su dpag pas lkog nyid sgrub par mi 'dod pa des na de la 'brel pa 'dzin pa'i mngon sum gyis ci zhig bya/_dbang po las 'das pa nyid yin yang zhes bya ba 'dis ni phyogs gnyis pa ma grub par
[\[24a\]]
[\[24a.1\]]brjod pa yin mod/_gang gi tshe mngon sum nyid gyur pa yang zhes 'don pa de'i tshe ni lkog nyid ni rang rig pa yin na yang zhes bya ba'i don to/_/yang na snga ma bzhin la sogs pa'i chos can mngon sum du gyur pa gang yin pa de la'o/_/chos can gyi rang bzhin yang rjes su dpag par ci'i phyir
[\[24a.2\]]'dod snyam na don gyi zhes bya ba la sogs pa gsungs so/_/de bas na lkog nyid la sngar zhugs pa la ltos pas ni ci yang byar med do/_/yang de nyid kyang rnam pa gzhan gyis grub po zhes ston pa ni gzhan yang zhes bya ba'o/_/shugs kyis rnam par gnas pa zhes bya ba ni rang nyid tha dad kyi yul du 'gyur
[\[24a.3\]]gyi tshad ma gzhan la ltos pa ni ma yin no zhes bya ba'i don to/_/de'i ngo bo la rjes su dpag pa mi nus pa nyid ces bya ba ni me la sogs pa bsgrub par bya ba de'i rang gi ngo bo de la 'jug pa de ni zhugs pa ste/_de yul du byed pa'o/_/de la nus pa med pa'o/_/med kyi bya ba ni chos tsam la 'bras bu med pa'i
[\[24a.4\]]phyir ro/_/'o na ji ltar de la ltos snyam na de ni mi 'dod kyang zhes bya ba'o/_/rjes su dpag pa grub mod/_tshad ma ni ma yin no snyam na/_'dis ni zhes gsungs so/_/rjes su dpog pa las lkog tu gyur pa'i dngos po grub mod tshad ma la ci 'byung snyam na/_lkog gyur zhes gsungs so/_/'di'i
[\[24a.5\]]zhes bya ba ni rjes su dpag pa'i'o/_/de dang 'brel par zhes bya ba ni lkog tu gyur pa'i dngos po dang 'brel ba'o/_/dngos po dang 'brel ba las 'thob par byed pa'i shes pa ni tshad ma yin no/_/de yang dngos po dang 'brel pa'i rtags las skyes pa nyid kyi yin no snyam du dgongs pa'o/_/de nyid 'chad pa ni
[\[24a.6\]]dngos dang 'brel ba tsam gyis ni/_/zhes bya ba'o/_/de'i phyir gang zhig dngos po dang 'brel ba grub pa de nyid tshad ma yin no/_/tshad ma yin pas na rtags las rig pa yin te/_tshad ma nyid du rnam par gnas par 'gyur ro zhes bya ba'i don to/_/lhag ma dag ces bya ba ni brgal ba dang ldan no/_/sngar nyid
[\[24a.7\]]zhes bya ba ni/_tha snyad las ni tshad ma nyid ces bya ba der bstan zin to/_/gal te zhes bya ba la sogs pas ni yang ma nges pa nyid brjod pa'i dngos po yin pa tsam gyis ni 'dra ba dang mi 'dra ba'i dngos po rtsom par byed pa ma yin no zhes bya ba'i don to/_/grub pa'i mtha'i don ni 'di yin te rnam pa thams cad du
[\[24b\]]
[\[24b.1\]]de ltar ma yin mod tshogs pa yod na 'gyur ba yin no/_/rnam pa gnyis grub pa ste de tsam gyis kyang nyams pa med pa yin no/_/phyir bstan par bya'o zhes bya ba ni/_de bzhin brda la ltos med par/_/dngos nus nyid la mig blor 'gyur/_/zhes bya ba dang /_'brel pa can gyi chos la ni/_/chos can
[\[24b.2\]]las ni rtogs skyes gang /_/zhes bya bar ro/_/gzhan yang 'dra ba dang mi 'dra ba dang nyams su myong ba'i rnam par gzhag pa ni tshad ma gnyis med par 'gyur ba mi 'ongs so zhes ston pa ni gzhal bya gnyis grub pas ni zhes bya ba'o/_/de ltar gnyi ga tshad ma yin no zhes ma 'brel ba rnam par bcad
[\[24b.3\]]pa grub pa yin no zhes gzhan dang ldan pa rnam par bcad pa'i dbang du byas te bcad pa ni gang gi tshe zhes bya ba'o/_/gang yul dang mi ldan pa'i shes pa de ni tshad ma yin te/_dper na ri bong gi rwa'i shes pa bzhin no/_/mngon sum dang rjes su dpag pa las tha dad pa'i shes pa'i yul dang ldan
[\[24b.4\]]pa ma yin do zhes bya ba ni khyab par byed pa med pa'o/_/ma nges pa nyid spang ba'i don du khyab pa brjod pa ni gzhal bar bya ba dang bral ba'i zhes bya ba la sogs pa'o/_/ci'i phyir zhe na/_rang gi ngo bo'am ste thun mong ma yin pa dang gzhan gyi ngo bo zhes bya ba de dang thun mong du gyur pa de bzhin du gzhal bya yang
[\[24b.5\]]rnam pa gnyis kyis khyab pa yin no zhes brjod zin pa nyid do/_/sgra las byung ba la sogs pa la ni 'brel pa med pa'i phyir na don 'ga' yang yongs su gcod par byed pa ma yin te/_des na the tshom la sogs pa dang /_thun mong pa sems pa can tsam yod kyang 'dis shes par byed pa'i
[\[24b.6\]]zhes bya ba'i shes pa ni yod pa ma yin no/_/gzung ba dang 'dzin pa la sogs pa dang bral ba'i phyir na de'i khyad par ni tshad ma yin no/_/des na shes pa med pa'i phyir na tshad ma'i tha snyad ga la yod/_'dis ni tshad ma'i tha snyad la ni yongs su gcod pa'i sgrub par byed pa'i dam pa nyid kyis
[\[24b.7\]]khyab la yongs su gcod pa yul yod pas khyab pa des na gzhal bya med na yongs su gcod par byed pa nyid med pas na khyab par bya ba tshad ma nyid kyang zlog par byed do/_/des khyab pa grug pa'i phyir ma nges pa nyid ma yin no/_/ma grub pa ni gnyis kyis khyab pa'i gzhal bya'i khyab par byed
[\[25a\]]
[\[25a.1\]]pa med pa nyid kyis spangs pa yin no/_/ji skad du shes pa nyid med pa'i phyir gang zhig tshad mar 'gyur zhes brjod pa de la shes pa yongs su gcod par byed pa med mod snyam du bsams nas gzhan dag brjod pa ni/_bdag yod do zhe na zhes bya ba'o/_/'jal bar byed pa po de nyid tshad ma
[\[25a.2\]]yang ma yin mod des na bzlog pa la tshad ma med pa nyid ma yin no snyam du sems pa'o/_/lan du de nyid ces bya ba ste bdag gi gal te de tshad ma'i rang bzhin nyid du 'dod na de'i tshe 'di ltar 'gyur ro/_/'on te rnam pa gzhan du yin na de'i tshe bzlog pa la tshad ma med pa nyid do zhes bya ba ma nges pa nyid ma yin no/_/
[\[25a.3\]]de'i phyir zhes bya ba ni skabs kyi don nye bar sdud pa'o/_/rang gi ngo bos zhes bya bar thun mong ma yin gyis te/_gang la dngos su bskyed pa'i nus pa yod pa'o/_/de las gzhan du zhes bya ba ni thun mong nyid du ste/_gang la brgyud pas skyed pa'i nus pa yod pa'o/_/dngos dang brgyud pas nus pa'i sgo nas yul
[\[25a.4\]]rnam par gzhag pas ci zhig bya ste/_'dra ba dang mi 'dra ba nyid kyis snang ba tsam gyi 'gyur la rag mod/_de la yod pa'i yul can ni ma yin la/_yod pa ma yin pa'i yul can ni tshad ma ma yin pa'i phyir skabs nyams pa yang ma yin no/_/de lta na 'o na ci de nyid yod pa dang med pa'i mtshan nyid yin nam
[\[25a.5\]]zhe na/_khyed kyi mtshan nyid kyang ci zhig yin nam zhe na/_dogs pa bsu nas yod pa dang ldan pa la sogs pa gsal ba gsungs pa ni don dam don byed ces gsungs so/_/dgongs pa ni 'di yin te/_gang gi tshe shes pa la dgongs sam brgyud pas nus pa yod pa de'i tshe de tsam nyid kyis yod pa ma yin la
[\[25a.6\]]don byed pa gzhan yod na ni nga 'jug par yang 'gyur ro/_/gang zhig shes pa tsam gyi don byed par yang mi rung ba de ni med pa yin no/_/don dam pa'i sgra'i rnam par bcad pa brjod pa ni/_gzhan ni kun rdzob yod pa yin zhes bya ba'o/_/'dir gzhan gyi sgra ni zla bo rjod par byed pa'o/_/des na ri bong gi rwa dang
[\[25a.7\]]skra shad la sogs pa yang kun rdzob tu brjod pa ni ma yin no/_/med pa ni yin pa kho na'o/_/gzhan yang gang la 'jig rten rnam par dbye ba yod pa'i tha snyad du byed pa dang /_don dam par ni shes pa yin gyi don byed par ni nus pa de ni kun rdzob tu yod pa yin la/_de yang gang zag dang yan lag can dang spyi la
[\[25b\]]
[\[25b.1\]]sogs pa yin no zhes bya ba'i don to/_/'dis ni zhar la tha shal gyi rnam par gzhag pa la ltos nas bden pa gnyis rnam par gnas pa yang sbyar ba yin no/_/de nyid kyi phyir 'di ni bar skabs te skabs las spros pa'i tshigs su bcad pa yin no/_/de dag rang dang spyi mtshan bshad/_/ces bya ba ni/_
[\[25b.2\]]skabs su bab pa rang dang spyi'i mtshan nyid brjod pa gang yin pa de dag ni zhes 'di ni skabs yongs su rdzogs par bstan pa tsam yin no/_/mchog gi rnam par gzhag pa la rnam par gzhag pa bzlog par bsams nas/_ji skad brjod pa'i kun rdzob dang don dam pa'i rnam par dbye ba mi bzod pa'i dbu
[\[25b.3\]]ma'i rtsod pa blang ba brjod pa ni gal te zhes bya ba la sogs pa'o/_/'dis ni dngos su zhes bya ba la nye bar brjod pa'o/_/de'i sgo nas tshad ma la yang shugs kyis nyes pa 'grub bo/_/des na skabs su bab pa tshad ma'i mtshan nyid bstan pa la gnod pa yin no/_/de nyid 'di ltar zhes bya ba la
[\[25b.4\]]sogs pas rgyas par bstan par byed do/_/tshad ma dang gzhal bya smos pa ni de gnyis skabs su bab pa yin pa'i phyir ro/_/rtag pa dang mi rtag pa brjod pa ni/_bstan pa'am mi bstan pa yang rung ste/_nus pa srid pa pa yin no zhes chos kyi sgo nas ma lus par bstan pa'i don du'o/_/shes pa
[\[25b.5\]]dang shes bya smos pas ni dngos po'i sgo nas ma lus par rtogs par bya ba'i don de bems po dang bems po ma yin pa'i phung po brjod par 'dod pa'i phyir ro/_/tshad ma dang gzhal bya ni de'i khyad par yin te/_ma lus pa nyid ma yin yang skabs su bab pa yin pa'i phyir brjod pa yin no/_/de ltar gnod par
[\[25b.6\]]byed pa'i dam bcas pa byas nas sgrub par byed pa med pa yang brjod pa ni/_don du bya ba nyid du yang zhes bya ba'o/_/re zhig rtag pa dang mi rtag pa'i rnam par rtog pa nye bar bzung nas de nyid 'di ltar zhes bya ba la sogs pas ston par byed do/_/rjes 'gro ldog pa dag gis ni/_/zhes bya ba'i 'bras bu
[\[25b.7\]]la gnas pa'i rjes su 'gro ba dang ldog par rab tu sbyor bar byed pa rgyu la gnas pa'i rjes su 'gro ba dang ldog pa gang yin pa de dag gis khyab pa ni nus pa yin no/_/de la lhag pa'i sngar yang yod pa'i phyir na de med pas rab tu sbyar ba 'bras bu med pa rtogs par mi nus so/_/de bas na rtag pa la ldog pa
[\[26a\]]
[\[26a.1\]]med pa yin no/_/mi rtag pa la yang de med na 'bras bu med pa yin mod kyi/_de yod kyang res 'ga' med pa'i phyir rjes su 'gro ba ma yin no/_/'dir ni ji ltar gang gi tshe rjes su 'gro ba dang ldog pa dag ma rtogs pa'i phyir na nus par tha snyad bya ba ma yin no zhes bya ba'i tshul yin pa de'i
[\[26a.2\]]tshe sgrub par byed pa med pa yin la/_gang gi tshe rjes su 'gro ba dang ldog pa dag med pa kho na yin te/_dngos po'i chos ni rtag pa dang gzhan las mi 'da' ba'i phyir ro zhes brjod par 'dod pa de'i tshe ni gnod par byed pa nye bar bkod pa yin no/_/de bzhin du gzhan dag tu yang ci rigs par rtogs par bya'o/_/
[\[26a.3\]]de lta yin yang gang zhig gang dang rjes su 'gro ba dang ldog pa med pa de dag ni de dang rgyu dang 'bras bu'i dngos po ma yin no/_/dper na rnga mo dang bong bu bzhin no/_/rtag pa dang mi rtag pa'i chos dag la yang gang yang gang dang de dag yod pa ma yin no zhes bya ba ni khyab par byed pa mi dmigs pa'o/_/yang gang gi tshe
[\[26a.4\]]gang zhig gang dang rjes su 'gro ba rtogs pa med pa de ni de dang rgyu dang 'bras bu'i dngos por rnam par mi gzhag ste/_dper na rnga mo dang bong bu bzhin no/_/rtag pa dang mi rtag pa'i chos dag la yang gang yang gang dang rjes su 'gro ba dang ldog pa rtogs pa yod pa ma yin no zhes gang gi tshe sbyar bar byas pa
[\[26a.5\]]de'i tshe ni rgyu mi dmigs pa'o/_/gal te rgyu la bsnyon pa la rgyu mi dmigs pa'o zhes bya ba 'di ni kha na ma tho ba dang bcas pa yin la/_khyab par byed pa mi dmigs pa yang khyab par bya ba med par rtogs pa'i rgyu nyid yin na rtag pa nyid du gyur pa yin pa'i phyir/_ji ltar rgyu dang 'bras bu'i dngos po
[\[26a.6\]]rnams la bsnyon par 'gyur la/_rjes su 'gro ba dang ldog pas khyab par mthong ba'i nus pa de yang gang zhig yin/_de lta yin na ni rnam pa thams cad du rgyu dang 'bras bu'i dngos po'i 'jig pa ma yin no zhe na/_'di ni mdun du bshad par bya'o/_/ldog pa med par brjod pa gang yin pa de la gal te
[\[26a.7\]]rtag pa las dus kyi khyad par gyis ldog pa med pa de lta na yang yul gyi khyad par 'gyur ro/_/rjes su 'gro ba dang ldog pa dag ni mngon sum dang mi dmigs pa rnam pa gsum gyis nges par byed la/_de ni ji ltar dus la ltos nas 'gyur ba de bzhin du yul la ltos nas kyang yin te/_shing la sogs
[\[26b\]]
[\[26b.1\]]pa'i tshogs ji snyed pa med pa gcig la mthong ba'i du ba gang gi tshe de nyid kyi tshe phyogs gzhan du me dang bral ba'i tshogs pa de snyed nyid la ma dmigs pa de'i tshe ji ltar yul la ltos nas ji ltar ldog pa mi 'grub pa snyam pa'i dogs pa bsu nas rtag pa ni rgyu med pa nyid kyis te/_yul ma khyab par mi srid
[\[26b.2\]]par ston pa ni rtag pa zhes bya ba'o/_/rgyu la rig pa ni so sor nges pa'i rgyus yul 'ga' zhig tu nges par byed par 'gyur gyi/_de med pa'i phyir na gtan du thams cad na yod par 'gyur ba'i phyir res 'ga' yang gang du yang 'bras bu 'chad pa ma yin te lhan cig byed pa la ltos pa med pa'i phyir ro/_/de nyid
[\[26b.3\]]brjod pa la ni 'bras bu 'ga' la yang byed pa med pa ni zhes bya ba'o/_/gzhan bsam pa ma rig na khyab pa dang rtag pa nyid sun phyung ba nyid kyis na btang snyoms su bzhag ste/_nyes pa gzhan brjod pa ni/_de'i yul khyab med ga las yin/_/zhes bya ba'o/_/rtog med las yin zhes bya bas ni gzhan
[\[26b.4\]]gyi'o/_/'di ltar snam bu la sogs pa'i yul nges pa nyid du yongs su bcad pa yin no zhes bya ba'i don to/_/ga la rtag ces bya ba ni rgol ba'o/_/gal te yul gzhan ma khyab pa la ma rtogs pa lan yin na/_de'i tshe dus gzhan du khyab par yang ji ltar brjod/_/de la yang mi rtogs pa ni yod
[\[26b.5\]]pa'i phyir ro/_/dbang po'i rnam par shes pa ni skad cig ma yin pas na de'i dus na nye bar gnas pa'i dngos po nyid 'dzin pas na skad cig gzhan dang bral ba kho na 'dzin pa yin no zhes ston par 'gyur ro/_/de brjod pa ni ji ltar khyab byed ces bya ba'o/_/da ltar rtag pa'i phyogs mi bzod par byas nas/_/
[\[26b.6\]]stobs dang ldan pa'i rtag pa'i phyogs la brten nas sun 'byin par rtsom pa ni skad cig yin phyir zhes bya ba'o/_/mi rtag pa nyid ni skad cig ma kho na'i mthar thug pa yin te/_de lta ma yin na mthar yang 'jig pa mi 'thad pa'i phyir ro/_/skad cig ma bya ba byed pa'i dus ma yin no zhes bya ba 'di ga las she na/_skad
[\[26b.7\]]cig ma'i zhes bya ba'i dngos po tsam ni skye ba tsam ste skad cig ma rnam par gnas pa yin te/_byed pa'i dus la reg pa med pa'i phyir ro/_/gal te de skyes pa'i dus nyid byed pa'i dus ma yin nam ji ltar 'ga' zhig skye ba'i de ma thag par de skye ba de bzhin du de skye ba de ma thag tu gzhan skye zhes bya ba 'di nyid
[\[27a\]]
[\[27a.1\]]rjes su 'gro ba yin la/_gzhan gyi tshe ni ldog pa yin no/_/nus pa yang de tsam gyis grub pa yin no zhes ston pa ni gal te de'i de ma thag ces bya ba'o/_/rgol bas brjod pa ni de ni gzhan gyi yang de ma thag pa yin phyir/_des na 'di ni bong bu la sogs pa gzhan de'i yang
[\[27a.2\]]'bras bur 'gyur ro/_/mngon par 'dod pas las gzhan yang rgyur thal lo zhes bya ba'i don to/_/de nyid gsal bar byed pa ni dngos po zhes bya ba'o/_/gzhan gyis brjod pa bong bu la sogs pa'i skad cig de med par yang du ba la sogs pa de yod pa zhes dgongs pas skad cig la ji ltar zhes gsungs
[\[27a.3\]]so/_/'grel pa ni go bla'o/_/ci ste zhes bya ba ni gzhan gyi ma yin zhes bya ba ni de lta ma yin pa'o/_/de las tha dad pa'i zhes gsungs so/_/yod par khas blangs nas kyang sun dbyung bar brjod pa ni yod na yang zhes bya ba'o/_/rgyun de nyid kyi yin gyi skad cig rnams kyi ni ma yin no/_/de lta yin mod ci
[\[27a.4\]]skyon snyam na skad cig rnams ni zhes gsungs so/_/gzhan gyi de dang 'brel pa can zhes smras te/_de dag gi yang zhes bya ba ni skad cig rnams kyi'o/_/des na med pa ma yin no snyam du bsams pa'o/_/ma yin te zhes bya ba ni de lta ma yin pa'o/_/tha dad pa'i ni zhes bya ba ni skad cig dang gzhan dag la'o/_/
[\[27a.5\]]de la yang zhes bya ba ni rgyun la'o/_/yang bshad pa zhes bya ba ni skabs kyi don sdud pa'i tshigs su bcad pa'o/_/de las zhes bya ba ni skad cig rnams las so/_/de nyid ces bya ba ni/_rgyun de nyid yin 'gyur na ste/_skad cig rnams ni ma yin na'o/_/skad cig de dang 'brel pa rgyun gyis nus pa'i
[\[27a.6\]]phyir ro/_/gal te nus par rtog byed na/_/zhes bya ba ni skabs kyi skad cig ma rnams so/_/'on te yang rgyun rtag pa ni ldog pa med pa'i phyir don byed nus pa ma yin gyi/_mi rtag pa nyid kyi rgyun gzhan la ltos nas nus par 'gyur ro snyam na/_gal te rgyun gzhan dag tu ni zhes smos so/_/skad
[\[27a.7\]]cig ma nyid kyi phyogs la ni rgyun la yang gzhan khas blangs la de bzhin du de la yang gzhan yin pa'i phyir thug pa med do/_/des na nus pa nges pa ma yin no/_/'bras bu nyid du yang nges par mi zin te/_thug pa med pa'i nyes pa nyid kyi phyir ro zhes brjod pa ni/_rgyun ni 'bras bu nyid ces bya ba'o/_/
[\[27b\]]
[\[27b.1\]]rgyun gzhan 'bras bu nyid du khas len na/_skad cig ma zhes bya ba skad cig nyid kyi phyogs la ni snga ma bzhin 'bras bu nyid med do/_/de lta na yang thug pa med par ji ltar 'gyur snyam na/_gang gi phyir rgyun 'di yang rgyun gzhan gyi 'bras bu nyid byed par 'gyur te/_rten yin par 'gyur ro/_/de ltar
[\[27b.2\]]rtag pa dang mi rtag pa'i rnam par rtog pa bkag pa na shes pa dang shes bya'i rnam par rtog pa'i skabs su bab bo/_/de la shes pa gnyis rgyu dang 'bras bur 'gyur ram/_shes bya gnyis sam shes pa dang shes bya gnyis yin zhes rnam par rtog pa'o/_/de la shes bya'i rnam par rtog pa la ni/_
[\[27b.3\]]nyes pa'i tshogs snga ma nyid yin te/_rtag pa dang mi rtag pa'i rnam par rtog pa las ma 'das pa'i phyir ro/_/nyes pa gzhan brjod pas shes pa dang shes bya'i rnam par rtog pa la 'jug pa ni gzhan zhes bya'o/_/'di la sa bon gyi yod pa'i tha snyad ni myu gu'i 'bras bus byas pa yin la/_myu gu'i
[\[27b.4\]]yang ljang pas yin te/_de bzhin du snga ma snga ma'i yod pa phyi ma phyi ma'i 'bras bu byed par nus pas yin no/_/de la re zhig ljang pa med pa'i myu gu tsam mo/_/de srid du ni de med pa kho na'o/_/de med na ni snga ma yang med par 'gyur te/_'bras bu med pa'i phyir ro/_/gal te skad cig so so la 'dra ba dang mi
[\[27b.5\]]'dra ba skye ba rgyun mi 'chad pa'i phyir na ji ltar 'ga' zhig 'bras bu dang 'bral bar 'gyur snyam na/_bden te 'on kyang rgyun te de la gnas pa'i 'bras bu thams cad ni skad cig la mthar phyin pa ni ma yin te/_de nyid kyi tshig gang la 'bras bu smin pa longs spyod par thal ba'i phyir ro/_/des gang la sngon gyi
[\[27b.6\]]'bras bu med pa de kho na med par 'gyur la/_de med na ni de'i snga ma yang med par 'gyur ba'i phyir ro/_/de bzhin du snga ma snga ma med par na thams cad ji srid pa med par 'gyur ro/_/'on te yang 'bras bu ni 'bras bu gzhan ma mthong bar yang 'bras bu nyid las mi nyams te de las 'byung bar mthong ba'i phyir ro/_/
[\[27b.7\]]des na don bya ba'i mtshan nyid kyi yod pa ma nges kyang ma byung ba las byung ba nyid du grub pa kho na snga ma nus par rnam par 'jug par byed pa yin no zhe na/_ma yin te don gyi nus pa ma nges na 'bras bu nyid du nges pa nyid mi rung ba'i phyir ro/_/ma byung ba las byung ba zhes 'byung ba'i sgras ni nus pa nyid brjod pa yin no/_/
[\[28a\]]
[\[28a.1\]]skyes pa tsam yin no zhe na/_skyes pa yang sngar med pa yod pa ma thob pa kho na ma yin nam/_yod pa'ang yod pa ma yin pa'i phyir lhag par smras pas ci bya/_rang gi ngo bo thob pa yin no zhe na/_dngos po'i rang gi ngo bo zhes bya ba yang nus pa nyid ma yin nam rang gi ngo bo ni sngon po la sogs
[\[28a.2\]]pa yin la/_nus pa ni ldog pa yin no zhe na/_skra shad la sogs pa yang rang gi ngo bo thal bar 'gyur ro/_/nus pa la mi 'khrul pa'i sngon po la sogs pa ni rang gi ngo bo yin no zhe na/_'o na ni nus pa ma nges na rang gi ngo bo ma nges pa'i phyir sgra la sogs pa ltar 'bras bu nyid ma yin no zhes bya bar 'gyur ro/_/des na
[\[28a.3\]]snga ma la nus pa'i mtshan nyid kyi yod pa nyid ji ltar 'gyur/_'on te mtha' dag pa'i phyir na snga ma thams cad phyi ma phyi ma la nus pa yod pa nyid do/_/'on kyang 'bras bu ma mthong bar nges pa tsam mi 'jug par zad pa yin no/_/nges pa med pa nyid ni dngos po med pa yang ma yin la/_de yang mthong ba ji lta
[\[28a.4\]]ba bzhin 'jug pa yin no/_/tha ma'i nus pa 'bras bu ma mthong bas ni/_'bras bu mthong ba snga ma'i tshogs mtha' dag rgyud nyid las nyams par byed nus pa yang ma yin gyi 'on kyang phyir la de'i dbang gis phyi ma la yang nus pa nyid du rtogs pa yin no/_/yang na goms pa'i gnas skabs 'thob pa'i
[\[28a.5\]]mngon sum gsal bas ni 'bras bu ma mthong yang nus pa min no zhe na/_'di mtha' dag ni gsog yin te/_'di ltar mtha' dag pa zhes bya ba 'di ni phyis nges pa'i 'bras bu yin na/_phyi ma phyi ma la ltos nas ni nges pa'i go skabs yod pa ma yin no/_/nges pa yang med la yod par tha snyad kyang byed do
[\[28a.6\]]zhes bya ba 'di ni gzu lums yin no/_/des na the tshom bskyed pa nyid la gnod pa yin te/_nges pa med pa kho nar brjod par 'dod pa'i phyir ro/_/nges pa yang 'ga' zhig tu 'jug par nus pa ma yin te/_phyi ma phyi ma la ltos pa'i phyir ro/_/tha ma'i nus pa mthong na ni/_snga ma thams cad
[\[28a.7\]]nus pa med par 'gyur bas phyi ma'i nus pa bsgrub par ji ltar 'gyur/_'dis ni goms pa'i gnas skabs la brten pa yang bsal ba yin te/_'ga' zhig gi tshe mngon sum gyis bzung ba yang nas yang du bzung na goms pa zhes brjod pa yin na de yang yod pa ma yin no/_/snga ma yod pa yin no/_/
[\[28b\]]
[\[28b.1\]]des na the tshom 'di yang ngo shes pa la sogs pa ltar rtogs pa tsam yin no zhes rigs pa yin no/_/gnyi ga la nus pa mtshungs par 'grub pa yin na 'di rigs pas log par rtogs pa med par 'gyur ba yin no/_/de'i phyir shes pa las gzhan pa'i 'bras bus ni/_snga ma yod par mi 'grub po zhes bya
[\[28b.2\]]bar gnas so/_/'o na shes pa'i mtshan nyid kyis 'gyur ro/_/de yod pa ni 'bras bu gzhan la nges par ltos pa ma yin no/_/phyi rol gyi skra la sogs pa snang ba ltar gsal ba 'ba' zhig gi rang bzhin can shes pa'i gsal ba ni yod pa la 'khrul pa mi srid do/_/gal te de'i rnam pa can gyi shes pa
[\[28b.3\]]tsam skyes pa yin pa'i phyir na 'di ni phyi rol gyi skra la sogs pa snang ba nyid ma yin pas de ji ltar skrar snang ba yod pa las 'khrul bar ji ltar 'gyur/_des na gal te snang ba de yod pa la 'khrul na/_de'i tshe shes pa'i yod pa nyid la 'khrul par thal bar 'gyur ro zhe na/_brjod pa skrar snang ba'i shes pa
[\[28b.4\]]gzhan dang thun mong pa nyid yin yang /_'di skrar snang ba ma yin no zhes bya ba 'di ji ltar rtogs par bya nus pa med pa nyid las so/_/des na lhag par zhen pas byas nas/_skra snang ba'i tha snyad dang /_yod pa'i tha snyad du gyur pa de'i phyir nyes pa med do/_/shes pa'i rang bzhin nyid brtags nas ni gsal ba
[\[28b.5\]]kho na yod pa yin te des na nus pa ma nges pas kyang yod pa la 'khrul pa med do/_/gal te de'i yod pa yang nus pa kho na yin pa de lta na yang shes pa'i gsal ba nyid de la 'khrul pa med pa yin te/_des na phyi rol bzhin du 'bras bu mthong ba la ltos pa ma yin no/_/de'i phyir snga ma'i yod pa shes pa'i
[\[28b.6\]]'bras bu yin pa la thug pa med pa'i nyes pa med do zhe na/_'di la brjod pa ni shes pa'i 'bras bu zhes bya ba'o/_/thams cad du bsal ba'i don dang /_lhan cig rgyu dang 'bras bu'i dngos por 'gyur ba'i phyir rmi lam la sogs par mthong ba yang yod par thal bar 'gyur na 'ga' zhig kho na la yang 'dod
[\[28b.7\]]pa yin te/_'on te 'khrul ba'i shes pa la snang ba'i don dang shes pa la bzung ba nyid med do snyam na 'di la'ang zhes gsungs so/_/ma 'khrul pa'i shes pa'i skye ba'i dus na'o/_/shes pa'i 'bras bu de dang ldan pa zhes bya ba ste/_rgyu ldan par ji ltar rig par 'gyur/_gal te rmi lam la
[\[29a\]]
[\[29a.1\]]sogs pa don med pa nyid kyi phyir 'brel pa rig pa ma yin no zhes rigs kyi don yod par go ji ltar mi 'gyur zhe na/_shes bya gnyis ni zhes gsungs so/_/'di snyam du gnyi ga snang ba zhes bya ba 'brel pa rtogs pa'i sgrub par byed pa yin la/_de ni shes pa dang shes bya dag la
[\[29a.2\]]yang yod pas ji ltar de mi rtogs snyam na/_mdun na gnas pa nyid du ni zhes bya ba'o/_/lhur bya ba'i don ni 'di yin te/_shes pa thams cad ni bdag rig pa yin yang dngos su bdag la shes pa skyed pa ni ma yin te/_zhen pa thams cad ni kha phyir bltas pas 'jug pa yin pa'i phyir ro/_/des na
[\[29a.3\]]gal te mthong ba myong ba med par 'di mthong bar 'gyur te zhes khyad par dang bcas pa'i zhen par mi 'gyur ba de lta na yang /_sngon po 'di mthong ngo zhes gtsor phyi rol nyid la gnas par byed do/_/de ltar ni gnyis la brten pa'i 'brel pa 'grub pa ma yin no/_/phyi rol gyi gnyis rtog pa la ni/_
[\[29a.4\]]go skabs su yang 'gyur ba yin na shes pa dang shes bya dag rgyu dang 'bras bu'i dngos po nyid du dpyod pa la ni de srid kyi tshul yod pa ma yin no/_/gal te re zhig rtogs pa la ni yod pa kho na'o/_/de yan lag gi dngos po yin pa dang don gtsor 'gyur ba yin no zhes bya bas gang du nye bar mkho/_/des na de'i
[\[29a.5\]]'bras bu nyid du mi rtogs par ji ltar 'gyur snyam na/_shes pa 'bras bu nyid du ni zhes bya ba ni skabs skabs kyi don la ltos nas so/_/de nyid kyis ni de rtogs pa ma yin no/_/rgyu nyid kyis dus mi mtshungs pa'i phyir ro/_/gzhan gyis kyang ma yin te/_'bras bu shes pa nyid shes pa med pa'i phyir
[\[29a.6\]]ro/_/gal te phyi rol gyi gnyis kyang gcig gis mi rtogs so zhe na/_mi rtogs mod de yang rtogs pa med pa kho na'o zhes mang du bshad zin/_gal te de lta na yang 'dra ba dang bcas pa'i shes pas bskyed pa nyid gzung ba yin pa'i phyir du tha mi dad pa mi rtogs par ji ltar 'gyur zhe na/_bden te 'di
[\[29a.7\]]ni lugs gzhan dpyad pa yin no/_/rnam pa dang bcas pa'i phyogs la ni phyi rol gyis stong pa'i phyir shes pa rnams nyid rgyu dang 'bras bu'i dngos por 'gyur na de yang 'chad par 'gyur zhe na/_ji skad du/_shes pa 'bras bu nyid du ni/_/de 'am gzhan gyis rtogs pa med/_/ces brjod pa de la de'am
[\[29b\]]
[\[29b.1\]]zhes bya ba'i phyogs bsal bar byed pa ni/_mngon sum de nyid la min te/_/zhes bya ba la sogs pa'o/_/'jug par khas len na gnod byed brjod pa ni/_'jug na khyod kyi 'bras mi 'gyur/_/zhes bya ba ste sngar med par 'byung ba'i don mi 'thad pa'i phyir ro/_/'o na de las sngar med pa'i 'bras
[\[29b.2\]]bu nyid du 'gyur ro snyam na/_gal te de lta na ji ltar sngar med pa de bzhin du de las sngar yang yod pa'i rgyu ma gtogs par 'gyur te/_des na yang nas yang du 'jug pa na thug pa med par 'gyur ro/_/yang na 'jug na de'i 'bras bu nyid ces bya ste/_mngon sum 'jug pa des bdag nyid 'bras bu nyid du
[\[29b.3\]]rtogs pa ma yin zhes bya ba rjes su 'jug pa ste don gyi sngar yod pa nyid ma bzung ba'i phyir ro/_/don sngar yod pa'i bzung ba'i don du sngar yang 'jug na ni thug pa med do zhes brjod pa ni/_snga ma yang ni 'jug 'gyur te/_/gsungs so/_/'o na mdun du gsal bzhin pa dus mtshungs pa'i don nyid rgyur gyur
[\[29b.4\]]to zhe na gal te zhes bya ba'o/_/ha cang khyab ches pa'i dogs pa 'di bsu nas bzlog pa ni gzhan du 'gyur ba na zhes bya ste/_mthong ba'i ka ba dang bum pa dag gcig med par gzhan yod na de rgyu dang 'bras bu ma grub na de lta na 'o na shes pa dang /_shes bya zhes bya ba ni/_rnam pa nyid kyang 'grub mi 'gyur/_/zhes
[\[29b.5\]]gnyi gar yang 'brel par bya'o/_/'di ni dogs pa dang bcas te bsal bar byed pa ni gal te zhes bya ba la sogs pa'o/_/'di ni gzhan du gyur pa ma grub po zhes bya ba bsal bar bya'o/_/skabs su bab pa la yang ma grub po zhes bya bar ston pa ni shes pa'i mthong ba gang yin yang don med par 'jug par
[\[29b.6\]]mi 'gyur ro/_/ci shes pa yang don med kyang mthong ngo zhes bya ba'i don to/_/gal te zhes bya ba ni rtsod pa'o/_/des na zhes bya ba ni gzhan yin pas na'o/_/lan ni ka ba'ang zhes bya ba'o/_/ngo shes skye ba mtshungs pa yin/_/zhes bya ba ni dper na bum pa bum pa zhes rigs gcig tu grub pa la brten
[\[29b.7\]]nas 'khrul pa de bzhin du shes pa shes pa zhes bya bar yang 'gyur ba'i phyir mtshungs so/_/'o na gang gi tshe bum pa de nyid gzhan dag tu mthong bas 'khrul pa smra ba de'i tshe ji ltar mtshungs te/_shes pa ni rgyu gcig la gnas kyang ka ba la sogs pa bzhin du gsal ba'i ngo shes pa yod pa ma yin no/_/shes pa
[\[30a\]]
[\[30a.1\]]shes pa zhes rigs ngo shes pa ni 'dir nye bar mkho ba ma yin no/_/rigs ni gzhan gyis 'dogs pa'am btags pa yin yang rung ste/_gnyi ga ltar yang shes pa gcig ni gsal ba rang bzhin ma yin no/_/des na bum pa bzhin 'khrul pa ji ltar 'gyur/_des na gsal ba ngo shes pa'i
[\[30a.2\]]phyogs la lan gang zhig yin snyam na/_der yang ka bas skyed pas bum pa nyid gzhan du mthong ba mi 'gal te rdza mkhan gyis skyed pa de med par mthong ba bzhin no/_/des na lhan cig dmigs pa dag rgyu dang 'bras bu'i dngos por 'gyur ba mi spongs so/_/gzhon nu ma len gyis lugs la brten te/_
[\[30a.3\]]'di nyid la sun 'byin pa gzhan brjod pa ni/_de lta na ni rtag 'gyur na/_/zhes bya ba ste/_shes pa dang dngos po dag ces bya ba ni skabs kyis so/_/de ni bdag sems kyi rang bzhin du 'dod pas/_shes pa'i gsal ba ngo shes pa la ma brten par gzhag par mi nus so/_/des na shes pa rnams snga ma
[\[30a.4\]]dang phyi ma'i rang bzhin gyis gcig nyid du 'thad pa'i phyir na rtag pa nyid du 'gyur ro/_/des na shes pa la ltos nas 'ga' zhig rgyu dang 'bras bur ji ltar 'gyur blo zhes brjod pa de'i gnas skabs kyi khyad par skye ba dang 'jig pa'i chos can yin pa de la ltos nas ni yul rgyu nyid yin no zhes bya ba yang mi 'thad de
[\[30a.5\]]sems kyi rang bzhin du khas blangs pa'i phyir ro/_/phyogs 'di ni tha dad pa dang mi 'thad pa'i rtog pas yang gnod pa ma yin no zhes bshad pa yin no/_/phyogs gzhan ni brjod par bya ba mang ba'i phyir btang snyoms su dor ba yin no/_/gal te 'o na ngo shes kyi stobs kyis de'i rang bzhin gyis bdag grub na
[\[30a.6\]]ni grub la rag go zhe na/_dgag pa brjod pa ni ngo shes tshad ma nyid ma yin no zhes bya ba ste/_'ga' zhig tu yang zhes bya bar bsams pa'o/_/ci'i phyir snyam na snga ma zhes gsungs so/_/gang zhig gang gi rang bzhin yin pa de ni/_de rtogs na nges par rtogs pa dang ldan pa yin te sngon po la zlum po bzhin
[\[30a.7\]]no/_/snga ma dang phyi ma nyid kyang dngos po'i rang bzhin no/_/thal bar 'gyur ba'i rang bzhin gyi gtan tshigs so/_/bzlog pa ni gang zhig gang rtogs pa na ma rtogs pa med pa de ni de'i rang bzhin ma yin te/_dper na ut+pa la'i dkar po nyid bzhin no/_/snga ma dang phyi ma nyid kyang dngos po mngon sum du gyur pa na/_
[\[30b\]]
[\[30b.1\]]rtogs pa yin no zhes bya ba ni khyad par byed pa med pa'o/_/de lta ma yin na ha cang thal bar 'gyur ba ni bzlog pa la gnod par byed pa yin no/_/snga ma'i shes pa la ni phyi ma la yang snga ma nyid/_snang ba ma yin pa'i phyir gnyi ga grub pas na ma grub pa ni ma yin no/_/de'i rang bzhin nyid na ni sngon po bzhin du
[\[30b.2\]]de gnyi ga snang ba na skad cig tsam mthong bas gnas skabs mtha' dag mthong bar thal bar 'gyur ro/_/des na snga ma la ni snga ma'i rang bzhin nyid snang la phyi ma la yang phyi ma nyid yin no/_/des na so so'i mngon sum dag gis ni snga ma dang phyi ma nyid rtogs pa ma yin te/_rang bzhin re re tsam gzung ba'i phyir ro/_/
[\[30b.3\]]dran pa tsam ni snga ma dang phyi mar yang gcig kho na bzung ba yin no zhes dran pa tsam zhig 'jug pa yin na da ni ma yin no/_/de ni rang rgyud du tshad mar 'gyur ram/_mthong ngam rjes su 'brang bas yin grang na/_phyogs dang po la ni dran pa zhes kho nar zad kyi 'di don dang 'brel par go ji ltar 'gyur/_yang na rnam
[\[30b.4\]]par rtog pa thams cad tshad mar ci ste mi thal/_phyogs gzhan la ni de mthong ba'i rjes su 'brang ba kho nar 'gyur dgos so zhes ston pa ni/_rtog pa snga ma phyi ma dag_/ces bya ba'o/_/rtog pa snga mas ni rang gi yul gzhan gyi yul dang mi bsrel/_phyi mas kyang ma yin no/_/de dag gi yul ma 'dres pa med
[\[30b.5\]]pa na ste/_tha dad par bzung na dran pa gcig nyid shes par byed pa ma yin par rigs so zhes bya ba ni lhag ma'o/_/med pa gcig gi lhag par zhen par byed pa'i mngon sum de ji ltar mngon sum gyi mtshan nyid du ma bzod de 'khrul pa'i phyir ro zhes dgongs pa'o/_/yang na rtag par smra ba la snga ma dang phyi ma'i rang
[\[30b.6\]]bzhin snga ma 'am phyi ma'i shes pa la snang ba ma yin te/_gcig nyid kyis phan tshun 'gal ba'i rang bzhin gnyis mi 'thad pa'i phyir ro zhes bya ba ni/_snga ma phyi ma'i ngo bo dag ces bya ba la sogs pa'i don yin no/_/tha dad 'di ni bya ba dang dus la sogs pa'i khyad par gyis byas pa yin no zhe na/_de lta na lhan
[\[30b.7\]]cig skyes pa ma yin no zhes bya bar grub bo/_/khyad par de dang ldan las tha dad pa dang mi dad par dpyad bzod pa ma yin te/_des na snga ma dang phyi ma nyid ni rnam par rtog pas sprul pa yin no zhes brjod pa ni gnyis la dran pa zhes bya ba'o/_/dran pa ni rnam par rtog pa tsam zhig 'ol phyir smras pa yin no/_/
[\[31a\]]
[\[31a.1\]]de nyid kyi phyir 'di ni tshad ma nyid ma yin zhes gsungs so/_/yang na dran par 'dod pa'i ngo shes pa 'di ni 'di yin no zhes snga ma dang phyi ma dag la 'jug pa yin la/_des na mngon sum gyis bsal ba'i yul can yin pa'i phyir 'di ni tshad ma nyid ma yin zhes bya ba'i don to/_/'di
[\[31a.2\]]snyam du snga ma dang phyi ma'i mngon sum dag gis so sor snga ma phyi ma nyid ma rtogs mod/_snga mas ni snga ma'i rang bzhin 'dzin la phyi mas ni phyi ma yin te/_des na de ltar rjes su bya ba'i ngo shes pa ji ltar 'khrul pa yin snyam na/_gal te de lta na shes pa snga mas ni phyi ma mi 'dzin la/_phyi mas kyang snga ma 'dzin
[\[31a.3\]]no zhes brjod pa ni rtogs pa snga ma zhes bya ba'o/_/de las ni myong ba gnyis las so/_/nyams su myong ba gnyis stobs las ni byung bar 'dod pa kho na ste/_'on kyang de dag gis ma bzung ba'i gcig nyid nges par go ji ltar 'gyur ba de nyid tshad ma yin no zhe na/_'o na slob ma'i rnam par rtog pa'i
[\[31a.4\]]tshogs kyang tshad mar thal te/_slob dpon gyi nga ro lta ba la sogs pa las byung ba'i phyir ro/_/gal te yang rnam par rtog pa de'i gzhal bya la mngon sum 'jug par mi srid par brjod na/_'dir gang gis zlog par byed/_mig gnyis phye ba tsam ni gnyi gar yang mtshungs pa yin no/_/'on te gnod pa dang
[\[31a.5\]]mi gnod pa dag gi khyad par yod na 'byung bar 'gyur ba'i don/_slob mas rnam par brtag pa gang gis bsal bar nus/_de lta ma yin na mtho ris kyi sgrub byed me'i sbyin sreg la sogs pa'i ngag kyang gnod pa'i don can nyid du thal lo/_/bskul ba'i gdon mi za bar 'byung ba ni slob ma'i rnam par rtog
[\[31a.6\]]pa ni yul ma yin no zhe na/_rnam par dbye ba 'di ga las yin te/_tshad ma dang tshad ma ma yin par ni brjod par nus pa ma yin no/_/ji ltar gcig la sgra las byung ba tshad ma yin pa de bzhin du mngon sum thams cad kyi gtso bo yin te ngo shes pa bzhin no/_/'on te mngon sum gnyis kyis rang bzhin re re
[\[31a.7\]]bzung ba'i phyir ro/_/'on te snga ma nyid 'dzin pa'i mngon sum gyis ni de la 'brel pa rnam par gcod pa tsam byas kyi phyi ma'i nyid ni ma yin te/_de bzhin du gzhan du yang brjod par bya'o zhe na/_'o na phyi ma nyid de sngar yod dam med/_gal te yod na ni gdon mi za bar yongs su gcad par bya bar 'gyur ro/_/
[\[31b\]]
[\[31b.1\]]de lta ma yin na ni snga ma nyid kyang mi 'gyur ro/_/med pa nyid ma yin ni na rnam par gcad par grub bo/_/de bzhin du phyi ma nyid la yang brjod par bya'o/_/'on te rang bzhin gnyi ga yang rtags nye bar gnas pa nyid yin zhing mngon sum gnyi gas mngon sum du byas pa nyid yin na de lta na yang dran pa tsam gyis rang bzhin can ngo
[\[31b.2\]]shes pa nye bar dgod pas ci zhig bya zhes dran pa'i sgras ston par byed do/_/de'i phyir/_ma shes cha la rang bzhin dang /_/dbang pos mthong ba dran pa'i phyir/_/rtags kyi ma skyes rnam rtog rnams/_/rnam pa kun du tshad med nyid/_/gal te gzugs kyi shes pa'i de ma thag pa'i reg pa'i shes pa rang rgyud
[\[31b.3\]]yin yang mi blu ba'i phyir tshad ma yin pa de bzhin du/_ngo shes pa yang yin par 'gyur ro/_/skye ba'i tshogs pa gzhan du gyur pa nyid kyang /_thun mong ba kho na'o zhes bya ba yang brtsad par mi bya ste/_mi slu ba la nyid med pa'i phyir te/_'ga' zhig tu gcig pa nyid ma rtogs pa'i phyir ro/_/thams cad du snga
[\[31b.4\]]ma'i dang phyi ma'i rang bzhin 'dzin pa'i mngon sum gnyis 'byung ba phyis ni mtshams sbyor ba'i rnam par rtog par 'gyur ro zhes bya ba de lta bu nyid du rtogs pa'i phyir ro/_/gcig nyid mngon sum gyis ma bzung ba'i phyir na de dang 'brel pa'i rtags las skyes pa'i rjes su dpag pa yang yod pa ma yin te/_/
[\[31b.5\]]gcig nyid kyis bsgrub par bya ba'i don bya ba 'ga' zhig kyang dmigs pa med do/_/ji ltar shing tha dad pa skyes pa de bzhin du phyis 'byung ba'i grib ma yang tha dad pa kho na yin la/_ji ltar grib ma rigs mthun pa de ltar ni shing yang yin no/_/de bas na thams cad du don bya ba ni de dang 'dra bas bsgrub par bya bas
[\[31b.6\]]yin gyi de nyid kyis bsgrub par bya ba ni ma yin no/_/gtams pa phyir len pa la sogs pa ni/_gzhan gyis dran dang longs spyod sogs/_/thal ba gnod byed ma yin te/_/des 'ga' dran pa med pa'i phyir/_/nyams su myong ba las ni dran pa 'byung /_/zhes bya ba der bshad zin to/_/ro la sogs
[\[31b.7\]]pa'i shes pa la ni don bya ba'i khyad par gyis byas pa'i mi slu ba bsnyon par rigs pa ma yin no/_/gzhan yang gzugs dang sgra dang dri dang ro dang reg bya rnams ni bdag nyid ji lta ba bzhin dbang po'i rnam par shes pa la dngos su gsal ba yin yang gal te log pa nyid du dogs na ni/_srid pa rang bzhin med pa kho
[\[32a\]]
[\[32a.1\]]nar 'gyur ro/_/de'i tshe ni ngo shes pa'i gtam yang ga la yod/_ngo ma shes pa ni rnam par rtog pa yin la/_rnam par rtog pa yang don du lhag par zhen pa tsam gyis dngos su myong ba ni ma yin te/_des de'i yul bkag kyang dngos po'i rang bzhin nyams pa med do/_/dngos po snang ba la
[\[32a.2\]]dngos po nyid du rnam par 'jog pa'i phyir ro/_/gal te rnam par rtog pa yang rtags kyis bskyed pa yin na ni de'i tshe des grub pa spangs na thams cad spangs par 'gyur ba kho na ste/_mngon sum sun ma phyung ba ni/_des grub pa'i tshul gsum gyis mtshon pa'i rtags las skyes pa'i rjes su dpag pa sun
[\[32a.3\]]dbyung bar mi nus pa'i phyir ro/_/des na de'i skyes bu byed pa ni mngon sum gyi mthar thug pa kho na'o/_/des ni rjes su dpag pas nges par byas pas ni dngos su bsal ba'i don dang /_grub pa dang bde ba gcig pa kho na'o/_/rnam par rtog pa gzhan gyis zhen par byas pas na dngos su snang ba ma yin
[\[32a.4\]]la/_dngos su bsal ba dang grub pa dang bde ba gcig pa yang ma yin te/_rjes su dpag pa ltar nus pa yod pa ma yin pa'i phyir ro/_/des na yid kyi rgyal srid du rtogs pas brtags pa bzhin du de bkag kyang gnod pa ci yod/_khyod kyis mngon sum gyi ming byas kyang don mngon sum bsal bar
[\[32a.5\]]ni bya bar mi nus te/_des na rnam par rtog pa gzhan las 'di lhag par zhen pa tsam yin par khyad par 'ga' yang yod pa ma yin no/_/de'i phyir skyon med pa'i dbang pos bskyed pa'i sems la dngos su snang ba'i don dang /_brtags pa tsam mtshungs pa ci yod/_yang snang ba dang lhag par zhen pa dag
[\[32a.6\]]gi khyad par gang zhe na/_rnam par rtog pa tsam gyis spyod yul mngon par 'dod pa'i dngos po stong pa'am/_dngos su nyams su myong bzhin pa la srog chags thams cad kyi so so rang gis rig pa ni bsnyon par mi nus so/_/ngo shes pa la yang nyams su myong ba'i don nyid yod pa min gyi lhag par zhen pa
[\[32a.7\]]tsam ni ma yin no zhes ni brjod par mi nus te/_byams pa la sogs pa res 'gas ngo shes par gyur pa tsam la dus thams cad khyab pa'i rang bzhin gyis nges pa dang rjes su mthun par 'jug pa la sogs par thal ba'i phyir ro/_/rnam par rtog pa nyid kyis nges pa'i rang bzhin ni de snang bar yang khas
[\[32b\]]
[\[32b.1\]]blang bar bya ba yin te/_de lta ma yin na ngo shes pa'i tha snyad nyams par thal ba'i phyir ro/_/gal te bsal ba'i rang bzhin yang yin la rnam par rtog pa yang yin par ji ltar 'gyur zhe na/_'di yang 'di nyid kyi nyes pa gzhan yin no/_/'on te gnas skabs tsam dus gsum pa nyid yin par nges kyi/_
[\[32b.2\]]gnas skabs ni ma yin te/_des na 'jug pa dang ldog pa gnas skabs dang 'brel ba yod pa ma yin no zhe na gnas skabs can de'ang don bya bar 'ga' zhig la nye bar mkho ba'ang ma yin/_re zhig ma mkho ba yin na ni/_gal te gnas skabs dag las tha dad par mi snang ba'i shes pa tsam la brjod na/_
[\[32b.3\]]mi'i rwa'i [(]shas [,]shes [)]pa nyes pa ci byas/_'on te 'ga' zhig tu nye bar mkho bar khas len na/_de yang mi 'thad de gnas las tha dad pa'i rang bzhin du mi snang ba ni mngon sum dang mi dmigs pa'i sgrub par byed pa can gyi nye bar mkho ba can du ji ltar brjod par nus/_de lta na ni mtha' yas pa'i dngos po rtag
[\[32b.4\]]par yang thal lo/_/de'i phyir gnas skabs las tha dad pa ni snang ba ma yin la/_don bya ba dang ldan pa yang ma yin te/_des na rus sbal gyi spu dang khyad par med do/_/de'i phyir rnam par 'chad pa'i rang bzhin can gnas skabs nyid du shes pas gcig tu byed pa yin pa'i phyir de tsam gyis 'khrul
[\[32b.5\]]pa nyid yin no/_/'das pa dang ma 'ongs pa de dag nges par bya bar 'gyur ro zhes bya ba 'di la ni lan gyi skad tsam yang ga la yod/_'dis ni gang rtags las ma skyes pa'i rnam par brten pa'i shes pa de thams cad ni tshad ma ma yin te/_dper na yid kyi rgyal srid kyi rnam par rtog pa bzhin no/_/ngo shes
[\[32b.6\]]pa yang rtags las ma skyes pa'i rnam par rtog pa yin no zhes bya ba 'di 'gal bas khyab pa dmigs pa'o/_/bzlog pa tshad ma la ni khyab par byed pa/_dran pa rang rgyud pa'i mtshan nyid med pas na gtan tshigs rtags las ma skyes pa'i rnam par rtog pa la gnod par byed pa yin pa'i phyir rtags
[\[32b.7\]]las ma skyes pa'i rnam par rtog pa nyid tshad ma ma yin pa nyid la gnas pas de khyab pa yin no/_/de'i phyir ngo shes pa ni tshad ma ma yin no zhes gnas so/_/gal te mngon sum gnyis kyi snga ma dang phyi ma gcig nyid ma bzung ba de lta na yang /_'dzin par byed pa dag yod do zhe na gal te zhes gsungs
[\[33a\]]
[\[33a.1\]]so/_/gcig ces bya ba ni sngar dang phyis kyi dus dag tu'o/_/shes pa bzhin du dus gzhan ma khyab pa ma yin no zhes bya ba'i don to/_/des kyang zhes bya ba ni bdag gis so/_/re zhig gang gi ltar na bdag med bems po yin pa de'i ltar na ni/_ji ltar blo dang du ba las rtogs
[\[33a.2\]]pa yin pa de bzhin du/_mngon sum la sogs pa'i yul ma yin pa la ma rtogs pa yang yin no/_/des na rigs brjod pa ni de yang /_mngon sum la sogs pa yi ngang /_/zhes bya ba'o/_/sems kyi rang bzhin nyid la ni/_/mngon sum la sogs pa'i rang bzhin yin yang /_ji zhig ltar tha
[\[33a.3\]]dad par yang khas blangs pa'i phyir na mi rigs par brjod pa ma yin no/_/mngon sum la sogs pa'i 'jug pa yang dpyad zin to/_/des bdag nye bar bkod pas ci zhig bya/_'on te yang 'ga' zhig la brten pa'i shes pa ni byed pa nyid du gyur pas tshad ma yin te/_byed pa po rten gyi gzhan gyi dbang yin
[\[33a.4\]]pa'i phyir ro/_/de med na de gang gi byed pa yin te/_de ni ngo bo zhes bya ba'i ngo bo shes pa yal bar dor na ni bdag yod pa nyid du mi 'gyur ro/_/des na rnam pa thams cad du ngo shes pa la brnyas par ji ltar byed snyam du dogs pa bsu nas bdag la brten pa nyid du tshad ma rjes su 'gro ba dang /_ldog pa med par
[\[33a.5\]]ston par byed pa ni bdag la brten pa tsam gyis ni zhes bya ba'o/_/bdag la brten par shes pa tsam gyis zhes bya bar lta'o/_/de lta na yang shes pa bdag la brten pa yin no/_/tshad ma go ga las nges na tshad ma'i tha snyad ni mi slu ba la ltos pa nyid do/_/shes pa mi slu ba yin par grub kyang gal te 'di bdag
[\[33a.6\]]la brten na tshad mar 'gyur gyi/_de lta ma yin na ni mi 'gyur ro zhes bya ba 'di ni rtogs pa dang ldan pa sus kyang bzod pa ma yin no/_/de nyid ston par byed pa ni mthong bas phyis nas zhes bya ba'o/_/byed pa po dang las su brjod par 'dod pa tsam ni bdag gis sgrub par byed pa ma yin te/_des ni dngos po
[\[33a.7\]]ji lta ba bzhin yin par ma nges pa'i phyir ro/_/phung po'i tshogs byed pa por brjod pa dang /_de'i phyogs gcig shes par byed par brjod pas 'dod pa yod pa'i phyir na gzhan gyis ci bya/_shes pa nyid ni byed pa po yin la/_'dra ba ni byed pa yin no zhes kyang 'chad par 'gyur ro/_/bdag med pa ni zhes
[\[33b\]]
[\[33b.1\]]bya ba ni gzhan gyi'o/_/bdag ni yid dang sbyor bar byed la yid la yid kyang dbang po zhes bya ba la sogs par dus la ldog pa la ltos pa dang bcas pa'i dngos po shes pa ni bdag rtag pa med par mi 'gyur ro snyam du bsams pa'o zhes bya ba ni the tshom dang phyin ci log tshogs so/_/'di ni sngar bstan
[\[33b.2\]]pa da ltar bshad pa yin no/_/mi slu ba la ltos na bdag la brten pas ci zhig bya ste/_shes pa mi rtag pa yang mi slu ba dang ldan par de ma thag pa la sogs pa'i stobs kyis skyes pa mi 'gal ba'i phyir ro/_/des na mngon sum dang rjes su dpag pa dag kho na bdag yod pa der yang mi slu ba dang ldan pa'i tshad ma
[\[33b.3\]]ma yin no/_/de ni srid par yang mi 'thad do zhes gsungs pa ni snga ma phyi ma'i zhes bya ba ni/_'di gang gi zhar las 'phros pa de nyid mjug sdud pa ni/_des na shes pa zhes bya ba'o/_/shes pa ni rgyu don gyi 'bras bu yin no zhes bya bar mi rtogs so zhes bya ba'i don to/_/gal te re zhig 'ga' zhig rtogs
[\[33b.4\]]pa yin te/_des na 'bras bu nyid du rtogs pas kyang nyes pa ci zhig byas she na/_shes pa zhes gsungs so/_/bdag dang de'i rig par bya ba bdun du snang ba rig pa yin no/_/de kho na rig pa yin zhes rnam par bcad par bya bar brjod pa ni snga phyi'i bdag nyid ces gsungs so/_/snga ma dang phyi ma'i rang
[\[33b.5\]]bzhin rgyu dang 'bras bu nyid la ni mngon sum 'jug pa ma yin no/_/mngon sum tsam 'jug pa 'gog pa la glags yod par mthong nas gzhan dag smra ba ni 'o na zhes bya ba'o/_/'bras bu ni mngon sum gyis rtogs la/_de las sngar rgyu nyid par ni rjes su dpag pas dpog pa yin te/_des na snga ma
[\[33b.6\]]dang phyi ma rig par med pa ma yin no/_/de las zhes bya ba ni rjes su dpag pas rtogs pa las so/_/lan ni rjes su dpag pa de yang zhes bya ba'o/_/rjes su dpag pa de yang 'jug pa yod pa ma yin no zhes 'brel to/_/gang la zhe na bsgrub par bya ba mngon sum gyis rab tu rtogs pa med pa'i
[\[33b.7\]]dngos po la'o/_/khyab pa nyid ma grub pa'i phyir ro zhes bya ba'i don to/_/rjes su dpag pa gzhan gyi khyab pa 'dzin par 'gyur ro zhe na/_sngon rol mngon sum zhes gsungs so/_/mngon sum 'di ni bdag gi 'bras bur mngon par 'dod pa dang /_lhan cig gsal ba mdun na gnas pa'i don 'dzin par byed
[\[34a\]]
[\[34a.1\]]la/_rgyur mngon par 'dod pa'i dngos po snga ma la ni mngon sum snga ma tshad ma yin no/_/gang gi tshe snga ma dang phyi ma nyid la mngon sum tshad ma ma yin pa de'i tshe ni rjes su dpag pa gzhan yang yod pa ma yin te/_de ni khyab pa 'dzin pa la ltos pa'i phyir ro/_/'di la yang sngar rjes su dpag
[\[34a.2\]]pa gzhan yod pa ma yin no zhes rtogs par byed na thug pa med par 'gyur ro/_/de ltar shes pa dang shes bya dag rgyu dang 'bras bu nyid yin pa'i phyogs bsal ba yin no/_/shes bya nyid [(]shas [,]shes [)]pa'i 'bras bu yin pa'i phyogs la ni/_gal te shes pa'i 'bras bus yod pa min na ni de'i tshe nyes pa 'di nyid yin no/_/
[\[34a.3\]]'on te don gzhan gyis yin na de'i tshe yang /_'bras bu gzhan skyes med par ni/_/'bras bu'ang yod pa nyid mi 'gyur/_/zhes bya ba nyid rigs pa yin no/_/phal cher de ltar smra ba ni med de des na phyogs 'di ni dngos su ma bstan par yang rnam par rtog pa de nyid la thabs cig gis bsal bar 'dod nas 'bras
[\[34a.4\]]bu sogs gzhal bya zhes gsungs so/_/phal cher 'jig rten gyi grags pas phyi rol gyi dngos po'i rgyu dang 'bras bu dngos sems pa yin no/_/de ni sgrub pa ma yin no zhes dgongs pa'o/_/'bras sogs zhes bya ba ni chos kyi rang bzhin no/_/phyi rol gyi chos can gang la 'bras bu nyid la sogs pa'i
[\[34a.5\]]gzhal bya de yod pa'o/_/phyi rol de ni rtogs pa med pa'o/_/de ni ma rtogs mod de lta na yang 'bras bu nyid la sogs pa'i gzhal bya la chad pa ci yod snyam na gzhi med ces gsungs so/_/chos kyi gzhi ni phyi rol gyi dngos po nyid yin te/_de med pa'i phyir de yang 'bad mi dgos par med par grub po/_/chos
[\[34a.6\]]can ma rtogs par ni chos rtogs par mi 'thad do zhes bya ba'i don to/_/ji ltar phyi rol gyi dngos po ma grub snyam na/_shes pa zhes smos te/_gang gi tshe zhes bya ba ni gtan tshigs te/_dmigs pa dang bcas pa la ma yin pa'i phyir ro zhes bya bar lta'o/_/de nyid kyi phyir dmigs pa dang bcas pa nyid du ji
[\[34a.7\]]ltar ma grub ce na zhes dris pa yin no/_/der 'gyur zhes bya ba ni dmigs pa dang bcas par 'gyur ro/_/mig la sogs pa'i blo dmigs pa'i rgyu nyid yin na thal ba ci yod ce na/_gang zhig ces bya ba'o/_/dmigs pa med par gnas par 'gyur ba yang yin no zhes bzlog pa rtogs par bya'o/_/
[\[34b\]]
[\[34b.1\]]yang gang gis bzlog pa rtogs par bya ba yang 'grub par 'gyur ba mig la sogs pa'i blo dmigs pa med pa gang du mthong zhe na/_/zla gnyis rnam can zhes bya ba'o/_/gang gi skyed pas 'di dmigs par 'gyur ba zla ba gnyis zhes bya ba'i dngos po 'di 'ga' yang yod pa ma yin no/_/re zhig zla ba gcig ni
[\[34b.2\]]yod ce na des cir 'gyur/_zla ba gnyis kyi shes pa 'di ni de la dmigs pa ma yin no/_/ci'i phyir de la dmigs par mi 'gyur zhe na de ltar lhag par zhen pa med pa'i phyir ro/_/lhag par zhen pa nyid kyi nyes pa yin no zhes bya ba yang lan ma yin te/_de'i rnam pa can ma yin pa'i phyir/_gal te
[\[34b.3\]]rnam pa 'di nyid ni zla ba brgya'i yang yin la zla ba gnyis kyi lta ci smos she na/_zla ba du ma yang rnam pa mtshungs pa yin mod/_'on kyang gcig po de la du ma'i rnam pa can gyi shes pa 'dzin par byed pa ji ltar yin te/_rang bzhin 'dra ba ma yin pa'i phyir ro zhes brjod do/_/de lta ma yin na 'di yang dag pa'i
[\[34b.4\]]shes pa kho nar 'gyur ro/_/gal te zla ba nyid skye bar byed pa yin la/_zla ba nyid du snang ba yang yin pa'i phyir ji ltar mi 'dra lhag par mi 'dzin pas mi 'khrul par 'gyur ba ma yin no zhe na/_dngos po gzhan dang ldan pa'i dngos po rang gi rang bzhin du rtogs pa yin na ni lhag par 'dzin pas 'khrul par mi
[\[34b.5\]]'gyur te dbyig pa can no zhes bya bar rigs kyi/_med pa'i rang bzhin gyis dngos po 'ga' zhig bzung na ni ma bzung ba kho nar 'gyur ro/_/des na shes pa de ni don dang ldan par sus kyang sgrub par mi nus so/_/rta la rwa can du 'dzin pa bzhin no/_/ldan pa can gyi rwa tha dad par bzung na ni khyad
[\[34b.6\]]par nges par ma bzung na ni khyad par nges par ma zin yang rta mthong ba 'khrul par mi gzhag go/_/de bzhin du yal ga dang lo ma la sogs pa'i dbyibs rtog pa la rdul tha dad pa rtogs pa na rang bzhin gyis khyad par nges par ma rtogs kyang 'khrul pa ma yin gyi/_rgyang ring por gong bu'i rnam par rtog pa ni 'khrul pa kho na yin no/_/de bzhin du med pa tha dad
[\[34b.7\]]par zla ba rtogs pa ni dmigs pa med pa kho na ste/_gcig dang mi 'dra ba'i phyir dang gnyis ni med pas skyed byed ma yin pa'i phyir ro/_/'dir gzhan dag gi dogs pa bsu ba ni ci ste rgyu nyid kyis zhes bya ba'o/_/gal te rgyu nyid kyis dmigs par brjod na de'i tshe de lta bu'i rgyu med par yang 'bras bu'i shes pa ni
[\[35a\]]
[\[35a.1\]]dmigs pa med par 'gyur gyi/_'on kyang phyi rol gyi dngos po ni bzung ba nyid kyis dmigs pa yin no zhes bya bar bsams pa'o/_/lam gyi don ni 'di yin te/_des skyed pa nyid 'phangs pa'i bzung ba'i don snang ba tsam min nam/_mdun du gsal bar snang ba yin te/_gnyi ga
[\[35a.2\]]ni 'khrul pa kha yang yod pa yin no/_/don zhes bya ba la sogs pa la don bya ba sngon po la sogs pa myong ba las gzhan don gyi bdag nyid du 'dod dam zhes bya ba ni rnam par rtog pa gcig go/_/'on te myong ba zhes bya ba'i rnam par rtog pa rnam pa gnyis su byed de rigs mtshungs pa'i myong ba de nyid dam
[\[35a.3\]]min zhes bya bar rigs mi mthun pa gzhan yin/_phyogs dang po la sun 'byin pa ni med pas de don gzhan du gyur pa'i khyab pa dang bral ba'i phyir ro/_/don med par 'gyur bar mi rigs so/_/de med pas na de med min/_/zhes ji ltar brjod do/_/gang gi phyir 'bras bu med par ni rgyu zhes bya bar mi
[\[35a.4\]]'gyur ro zhe na da ltar yang phyogs gnyis te/_'bras bu med na rgyur 'dod pa'i rang bzhin nyams pa'am/_rgyu'i tha snyad gnyis pa'i rgyu de byed pa'i nus pa dang bral ba yin/_de la phyogs dang po la brten nas bshad pa ni 'bras bu zhes bya ba'o/_/rang gi ngo bos grub cing rtogs 'gyur ba ni gzhan
[\[35a.5\]]med pas med pa zhes bya ba ni bab col yin no/_/gzhan med na ni 'bras bu'o/_/gzhan med par ni rgyu'o/_/ha cang thal bar 'gyur ba'i phyir ro zhes bya ba ni bum pa med par yang snam bu med par 'gyur ba'o/_/rnam par rtog pa gnyis pa'i dbang du byas te grub pa gsungs pa'o/_/gal te 'bras bu zhes
[\[35a.6\]]bya ba'o/_/'o na gal te nus pa med kyang rang gi ngo bo med pa ma yin na/_nus pa nyid don gyi rang bzhin du ji ltar brjod de/_des na 'gal lo zhe na/_mi 'gal te de nyid ci tsam gyi mthar thug pa yin zhes bya dpyod par rtsom pa'i phyir ro/_/de yang phyis 'chad par 'gyur ro/_/yang na phyi rol du smra ba la nus pa
[\[35a.7\]]nyid yod pa yin te zhes rnam par 'jog pa yin te/_bems po mngon par rlom pa tsam du yod pa ni bsal ba med pas na/_gal te don bya bar nus pa med pa yin na/_skra la sogs par snang ba dang khyad par med pa'i phyir ro/_/gang du phyi rol gnas par 'gyur/_de'i phyir phyi rol la ltos nas ni nus pa
[\[35b\]]
[\[35b.1\]]yod par brjod pa yin/_de ni rnam par shes pa la yang yod pas kho bo cag gi rnyed pa kho na yin no/_/des na gal te shes pa ni bsal ba nyid las yod par bsnyon du med pa yin mod kyi/_de lta na yang don gyis nus pa yang yod pa yin te des khyab par na skad cig ma dang sdug bsngal ba la sogs par
[\[35b.2\]]grub pas yon tan nyid yin no/_/rgyu dang 'bras bu'i dngos po gsal ba la skad cig ma nyid ji ltar 'grub pa de ni phyis 'chad par 'gyur ro/_/'dis ni phyogs dang po bsal nas gnyis pa'i rnam par rtog pa gnyis slong ba ni ci ste zhes bya ba'o/_/rab rib la sogs pa'i shes pa ni de rab tu ma zhi ba'i
[\[35b.3\]]bar du rgyun du 'jug pa kho na'o/_/rmi lam gyi shes pa rgyun cung zad 'jug pa yin gyi skad cig gcig nyid 'byung ba ni ma yin no/_/rgyun cung zad 'jug pa ni yod pa ma yin pa nyid do zhes kyang nges par bya mi nus te/_glog gi shes pa bden pa'i yul can du 'dod pa yang /_rmi lam gyi shes pa'i dus su rjes su
[\[35b.4\]]'brel pa ni ma yin no/_/glog gi thun mong yin no zhe na/_rab rib can gyi tshogs la zla ba gnyis kyang thun mong kho na'o/_/der ni thun mong lhag par zhen pa tsam yin gyi/_shes pa'i rnam pa'i dngos po ni thun mong ma yin pa kho na'o zhe na/_gzhan du de lta ma yin no zhes bya ba la ni rtag tu dngos po la reg pa tshad
[\[35b.5\]]ma yin no/_/de'i phyir de'i rigs can gyi shes pa skye ba don dam pa yin no zhes bya ba de ni ma yin no/_/rnam par rtog pa tha ma brjod pa ni/_ci ste reg pa la sogs pa'i shes pa yin no zhe na zhes bya ba ste don bya zhes 'brel to/_/de yang mi bden te zhes bya ba la sogs pa ni sun 'byin pa ste go bar sla'o/_/de 'di
[\[35b.6\]]snyam du rang nyid 'ol ma se'i phung por the tshom za ba'i me ni du ba gzhan mthong bas yod par ji ltar mi 'gyur snyam na/_gzugs rang nyid myong ba yang ngo gzhan myong ba la ni reg bya myong ba la'o/_/mi la ni phyis the tshom za na mngon sum nyid de des na de'i du ba la ltos par rigs kyi the tshom med na ni gal te rang myong ba
[\[35b.7\]]yang yid ches pa med na gzhan myong ba la smos su ci yod de/_du ba brgya myong yang ngo /_/de myong ba khyab pa 'dzin pa la mos pa'i phyir ro/_/yang na gal te mngon sum gyi me la yang yid mi ches na du ba yang mngon sum kho na yin pas yid ches pa kho na'o/_/de'i phyir rigs pa mtshungs pa nyid kyis rang myong ba
[\[36a\]]
[\[36a.1\]]la yang yid ches na/_gzhan gyi myong ba la yang ste shes pa la smos su ci yod/_gzugs snang ba la the tshom mi za ste grub pa'i phyir ro/_/gzhan ni ma dmigs pa spangs pa'i phyir ro/_/'on te gzugs kyi phyi mthong ba las reg pa dang lhan cig rgyu ba dang mi rgyu ba the tshom gyi yul
[\[36a.2\]]yin zhe na/_de lta na yang khyad par rnam par gzhag pa reg pa las yin gyi gzugs de nyid yod par ni ma yin no/_/reg bya dang lhan cig yod pa'i gzugs 'di la gzugs su brjod do zhe na/_re zhig snang ba ni bsnyon par mi nus so/_/gal te gzugs so zhes bya ba mi brjod pa de tsam gyis de de nyid la
[\[36a.3\]]nyams par 'gyur ram/_de lta ma yin na shes pa'i rnam pa nyid la gzugs su brjod do zhes smra bar nus so/_/de'i phyir reg pa'i shes pa med kyang gzugs las nyams pa med do/_/de lhan cig spyod pa'i spyi yod pa ni reg pa'i shes pa las 'grub pa'am/_yang na de las de yang yod par mi 'grub pa'o/_/_
[\[36a.4\]]ci'i phyir zhe na/_de myong la yang ste reg pa myong ba la yang mi bden par te/_mi bden pa'i yul can nyid du dogs par ji ltar mi 'gyur te/_reg pa yod pas rang dang lhan cig spyod pa'i gzugs bden par rtogs par bya ba yin na/_reg pa de yang yod par da rung ma grub pa'i phyir gzhan gyi sgrub par byed par
[\[36a.5\]]ji ltar 'gyur/_de nyid gsal bar byed pa ni lus kyi zhes bya ba la sogs pa'o/_/yang na reg pa de myong ba la yang gzugs mi bden par dogs par ji ltar 'gyur ba ma yin te/_dogs par 'gyur ba kho na'o/_/reg pa myong ba bden na yul can du ma grub pa'i phyir ro/_/mig gi yul la dogs pa 'dir
[\[36a.6\]]'gyur gyi/_reg pa la ni ma yin no zhe na/_lus kyi myong ba zhes bya ba'o/_/gzhan gyis smras pa/_gal te reg pa myong bar 'gyur ba der de ni don yin no zhes tshim pa'am yang dogs pa ste des byas pas tshim pa ste/_des na khyad par yod do zhe na/_rgol bas smras pa ni yongs su tshim pa de ga las zhes bya ba
[\[36a.7\]]ste/_gcig tu 'gyur ba gzhan la ni ma yin no zhes bya ba las yin te/_ma yin pa kho na'o/_/byis pa bzhin du ma dpyad par yongs su tshim pa ni 'dir brjod par bya ba ma yin no/_/rnam par brjod pa la ni gnyi ga yang don du snang bar mtshungs so/_/dgos pa'i phyogs la ni yang ji ltar mthong ba 'ga'
[\[36b\]]
[\[36b.1\]]zhig la reg pa'i 'bras bu'i mthar thug pa med pa de bzhin du reg pa 'ga' zhig la yang mthong ba yod pa ma yin pa'i phyir mtshungs so/_/dbang po'i sgo nas khyad par yod pa yin no zhes rnam par 'grel pa bshad pa ni ji ltar mig gi rnam par shes pa zhes bya ba'o/_/gal te mig la rab rib la sogs
[\[36b.2\]]pa yod pa ltar reg par byed pa la ni ma yin te/_des na mtshungs pa ji ltar rtogs snyam na/_rab rib la sogs pas zhes sogs pa'i sgras bsdus pa nyid 'chad pa ni mkhris pa'i rims kyis zhes bya ba'o/_/des na mig dang lus kyi myong ba gnyis la khyad par ci yang med do/_/gal te don der tshim zhe na
[\[36b.3\]]zhes bya ba rnam par 'grel pa ni yongs su tshim pa'i phyir ro zhe na zhes bya ba ste/_khyad par yod do zhes bya ba bsams pa'o/_/lam gyi grang ba'i dus su zhes bya ba'o/_/gzhan yang zhes bya ba ni nyes pa gzhan sogs pa'o/_/gal te zhes bya ba la sogs pas ni rnam par rtog pa dang po la ni don med pa nyid
[\[36b.4\]]bshad pa'o/_/rnam par rtog pa gnyis pa la ni phyed phyi mas bstan pa'i nus pa med pa nyid myong bas grub pa gang yin pa zhes bya ba la sogs pa'i tshigs su bcad pas bcad do/_/'dir yang gzhan pa'i zhes bya ba la sogs pa rnam par 'grel pa ni myong ba las tha dad yin pa'i phyir zhes bya ba la sogs
[\[36b.5\]]pa yin no/_/yongs su tsha ba myong ba'i bdag nyid yin na ni lhag par cung zad kyang ma brjod par 'gyur ro/_/des na gzhan gyis yongs su tshim pa de las gzhan kho nar khas blangs dgos so/_/de yang ci dgos dris pa na gzhan gyi don sgrub par byed do zhes smras te dgos so zhes 'brel to/_/lam du ji ltar
[\[36b.6\]]gzhan gyis gzhan 'grub ces gsungs so/_/ji ltar yongs su tshim pa gzhan don gzhan gyi grub pa'i rang bzhin nam grub pa'i rang bzhin ji ltar 'gyur/_rigs pa ni rang nyid grub pa'i ngo bo nyid yin na tshad ma'i 'bras bu rnam par gnas pa'i sgrub par byed pa yang yin no/_/tha dad pa med par smra
[\[36b.7\]]ba la ni gzhal bya yang de nyid yin no snyam du dgongs pa'o/_/'o na yongs su tshim pa yang dngos po med na mi 'byung bas de'i grub par byed par 'gyur ro/_/'di ltar rigs pa yang dngos po dang med na mi 'byung ba nyid kyis de ltar 'gyur ba yin no snyam du dogs pa ni 'brel pa'i phyir ro/_/lan ni
[\[37a\]]
[\[37a.1\]]'brel pa gang gis 'grub ces bya ste/_yongs su tshim pa'am rigs pa las yin zhes bya bar bsams pa'o/_/phyogs dang po'i dogs pa bsu nas yongs su tshim pa de'i 'brel pa gang yongs su tshim pa gzhan las yin no zhes thug pa med pa nyid gsal bar byas pa yin no/_/
[\[37a.2\]]phyogs gnyis pa la yongs su tshim pa med par myong ba nyid don dang 'brel pa'i grub par byed pa yin pa'i phyir/_myong ba'i nus pa la gegs byed pa su byed/_des na yongs su tshim pa dang po la don med do/_/de lta yin mod snyam na/_de la yang zhes smos so/_/de gang yang yin snyam na gal te nyams
[\[37a.3\]]su myong ba las zhes bya ba'o/_/sngar nyams su myong ba las zhes bya ba ni/_gzugs rig pa las so/_/des na 'khrul pa dang /_ma 'khrul pa khyad par med do zhes bya bar 'grub po/_/gal te 'khrul pa la yang yod pa'i phyir yongs su tshim pa nyid de sgrub par byed pa ma yin no/_/yongs su tshim pa ma
[\[37a.4\]]yin pa'i rgyu sbrul la sogs pa dngos po med pa yang ma yin mod kyi/_'on kyang don sgrub par byed pa ni lhag par mos pa yin no/_/ji srid du 'di ni don nyid do snyam du lhag par zhen pa brtan pa de thams cad ni don nyid yin la/_de ni gnas skabs kyi khyad par la ltos nas phan pa dang gnod pa dang /_gnyi
[\[37a.5\]]ga ma yin par sgrub par byed pa thams cad la mthong ba yin no/_/des na 'di la yongs su tshim pa'am/_don myong bas ci zhig bya snyam na 'di ni zhes gsungs so/_/mos par myong ba las gzhan nam gzhan ma yin zhes bya ba la sogs pa rtogs par sla'o/_/'on te myong ba ni spyi yin la/_lhag par
[\[37a.6\]]zhen pa brtan pa'i mos pa ni khyad par gyi rang bzhin no zhe na/_rang gi rang bzhin myong ba las ma gtogs pa'i brtan pa zhes bya ba 'di ci zhig g.yo ba med pa'o zhe na g.yo ba yang rang gi ngo bo rig pa las gzhan ma yin pa ma yin nam/_de yang re zhig snga ma'i ni ma yin te/_de la ni rang gi ngo bo'i rig pa
[\[37a.7\]]las rnam pa gzhan med pa'i phyir ro/_/phyi ma'i yang de yang rang gi yul 'dzin pa las nyams pa med pa'i phyir ro/_/'di g.yos kyang snga ma las cis yang mi 'gyur ro/_/phyis gzhan du rig pa na de la g.yo ba nyid du 'jog na/_snga mas gzhan du rig pas phyi ma yang de ltar 'gyur/_'khrul
[\[37b\]]
[\[37b.1\]]pa dang ma 'khrul pa dag rim gyis 'byung ba'i nges pa yang med pa'i phyir te/_phyis rab rib can du gyur pa bzhin no/_/'dis ni gnod par bya ba dang /_gnod par byed pa'i dngos po skabs su byed pa yang gsal ba yin no/_/rgyas par ni le'u dang por bshad zin pa'i phyir na re zhig gzhag go/_/
[\[37b.2\]]des rnam pa 'di lta bu dag la ni lhag par mos pa la brten/_gzhan [(]mad [,]med [)]kyang des yang dpyad pa yin no/_/gzhan yang rang gi ngo bo mngon sum du byed pa'i myong ba ni g.yo ba yin la don gyis stong pa'i rnam par rtog pa lhag par mos pa'i sgras brjod par bya ba ni ma yin no zhes bya ba 'di la su zhig dad par byed
[\[37b.3\]]de/_tshad mas bsal ba'i bdag la sogs pa la yang lhag par mos pa srid pa'i phyir ro/_/de'i phyir mos pa nyid don thams cad kyis sgrub par byed pa yin gyi/_yongs su tshim pa la sogs pa gzhan gyi ma yin no zhes bya ba ni rig par brjod pa yin no/_/yang na myong ba kun don gyis sgrub par byed
[\[37b.4\]]pa kho na yin te/_gzhan 'gas kyang gnod pa 'am phan 'dogs pa ni ma yin no zhes bya ba'i don to/_/'dis ni zhes bya ba la sogs pas 'khrul pa dang ma 'khrul pa'i thun mong du gyur pa rnam par rtog pa'i khyad par gyi bdag nyid kyang ma 'khrul par sgrub par byed pa ma yin no/_/gzhan yang zhes bya ba
[\[37b.5\]]la sogs pa'i don 'di yin te/_gang gis de dag nyid don rnam par 'jog par byed pa yin la myong ba ni bya ba med par 'gyur ro/_/don myong ba la sngar ni 'dod pa la sogs pa yod pa ma yin no/_/'on kyang myong bas don gnas par byas la de dag skye ba yin no/_/gang yang slob dpon chos mchog gis phyi
[\[37b.6\]]rol gyi don yod par grub par rgyun gyis 'jug pa'i don byed par ma 'khrul pa'i grub byed du bstan pa de yang 'di nyid kyis gsal ba yin te/_don bya ba ci don gyi bdag nyid yin nam zhes bya ba la sogs pa'i rnam par rtog pa gsum bsal bas na don byed pa lhag par mos pa tsam du gnas par 'gyur
[\[37b.7\]]ba'i phyir ro/_/de ltar dmigs pa med pa'i shes pa dang khyad par byed pa kho na yin no/_/med med pa'i phyir rnam par shes pa 'ga' zhig dmigs pa dang bcas pa yin no zhes bya ba'i phyogs bzlog pa yin no/_/da ni gzhan dag rnam par shes pa thams cad dmigs pa dang bcas pa yin no zhes smras pa ni
[\[38a\]]
[\[38a.1\]]ci ste yang zhes bya ba'o/_/de nyid rgol ba'i dogs pa bsu ba ni tshad ma dang zhes bya ba'o/_/'jig rten zhes bya ba ni lan no/_/rnam par dbye ba 'di ni ci ltar shes zhes bya ba'i rgol ba'i'o/_/gang las 'jig rten pa'i don gyi yul can ni tshad ma yin la/_gzhan ni tshad ma ma yin
[\[38a.2\]]no zhes nges par 'gyur ba/_thams cad dmigs pa dang bcas pa nyid la 'di ni 'jig rten pa la yin no zhes bya ba'i rnam par dbye ba 'di ji ltar 'gyur/_gzhan gyi gnod byed cig shos dang bcas 'brel phyir zhes smras so/_/gang la gnod pa yod pa de ni 'jig rten pa ma yin pa yin la/_gang la
[\[38a.3\]]sgrub pa'i tshad ma gzhan nam/_rjes las skyes pa'i ni lhag par zhen par mi 'gyur ba yod pa de ni 'jig rten pa yin no/_/gang gis zhes bya ba ni rgol ba'i'o/_/smig rgyu'i tshogs thob pa'i mtshan nyid chur sgro 'dogs pa la gnod par byed pa'i shes pa gang yin pa de nyid gnod par byed pa ga las
[\[38a.4\]]yin na de bzhin du gcig shes pa la yang brjod par bya'o/_/de la gal te gnod byed cig shos yod pa las so zhe na de'i tshe thug pa med do/_/ji ltar sgrub par byed par rigs mthun pa'am mi mthun pa'i sgrub par byed pa gzhan la ltos nas sgrub par byed pa nyid du nges par byed pa de bzhin du/_gnod
[\[38a.5\]]par byed pa yang rigs mthun pa'am mi mthun pa'i gnod par byed pa gzhan la ltos nas gnod par byed pa yin par 'gyur la/_de yang de bzhin du sgrub par byed pa dang gnod par byed pa gzhan la ltos nas de 'dra bar 'gyur ro/_/de bzhin du gzhan dang gzhan la ltos pa na mthar thug pa med do/_/
[\[38a.6\]]don bya ba snang bas kyang mthar thug pa ma yin te/_de la yang 'jig rten pa ma yin pa'i don snang ba mthong ba'i phyir ji ltar the tshom ldog_/des na gal te lhag par mos pa tsam la mi brten na de'i tshe sgrub par byed pa dang /_gnod par byed pa gzhan tshol bas thug pa med pa kho na'o/_/da ni thun mong
[\[38a.7\]]dang thun mong ma yin pa nyid kyis 'jig rten dang cig shos gnas par byed pa'i dogs pa bsu ba ni/_gal te thun mong ba zhes bya ba'o/_/sun 'byin par ni thun mong dang thun mong ma yin pa dag rig pa ste/_nges pa yod pa ma yin te des na ma grub pa'i phyir de yang mtshan nyid ma yin no zhes bya ba'i don to/_/
[\[38b\]]
[\[38b.1\]]ci'i phyir zhe na/_gang phyir thun mong ba la sogs pa la mngon sum dang rjes su dpag pa yod pa ma yin pas so/_/'di la yang gtan tshigs su mngon sum gyis zhes bya ba'o/_/rjes su dpag pa mi 'jug pa'i rgyu mtshan yang 'di nyid yin no zhes gzhung phyi ma 'chad pa yin no/_/rang dang gzhan gyis
[\[38b.2\]]rig par bya ba mngon sum gyis ma bzung bar bstan nas rjes su dpag pas kyang ma bzung bar ston pa gsum pa ni rjes su dpag pas zhes bya ba'o/_/gzhan gyi spu ldang la sogs pa/_/'bras mthong phyir na zhes bya ba gsungs so/_/sdu gu gang zhig bdag gis mthong ba de nyid 'dis kyang mthong ngo zhes
[\[38b.3\]]thun mong pa nyid ni 'bras bu spu ldang ba la rjes su dpag pas grub po zhes bya ba'i don to/_/lan ni rang nyid mthong la rjes su dpag pa med ces bya ba'o/_/'bras bu spu ldang ba las ni ji ltar 'dis mthong ba de bzhin du 'dis kyang mthong ngo zhes grub tu chug_/ngas mthong ba gang yin pa de nyid 'dis kyang
[\[38b.4\]]mthong ngo zhes ni rtogs par mi nus te/_de dang 'dra bar mthong ba las kyang spu ldang ba skye ba'i phyir ro/_/gal te yul de la gnas pa'i lus mdzes pa gzhan dag re re kho nas mthong bar ji ltar 'gyur snyam na/_'o na rab rib la sogs pa ltar bag chags mtshungs par sad pa'i skyes pa bdag nyid
[\[38b.5\]]so sor nges pa'i shes pa'i rnam pa nyid yin mod de ji ltar thun mong ba nyid yin/_tshul 'di ni rab tu grags pa'i 'bras bu'i rjes su dpag pa la yod pa ma yin no zhes ston pa ni/_'bras bu du ba mthong ba las zhes bya ba'o/_/dpe la mthong ba'i rang gi mtshan nyid kyi bdag nyid de nyid do/_/khyad par
[\[38b.6\]]rig pa min zhes bya ba ni mthong ba'i rang gi mtshan nyid rig pa ma yin pa'o/_/gal te dpe la yod pa dang phyogs la yod pa'i du ba gang yin pa de gnyis tha dad pa yin pa des na phyogs la yod pa'i me mi sgrub ste 'on kyang spyi yin no snyam du dogs pa ni/_der du ba zhes bya'o/_/lan ni spu ldang ba
[\[38b.7\]]'di zhes bya ba'o/_/spu ldang ba yang tha snyad pa nyid pas ji ltar de las kyang rang gis mthong ba 'grub ces bya ba'i don to/_/'o na gcig tu mngon par zhen pa las thun mong pa nyid du 'grub bo zhes gcig tu mngon par zhen pa yang gsungs so/_/gcig nyid du mngon par zhen pa yang shes
[\[39a\]]
[\[39a.1\]]pa las gzhan ma yin te/_'on kyang de gcig tu mngon par zhen pa de ni rig pa ste/_shes pa kho na'o/_/de ni rab rib can gyis dmigs pa'i skra shad la sogs pa la yang yod pa'i phyir de las kyang thun mong ba nyid kyang ji ltar 'grub snyam na dgongs pa'o/_/tshig le'ur
[\[39a.2\]]byas pa 'di nyid bshad pa'i phyir dogs pa bsdu ba ni gal te ga la zhes bya ba'o/_/'di ni zhes bya ba ni lan no/_/'di nyid bsal bar byed pa ni de la yang zhes bya ba ste/_rab rib can gyis dmigs pa'i skra shad la sogs pa la yang /_gal te de ltar na yang rab rib can gyis dmigs pa ni
[\[39a.3\]]bum pa la sogs pa ni thams cad kyi thun mong yin no snyam du dogs pa na gzhan yang zhes gsungs so/_/gzhan zhig gis zhes bya ba ni rab rib can gyis so/_/gal te zhes bya ba ni gzhan gyis dogs pa'o/_/'di la tshad ma med do zhes bya ba ni grub pa'i mtha'o/_/skyes bu gnyis pas kyang
[\[39a.4\]]de nyid jig pa'o zhes bya ba 'di la tshad ma yod pa ma yin no zhes bshad zin to/_/thams cad kyis lta ci smos bum pa la sogs pa ni thun mong du grub pa yang ma yin no zhes brjod pa ni rab rib can gyis zhes bya ba la sogs pa'o/_/tshabs cher nyams par gyur na thams cad la mdog dang dbyibs mi
[\[39a.5\]]mngon par dud kha'i rnam pa nyid du mthong ba yin te/_dper na bum pa la sogs pa/_thun mong snang ba ma yin no/_/zhes bya bar dgongs pa'o/_/gal te dbang po zhes bya ba ni dogs pa bsu ba'o/_/thun mong ba nyid ma yin pa'i skyon med do zhe na/_dbang po'i zhes bya ba ni lan no/_/mi bden
[\[39a.6\]]pa'i lan zhes bya ba ni gzhan gyi'o/_/'di ni zhes bya ba ni sun 'byin pa'o snyam pa min na zhes bya ba ni de nyid bsal bar byed pa'o/_/gang gi phyir de lta bur thun mong ba nyid ma grub pa des na'o/_/cung zad kyang zhes bya ba ni gzhan gyis dmigs par bya ba la ltos pa'o/_/gal te zhes bya ba ni gzhan gyi'o/_/
[\[39a.7\]]gzhan gyis zhes bya ba la sogs pa ni lan no/_/mngon sum nyid kyis dmigs par bya ba la sogs pa yin no/_/ci'i phyir gang zhig gis kyang zhe na/_gzhan gyis dmigs par bya bas zhes bya ba la sogs pa'o/_/'dir don ni 'di yin te/_gang zhig gang gis rang bzhin du ma dmigs pa
[\[39b\]]
[\[39b.1\]]de ni de'i rang bzhin du rnam par gzhag par bya ba yin te/_dper na sngon po la ser po'i rang bzhin bzhin no/_/snang ba yang gzhan gyis dmigs par bya ba nyid du dmigs pa ma yin no zhes bya ba ni dmigs pa'o/_/ma grub pa ni ma yin te/_chos can snang ba la gzhan gyis dmigs par bya ba nyid
[\[39b.2\]]ma dmigs par grub pa'i phyir ro/_/des na med par nges pa nyid du dogs pa bsu ba ni gal te zhes bya ba'o/_/de'i ni rtogs pa'o/_/yul ma yin pa'i phyir ro zhes bya ba ni blta bar bya ba ma yin pa'i phyir ro/_/gal te gzhan gyis dmigs par bya ba'i rang bzhin gzhan gyi yul ma yin no/_/'o na gzhan
[\[39b.3\]]des gzhan gyis dmigs par bya ba'i rang bzhin dmigs par ji ltar 'gyur te mi dmigs pa kho na'o/_/de'i ngo bor zhes bya ba ni gzhan gyis dmigs par bya ba'i rang bzhin gyis tha dad pa'i ngo bo'o/_/'o na ci zhig mi dmigs she na/_gzhan gyis dmigs bya nyid du ni/_/zhes gsungs so/_/
[\[39b.4\]]'di bzlog pa'i rnam par rtog pa ni de'i ngo bo las ni dngos po'i ngo bo las so/_/phyogs gnyis pa la brjod pa ni de'i ngo bo nyid yin na zhes bya ba ste/_gzhan gyis dmigs par bya ba nyid dngos po'i rang bzhin nyid yin na dngos po dmigs pa na ji ltar ma dmigs/_des na gzhan gyis dmigs par
[\[39b.5\]]bya ba nyid du ma dmigs so zhes bya bar mi 'thad do snyam du dgongs pa'o/_/phyogs dang po la brjod pa ni zhes bya ba ste gzhan gyi ngo bo yin na zhes bya ba ste gzhan gyi ngo bo dmigs par bya ba nyid don gyi rang bzhin las gzhan du gyur pa'i ngo bo nyid yin na/_don gyi ngo bo de gzhan gyis dmigs par ji ltar 'gyur
[\[39b.6\]]te mi 'gyur ba nyid do/_/gal te des dngos po'i dngos po nyid ma dmigs na 'o na ci zhig dmigs snyam na/_dmigs par bya ba nyid ces smos so/_/gang gi phyir gzhan gyis ni dmigs par bya ba nyid dmigs kyi don de ni ma yin pa de'i phyir ro/_/mi dmigs pa de yang gang zhig yin snyam na/_gang zhig
[\[39b.7\]]ces bya ba'o/_/de nyid mi dmigs pa yin gyi/_gzhan ni ma yin te/_de las gzhan yin pa'i phyir ro/_/'o na gzhan gyis dmigs par 'gyur ro zhe na/_de lta na yang zhes gsungs so/_/dmigs pa nyid las tha dad par 'gyur na'o/_/'o na gang zhig dmigs she na/_rang rang gis zhes bya ba la sogs
[\[40a\]]
[\[40a.1\]]pa'o/_/gang gi phyir de ni thams cad kyis dmigs pa ma yin pa dang /_dmigs par bya ba yang rang rang la nges pa yin pa'i phyir na/_thun mong du dmigs pa ni med do/_/ma dmigs pa'i phyir na de nyid don yin gyi gzhan ni med do zhes bya ba gsungs so/_/dmigs pa las tha dad pa'i
[\[40a.2\]]zhes bya ba'o/_/bden te phyi rol gyi don ni don byed par nus pa ma yin gyi/_'on kyang sngon po la sogs par snang ba yang rigs pa 'ga' zhig nyid ni 'dod chags pa rigs pa'i rang bzhin gyi don byed pa yin/_don byed la 'ga' zhig ni ma yin no/_/des na nus pa dang mi nus pa'i dbang gis yod pa dang
[\[40a.3\]]med par rnam par 'jog pa yin no snyam du dogs pa bsu ba ni ci ste zhes bya ba'o/_/rnam par rig pa tsam gyi phyogs la ni shes pa rang rig pa la lkog tu gyur pa nyid med pa'i phyir de'i yul can gyi rjes su dpag pa med pas gnyis nyid nyams so zhes brjod pa ni rang rig tsam gyis zhes bya ba'o/_/gal te
[\[40a.4\]]rgyud gzhan gyis shes pa lkog tu gyur pa na de'i yul can gyi rjes su dpag par 'gyur ro snyam du dogs pa bsu nas shes gnyis zhes bya ba'o/_/rang gi rgyud la ni lus kyi rnam par rig byed la sogs par snang ba dang /_'dod pa la sogs pa'i mtshan nyid kyi shes pa gnyis rgyu dang 'bras bu'i
[\[40a.5\]]dngos por bzung bar byas pa yin te/_de na gzhan la 'bras bu mthong ba las shes pa de rjes su dpog pa yin na/_de yang ji ltar zhes bya bar tshad ma snyam du gang gis 'dzin te/_ci rigs pa gnyis po de nyid kyis yin nam/_'on te de'i rjes las byung ba'i dran pas yin/_re zhig rig pa gnyis po de
[\[40a.6\]]nyid kyis ni ma yin te/_ci'i phyir zhe na/_rang tsam zhes gsungs so/_/'di nyid brjod pa ni gang gi tshe rgyu ni zhes bya ba'o/_/sngar mngon sum gyi rig pa'i rgyu ni nyams su myong ba'i bag chags las byung ba'i dran pas phyi nas shes pa yin no zhes bya ba'i dogs pa bsu ba ni/_gal te rgyu ni zhes bya
[\[40a.7\]]ba'o/_/rjes dpag pa'i zhes bya ba ni dran pas so/_/lan ni de tshe zhes bya ba ni/_nyams su myong ba'i dus su ni mngon par 'dod pa'i rgyu nyid du ma shes na/_da ltar rjes su dpag pa las shes pa ji ltar 'gyur te mi 'gyur ba nyid do gal te dran pa de da ltar yod pa ma yin nam/_des na de yang de kho na ltar yin
[\[40b\]]
[\[40b.1\]]no zhes dogs pa bsu ba ni/_sngar ni zhes bya ba'o gsungs so de'i shes pa da ltar yod pa yin gyi de ni ma yin no/_/shes pa yod pa tsam gyis ni shes bya yang de ltar 'gyur ba ma yin no zhes lam brjod pa ni shes te zhes gsungs so/_/rgyu'i shes pa de'i rgyur mngon par 'dod pa ji ltar rig par 'gyur te/_ma
[\[40b.2\]]yin pa nyid do/_/'on te gang gi tshe yod pa de'i tshe rjes su dpog pa ma yin no snyam du dogs pa ni snga ma nyid du zhes bya'i'o/_/gal te yod pa nyid du rjes su dpog pa nyes pa 'dir 'gyur ba zhig na/_mngon sum gyis rig pa la rjes su dpog pa don med do zhes lan 'debs pa ni ma yin te mngon sum gyis
[\[40b.3\]]rig phyir zhes bya'o/_/'on te sngon gyi rig pa la yang mngon sum gyis ma rig pa'i snga ma nyid yod pas rjes su dpag pa'i yul yin no snyam du dgongs pa ni/_de'i snga ma nyid ces bya ba'o/_/de'i snga ma nyid rjes su dpag gis rig pa yin no zhes rjes su 'jug go/_/ji ltar snga ma nyid mi srid ce na/_mngon
[\[40b.4\]]sum gyis ni zhes bya ba'o/_/de'i phyir zhes bya ba ni mngon sum gyis gnod pa'i phyir ro/_/der ni snga ma nyid la'o/_/'o na de nyid las de 'grub po zhe na/_des zhes smos te/_dran pa ni tshad ma yin no/_/ci'i phyir zhe na rang rig phyir na'o/_/de ltar dran pas rgyu nyid du nges pa gsal nas/_'bras bu nyid du shes pa
[\[40b.5\]]yang sel ba ni gang gi phyir ba tsam de rang rig pa tsam la mngon sum yin no/_/rang rig la ni bdag nyid rig pa la'o/_/de'i phyir dran pa des da ltar ba de rig pa yod pa ma yin no/_/ji ltar zhe na/_gzhan gyi 'bras zhes gsungs so/_/de'i phyir zhes bya ba ni gzhan gyi 'bras bu nyid du ma grub pa'i phyir ro/_/
[\[40b.6\]]da ni rtog ge ba dga' bar bya ba'i gzhal bya'i rnam par rtog pa brjod pa ni/_rgyu dang 'bras bu'i dngos po 'di zhes bya ba'o/_/gnyi ga yod pa'am med pa la yang rgyu dang 'bras bu'i dngos po yod pa ma yin no zhes bya ba'i don to/_/re zhig 'bras bu med pa'i phyogs la ni/_rgyu gnyi ga 'ga' yang yod pa ma
[\[40b.7\]]yin no zhes ston pa ni/_med pa rta yi rwa nyid la/_/zhes bya ba'o/_/'dir gzhan gyi tshig gi dogs pa bsu ba ni/_gal te de ni gtan med phyir/_/zhes bya ba'o/_/rta'i rwa de la'o/_/'o na 'bras bu gang zhe na/_bshad pa sngar med pa ni 'bras bu min pa min te/_'bras bu kho na'o zhes bya ba'i don to/_/
[\[41a\]]
[\[41a.1\]]lan 'di yang lan nyid ces bya ba'o/_/ci'i phyir zhe na/_yod na zhes gsungs so/_/de ni zhes bya ba ni 'bras bu'o/_/ci'i phyir med pa la snga na med pa mi rung zhe na/_med pa'i ri bong rwa la ni/_/zhes gsungs so/_/ri bong gi rwa ni med pa nyid kyis sngar med pa dang bral ba yin
[\[41a.2\]]no/_/'bras bu yang med pa nyid yin pa des na snga ma med pa dang bral bar 'gyur ro/_/mthong ba zhes bya ba ni dogs pa bsu ba'o/_/'bras bu yod pa nyid du shes pas na snga ma med par rtogs pa yin gyi/_gzhan du ni ma yin zhe na/_lan ni phan tshun bsten par zhes bya ba'o/_/de nyid gsal bar byed pa ni ji
[\[41a.3\]]srid ces bya'o/_/ji srid du zhes bya ba ni rnam par 'brel pa'o/_/gal te 'jim gong dang /_dbyug pa la sogs pa rgyur 'dod pa'o/_/'bras bu stong pa'i mtshan nyid kyi med pa khyab par med pa ni/_rgyu rtogs pa nyid kyi rtogs pa yin te/_des phan tshun bsten pa nyid ma yin no snyam du dogs pa bsu ba
[\[41a.4\]]ni gal te zhes bya ba'o/_/'di yang sngar bshad pa'i nyes pa las mi 'da'o/_/de lta na yang de yal bar dor nas/_sun 'byin pa gzhan brjod pa ni/_stong nyid de ni zhes bya ba'o/_/de dang yang zhes bya ba ni rgyu ma yin pa dang ngo /_/de'i ni rgyu ma yin pa de'i 'o/_/gzhan pa dag kyang zhes bya ba ni rgyu ma yin pa
[\[41a.5\]]dag go/_/de dang yang ni rgyu ma yin pa dang yang ngo /_/de'i rjes su 'gro ba'i zhes bya ba ni dogs pa bsu ba'o/_/bshad zin to zhes bya ba ni skad cig ma dang gzhan gyi phyogs dag la rjes su 'gro ba dang ldog pa med do zhes so/_/'dis ni 'bras bu stong pa'i rang bzhin snga na med pa nyid yin pa la/_'bras
[\[41a.6\]]bu nyid ha cang thal ba yin no zhes bstan pa yin no/_/da ni snga na med pa de ni tshad mas bsal ba yin no zhes brjod pa ni snga na med pa zhes bya ba la sogs pa'o/_/de ltar zhes bya ba snga na med par 'gyur ro/_/de yang zhes bya ba 'dis 'bras bu yang ngo /_/'bras bu nyid la sogs pa med na thams cad med
[\[41a.7\]]par thal ba'i phyir na/_rtog pa dang 'gal ba ma yin te/_rtog pa ni sngon po la sogs pa tsam gyi yul can yin pa'i phyir ro zhes brjod pa ni/_de'i phyir tshad yongs su zhes bya ba'o/_/rang bzhin sngon po nyid la sogs par ro/_/sngon po la sogs pa de la'o/_/mngon sum ni snga na med pa la
[\[41b\]]
[\[41b.1\]]sogs pa rnam par 'jig par byed pa nyid du mi rigs so zhes brjod pa ni/_snga ma dang phyi ma'i zhes bya ba'o/_/de ltar med pa 'bras bu nyid yin pa bsal nas/_yod pa yang kho na 'bras bu yin zhes gzhan gyis bsal ba'o/_/rgyu'i nus pa 'ga' zhig la yod pa dang med pa kho na nye bar gnas
[\[41b.2\]]pa yin te gzhan ni med do zhes lan gdab pa ni/_bltas mnyan zhes bya ba'o/_/bltas zhes bya ba ni mig gi dbang pos so/_/mnyan pa ni rna ba'i dbang pos so/_/shes byas nas zhes bya ba ni de las gzhan pa'i dbang po'am/_rjes su dpag pa mthong byed la ci ste med pa nyid do/_/ci'i phyir zhe na blun
[\[41b.3\]]phyir ro/_/de nas brtags nas mi byed pa'i phyir 'bras bu yod pa ma yin no zhes dgongs pa'o/_/gal te de lta na yang med pa skye na med par khyad par med pa'i phyir med pa thams cad skye bar 'gyur na de ltar na yang ma yin te/_de'i phyir rgyu las 'bras bu yod pa yin no zhe na bshad pa/_rgyu'i rang bzhin de
[\[41b.4\]]'dra ba gang yin pa de ni rgyu la rag las pa yin par byed do/_/de 'dra ba zhes bya ba 'bras bu med pa 'ga' zhig gi rgyu yin gyi/_thams cad kyi ma yin pa'o/_/des na ha cang thal ba med pa'i phyir na 'bras bu snga na yod pa ma yin no zhes dgongs pa'o/_/yang na 'bras bu'i rang bzhin rgyu la rag las par
[\[41b.5\]]mthong ba gang yin pa'o/_/de 'dra ba zhes bya ba ni/_rgyu'i bdag nyid la med pa nyid do/_/'dod pa ni shes pa ste nges pa zhes bya ba'i don to/_/'o ma la ni zho'i rang bzhin med pa nyid du nges pa yin no/_/nus pa'i rang bzhin du gnas pa yang de nyid gnas pa ma yin no zhes bya ba ni brtags zin to/_/med
[\[41b.6\]]par khyab par med pa'i phyir na med pa thams cad skye ba yang ma yin te/_rgyu'i nus pa rang gi rgyu la rag las pa can yin pa'i phyir ro/_/des na med pa skye ba yin no zhes bya ba 'di'i don ni/_med do cog gang yin pa de skyes pa yin no zhes bya ba ni ma yin gyi 'on kyang skye ba gang yin pa de ni med pa kho na yin no
[\[41b.7\]]zhes bya ba yin no/_/des na rgyu dang 'bras bu'i dngos po yod do zhe na ni 'bras bu med par smra ba nyid bla'o/_/gal te dbang phyug rgyu yin pa'i phyogs las 'bras bu med na mthong nas byed pa mi srid pa'i phyir 'bras bu yod pa kho na yin no snyam na/_gal te dbang phyug rgyu yin yang zhes bya ba'o/_/
[\[42a\]]
[\[42a.1\]]gal te med pa la shes pa med pa'i phyir ji ltar de'i rgyu'i sbyor byed yin zhe na/_med pa shes par mi 'dod min/_/zhes smos te/_med pa yang shes pa kho na'o zhes bya ba'i don to/_/ci'i phyir zhe na/_gang phyir dbang po las 'das blo/_/zhes gsungs te/_des na 'bras bu med pa yang
[\[42a.2\]]dbang po las 'das pa'i lta bas mthong nas nges pa'i rgyu nges par sbyar nas byed pa kho na'o zhes bya ba'i don to/_/de lta na yang med pa yang byed pa srid pas 'bras bu yod par smra bas ci bya zhes brjod pa ni 'dir 'bras bu zhes bya ba'o/_/'di nyid rnam par 'brel pa ni ci thams cad ces bya ba ste/_
[\[42a.3\]]dbang phyug med pa 'gog pa'o/_/ci'i phyir 'di ma yin zhe na/_yod pa nyid ces bya ba'o/_/dbang phyug dang bcas pa 'gog pa ni gcig yod pa nyid la brten nas zhes bya ba'o/_/dbang phyug dang bcas pa dang cig shos dag mtshungs par dogs pa bsu ba ni/_thams cad snga na yod do zhe na ni zhes
[\[42a.4\]]bya ba'o/_/phyogs gnyi ga la lan yang mtshungs par brjod pa ni thams cad kyi tshe dmigs par zhes gsungs so/_/thams cad kyi tshe zhes bya ba ni thams cad du zhes bya ba 'di nye bar mtshon byed yin no/_/gal te rgyu nges pa'i phyir na 'bras bu rnams yul la sogs par nges pa yin te des
[\[42a.5\]]na 'gro ba 'chol ba gnas pa ma yin no zhes dogs pa bsu nas bshad pa ni/_dmigs par byed pa rnams zhes bya ba la sogs pa'o/_/dmigs par byed pa ni rgyu ste/_'bras bu dmigs pa nyid du byed pa zhes bya bas so/_/de ltar 'bras bu yod pa dang med pa nyid du rnam par brtags nas
[\[42a.6\]]rgyu rnam par rtog par byed pa ni/_gzhan yang zhes bya ba ni'o/_/med pa'i rgyu las zhes bya ba ni zhig pa las so/_/rnam par rtog pa dang po sun 'byin pa ni med pa'i rgyu las zhes bya ba'o/_/med pa thams cad 'bras bu byed pa nyid du 'gyur ro zhes bya ba'i don to/_/'on te sngar byung ba las 'bras bu
[\[42a.7\]]skye'o/_/gtan med las ni ma yin no zhe na zhig nas zhes bya ba'o/_/zhig nas med pa ni 'bras bu'i sngon du rgyu zhig pa'i phyir ro/_/gtan nas med pa ni ri bong gi rwa'o/_/khyad par yod pas dogs pa bsu ba ni/_gal te sngon yod myong ba zhes bya ba'o/_/gang gi tshe zhes bya ba ni lan no/_/gzhan
[\[42b\]]
[\[42b.1\]]gyi tshe zhes bya ba ni med pa'i tshe'o/_/gzhan gyi tshe rgyu yin na ni med pa la yang rgyu nyid du thal ba'o/_/de nyid kyi phyir legs par smras pa yin no zhe na gtan tshigs su byas so/_/ji ltar 'di legs par smras pa yin zhe na/_gang gi phyir 'di ltar 'gyur te zhes bya ba'o/_/yod pa ni rang gi dus bzhin du dus
[\[42b.2\]]gzhan du yang rgyu ma yin gyi/_med pa ni sngar zhig pa bzhin du rgyur 'gyur ro zhes bya ba'i don to/_/'on te byed pa yod pa'i phyir yod pa rnams kho na rgyu nyid yin gyi med pa dag ni ma yin te/_de med pa'i phyir ro zhe na/_de dang zhes gsungs so/_/'di dag rnams ni sngar byung ba'i rgyur 'dod pa rnams so/_/des
[\[42b.3\]]na gnyi ga la byed pa mi srid pa'i phyir byed pa yod pa las yod pa rgyu yin par ji ltar 'gyur/_byed pa yod pa de lta na yang yod pa dag ni rgyur mi 'thad do zhes brjod pa ni gal te byed pas zhes bya ba'o/_/gang las 'gyur zhes bya ba ni rgyu 'dri ba'o/_/gang las byung ba de las skyed par dogs pa bsu ba ni
[\[42b.4\]]byed pa na yang yin la/_don yang yin pa'i phyir de skad ces bya ba ni de las so/_/'di sun dbyung ba'i phyir der ci zhes gsungs so/_/byed pa bskyed par bya ba der byed pa ldan pa'i don las byed pa gzhan tha dad pa yin nam ci/_gzhan ma yin pa nyid nas mdun nas sel bar 'gyur ro/_/gzhan kho na'o
[\[42b.5\]]zhe na gal te de la'ang zhes gsungs so/_/gal te byed pa bskyed pa'i byed pa de la yang byed pa gzhan yod na de'i tshe don te/_chod par 'gyur ba yin te/_'bras bu byed pa po nyid du mi 'gyur zhes bya ba'i don to/_/gzhan gyi dogs pa bsu ba ni/_byed pa nyid las zhes bya ba ste/_don las ni ma yin pa'i
[\[42b.6\]]lam ni shi yang zhes bya ba'o/_/'di khas len sun 'byin pa gzhan yang 'jug go zhes gsungs pa ni de ltar zhes bya ba'o/_/'on te 'bras bu'i dus na rgyu yod pa yin na de nas ji ltar zhig pa las 'bras bu 'byung zhe na byed 'phreng 'di ni zhes gsungs so/_/de ltar byed pa tha dad pa bsal nas
[\[42b.7\]]'di dag rnams kyi 'byung ba gang de nyid bya ba yin zhes bya ba'i tshul gyis byed pa tha dad pa yin pa bzlog pa'i phyir dogs pa bsu ba ni/_de ste rang bzhin zhes bya ba'o/_/de tshe zhes bya ba ni rang bzhin gyi dus su'o/_/des na/_shi na 'bras bu 'byung bar mi thal lo/_/zhes bya ba ni gzhan gyi bsam
[\[43a\]]
[\[43a.1\]]pa'o/_/rtsod pa rjes su brjod nas sun 'byin pa rjod par byed pa'i dus su bya ba'o/_/rgyu yod pa'i dus su 'bras bu yod pa ma yin na zhes 'brel to/_/grub pa'i mtha' gsung ba ni gna' zhig ces bya ba'o/_/'di'i lan gyi dogs pa bsu ba ni/_de'i de ma thag pa 'byung ba
[\[43a.2\]]zhes bya ba'o/_/de'i de ma thag tu 'byung ba'i 'bras bu skye ba'i dus su rgyu yod pa de/_des na zhig nas ring du lon pa las 'bras bu 'byung ba ma yin zhes bya bar dogs pa'o/_/lan bshad pa ni skye ba zhes bya ba'o/_/dus mnyam pa dag ni rgyu dang 'bras bu'i dngos po ma yin te/_'bras bu'i
[\[43a.3\]]dus na med pa ni rgyu nyid du mi 'thad pa'i phyir ro/_/de'i dus na yod pa yin na yang ji ltar rgyu nyid du 'gyur te/_rgyu bzhin du 'bras bu yang ltos pa med pa'i phyir ro zhes dpyod par 'gyur ro/_/des na rgyu dang 'bras bu'i dngos po ni/_/yod med nyid la rtogs pa med/_/ces bya ba 'di gnas so/_/
[\[43a.4\]]gnyi ga yang yod pa ma yin te/_gnyi ga'i rang bzhin ni 'chad par 'gyur bas bzlog pa'i phyir ro zhes brjod pa ni/_ci yang yin smra sun 'byin pas/_/zhes bya bas so/_/gal te sngon por snang ba'i shes pa res 'ga' ba dbang po la sogs pa las skye ba rang dang rjes su mthun pa'i rgyu go
[\[43a.5\]]bar byed do/_/yin no zhes dogs pa bsu ba ni ci ste yang zhes bya ba'o/_/snga mar zhes bya ba ni sngon 'byung bar ro/_/mngon sum gyis mthong ba'i dngos po 'di ni mngon sum gyi rgyu yin no/_/rjes su dpag pas nges pas gzung bar mi nus so zhes lan 'debs pa ni rnam par shes pa'i mtshan nyid
[\[43a.6\]]kyi 'bras bu ldog pa'i stobs las byung ba'i rjes su dpag pa las rig pa snga ma dang /_mngon sum la ni snang gyur pa ste/_rang gi rnam par gnod pas mngon sum la snang ba'i ngang tshul gang la yod pa thun mong ma yin pa mngon sum dang rjes su dpag pa dag gi yul phan tshun 'dre ba med pa na ste/_
[\[43a.7\]]'chol pa med pa na'o/_/'chol ba na ni rjes su dpag pa mngon sum du 'gyur ro/_/de ltar gyur pa de'i tshe rjes su dpag pa de las ni rjes su dpag par gyur pa nyid mngon sum gyi 'bras bu can du rtogs par 'gyur gyi mngon sum la snang ba/_mngon sum de nyid kyi 'bras bu ga la yod pa de'i 'bras
[\[43b\]]
[\[43b.1\]]bu ji ltar rtogs par 'gyur/_gal te zhes bya ba 'di 'chad pa'o/_/'on te 'di yang rjes su dpag pas rtogs so zhe na/_rjes su dpag pa ni zhes bya ba'o/_/ci'i phyir rjes su dpag pas de ltar mi rtogs snyam pa'i dogs pa sel bas phan tshun 'dre ba med pa ni zhes bya ba 'grel pa byed pas na/_nyams su
[\[43b.2\]]myong ba nyid la ni zhes bya ba ste/_thun mong ma yin pa myong ba nyid la'o/_/ci'i phyir zhe na/_de'i yul ni zhes gsungs so/_/'o na mngon sum rjes su dpag pa la 'jug pa na rjes su dpag pa dang /_cig shos kyi rgyu yin par rtogs par nus so zhes dogs pa bsu nas rjes su dpag par bya ba la zhes
[\[43b.3\]]gsungs so/_/des na rjes su dpag par bya ba ni mngon sum gyi rgyu yin par rtogs par mi nus so zhes bya ba'i don to/_/rjes su dpag pas don gyi rang bzhin rtogs na ni/_lkog gyur nyid du mi 'thad do/_/zhes gsungs pa ni rtogs par 'gyur ba nyid ni zhes bya ba'o/_/lkog tu gyur pa nyid du zhes bya
[\[43b.4\]]ba ni dogs pa bsu ba'o/_/de ni med de zhes bya ba ni lan no/_/gal te rjes su dpag pas don rang gi ngo bo rtogs na de'i tshe lkog tu gyur pa nyid med pa kho na'o zhes bya ba'i don to/_/'on te ngo bo la gsal ba dang mi gsal ba'i rang bzhin gnyis yod pa yin no/_/de la mi gsal ba ni rjes su dpag
[\[43b.5\]]pa'i yul yin no zhes dogs pa bsu ba ni/_rnam par mi gsal snang yin na/_/zhes bya ba'o/_/mi gsal ba snang ba'i rnam pa gang la yod pa'i don de ni lkog tu gyur pa yin te/_des lkog tu gyur pa nyid med par ji ltar 'gyur snyam du bsams pa'o/_/'dir yang mngon sum gyi rang bzhin nyid yin te
[\[43b.6\]]des na mngon sum la rang bzhin gnyis snang bar 'gyur ro zhes lan 'debs pa ni mngon sum de lta na cis mi 'dod ces bya ba'o/_/mi gsal bar snang ba'i don gang yin pa de mngon sum du ci ste mi 'dod de 'on kyang 'di ni mngon sum nyid yin no/_/des na de'i rang bzhin 'dzin pa'i mngon sum yang rjes su
[\[43b.7\]]dpag par thal bar 'gyur ro zhes dgongs pa'o/_/gal te yang gnyis cig car mi snang ba de lta na yang tshu rol dang pha rol gyi cha 'dzin pa bzhin du rim gyis rtogs pa yang mngon sum kho na yin no/_/bshad pa ni/_rang bzhin gnyis ni zhes bya'o/_/rjes su dpag pa yang mi gsal ba'i dngos po
[\[44a\]]
[\[44a.1\]]rang bzhin reg pa'i phyir na mngon sum kho na'o zhes bya ba'i don to/_/khyad par gzhan gyi dbang gis zhes bya ba ni thag nye bar ring ba la sogs pa'i khyad par gzhan gyi mthus so/_/rang bzhin na yang ma rtogs pa'i dngos po'i rang bzhin nyid rtogs pa med do zhes lan 'debs pa ni
[\[44a.2\]]gal te khyad par zhes bya ba'o/_/ci ste sngo la sogs pa'i zhes bya ba'o/_/gzhan gyi'o rang gi rang bzhin zhes bya ba ni lan no/_/de'i phyir rjes su dpag pa nyid kyang mngon sum du 'gyur ro/_/rjes su dpag pa la don mngon sum du byed pa dang /_spong ba'i dogs pa bsu ba ni rjes su dpag pa
[\[44a.3\]]nyid ni dbang po dang zhes bya ba'o/_/yul dbang po dang ma phrad pa'i phyir rjes su dpag pa mngon sum pa yin no zhes bya ba'i don to/_/lan ni yul dbang po dang ldan pa yang mngon sum bzhin du dngos po'i rang bzhin 'dzin pa las rjes su dpag pas ci mi dpog ste/_'on kyang dpog pa kho na'o zhes
[\[44a.4\]]bya ba'i don to/_/'on te de las bzlog par 'grub pa na 'di ji ltar rjes su dpag snyam na/_dbang po dang bral ba nyid ces bya ba'o/_/ci'i phyir zhe na/_rjes su dpag pas zhes smos so/_/de'i ni don gyi'o/_/'on te dngos po med pa'i phyir zhes bya ba ni rjes su dpag pa'i yul lo/_/dbang po'i
[\[44a.5\]]zhes bya ba ni lan no/_/gal te ji ltar shes pa dbang po la sogs pa rtag par rjes su dpag par bya ba dpog pa na/_dbang po dang 'brel pa rjes su dpog pa de bzhin du 'jug pa'i yul 'di la yang rjes su dpog pa yin pa kho na'o snyam du dogs pa bsu ba ni/_ci ste dbang po dang 'brel par zhes bya
[\[44a.6\]]ba'o/_/rtag tu rjes su dpag par bya ba bzhin du rjes su dpag par bya yul gzhan yang 'jug pa'i yul du mi 'gyur la des na 'jug par byed pa ma yin pa'i rjes su dpag pa tshad mar mi 'gyur ro zhes lan 'debs par ni 'dis ni zhes bya ba'o/_/gang gi phyir rjes su dpag pas 'jug par mi byed
[\[44a.7\]]pas na don med do/_/ci'i phyir 'jug par mi byed snyam na lha min zhes gsungs so/_/de lta na yang 'jug par 'gyur ro snyam na/_don med nyid ces smos te/_'bras bu med pa nyid do/_/'o na ji ltar 'jug snyam na/_mkho ba don du gnyer bar zhes bya ba la sogs pa gsungs so/_/tshad ma ma yin
[\[44b\]]
[\[44b.1\]]pa nyid du 'gyur ro zhes bya ba ni skabs kyi rjes su dpog pa'o/_/de dang zhes bya ba ni phyis 'byung bas so/_/lan ni de yang mi bden te zhes bya ba'o/_/dbang po dang 'brel par 'gyur bar 'dzin na/_de'i khyad par can gyi don gyi rang bzhin nyid rjes su dpag pa las rtogs pa yin gyi snga ma'i rang bzhin
[\[44b.2\]]ni ma yin te/_des rgyu nyid du rtogs par mi 'gyur ro/_/de rtogs pa'i don du rjes su dpag pa nye bar len pa yin na/_de mi byed na ji ltar don med par mi 'gyur/_des na 'bral bar 'gyur ba ni rjes su dpog pa ma yin no/_/rang gi ngo bos rtogs bzhin pa ni 'byung bar 'gyur ba nyid du 'thad
[\[44b.3\]]pa yang ma yin te zhes gsungs pa ni de'i tshe zhes bya ba'o/_/gal te zhes bya ba ni dogs pa bsu ba'o/_/rang gi ngo bos snang yang da ltar ba nyid ma yin te/_'das pa la sogs pa'i rang bzhin du snang ba'i phyir ro zhes bya ba'i don to/_/mngon sum gyis mthong ba la rjes su dpag pa dran pa'i rang bzhin
[\[44b.4\]]gyis 'jug pa na 'das pa nyid rjes su dpag pa'i yul du 'gyur ba ma yin te/_de'i yul ma yin pa'i phyir zhes lan 'debs pa ni rjes su dpag pas zhes bya ba'o/_/ci ste mi rtogs snyam na 'di ltar zhes bya ba'o/_/rjes su dpag pa ni dran pa'i rang bzhin yin pa'i phyir ro zhes bya bar dgongs
[\[44b.5\]]pa'o/_/'on te de la de 'jug pa yod do zhe na/_mngon sum yang zhes gsungs so/_/gang gi tshe zhes bya ba ni dogs pa bsu ba'o/_/de ltar zhes bya ba ni rjes su dpag pa'i dus na'o/_/'o na ni zhes bya ba ni lan no/_/de la zhes bya ba ni 'das pa'i rang bzhin no/_/de lta na yin mod ci skyon zhe
[\[44b.6\]]na/_de la yang zhes gsungs so/_/'das pa'i rang bzhin skyes pa la ni nam yang mngon sum yod pa ma yin no/_/gtan tshigs de'i phyir ji ltar rjes su dpog pa gang zhig la yang mngon sum gyi yul ma yin pa de ni dran pa med de/_nyams myong las ni dran pa 'byung ba zhes bya ba lugs yin
[\[44b.7\]]pa'i phyir ro/_/rjes su dpag pa yang dran pa yin pas ji ltar mngon sum gyis ma rtogs pa la 'byung bar 'gyur/_'byung bar 'gyur ba la yang rjes su dpog pa ma yin te/_nam yang mngon sum ma yin pa'i phyir ro zhes gsungs pa ni gang yang zhes bya ba'o/_/de ni 'byung bar 'gyur ba la'o/_/
[\[45a\]]
[\[45a.1\]]mtshungs pa ni 'das pa nyid dang 'byung bar 'gyur ba nyid do/_/gnyi ga yang nam gyi tshe yang yul mngon sum gyi yul nyid ma yin pa'i phyir ro/_/gal te sangs rgyas pa la yang mngon sum gyi rang gi yul 'das pa'am/_ma 'ongs par rig pa ma yin te/_rang gi yul na yod pa
[\[45a.2\]]nyid kyi yul can yin pa'i phyir ro/_/de rjes su dpag pa de'i rnam pa can du mi 'gyur ro zhes brjod pa ni gal te zhes bya ba'o/_/'di ltar zhes bya ba 'di 'das pa nyid la sogs par ro/_/de'i rnam pa ni 'das pa la sogs pa'i rnam par ro/_/snang ba ni rjes su dpag pa'i bdag nyid kyi shes pa'o/_/
[\[45a.3\]]lan ni ma yin te zhes bya ba'o/_/sangs rgyas pa de ni'o/_/de lta ni 'das pa la sogs pa nyid du'o/_/gzhan yang las kyang ni chags pa la sogs pas so/_/gang gi phyir de ltar 'chad par 'gyur ba'i rgyu des na don 'dzin par 'dod pa'i shes pa yin no/_/rnam pa gzhan du ni 'das pa la sogs
[\[45a.4\]]pa'i rnam pa'o/_/gal te de lta na yang 'das pa snang bar ji ltar 'gyur zhe na bag chags dang 'brel pa des na'o/_/'das pa'i dus kyi rang bzhin la ni mngon mthong ba las so/_/'ongs pa'i shes pa ni rjes su dpag pa'o/_/'das par zhes pa ni don dam pa la 'dzin pa ma yin pas so/_/yang na
[\[45a.5\]]bag chags dang 'brel pa de dga' ba 'das pa med pa'i dus te/_'byung bar 'gyur ba gang yin pa'o/_/don gyi rang bzhin de las 'ongs pa'i phyir rjes su dpag pa 'das par zhen pa ste snang ba gsal ba yod pa de la de skad ces bya ba'o/_/dper na zla ba gcig las 'ongs pa rab rib la sogs
[\[45a.6\]]pa'i dbang gis zla ba gnyis kyi rnam par snang ba de bzhin du bag chags kyi dbang gis 'das pa ma yin pa las 'ongs pa yang 'das pa'i rnam par snang ba yin no zhes bya ba'i don to/_/gal te rjes su dpag pa'i 'das pa'i rnam pa can yin pa yang don gyi rang bzhin de ji ltar 'das pa zhe na/_de ni 'das
[\[45a.7\]]pa'i zhes gsungs so/_/de zhes bya ba ni don gyi rang bzhin thun mong ma yin pa'o/_/dper na sngon po nyid du 'dzin pas sngon po nyid du yin pa bzhin no/_/de yang med pa yin no zhes bya ba ni rjes su dpag pas bzung ba'i don gyi rang bzhin no/_/ni zhes bya ba ni gang gi phyir te don gyi rang bzhin de'i da ltar
[\[45b\]]
[\[45b.1\]]ba nyid de thun mong ma yin pa nyid la ni rjes su dpag pa tshad ma ma yin te lhag par zhen pa tsam yin pa'i phyir ro/_/gal te tshad ma ma yin na 'o na don gyi rang bzhin de de ltar 'thob ste/_mi 'thob pa nyid do/_/lan ni yod pa nyid kyi phyir ro zhes bya ba'o/_/don dam par rjes su dpag pa'i yul yin
[\[45b.2\]]pa'i phyir ni don gyi rang bzhin ma yin gyi 'on kyang yod pa nyid kyi phyir ro/_/gal te don gyi rang bzhin rjes su dpag pa'i yul ma yin na/_de yod pa nyid du ji ltar brjod ce na/_lan du mthong ba'i zhes bya ba'o/_/da ltar ba'i rtags ni dus gzhan dang ldan pa'i rtags can gyi khyab pa ma yin te/_des na
[\[45b.3\]]shugs kyis bsgrub par bya ba ni de'i tshe yod pa ma yin te/_de med na de'i rgyun 'chad pa'i phyir ro/_/yang gang zhig de rnam par mi 'chad pa de ni de'i dus na yod pa ma yin te/_dper na bum pa'i dus na rdza mkhan bzhin no/_/des na khyad par can gyi 'bras bu la ltos na bsgrub par bya ba de'i dus na yod par
[\[45b.4\]]brjod pa yin no zhes dgongs pa'o/_/de'i sgo nas ni rtags kyi sgo nas so/_/gal te shes pas zhes bya ba ni rjes su dpag pas so/_/lan ni mi 'khrul pa nyid las zhes bya ba'o/_/gal te du ba zhes bya ba ni gzhan gyis brjod pa'o/_/du ba yang mi 'khrul pa yod pa'i phyir ro/_/ji ltar zhes bya ba ni lan
[\[45b.5\]]no/_/rang gi shes pa dang bcas pa mi'i shes pa skyed par byed pa'o/_/de yi rang bzhin dang 'brel phyir/_/zhes bya ba 'di rnam par gzhag par bya ba'i rang bzhin dang 'brel pa'i phyir ro/_/rang bzhin ma yin zhes bya ba ni du ma la sogs pa'o/_/de la zhes bya ba ni rjes su dpag pa'i shes pa la'o/_/don
[\[45b.6\]]du zhen pa ni don du snang ba'o/_/skabs nye bar sdud pa ni de'i phyir zhes bya ba'o/_/de ni mi mthong ba nyid do zhes bya ba ni rjes su dpag pa ste/_lhag par zhen pa tsam gyi rang bzhin yin pa'i phyir ro/_/des na zhes bya ba ni mi mthong bas na'o/_/'o na rjes su dpag pas lkog nyid du ji ltar rtogs she na/_de ni zhes
[\[45b.7\]]gsungs so/_/rtogs pa med pa nyid ni rang gi ngo bos so/_/de ltar rang gi phyogs la gzhan gyis brjod pa'i skyon spangs nas/_yang rjes su dpag pa dngos po'i yul can nyid yin na/_de mngon sum nyid do zhes bstan pa'i don du bshad pa ni/_lkog gyur zhes bya ba ste/_lkog gyur pa la zhes bya
[\[46a\]]
[\[46a.1\]]ba'i rnam pa 'di gal te rjes su dpag pas don gyi rang bzhin lkog tu gyur pa nyid rtogs pa yin na de'i tshe 'di ni lkog nyid do zhes rtogs pa gang yin pa de ni mngon sum nyid do/_/des na 'di ni lkog tu gyur pa'i zhes mthong ba la de la rjes su dpog pa ni mngon sum kho nar gyur gyi/_rjes su
[\[46a.2\]]dpag pa ni ma yin te/_dngos po'i rang bzhin 'dzin pa'i phyir ro/_/rjes su dpag pa dngos po'i yul can nyid yin na ni lo ma las byung ba la rtswa las byung ba yin zhes the tshom dang 'brel par yang mi 'gyur te/_bdag nyid thams cad rang gi ngo bo rjes su dpag pa las nges pa yin na the tshom mi 'thad
[\[46a.3\]]pa'i phyir ro/_/mngon sum gyis mthong ba'i skad cig ma nyid la sogs pa la ni the tshom 'byung bar mi 'gyur ro/_/ci ste yang don dang shes pa dag gcig pa'i phyir na de mthong ba yin pa des na/_lkog tu gyur pa ma mthong ba kho na'o zhes ci ste brjod snyam na/_shes don dag kyang shes gsungs te/_bems
[\[46a.4\]]po dang bems po ma yin pa nyid kyis tha dad pa'i phyir ro/_/de'i phyir zhes bya ba ni gcig nyid ma yin pa'i phyir ro/_/don de ni don bya ba byed pa can no/_/des mngon sum gyi rgyu yin par rjes su dpag pas ji ltar rtogs zhes bya ba mjug sdud pa ni de phyir zhes bya ba'o/_/des na zhes bya ba ni rjes su dpag
[\[46a.5\]]par bya ba mngon sum ma yin pas na'o/_/rjes su dpag pa ni de'i 'bras bu can yang ma yin te/_don med pa yin pa'i phyir ro zhes mjug sdud pa bshad pa ni/_de'i phyir zhes bya ba ste/_don 'dzin pa'i rang bzhin ma yin pa'i phyir ro/_/rtogs pa ni don med pa'o/_/rgyu'i dngos po ma yin pa ni
[\[46a.6\]]skabs kyi mngon sum gyi'o/_/de nyid kyi phyir zhes bya ba ni rgyu dang 'bras bu'i dngos pos med pa nyid kyi phyir ro/_/nus med ces bya ba ni nus pa 'ba' zhig 'gog pa yin gyi/_rang gi ngo bo ni ma yin no zhes bya ba'i don to/_/gal te nus mthong zhes lan du mthong ba'i phyir na phyogs snga ma yang /_mthong
[\[46a.7\]]ba'i yul can kho na ma yin nam/_mthong ba'i mngon sum gyi rang bzhin du mthong ba med do zhes bya ba nyid rigs so zhe na/_'di ltar zhes bya ba'o/_/mthong zhes bya ba ni rang bzhin gyi yul can ni ma yin te/_'on kyang nus pa'i yul can yin no/_/de ni mngon sum ma yin te ji skad brjod pa yin
[\[46b\]]
[\[46b.1\]]no/_/des na mthong ba ni 'dir rtogs pa brjod pa ni byed pa yin pas/_rgyu nyid la sogs par 'jig rten gyis rtogs pa yin no zhes bya ba'i don to/_/rnam par dbyer med par zhes bya ba ni mthong ba 'dra bas mthong bar gdags pa yin no zhes bya ba'i don to/_/de nyid phyir na zhes bya ba ni 'jig rten
[\[46b.2\]]gyi rtogs pa nyid las so/_/mthong ba yin zhes bya ba ni skabs kyi rgyu dang 'bras bu'i dngos po'o/_/lhag par mos pa ni/_rnam par rtog pa bstan pa'o/_/'jig rten gyi tha snyad ni phal cher rnam par rtog pa kho nas byed pa yin no zhes brjod pa ni 'di ltar zhes bya ba'o/_/gal te dran pa ni dngos
[\[46b.3\]]po dang 'brel pa yod pa kho na yin te/_des na dran pas de grub pas na lhag par mos pas grub pa ji ltar yin snyam na/_dran pa dang dngos dang zhes bya ba'o/_/re zhig mngon sum gyis ni dran pa'i 'brel pa rtogs pa ma yin te zhes 'brel to/_/ci'i phyir zhe na/_dran pa ni mngon sum ma yin pa'i
[\[46b.4\]]phyir te/_dbang po'i mngon sum gyi yul ma yin pa'i phyir ro/_/rang rig pas kyang dngos dang 'brel pa rtogs pa ma yin no zhes brjod pa ni rang rig pas ni zhes bya ba'o/_/'o na don gyi mngon sum gyi dran pa'i 'brel pa rtogs par nus so snyam na/_sngar gyi zhes gsungs so/_/des na zhes bya ba
[\[46b.5\]]ni 'jug pa ma yin pas na'o/_/kun rdzob tu ni rig pa yod nyid do/_/zhes brjod pa ni 'di bdag gis zhes bya ba'o/_/khyim nas byung ba slar khyim du 'ong ba mi dran pa'i rang bzhin lhag par mos pa'i dbang gis yin no/_/rnam par gzhag pa thams cad kyi ni rgyu dang 'bras bu dang /_gzung ba dang
[\[46b.6\]]'dzin pa la sogs pa'i sgrub par byed pa lhag par mos pa kho na yin no/_/mngon sum ni rang gi ngo bo tsam gyis mthar thug pa yin pa'i phyir ro/_/sgyu ma bzhin du ma brtags na nyams dga' ba mngon sum gyis rtog pa nyid kun rdzob yin no zhes bya ba bshad pa ni/_gang gis rang gi ngo bo yis/_/
[\[46b.7\]]gzhan gyi ngo bo sgrib byed pa/_/kun rdzob ces bya ba kun rdzob kyi mtshan nyid dang 'gal ba yin zhes bshad pa ni bsam pa ni zhes bya ba'o/_/tshad mas gnas pa'i don dam pa'i rang bzhin ni yod pa ma yin no zhes bya ba'o/_/lhag par mos pa tsam kun rdzob yin no zhes bya ba 'di ga las snyam na
[\[47a\]]
[\[47a.1\]]kun rdzob kyi don ni zhes bya ba'o/_/tshad ma yin pa'i rnam par rtog pas rtogs pa'i don no zhes bya ba'i don to/_/gang gis kun rdzob tu 'gyur ba lhag par mos pa tsam gyis 'jig rten gyi tha snyad du 'gyur ba ji lta bu yin zhe na/_dper na zhes bya ba la sogs pa'o/_/de lta na yin dang
[\[47a.2\]]zhes bya ba ni rnam par dpyad par ldog pa na'o/_/'di zhes bya ba ni mthong bar mngon par rlom pa'o/_/'jig rten gyi tha snyad thams cad kyang zhes bya ba ni 'jig rten pa rnams kyi 'bras bu la sogs pa'i tha snyad do/_/de lta bu nyid ni ma mthong ba la mthong bar mngon par rlom pa'i mtshan nyid do/_/
[\[47a.3\]]ji ltar thams cad kun rdzob pa yin snyam na tshad ma med par zhes gsungs so/_/gal te rgyu dang 'bras bu dngos po kun rdzob tsam yin pa ji ltar 'gyur te/_mngon sum dang mi dmigs pas rab tu grub pa'i rjes su 'gro ba dang ldog pa dag gis rab tu bcug pa yin pa'i phyir ro snyam du dogs nas
[\[47a.4\]]bshad pa/_gal te rjes su 'gro ba dang ldog pa dag las rgyu dang 'bras bu nyid du rtogs pa yin no/_/de'i tshe de la rjes su ste rjes su 'gro ba dang ldog pa dag la mngon sum ste/_mngon sum dang mi dmigs pa'i bdag nyid can gyi tshad ma yod pa ma yin te/_dngos po tsam 'dzin pa'i phyir ro/_/
[\[47a.5\]]de'i bdag nyid can gyi rjes su dpag pa yang rjes su 'gro ba dang ldog pa rjes su dpog pa la de bzhin te/_des mtshan nyid ma yin te/_thug pa med pa'i nyes par 'gyur ba'i phyir ro/_/'o na mi dmigs pa'i bdag nyid kyi rjes su dpog pa dang lhan cig pa'i mngon sum de dag gi tshad ma
[\[47a.6\]]yin no snyam na mngon sum dang mi dmigs pa dag las zhes bya ba'o/_/mi dmigs pa'i bdag nyid can gyi rjes su dpag pa khas len na de'i tshe phan tshun te/_rjes su dpag pa gcig la gcig ltos pa des na thug pa med pa'i rjes su 'gro ba dang ldog pa mi 'grub pa dang /_yang na rjes su
[\[47a.7\]]dpag pa yod na rjes su 'gro ba la sogs pa 'dzin pa yod pa la/_de yod na yang rjes su dpag pa yin pa'i phyir na phan tshun brten pa ni phan tshun brten pa kho na yin no/_/de ma thag pa'i tshig le'ur byas pa'i don 'chad pa ni/_rjes su 'gro ba dang ldog pa dag gcig bya ba'o/_/gal te mngon
[\[47b\]]
[\[47b.1\]]sum ni dngos po 'dzin pa nyid kyis gnyi ga mi 'dzin pa yang rjes su 'gro ba 'dzin pa ni bzlog tu med pa nyid do zhes dogs pas su nas de yang med pa kho na'o zhes gsungs pa ni rjes su 'gro ba mngon sum gyis 'dzin pa ni zhes bya ba'o/_/ci'i phyir zhe na/_'di yod na zhes gsungs so/_/ci'i
[\[47b.2\]]phyir de bya ba ma yin zhe na/_gnyis 'dzin pa tsam gyis zhes gsungs te/_sbyor bar byed pa'i bdag nyid ma yin pa'i phyir ro/_/gal te me'i de ma thag tu du ba mthong ba'i phyir de'i rjes su 'gro ba yod pa nyid ma yin nam/_de lta ma yin na de ma thag tu mthong ba nyid du mi 'gyur ro snyam na/_de ma
[\[47b.3\]]thag par 'dzin pa yod kyang rjes su 'gro ba ni srid pa ma yin no zhes gsungs pa ni 'di'i de ma thag tu zhes gsungs so/_/rjes su 'gro ba med kyang de ma thag tu mthong ba srid pa'i phyir ji ltar de la de rtogs snyam du dgongs pa'o/_/ji ltar rjes su 'gro ba med snyam na 'di ltar zhes gsungs so/_/
[\[47b.4\]]'di nyid las byung ba zhes bya ba la sogs pa ni go rims bzhin du gzhan dang ldan pa dang shin tu mi ldan pa dang /_mi ldan pa rnam par dpyod pa lhur byed pa'o/_/yang ci'i phyir 'di tsam zhig rnam par brtag par bya ba yin zhe na/_don gzhan zhes gsungs so/_/dang po la brjod pa ni/_gal te
[\[47b.5\]]'di las zhes bya ba'o/_/'di las cir 'gyur snyam na/_de la yang zhes bya ba gsungs so/_/nges pa med pa'i phyir zhes bya ba ni khyab pa med pa'i phyir ro/_/gnyis pa la brjod pa ni 'di las zhes bya ba'o/_/ci'i phyir 'di ltar nges par mi gzung zhe na/_dus gzhan du res 'ga' zhes
[\[47b.6\]]gsungs so/_/gsum pa sel ba 'di las kyang /_/zhes bya ba'o/_/mi dmigs pa la srid pa'i rnam par rtog pa las bsams nas brjod pa ni ci ste zhes bya ba'o/_/de ltar gyur na yang zhes bya ba ni/_mi dmigs pa las rtogs par khas blangs pa na'o/_/gcig la gcig brten
[\[47b.7\]]pa'i nyes pa nyid bsal bar bya ba'i phyir brjod pa ni 'di ltar zhes bya ba'o/_/gzhan ma yin pa ni de nyid de mngon sum mo/_/gzhan dmigs pa nyid mi dmigs pa yin pa'i phyir ro/_/gzhan ma yin pa'i phyogs sel ba ni/_mngon sum las ni zhes bya ba'o/_/tha dad pa'i phyogs sel ba ni
[\[48a\]]
[\[48a.1\]]'jug pa med pa'i phyir te zhes bya ba ni skabs kyi mi dmigs pa'o/_/mngon sum las gzhan nam zhes pa ni gal te zhes bya ba'o/_/'jug pa med 'gyur te zhes bya ba 'chad pa ni de ste zhes bya ba'o/_/med na yang zhes bya ba ni rjes su 'gro ba dang ldog pa 'dzin pa
[\[48a.2\]]med na yang ngo /_/rjes su dpag pa gzhan gyis 'dzin na thug pa med do zhes brjod pa ni/_rjes su dpag pa zhes bya ba'o/_/gal te mi dmigs pa rjes su dpag par khas blangs na phan tshun brten pa'i nyes par 'gyur gyi/_dngos po med pa'i tshad mar khas blangs na ni nyes pa 'di med
[\[48a.3\]]do/_/des na de ni med na med par 'dzin pa yin no zhes dogs pa ni/_'on te zhes bya ba'o/_/dngos po gzung byas shing /_/'gal zla dag kyang dran byas nas/_/dbang po la ni de med par/_/med par nges pa'i yid skye'o/_/zhes bya ba'i tshul gyis dngos po med kyang nges pa'i yul nyid du dngos po med
[\[48a.4\]]pa rtogs pa yin no zhes lan 'debs pa ni dngos po med par tshad ma de las kyang ngo /_/gal te yod na yod pa ni rtags yin pa de las kyang rtags can de'i 'bras bu nyid rtogs pa ni rjes su dpag pa ma yin te/_'brel pa 'dzin pa la mi ltos pa'i phyir ro/_/gnod byed med pa'i phyir na rtogs pa
[\[48a.5\]]zhes bya ba'i tshad mas ni yul la sogs pa ma nges par de'i 'bras bu nyid du rnam par 'jog pa yin no zhes bya bar gzhan gyi rtsod pa blo ni gzhan dag ni zhes bya ba'o/_/'brel pa mthong ba med pa ni rtags so/_/'di skabs la nye bar sbyor ba ni 'di ltar zhes bya ba'o/_/nges pa'i tshad nyid ces bya ba
[\[48a.6\]]ba'o/_/rtags de yod na yod pa las rtags can tha dad par brjod pa yin no/_/'brel pa 'dzin pa las mi ltos pa nyid du brjod pa yin no/_/yod na yod pa de dang zhes bya ba'o/_/'on te 'brel pa ma rtogs na rtags las de'i 'bras bu nyid du rtogs pa med pa kho na'o snyam na/_'jig rten
[\[48a.7\]]pas rtogs pa yin no zhes gsungs so/_/rtogs pa'i rnam par brjod pa ni/_gang gi phyir de las zhes bya ba'o/_/gang gi phyir de ltar rtogs pa de'i phyir ro/_/rnam pa gzhan gyis kyang de'i 'bras bu nyid du rtogs pa'i dogs pa bsu ba ni/_yang na zhes bya ba'o/_/gnyi ga ltar yang de'i 'bras
[\[48b\]]
[\[48b.1\]]bu nyid du rtogs pa dgag pa bshad pa ni mi 'thad de zhes bya ba'o/_/ji ltar mi 'thad snyam du dogs pa bsu nas/_de yod pa nyid na yod pa zhes nges pa kho na yod pa rtags yin gyi de tsam ni ma yin te 'khrul pa'i phyir ro/_/gal te de grub po zhe na ni rtags can gzhan yod pa ma yin te/_des na
[\[48b.2\]]spyod pa'am don gyis go ba ni tshad ma gzhan ni ma yin no zhes lan gsungs pa ma yin no/_/gal te rtags de yod na/_yod pa nyid rtogs pa las de'i 'bras bu nyid du rtogs pa gzhan yin par 'gyur na ni de'i tshe dpyod pa'am don gyis go ba las grub bo zhes 'thad pa yin no/_/gal te zhes
[\[48b.3\]]bya ba'o/_/'o na 'di 'thad pa kho na'o snyam na/_de las 'gyur ba ma gtogs par zhes gsungs te/_de'i 'bras bu nyid de kho na yod pa yin no zhes bya ba'i don to/_/de lta yin la rag mod can/_/de la skyon ni sngar brjod de/_/zhes gsungs so/_/de kho na las so zhes khyab pa ni nges pa yin
[\[48b.4\]]na/_de la'ang mngon sum mam des bskyed pa'i rnam par rtog pas rtogs par bya ba ni ma yin te yul dang dus nges pa can yin pa'i phyir ro/_/gal te zhes bya ba ni 'chad pa'o/_/rtogs pa'i yul du srid pa ni/_/zhes bya ba ni rtags de med na ni yod pa las tha dad par ro zhes rtogs par bya'o/_/
[\[48b.5\]]tshig le'ur byas pa'i gnyis pa'i phyed snga ma rnam par 'grel pa ni/_de ni zhes bya ba'o/_/'on te yang de yod pa las de'i 'bras bu nyid gzhan ma yin mod/_de nyid ni yin par 'gyur ro snyam du dogs pa sel bas phyed phyi ma 'chad pa ni nges par zhes bya ba'o/_/'on te dus nyid du de yod
[\[48b.6\]]na yod pa nyid de'i 'bras bu nyid yin no zhe na/_/de ni zhes gsungs so/_/de'i khyab pa nyid kyi yin pa'i phyir ro/_/'on te de yod na yod pa tsam ni rtags yin la/_de yod pa nyid na yod pa ni rtags can yin no snyam na ni gal te zhes bya ba'o/_/de tsam la ni nges pa khyab par mngon sum gyis grub pa
[\[48b.7\]]med do zhes lan 'debs pa ni/_gal te de ltar de las zhes bya ba'o/_/ma khyab pa'i de yod ni yod pa las kyang de'i 'bras bu nyid du rtogs so snyam du dogs pa bsu ba ni de lta bu kho nar rtogs pa'i phyir ro zhe na zhes bya ba'o/_/ma khyab pa las rtogs pa gcig tu nges par mi 'gyur ro zhes
[\[49a\]]
[\[49a.1\]]lan 'debs pa ni/_'o na bum pa yang zhes bya ba'o/_/de la bum pa la yang ngo /_/de ltar zhes bya ba ni de'i 'bras bu nyid du rtogs par 'gyur ro/_/'di nyid snam bu ni snam bu la 'khrul par mthong ba de ni de'i 'bras bu nyid du rtogs pa ma yin zhes dogs pa bsu ba
[\[49a.2\]]ni/_de la ni 'khrul pa zhes bya ba'o/_/'o na ni ji ltar de yod na ni yod pa tsam srid pa yin yang bum pa de'i 'bras bu nyid ma yin pa de bzhin du mngon par 'dod pa'i du ba la sogs pa yang me la sogs pas 'bras bu nyid du mi 'gyur ro zhes lan 'debs pa ni/_'di nyid kyis zhes bya ba ste bum
[\[49a.3\]]pa nyid kyis so/_/de la yang ni du ba la sogs pa yang ngo /_/'on te du ba la sogs pa ni 'khrul pa ma mthong ba'i phyir na/_yid mi ches pa ni rtogs pa med pa'o/_/des na 'bras bu nyid ni de tsam las rtogs pa yin no snyam pa ni yid mi ches pa'i rtogs pa zhes bya ba'o/_/ring po mthong ba
[\[49a.4\]]ma yin pa zhes bya ba ni lan no/_/bsu ba de ni zhes bya ba yid mi ches pa med pa'o/_/ring po mthong ba rnams ni lhan cig ma yin par lhan cig tu mthong ba rnams la yang 'khrul pa mthong ba'i phyir ma mthong ba yang yid ches pa'o/_/yul dang dus la sogs pas bskal pa dag ni/_ma
[\[49a.5\]]mthong bas med pa sgrub pa ma yin te/_de na de tsam las ni de'i 'bras bu nyid du rtogs pa gcig tu nges pa med do/_/'on te 'jig rten pa dag gi de'i 'bras bu nyid yid ches pa'i rtogs pa ni mang du mthong ba nyid las yin no zhes dogs pa bsu ba ni 'jig rten gyi tha snyad ni/_de lta bu nyid do zhe na
[\[49a.6\]]zhes bya ba'o/_/ring po ma mthong ba rnams kyis yid brtan du med pa'i yul la shes pa'i tha snyad du byed pa yang kun rdzob kho na yin gyi/_don tshad ma can ni ma yin no zhes lan 'debs pa ni nus pa zhes bya ba'o/_/de lta na rgyu dang 'bras bu'i dngos po la sgrub par byed pa'i tshad ma med do zhes bstan
[\[49a.7\]]pa yin no/_/rgyu dang 'bras bu rtogs pa la yang sgrub par byed pa'i tshad ma med do zhes bstan pa'i phyir dogs pa bsu ba ni ci ste dus gzhan du zhes bya ba'o/_/de lta ma yin zhes bya ba ni sngar 'bras bu nyid ma rtogs na'o/_/mthong ba ngo shes pa dag la yang snga ma bzhin du de'i 'bras bu nyid du 'dzin
[\[49b\]]
[\[49b.1\]]pa'i tshad ma med do zhes lan 'debs pa ni/_ngo shes sngar gyi zhes bya ba'o/_/'on te de ni don gyis go ba la sogs pas rtogs so snyam na/_dpyod pa'am zhes bya ba smos so/_/ci ste dran pa las zhes bya ba ni skabs kyis mthong bas 'bras bu nyid 'dzin pa ni zhes bya ba'o/_/ji ltar dran
[\[49b.2\]]pa de 'jog par byed pa yin snyam na/_'di ltar zhes smras so/_/dran pa'ang zhes bya ba ni lan te/_ngo shes 'ba' zhig tu ma zad pa'o/_/dran pa nyams su myong ba dang 'brel par ni de'am gzhan gyis shes pa nus pa ma yin la/_'brel pa rtogs pa las de rtogs pa yang ma yin no zhes
[\[49b.3\]]dgongs pa yin no/_/'on te 'brel pa 'dzin pa med pa'i phyir dran pa rtags ma yin mod/_/tshad ma ma yin no snyam du dogs na/_dran pa ni zhes bya ba'o/_/des na de grub kyang tshad ma grub pa ni ma yin zhes ma gus pa brjod pa ni/_de grub pa ni zhes bya ba'o/_/de ltar dogs pa bsu nas zhes bya
[\[49b.4\]]ba ni/_'dod na zhes bya ba'i bar gyis so/_/gsungs so zhes bya ba ni ci ltar de ltar 'gyur zhes bya ba la sogs pas so/_/ci ltar de ltar gyur zhes bya ba 'di ni ji ltar yin na yang yin zhes ma gus pa brjod pa ni ma yin gyi/_'on kyang kun rdzob ji ltar de ltar yin mod/_tshad ma 'jug pa pas/_
[\[49b.5\]]kun rdzob bkug par ma byed cig_/ces rnam par dbye ba brjod pa yin no/_/tshad ma bcug na ni 'bras bu nyid la sogs pa'o/_/kun rdzob rnam par 'jig par 'gyur te/_rnam par dbye ba med pa'i phyir ro zhes gsungs pa ni 'jig rten gyi tha snyad ces bya ba'o/_/'di kho na ltar zhes bya ba ni tshad ma
[\[49b.6\]]ma yin pa'o/_/don dam pa ni zhes bya ba ni tshad mas rnam par dpyad pa'o/_/'o na 'jig rten gyi 'bras bu nyid la sogs pa ji ltar 'grub snyam na mos pa'i rnam par dbye zhes gsungs so/_/'di la dpe ni rmi lam gyi zhes bya ba'o/_/ci ltar rmi lam na btung ba dang /_rkyal pa la sogs pa chu la nges
[\[49b.7\]]pa'i tha snyad du mos pa tsam gyis yin pa de bzhin du yang 'dir yang yin no/_/gal te bum pa dang snam bu bzhin du du ba dang me dag kyang rgyu 'bras ma yin pa'i phyir ci ltar gcig las 'bras bu nyid la sogs pa'i tha snyad du byed kyi gzhan du ni ma yin snyam du dogs pa bsu nas/_kun rdzob kho nar
[\[50a\]]
[\[50a.1\]]thog ma med pa'i bag chags nges pa las de nges pa yin no zhes gsungs pa ni 'jig rten gyi tha snyad kyi zhes gsungs so/_/yang na gal te nyams su myong ba med na tshad ma dang tshad ma ma yin pa rnam par dbye ba ni rnam par rtog pa dang /_'bras bu dang /_cig shos la
[\[50a.2\]]sogs pa'i rnam par mi 'gyur ro zhes dogs pa bsu nas/_thog ma med pa'i rnam par rtog pa'i bag chags yod na 'gyur ba kho na'o zhes brjod pa ni 'jig rten gyi tha snyad kyi zhes bya ba'o/_/'di ni gdon mi za bar rnam par shes par smras pas khas blangs dgos so zhes brjod pa ni de lta ma yin
[\[50a.3\]]na zhes bya ba ste/_bag chags rgyur khas mi len na'o/_/yang na gang dag ces bya ba ni 'brel pa byed pa'o/_/kun rdzob ces bya ba 'di ci zhig yin zhes bya ba la sogs pas 'bri ba nyid byas nas/_bden na zhes bya ba la sogs pas sun 'byin pa'o/_/ut+pala'i sngon po bzhin du bden pa'o/_/
[\[50a.4\]]khyad par du ni kun rdzob 'thad pa ma yin no zhes brjod pa ni brdzun dang dam pa'i zhes bya ba'o/_/ji ltar sngon po dang sngon po ma yin pa'i thun mong ba ut+pal nyid sngon pos khyad par du byed pa de bzhin du bden pa ni brdzun pa dang don dam pa dag gi thun mong ba nyid ma yin pa de ji ltar na de dag gis
[\[50a.5\]]khyad par du phyed snga ma'i 'brel pa ni kun rdzob kyang zhes bya ba'o/_/lhag ma ni ma bkral te gsal ba'i phyir ro/_/re zhig dbu ma'i lugs la brten nas 'gal ba med par bstan pa'i don du kun rdzob kyi rang bzhin gsungs so/_/kun rdzob ces bya ba 'di ni zhes bya'o/_/gang gi phyir kun rdzob kyi
[\[50a.6\]]rang bzhin de 'dra ba yin pa des na'o/_/don ni zhes bya ba ni 'chad bzhin pa 'gal ba med pa'i mtshan nyid do/_/de nyid brjod pa ni thog ma med pa zhes bya ba nas mi 'gal lo zhes bya ba'i bar yin no/_/byin po la sogs pa ni snang ba tshad du zad de bden pa ni ma yin no zhes bya ba'i don to/_/snang
[\[50a.7\]]ba tsam yin no zhes bya ba 'di ga las snyam na/_sngon po la sogs pa ni zhes gsungs so/_/gcig dang du ma dang bral ba'i phyir snyam du dgongs pa'o/_/'o na shes pa ni yod pa yin no snyam na rnam par shes pa yang zhes bya ba'o/_/des na zhes bya ba ni sngon po la sogs pa las tha dad pa ma yin
[\[50b\]]
[\[50b.1\]]pas na'o/_/sngon po la sogs pa nyid bzhin du shes pa yang yod pa ma yin no/_/'o na sngon po la sogs pa ji ltar yin snyam na/_gang gi phyir 'jig rten gyi tha snyad 'di ni sngon po'o 'di ni ser po'o zhes bya ba la sogs pa'i rang bzhin can de tshad ma yin te/_med pa nyid ma yin pa des na tha
[\[50b.2\]]snyad la nye bar mkho bas na bden pa yin no/_/de las cir 'gyur snyam na/_de ltar na zhes gsungs so/_/don 'di yin te/_sngon po la sogs pa ni gcig dang du ma dang bral ba'i phyir med pas na de dang tha mi dad pa'i shes pa yang med pas kun rdzob pa yin no/_/'jig rten gyi tha snyad du mgu ba
[\[50b.3\]]bskyed pa nyid yin pa'i phyir na de'i mngon pa'i nga rgyal gyis bden pa yin no zhes bya bar mi 'gal lo zhes bya ba'o/_/'o na don dam pa'i bden pa gang yin snyam na/_mjug bsdu ba'i sgo nas de yang ston pa ni des na zhes bya ba'o/_/gang gi phyir kun rdzob kyi bden pa de ltar gnas pa des na don dam
[\[50b.4\]]pa'i bden pa ni bdag nyid thams cad dben pa yin no/_/de nyid kyi phyir bden pa nyid ni kun rdzob dang /_cig shos kyi thun mong yin pas kun rdzob dang don dam pas khyad par du byed pa yin no snyam du dgongs pa'o/_/gal te snang ba'i phyi rol gyi rjes su 'gro ba dang rtog pa pa'i rjes su 'gro ba'i
[\[50b.5\]]phyir na de ni don bya ba byed pa nyid kyi yod pa yin pa'i phyir bdag nyid thams cad ji ltar dben snyam na/_phyi rol gyi zhes gsungs so/_/gal te de lta ma mthong mod/_/de lta na yang de rgyud nyid yin pa ji ltar dag snyam na 'on kyang zhes gsungs so/_/'o na ji ltar sad pa'i rtog pa la de dgag snyam
[\[50b.6\]]na/_gzhan yang zhes bya ba ste/_sad pa'i rtog pa yang ngo /_/de bzhin zhes bya ba ni bag chags kyi rgyu yin par ro/_/phyi rol rgyu yin pa bkag pa'i bdag nyid thams cad dben pa yin no snyam du dgongs pa'o/_/de ltar dbu ma pa'i lugs kyis 'gal ba med par bstan nas rang rig
[\[50b.7\]]pa'i mngon sum gyis shes pa yod pa las tha dad pa ma yin pa'i sngon po la sogs pa yang de'i bdag nyid du byed pa yin no/_/skye ba la sogs pa nyid ni de lta ma yin te/_de la med pa'i kun rdzob yin la snga ma dang phyi ma'i mngon sum las skyes pa'i rnam par rtog pas rtogs par
[\[51a\]]
[\[51a.1\]]bya ba yin pa'i phyir/_yod pa nyid yin no zhes rnal 'byor spyod pa'i lta ba bshad pa ni/_yang na zhes bya ba'o/_/de ltar tshad ma dang 'jig rten gyi tha snyad la ltos nas yod pa dang med pa dag mi 'gal yang 'grel pa byed pas 'gal ba brjod pa ni rtsod pa bslang ba ni/_
[\[51a.2\]]ci ste kun rdzob ces zhes bya ba'o/_/'gog par byed pa ni de yang mi bden te zhes bya ba'o/_/de ltar zhes bya ba ni don dam par nus pa ltar ro/_/de ltar ni zhes bya ba ni rtogs pa tsam gyis rnam par gzhag pa'i nus pas so/_/dgongs pa 'di yin te/_gal te rang bzhin gang gis nus pa
[\[51a.3\]]med pa de ltar skye ba yin na ni 'gal bar 'gyur ba zhig_/gang gis chos ji ltar nus pa med pa de ltar ni mi skye la/_ji ltar skye ba de ltar yang nus pa tshad ma dang bral ba yin pa de'i tshe 'gag pa'i gtam ga la yod ces bya ba yin no/_/gal te skye ba la sogs pa nyid kun rdzob yin pa de'i tshe kun
[\[51a.4\]]rdzob tu skye'o zhes bya ba ni/_skye ba po zhes bya ba'i nyes par 'gyur ro snyam du dogs na/_skye ba po zhes bya bar yang zhes gsungs so/_/gang gi rang bzhin du zhes bya ba'i dri ba'o/_/kun rdzob tu zhes bya ba ni lan te/_tshad mas ma bcad pa nyid kyis so/_/gang yang 'grel pa byed pas kun rdzob
[\[51a.5\]]sun phyung nas/_kun rdzob ces ming tsam byas pa yin na yang zhes brjod pa de ming ma gtogs pa'i cho 'phrul yin no zhes gsungs pa ni/_de bzhin kun rdzob ces bya ba'o/_/de smras pa gzhan dag kyang bkod nas sun 'byin pa'o/_/gang yang rgyu dang 'bras bu dag_/ces bya ba'o/_/'das
[\[51a.6\]]pa nyid ni 'das ma thag pa'o/_/'das nas zhes bya ba ni khyad par gyi dogs pa bsu ba'o/_/bzlog pa'i phyir mi skye ba'i dus na yod pa'i phyir ro/_/khyad par med par grub pa'i don du 'dri ba ni/_skye ba'i dus de gang yin zhes bya ba ste/_'byung ba'i dus lha 'byin pa'i dus yin zhes bya ba'i don to/_/
[\[51a.7\]]gal te zhes bya ba ni dang po sel ba'o/_/'byung ba po 'bras bu'i rgyu yod par 'gyur zhes bya ba'i don to/_/gnyis pa sel ba ni 'on te zhes bya ba'o/_/'byin pa zhes bya ba ni skyed par byed pa'o/_/yod pa ni 'das ma thag pa'i rgyu'o/_/de lta yin na ci skyon snyam na/_de'i phyir chod pa yang zhes bya
[\[51b\]]
[\[51b.1\]]ba'o/_/de ma thag pa'i rgyu ni gal te 'bras bu las sngar yod pa yin la 'das nas yun ring du lon pa ni med pa yin no/_/des na gang zhig de ma thag pa nyid kyis 'bras bu med pa'i dus na yod pa'i de nyid ni rgyu yin gyi/_snga ma dag ni ma yin te chod pa'i phyir ro zhes dogs pa na skad cig gis zhes
[\[51b.2\]]gsungs so/_/dri la sogs pa'i skad cig kyang gzugs kyi skad cig bzhin du gzugs kyi 'bras bu'i de ma thag pa yin pa de dag kyang rgyur 'gyur ro zhes bya ba'i don to/_/ha cang thal ba spang ba'i dogs pa bsu ba ni rgyud tha dad pa'i phyir zhes bya ba'o/_/de ma thag pa nyid kyi rgyu yin na dri la sogs pa
[\[51b.3\]]rgyud tha dad pa nyid du mi 'grub ces lan 'debs pa ni/_'di ni zhes bya ba'o/_/rgyud tha dad pa nyid ni rgyu nyid dang 'gal ba yang ma yin te/_gnod pa med pa'i phyir ro/_/ma brtags pa ni rnam par rtog pa med par shes pa yin pas/_des grub pa yang ma brtags pas/_grub pa yin yang tshad
[\[51b.4\]]mas grub pa kho na yin pas ji ltar kun rdzob yin zhes sun 'byin pa brjod pa de yang mi bden pa ste zhes khong nas dbyung ngo /_/ji ltar mi bden zhe na/_brtags pa ni tshad ma la brjod kyi zhes bya ba'o/_/des na zhes bya ba ni brtag pa tshad ma yin pas na'o/_/'o na rgyu mi 'dod na gang yin snyam na sgyu ma'i don
[\[51b.5\]]yang zhes bya ba'o/_/'di nyid ces bya ba ni tshad ma ma yin pas rtogs pa'i don nyid do/_/'jig rten la grags pa'i sgras tshad ma can ma yin pa'i rtogs pa 'dod pa yin no zhes brjod pa ni 'jig rten la grags pa'i zhes bya ba'o/_/tshad ma can ma yin pa'i rtogs pa ni kun rdzob dang sgyu ma la sogs
[\[51b.6\]]pa'i sgras brjod pa yin no zhes bya ba'i don to/_/gang gi phyir de ltar kun rdzob dang sgyu ma la sogs pa'i sgra'i don ma rtogs par grags pa'i don yin pa'i rgyu des na ma brtags na grags pa'i don ni tshad mas grags pa'i don du 'gyur ro zhes bya ba'i don skyon med do/_/rtogs pa gang la tshad ma rjes
[\[51b.7\]]su 'gro ba yod pa de ni kun rdzob ma yin no zhes gsungs pa ni bstan bcos byed pa'i zhes bya ba'o/_/rang rig pa las phyi rol du gyur pa'i tshad ma cig shos kyi rnam par dbye ba ni/_kun rdzob nyid yin te/_phyi rol ltos pa'i phyir ro zhes gsungs pa ni/_tshad ma dang tshad ma ma yin pa'i zhes bya ba'o/_/ci'i
[\[52a\]]
[\[52a.1\]]phyir zhe na 'di ltar zhes gsungs so/_/mi slu ba'i rang bzhin brjod pa na ni mi slu ba yang zhes bya ba'o/_/gang la ltos nas sgrub par byed pa'i shes pa tshad mar 'gyur ba de ni shes pa gzhan yin no zhes brjod pa ni thob pa yang zhes bya ba'o/_/de las cir 'gyur snyam na
[\[52a.2\]]gal te don zhes bya ba'o/_/shes pa snga na don myong na shes pa phyi ma don med pa la ci ste ltos te/_de tsam gyis rtogs pa'i phyir ro/_/des na thob pa don du gnyer ba la don ci zhig yod par 'gyur ro/_/des na zhes bya ba ni thob pa don du gnyer ba med pa'i phyir ro/_/shes pa phyi mas lhag par rtogs
[\[52a.3\]]par dogs pa bsu ba ni/_'on te phyis pa de ni gzhan yin no/_/zhes bya ba'o/_/'di des bstan pa na me yin no zhes bya ba ni lan no/_/des zhes bya ba ni shes pa snga mas so/_/de thob pas tshad mar 'gyur ro zhes bya ba ni gzhan gyis smras pa ste/_de ni shes pa snga ma'o/_/thob pa zhes bya ba 'di skabs kyi gzhan
[\[52a.4\]]no/_/de lta na zhes bya ba ni lan te/_gal te gzhan thob pas gzhan tshad mas yin na shes pa thams cad la ci yang rung ba thob pa yod pa'i phyir/_tshad mar thal lo zhes bya ba'i don to/_/bsal zin pa'i phyogs gnyis la ni mi 'thad pa nyid do zhes brjod pa ni ci ste nye bar bstan pa la yang zhes bya
[\[52a.5\]]ba'o/_/de lta yin na tshad ma dang tshad ma ma yin pa'i rnam par dbye ba med par 'gyur ro zhes brjod pa ni de'i phyir zhes bya ba'o/_/cung zad kyang zhes bya ba ni gzhal bya ba la sogs pa'o/_/'on te gzhan tsam gyi yul can ni tshad ma ma yin gyi 'on kyang mngon par 'dod pa thob pa'i mthar thug pa can
[\[52a.6\]]'jig rten mngon par 'dod pa yin no zhe na/_de lta na ni de kun rdzob pa kho nar 'gyur ro zhes brjod pa ni kun rdzob tu ji lta ba de ltar yin du zad do zhes bya ba'o/_/ci'i phyir mngon par 'dod pa yin snyam na/_dngos po'i de nyid las 'das nas/_/zhes bya ba'o/_/gang zhig ji ltar yod pa de kho na ltar
[\[52a.7\]]de nyid du yod pa la/_tshad ma la sogs pa'i rnam par dbye ba yang kun rdzob tu yod pa yin no/_/de lta yin dang de ni de kho nar yod pa yin no/_/gal te zhes bya ba la sogs pas ni rnam 'grel pa 'jug pa'o/_/spyi la yang zhes bya ba ni don bya ba yod pa'o/_/spyi ni shes pa dang brjod pa tha dad pa
[\[52b\]]
[\[52b.1\]]med pa'i mtshan nyid kyi don byed pa yin no/_/kun la zhes bya ba ni spyi la sogs pa la yod/_min te zhes bya ba ni spyi la don bya ba yod pa zhes 'brel to/_/ci'i phyir zhe na/_spyi'i mtshan nyid la blo dang 'brel pa'i rjes su 'gro ba dang ldog pa dag mi snang ba'i phyir ro/_/mig dang gzugs sogs blo
[\[52b.2\]]bzhin no/_/zhes bya ba ni chos mi mthun pa'i dpe'o/_/dmigs pa dang bdag po'i rkyen gyis yul la zhes bya ba ni gzugs la sogs pa'i yul dang mig la sogs pa bdag po ste/_de dag nyid rkyen yin te lhan cig byed pa yin pa'i phyir ro/_/yul gang yin pa zhes tshig rnam par sbyar ro/_/de bzhin
[\[52b.3\]]du spyi'i blo dag ni ma yin te zhes bya ba ni dmigs pa dang bdag po'i rkyen gyi yul la rjes su 'gro ba dang ldog pa'i rjes su byed pa ma yin no/_/ci'i phyir zhe na/_sngon mthong ba'i 'bad rtsol zhes gsungs so/_/gal te spyi'i blo bzhin du dmigs pa la sogs pa'i blo dag kyang nang gi byed pa tsam las 'byung
[\[52b.4\]]ba ma yin zhe na/_de ltar zhes gsungs so/_/ci'i phyir 'gyur ro zhes bya ba ni dngos po sngar yod pa'o zhes bya bar blta'o/_/gal te gang gis don sngar yod par rtog pa don la mi ltos na nyes pa ci zhig yod snyam na/_gal te zhes bya ba gsungs so/_/de'i tshe
[\[52b.5\]]zhes khong nas phyung la/_gang la dang gang du zhes bya ba la sogs pa dang sbyar ro/_/ci dang 'dra bar zhe na/_rab rib can gyis zhes bya ba'o/_/bzlog pa brjod pa ni de dang zhes bya ba'o/_/des na zhes bya ba ni bzlog pas so/_/de lta na yang ji ltar nus pa rtog snyam na/_
[\[52b.6\]]des na zhes bya ba de ltar gyi don to/_/snam bu la sogs pa'i don de las blo skye ba na zhes bya ba 'brel to/_/ji ltar de las skye na/_rjes su 'gro ba dang zhes bya ba la sogs pa gtan tshigs kyi tshig sbyar te/_spyi'i blo ni de ltar ma yin te zhes bya ba ni/_spyi'i blo ni de lta ma yin te zhes 'brel to/_/ci'i
[\[52b.7\]]phyir zhe na/_gang gi byed pa tsam las zhes bya ba'o/_/'di nyid sbyor bas rgyas 'debs pa ni/_'bras bu gang zhig ces bya ba'o/_/spyi'i blo yang 'bad rtsol tsam las skyes pa yin no zhes phyogs kyi chos bsdu ba ni ma brjod de/_gsal ba'i phyir ro/_/dgag par bya ba dngos po tha dad par nus pa
[\[53a\]]
[\[53a.1\]]rtogs par byed pa'i khyab byed ni de tsam las mi 'byung ba yin la/_de dang 'gal ba ni de tsam las byung ba nyid yin te/_des na khyab par byed pa 'gal ba dmigs pa'o/_/'di ma grub par dogs pa bsu ba ni/_ba lang nyid kyi zhes bya ba la sogs pa'o/_/'o na
[\[53a.2\]]mi skye ba ji ltar yin zhe na/_bag chags sad byed de min pas/_/zhes bya ba ste/_rta de min pas so/_/phyed phyi ma 'chad pa ni rta de ni zhes bya ba'o/_/ci'i phyir rta de mi phyed pa snyam na/_de nyid la zhes bya ba ste/_nog la sogs pa dang ldan pa nyid las so/_/phyed snga ma 'chad pa ni ba lang nyid med pa
[\[53a.3\]]las ni zhes bya ba ste/_de la ba lang nyid kyi blo zhes 'brel to/_/'o na de la ba lang gi blo med pa ci'i phyir zhe na/_'on kyang zhes bya ba'o/_/ba lang gi tshogs la yang gong bu bzhin du rta la sogs pa dang mi mthun pa rjes su 'gro ba'i rang bzhin ni mthong ba la snang ba ma yin no zhes bshad pa ni/_gang gis
[\[53a.4\]]zhes bya ba ste rtogs pa nyid kyis so/_/de yod dam zhes bya ba ni ba lang gi tshogs la'o/_/ma yin zhes bya ba ni rta la sogs pa la ste/_de ltar rnam par gzhag pa'i bya ba'o/_/gang gi phyir de ltar rtogs pa las snga phyir yod pa nyid ma yin pa de'i phyir zhes bya ba'o/_/gal te zhes bya ba ni yang
[\[53a.5\]]ma grub par dogs pa bsu ba'o/_/don dam pa ni dngos po'o/_/phan tshun zhes bya ba ni lan no/_/thog ma med pa'i bag chags kyi dbang gis ni rnam par rtog pa'i blo phan tshun ldog pa yin gyi gsal ba ni rang gi rgyu'i stobs las phan tshun ldog par skye ba yin no/_/des na grub pa nye bar 'jug pa'i
[\[53a.6\]]phyir ci zhig bya/_gal te rtogs par bya ba yod pa la blo mi ldog pa ma yin nam zhe na/_bden te 'on kyang rtogs par bya ba'i rjes su 'gro ba dang ldog pa'i rjes su byed pa yin gyi/_gzhan ni ma yin no zhes brjod pa gal te zhes bya ba'o/_/bsal bar bya bas na bsal ba ste spyi'o/_/gal te de med
[\[53a.7\]]kyang mi 'gyur gyi/_'on kyang de yod pa nyid na de yod pa yin na ni/_de'i tshe nus pa med par mi 'gyur ro/_/gal te thams cad la blo yod na rtogs par bya ba yang thams cad ni yod par 'gyur ro zhes dogs pa bsu ba ni de ni spyi ni zhes bya ba'o/_/rab rib can gyis zhes bya ba ni lan no/_/de lta bu
[\[53b\]]
[\[53b.1\]]kho nar ni khyab pa nyid du'o/_/spyi de la yang gzhan gyis mthong ba'i phyir khyab par byed pa ma yin pa zhes bya ba'i skyon du 'gyur ro/_/de yod pa ni 'bad rtsol la sogs pa yod na'o/_/rab rib can gyis zhes bya ba la sogs pa'o/_/ji ltar rab rib nyams pa'i rgyu yin pa'i phyir na de kho na ma yin pa
[\[53b.2\]]dmigs par byed pa nyid yin pa de bzhin du phyin ci log gi 'du byed sad pa yang nang gi byed pa nyams pa'i rgyu yin pa'i phyir na de kho na ma yin pa dmigs par byed pa yin no zhes gsungs pa ni gzhan yang zhes bya ba'o/_/gal te zhes bya ba ni sdud pa'o/_/dogs pa lhag pa bsu ba ni/_don bya ba
[\[53b.3\]]grub pa zhes bya ba'o/_/sgra la sogs pa la don bya ba grub pa med pas na/_mi bden pa'i phyir dbang po nyams par grub pa des na phan tshun bsten pa'i nyes pa med do zhe na/_lan du 'di ni brjod ma thag pa'i spyi la yang mtshungs te/_don bya ba med pas mi bden pa yin la/_de las ni spyi'i
[\[53b.4\]]'dzin pa'i shes pa nyams pa yin no zhes bya bar 'gyur ro/_/des na zhes bya ba'i don brjod pa ni/_shes pa tsam la yang zhes bya ba'o/_/des zhes bya ba ni spyi'i blo nang gi byed pa las byung bar bstan pas so/_/rtsol ba ni dran pa'i nus pa'o/_/sogs pa'i sgras ni ma 'ongs pa la sogs pas
[\[53b.5\]]bsdu'o/_/de dag nyid nang gi yan lag ste/_nye bar gnas pa'i rgyu yin no/_/de dag rjes su 'jug pa ni rjes su byed pa ste/_de'i phyir na blo nang gi byed pa las byung bar bshad pa yin no/_/spyi ni 'dogs pa nyid kyi'o/_/grangs sogs zhes bya ba ni sogs pa'i sgras bshad pa 'di la'o zhes bya ba
[\[53b.6\]]la sogs pa'i/_gal te rnam par dbye ba med pa'i rdzas kho na snang ba ma yin nam/_rdul phra rab rnams ni so sor dbang po las 'das pas na/_tshogs pa rnams kyang dbang po las 'das pa'i phyir ro/_/des na gcig tu mngon par zhen pa'i rdzas kyi blo snang gi byed pa tsam la rag las pa ji
[\[53b.7\]]ltar yin snyam du dogs pa bsu ba ni/_nang byed pa tsam la rag las par bstan pa'i don du gzugs can ma yin pa la sogs pa'i rang bzhin can snang ba nyid du khas blangs pa'i rdzas la ni ma dmigs pas gnod do zhes brjod na ni/_'di ltar zhes bya ba'o/_/gzugs med pa la sogs pa'i
[\[54a\]]
[\[54a.1\]]rang bzhin ni/_rnam par rtog pa dang bcas pa 'am/_rtog pa med pa'i mngon sum la snang ba med de/_gsal ba dang /_mi gsal ba nyid du gzugs la sogs pa kho na snang ba'i phyir ro/_/des na yan lag can ni srid pa ma yin no/_/rdul phra rab rnams ni so sor
[\[54a.2\]]dbang po las 'das pa yin yang /_tshogs pa rnams phan tshun phan 'dogs pas mngon sum nyid du 'gyur ba'i phyir dbang po las 'das pa ma yin no/_/ji ltar rab rib can la skra gcig la mngon sum ma yin yang /_mang po rnams ni phan tshun phan 'dogs pas mngon sum ma yin no/_/
[\[54a.3\]]rab rib med pa la skra re re mngon sum du 'gyur ba ni rab rib can la phan pa ma yin no/_/phan pa yin la yang phra rab rnams kyi rnal 'byor gyi/_mngon sum yin pa nyid kyang bdag cag la sogs pa nye bar mkho bar 'gyur ro/_/de bas na rab rib can gyis skra shad mngon sum nyid yin pa de bzhin du rdul phra
[\[54a.4\]]rab rnams mngon sum nyid yin pa mi 'gal lo/_/'di skad du yang 'gal ba yang ci yod ces bya ba la sogs pa 'chad par 'gyur ro/_/des na bum pa'i bdag nyid kyi rdzas la/_bum pa'i blo rjes su 'gro ba dang ldog pa ma yin te/_de med kyang yod pa'i phyir ro/_/nang gi byed pa tsam la rag las
[\[54a.5\]]pa yin no zhes bya ba'i don to/_/gal te yan lag can ma yin na ji ltar dmigs she na/_mig la sogs pa'i blos ni/_zhes gsungs so/_/gal te gzugs la sogs la bum pa dang snam bu gnyis la khyad par med pa'i phyir/_gcig kho na la bum pa'i blo ji ltar 'gyur snyam na/_rang gi rgyu'i mthu
[\[54a.6\]]las yul de dang der khyab pas mi 'dra ba nyid du skyes pa'i gzugs la sogs pa khyad par can gyi don bya ba byed pa/_brda'i khyad par gyi yul du gyur pa 'ga' zhig kho na de'i bag chags sad pa'i rgyur 'gyur bas/_de'i sgras brjod pa yin no zhes bya ba'i don/_brjod pa ni des na zhes bya ba'o/_/'on
[\[54a.7\]]te mig la sogs pa'i blo ni gzugs tsam la ma yin gyi/_mthong ba nyid la reg go snyam pa'i rnam par rtog pa ni mthong ba las byung ba yin gyi/_rang rgyud ni ma yin no/_/mthong ba yang gzugs la sogs pa dag las tha dad pa'am/_tha mi dad pa'i rdzas la yin/_tha dad pa dang mi dad pa'i rdzas
[\[54b\]]
[\[54b.1\]]ma mthong bar 'byung ba'i rnam par rtog pa'i bag chags tsam las byung ba yin no zhes rtog pa yin no zhes bya ba'o/_/gzhan min pa'am zhes bya ba ni tha mi dad pa'o/_/dang po la brjod pa ni gzhan ma yin par zhes bya ba'o/_/'di la gzugs yod pa na gzugs ldan no/_/bzlog par 'dzin pa
[\[54b.2\]]zhes bya ba 'di la brjod pa ni gzhan du zhes bya ba'o/_/rnam pa gnyis su zhes bya ba ni bzlog pa brjod pa'o/_/gal te bag chags tsam las byung ba'i rnam par rtog pas kyang phyi rol rnam par 'jog pa ma yin nam snyam na yang tha dad pa dang /_mi dad pa rig pa med pa nyid bltar rung ba med par rig par
[\[54b.3\]]byed pa yin no zhes bya ba lan yin par lta'o/_/gal te bya ba'am rnam par rtog pa'i phyi rol rtogs par byed pa yang rang rgyud kho na yin te/_gnod pa med pa'i phyir ro/_/rgyu ni de gzhan du mi 'thad pas bag chags kyi rang bzhin nam gzhan yang rung ste/_ci yang rung ba zhig yin par 'gyur ro zhes
[\[54b.4\]]dogs pa bsu ba ni ci ste zhes bya ba'o/_/'khrul pa med pa yin zhes bya ba ni gnod pa med pa'o/_/bum pa'o snyam pa'i rnam par rtog pas ni bum pa gzugs la sogs pa las tha dad par rtogs pa yin no zhes bya ba'i don to/_/brda thun mong ma yin pas byas pa/_brda ji lta ba bzhin brjod
[\[54b.5\]]pa dang /_rtog pa dag tu 'gyur ba'i phyir de las dngos po tha dad pa mi 'grub po zhes lan 'debs pa ni/_de yang mi bden te zhes bya ba'o/_/des na zhes bya ba ni brda tha snyad pas so/_/de bzhin ni tha dad par ro/_/gzhan du zhes bya ba ni rang gi don gyi rjes su dpag par ro/_/gal te gang la gzugs yod
[\[54b.6\]]pa de nyid la reg bya yod de zhes bya ba ni brda tsam las 'byung ba ma yin gyi 'on kyang dngos po de ltar gyur pa las yin no zhes bya bar dogs pa ni ci ste gal te zhes bya ba'o/_/de lta bu'i dngos po med kyang de lta bu'i sgras brjod pa ni/_dmag la sogs pa dag la mthong ba ma yin no zhes lan 'debs pa
[\[54b.7\]]ni/_tshogs pa gcig la zhes bya ba'o/_/tshogs pa gcig la rag lus pa dang /_'bras bu gcig la sbyor bas na gzugs la sogs pa tshogs pa gcig tu rab tu brtags pa yin la/_de las ni gang la de la zhes rtog pa yin gyi yan lag can yod pa ni ma yin no/_/gang gis de skad
[\[55a\]]
[\[55a.1\]]brjod pa na yan lag can med pa de ltar tha snyad du byed pa 'ga' zhig tu mthong ngam ci snyam na/_dmag gang la zhes bya ba'o/_/'on te yang glang po la sogs pa la ni dmag gam nags mang po nyid yod pa yin no/_/des na gang yang de la zhes bya bar brjod pa yin no snyam na
[\[55a.2\]]skyes bu la sogs pa zhes gsungs so/_/dmag la sogs pa tha dad pa yod kyang tha snyad 'di rdzas la mi 'khrul ba ni ma yin te/_de med kyang yod pa'i phyir ro/_/des na de las ji ltar grub/_gcig tsam sgrub par byed pa yang ma yin te/_mi dmigs pas gnod pa la rigs mi srid pa'i phyir ro/_/
[\[55a.3\]]de'i phyir thams cad du sgra las byung ba'i rtog pa ni/_brtags pa'i yul can yin gyi/_dngos po'i de kho na la ltos pa ni ma yin te/_ji ltar brtags pa mi 'thad pa'i phyir ro zhes brjod pa ni/_de'i phyir zhes bya ba'o/_/gal te yan lag can tha dad pa med na/_de lta na ni 'o na/_tha dad pa med pa'i lus su
[\[55a.4\]]gyur pa ste dang po 'og gi tha dad kyang grub pa dang bde ba gcig pa'i phyir gcig nyid du 'gyur ba yod pa yin no zhes bya ba yang 'dis nye bar mtshon pa yin no/_/gal te yan lag can yan lag nyid yin na/_de'i tshe yan lag can gyi yan lag ces tha dad pa'i tha snyad ji ltar 'gyur snyam na/_de'i yan
[\[55a.5\]]lag ni zhes gsungs te/_grub pa dang bde ba gcig pa dang 'brel par gyur pa'i yan lag can de'i'o/_/yan lag ni phan tshun ldog pa'i gzugs la sogs pa'o/_/de ltar na tha dad par ro/_/rjes su 'gro ba dang ldog pa'i rtog pa de nyid brjod pa ni 'di ltar zhes bya ba'o/_/mthong ba gang yin pa de
[\[55a.6\]]la rag go snyam pa'i rtog pa ni gzugs la sogs pa rnams kyis grub pa dang bde ba gcig pa nyid rjes su 'brel pa'i rang bzhin yul du byed pa'i rjes su 'gro ba'i rtogs pa'o/_/gzugs so snyam pa la sogs pa'i rtogs pas ni/_ldog pa'i gzugs yul du byed pa'i phyir ldog pa'i rnam par
[\[55a.7\]]ldog pa'o/_/gzugs la sogs pa rnams la mi 'bral ba'i rang bzhin rdzas yin pa 'ba' zhig tu ni ma zad kyi 'on kyang /_yul tha mi dad par yang zhes bya ba'o/_/grub pa dang bde ba gcig pa nyid gcig rtogs na rtogs pa'am/_rnam pa gzhan du rtogs par khas blang bar bya ba yin no/_/
[\[55b\]]
[\[55b.1\]]de lta ma yin na ni brtags pa kho nar 'gyur ro/_/gzugs la sogs pa ni de lta ma yin te/_rtogs pa tha dad pa can yin pa'i phyir ro zhes brjod pa ni/_gal te zhes bya ba'o/_/rang bzhin tha dad med gyur na/_/zhes bya ba ni grub pa dang bde ba gcig pa ni tha dad par rtogs pa'i mtshan nyid yin no/_/
[\[55b.2\]]gzugs sogs dbye ba zhes bya ba ni grub pa dang bde ba tha dad pa/_brda tha dad pa'i rtogs pa'i mtshan nyid do/_/de nyid brjod pa ni snang ba tha dad par thal ba'i phyir ro zhes bya ba'o/_/gal te bum pa zhes rtogs pa ni grub pa ni bde ba mi 'thad pa yin te/_rtogs pa gcig pa can yin pa'i phyir ro/_/
[\[55b.3\]]gzugs dang ro la sogs pa tha dad par rtogs pa ni khyad par tha dad pas byas pa'i 'khrul pa kho na yin no zhes dogs pa bsu ba ni 'on te zhes bya ba'o/_/'o na ji ltar tha dad par rtogs snyam na/_dbang po tha dad pas zhes gsungs so/_/tha dad pa lta bu'am tha dad pa dang ldan par rtogs pa'o/_/
[\[55b.4\]]'di nyid brjod pa mig gi dbang po zhes bya ba'o/_/mngon sum ni tha dad par 'dzin pa yin la/_rnam par rtog pas tha mi dad par 'dzin pa yin te/_des na stobs chung bas stobs dang ldan pa la gnod par 'gyur zhes lan 'debs pa ni/_'dzin pa'i dbye bas zhes bya ba'o/_/gzhan du zhes
[\[55b.5\]]bya ba ni tha dad pa dang ldan par ro/_/gcig nyid do zhes bya ba'i rnam par rtog pa ni ma yin no/_/ci'i phyir tshad ma med ce na gcig nyid do snyam pa'i rnam par rtog pa'i shes pa ni tha dad par mthong bas gnod pa'i phyir 'khrul pa kho na'o zhes brjod pa ni gcig nyid ni zhes bya ba'o/_/gzhan du
[\[55b.6\]]'dzin pa med par zhes bya ba ni tha mi dad par 'dzin pa'o/_/de nyid ces bya ba ni tha dad par 'dzin pa nyid gcig la mi 'khrul pa yin te/_de ni de ltar ni mngon sum gyis mthong ba'i rang bzhin du'o/_/tha mi dad par rtogs pa med na ni de rtogs pa ma yin no zhes brjod pa ni tha dad par zhes bya ba'o/_/
[\[55b.7\]]mi 'bral ba dang yul gcig pa nyid de lta ma yin par mi 'thad pas tha mi dad par dogs pa bsu ba ni/_ci ste yang zhes bya ba'o/_/yul med pa'i phyir yul gcig pa nyid ma grub bo zhes lan brjod pa ni de ni rtogs par bla ste zhes bya ba'o/_/'o na yul can nyid tha mi dad do snyam na/_
[\[56a\]]
[\[56a.1\]]gzugs la sogs pa yul can yang snang ba tha dad pa'i phyir gang las tha mi dad pa yin te/_ma yin pa kho na'o/_/rkang pa gnyis pa 'brel pa ni/_/yul zhes bya ba'o/_/de las gzhan du snang med phyir/_/zhes bya ba'i gtan tshigs kyi tshig ni 'dir yang sbrel
[\[56a.2\]]bar bya'o/_/gzhan yang gzugs la sogs pa dag las gzhan pa'i yul ni snang ba tha dad pa nyid las yin la snang ba tha dad par ni gzugs la sogs pa rnams la yod pa'i phyir/_ji ltar phan tshun tha mi dad/_/ces brjod pa ni/_de dag las zhes bya ba ste yul de'o/_/'on te yul
[\[56a.3\]]gzugs la sogs pa las tha dad pa ni yul gzhan tha dad par ni zhes bya ba'o/_/yul bzhin tha dad pas ni gzugs la sogs pa las yul tha dad par 'grub pa ma yin no zhes bya ba'i don to/_/ci'i phyir zhe na/_thug pa med par zhes gsungs so/_/yul gzugs la sogs pa tha dad pa
[\[56a.4\]]yul gzhan tha dad pa las yin la/_de yang yul gzhan tha dad pas tha dad pa yin la/_de bzhin gzhan yang yin pa'i phyir thug pa med pas yul tha dad pa ni mi rtogs pa nyid du 'gyur ro/_/'on te rang gi ngo bo kho nas de dag las yul tha dad pa yin no zhe na/_gal te thug pa med par 'gyur
[\[56a.5\]]ba'i phyir ro/_/gzhan gyi tha dad pa byed pa ma yin na rang gi ngo bo yang ji ltar yin snyam na/_snang ba'i gzugs las zhes bya ba'o/_/'on te gzugs la sogs pa'i snang ba tha mi dad pa'i phyir ji ltar tha dad pa snyam na/_snang ba yang zhes gsungs so/_/ci'i phyir zhe na/_gzugs zhes
[\[56a.6\]]gsungs so/_/gzugs snang ba na ro nang du 'du ba ma yin no zhes bya ba'i don to/_/de nang du 'du na myong bas gnod pa gzhan nas sun 'byin pa gzhan yang brjod pa ni/_dbang po gzhan zhes bya ba'o/_/gzugs dang ro dag tha mi dad par thal bar 'gyur ba'i phyir ro zhes sbyar ro/_/tha mi dad pa ma
[\[56a.7\]]grub par dogs pa bsu ba ni/_dbang po tha dad pa'i phyir ro zhes bya ba'o/_/tha mi dad pa ni gzhan tha dad pas tha dad par snang ba ma yin no zhes lan brjod pa ni/_de ni mi bden te zhes bya ba'o/_/de lta ma yin na ni zhes bya ba ni tha mi dad pa dbang po tha dad pas tha dad pa yin no/_/'dis ni gcig snang
[\[56b\]]
[\[56b.1\]]ba na gzhan snang ba nang du 'dus pa'i mtshan nyid mi 'bral ba yin pa yang gsal ba yin no/_/bzlog pa ni tshogs pa gcig la rag las pas kyang tha dad pa yin te/_des na tha mi dad pa sgrub par ni mi nus so zhes bya ba ni dgongs pa'o/_/gzugs la sogs pa tsam zhes bya ba ni rtogs pa tha
[\[56b.2\]]dad pa can no/_/dngos po gcig yin na ni dbang po las byung ba'i blo thams cad tshad ma ma yin par 'gyur ro zhes brjod pa ni gal te zhes bya ba'o/_/gzhan du gyur zhes bya ba ni gcig go/_/rnam pa gzhan du ni tha dad par ro/_/de'i tshe zhes khong nas phyung la/_'khrul pa nyid du 'gyur ro zhes
[\[56b.3\]]sbyar ro/_/tshad ma ma yin par thal ba'o zhes bya ba'i don to/_ma 'khrul pa nyid ni tshad ma'o/_/dbang po'i khyad par nyid las te zhes bya ba ni don gyi khyad par las ma yin pa'o/_/snang ba rnam pa de lta bu ni reg bya la sogs par snang ba tha dad pa'o/_/de ltar zhes bya ba ni mi blu ba'o/_/mi blu ba ma
[\[56b.4\]]grub pas so/_/dbang po tha dad pa nyid las snang ba tha dad pa yin na ni/_de las tha dad pa'i don med pa nyid do zhes thal bar brjod pa ni/_mi blu ba'am zhes bya ba 'am/_ji ltar 'di gzhan gang du bya ba yin snyam na/_don med par zhes gsungs so/_/ci ste de lta ma yin zhe na/_de ni zhes
[\[56b.5\]]gsungs so/_/yan lag can no/_/gang gi phyir de ltar don med par thal ba de'i phyir ro/_/gcig med pa de'i phyir ji ltar rdzas med pas na/_de'i blo nang gi byed pa la rag las pa yin no zhes bsgrubs nas/_'dogs pa'i blo yang de med pa'i phyir de bzhin no/_/ston pa ni 'dogs par
[\[56b.6\]]rtogs pa yang zhes bya ba'o/_/nang gi byed pa nyid las zhes nges par bzung bas thob pas ldog par brjod pa ni/_yun gyi stobs kyi zhes bya ba'o/_/nang gi byed pa nyid las yin no zhes bya ba 'di ga las yin snyam na/_rtogs pa sgro 'dogs pa yin pa'i phyir ro/_/gal te nang gi byed pa
[\[56b.7\]]las byung ba yin na khyad par med pa'i phyir thams cad la 'gyur ba zhig na de lta yang ma yin no/_/des na rdzas kyi stobs kyis 'byung ba yin no snyam na/_de tshogs 'ba' zhig la zhes sbyar ro/_/lag pa la sogs pa'i skad cig gis tshogs pa nyid la byung ba yin te/_/de'i bag chags
[\[57a\]]
[\[57a.1\]]ni de nyid kyis sad pa'i phyir ro/_/gzhan du ma yin no zhes dgongs pa'o/_/yang ci'i phyir de la 'dus pa'i bya ba rgyu mtshan ma yin gyi 'on kyang tshogs pa nyid yin snyam na lag pa la sogs pa'i skad cig gis gsungs so/_/de las ma rtogs par bya ba'i skad cig ma
[\[57a.2\]]rnams ma dmigs pa'i phyir ro/_/rgyu de'i phyir na tshogs pa kho na rgyu yin pas de kho na las 'gyur ba yin no/_/'dogs pa'i spyi bzlog pa'i don du gzhan gyi 'dod pa slong bar byed pa ni gal te 'dogs pa'i bya ba de'i yul ma yin na/_de lta na 'o na zhes bya ba'o/_/ma yin te zhes bya ba ni 'gog
[\[57a.3\]]pa'o/_/gsal bas gsal bar bya ba'i phyir ro zhes bya ba ni rang gi gsal bas gsal bar bya ba'i phyir ro/_/'di nyid skabs la nye bar sbyor bar byed pa ni las kyi spyi ni zhes bya ba'o/_/de lta yin mod snyam du dogs pa bsu nas mi dmigs pa'i phyir na las kyi spyi med do zhes brjod pa ni/_lag
[\[57a.4\]]pa la sogs pa'i skad cig gis gsal ba de la ni brten pa'am zhes bya ba smos so/_/de lta ma yin pa'i zhes bya ba ni brten pa ma yin pa'o/_/bar gyi gsal ba med pa'i phyir na/_de gzhan gyi gsal bar bya bar 'gyur ro zhe na/_gsal ba gzhan gyis kyang zhes gsungs so/_/rigs 'ga'
[\[57a.5\]]zhig ni gsal bas gsal ba gzhan gyis kyang gsal bar 'gyur ro snyam na ni 'on te zhes bya ba'o/_/gsal bar bya ba ma yin pa nyid gsal bar byed pa ni 'dogs pa nyid ces bya ba'o/_/ci'i phyir snyam na skad cig dang po nyid la zhes gsungs so/_/dus tha dad pa du mas gsal bar byed do snyam
[\[57a.6\]]pa ni 'on te zhes bya ba'o/_/phyogs 'di yang brda sprod pa pa rnams kyi yin no/_/de nyid kyi phyir brda sprod pa pas zhes bya ba'o/_/gal te ji skad brjod pa'i skyon yod pa'i phyir na/_rigs re re gsal ba min na lan ni tshogs las gsal bar bya bar 'gyur ro/_/ci'i phyir zhe na/_rnam pa gzhan
[\[57a.7\]]med pa'i phyir ro zhes gsungs so/_/gang gis cig car ma yin pa rnams kyis gsal bar 'gyur ba 'das pa ni gsal bar byed pa ma yin te rang shes pas gzhan gyi blo'i rgyu nyid mi srid pa'i phyir ro/_/de na rnam pa gnyis las rnam pa gzhan ni mi srid pa ma yin no/_/de la skad cig re res
[\[57b\]]
[\[57b.1\]]gsal bar byed pa nyid ni gsal ma thag pa yin no/_/cig car tshogs pa yang mi srid de/_des na de gsal bar bya ba nyid kyang ma yin no zhes dgongs pa yin no/_/gal te goms pa las nor bu dang dngul la sogs pa gsal ba de bzhin du skad cig gcig gis gsal bar byed pa yin no
[\[57b.2\]]snyam pa ni dogs pa las zhes bya ba'o/_/nor bu dang dngul la sogs pa'i dngos po snang ba ni/_goms pa las de ltar gsal bar 'gyur ro zhes rigs kyi/_'dogs pa la sogs par ni ma yin te/_btags pa yin pa'i phyir zhes btab pa ni 'og na ni zhes bya ba'o/_/shes pa de zhes bya ba
[\[57b.3\]]ni 'dogs pa'i shes pa'o/_/grangs la sogs pa'i rtogs pa rnams kyang dmigs pa med pa nyid du ston pa'o/_/de bzhin du zhes bya ba'o/_/gal te gang gis de'i rtogs pa rnams dmigs pa med pa nyid du 'grub pa ldan pa la sogs pa rnams ji ltar med pa yin snyam na de skad du yang zhes
[\[57b.4\]]bya ba'o/_/de'i phyir spyi la sogs pa las don bya ba yod pa ma yin te/_des na mtshan nyid ha cang khyab pa'i nyes pa med do/_/de'i phyir don byed nus pa ni rang gi mtshan nyid do zhes bya ba 'di gnas pa yin no/_/da ni don zhes bya ba'i khyad par dang bral ba'i nus pa med pa spyi'i mtshan nyid ha cang khyab
[\[57b.5\]]pa yin te/_don med pa la yod pa'i phyir ro zhes dogs pa bsu ba ni gal te zhes bya ba'o/_/don nyid nus pa'i rang bzhin du snang ba ni rang gi mtshan nyid yin la/_nus pa med pa'i rang bzhin du snang ba ni spyi yin no zhes khyad par du byed pas nyes pa med do zhes brjod pa ni/_skra shad la sogs zhes
[\[57b.6\]]bya ba'o/_/rab rib can gyis mthong ba'o/_/'di don gyi mtshan nyid ni ma yin gyi/_'on kyang tha dad pa'i mtshan nyid yin no zhes bya ba'i don to/_/gal te 'di ni don gyi tha dad pa'i mtshan nyid yin pa'i phyir na dngos po med pa la mi 'gyur te/_don ma yin pa'i phyir ro zhes dogs pa bsu ba nas bshad
[\[57b.7\]]pa ni shes byar gsungs so/_/med pa yang shes bya nyid yin te/_gzhan yod pa'i mtshan nyid yin pa'i phyir ro/_/yang na tshad mas yongs su bcad pa nyid yin la/_dogs pa med par 'gro ba'i don yin pa'i phyir don kyang yin no/_/des na don med par mngon par zhen pa yin pa'i phyir na don
[\[58a\]]
[\[58a.1\]]ma yin no zhes bya ba ni nyes pa med do/_/gal te skra la sogs pa spyi ma yin na 'o na de dag spyi yin snyam na spyi'i rang bzhin bshad pa ni/_don nyid ces gsungs so/_/rang gi mtshan nyid kyi bdag nyid ji ltar spyi yin snyam na/_spyi'i rang bzhin du rtogs pa na zhes sbyar ro/_/gal te
[\[58a.2\]]don yin na/_ji ltar med pa'i don gyi rang bzhin du smra zhes bya ba'i dogs pa bsu ba ni/_gal te 'di zhes bya ba'o/_/nus pa med par snang ba nyid bshad pa ni dngos su zhes bya ba'o/_/shes pa'i mtshan nyid kyi don byed pa dngos su mi nus pa de ni spyi dang nus med nyid ces sbyar ro/_/don nyid brjod
[\[58a.3\]]pa ni brgyud pa yis ni zhes bya ba'o/_/brgyud pas nus pa gang yin pa de ni don dang nus pa zhes brjod pa yin no zhes sbyar ro/_/gal te phyi rol gyi don de lta yin mod/_rnam par rtog pa la snang ba'i spyi'i ji ltar don du brjod snyam na spyi'i zhes gsungs so/_/'di ni zhes bya ba ni rnam par rtog
[\[58a.4\]]pa la snang ba'i spyi'o/_/nye bar 'dogs pa'i rgyu mtshan brjod pa ni brgyud nas zhes bya ba'o/_/nus pa'i rang bzhin du snang ba'i don de 'bras bu ga la yod pa de'i dngos po nyid yin pa'i phyir ro/_/yang na don gyi 'bras bu nyid yin pa'i phyir ro/_/dgos pa ni lkog tu gyur pa'i don rtogs pa la
[\[58a.5\]]thabs gzhan med par bstan pa'i ched du'o/_/gal te rnam par rtog pa rnam pa'i spyi'i don gyis byas pa'am/_don gyis 'bras bu can yin na 'o na ji ltar zhes bya ba'o/_/'on te 'di yang don kyang byas pa'am de'i 'bras bu yin na de ji ltar spyi ma yin pa snyam na/_chu klung gi zhes smras so/_/
[\[58a.6\]]gang gi phyir chu klung gi 'gram na zhes bya ba la sogs pa'i ngag gi yul rnam par rtog pa'i rnam pa gang yin pa de ni brgyud pas kyang don bya ba ma yin te/_des na 'di ni spyi ma yin no zhes bya ba'i don to/_/'di ni nged kyi 'dod pa nyid yin no zhes lan 'debs pa ni de spyi med mod ces bya ba'o/_/gal te
[\[58a.7\]]sgra spyi'i yul can yin yang tshad mar mi 'gyur ba ci ste snyam na/_'di ltar zhes gsungs so/_/de'i tshe zhes khong nas phyung la sgra tshad mar 'gyur ro zhes sbyar ro/_/sgra spyi'i yul can yin na ni tshad ma ma yin par mi 'gyur ro zhes bya ba'i don to/_/gal te sgra'i yul spyi ma yin ni 'o na ji ltar zhes
[\[58b\]]
[\[58b.1\]]bya ba'o/_/brjod ces bya ba ni/_sgra yi yul dang yul yin phyir/_/zhes bya ba 'dis so/_/gzhan gyi don gyi rjes su dpag pa'i bdag nyid can sgra 'ga' zhig gi yul ni spyi yin te/_don gyi 'bras bu yod pa'i phyir ro/_/thams cad kyi ni ma yin te de med pa'i phyir ro zhes lan
[\[58b.2\]]brjod pa ni/_spyi kho na zhes bya ba'o/_/gal te sgra'i yul yang 'ga' zhig spyi ma yin na/_'o na ji ltar yul nyid du bstan ce na/_sgra'i yul nyid kyis ni rjes su 'gro ba rnam pa nyid mtshon pa yin no zhes gsungs so/_/gang gis 'gal bar 'gyur ba spyi ni ma yin no zhes
[\[58b.3\]]bya bar dogs pa'o/_/yul min zhes bya ba rang gi mtshan nyid la yang /_ha cang thal ba spang ba'i don du don khyad par yin no zhes bshad pa ni/_de bzhin du zhes bya ba'o/_/gal te rang gi mtshan nyid sgra'i yul ma yin pa 'ga' zhig rang gi mtshan nyid yin no zhes bya ba
[\[58b.4\]]'di ltar snyam na 'di yang zhes bya ba'o/_/tshad ma'i yul ma yin pa yang sgra'i yul ma yin pa yang ma yin pas/_spyi'am rang gi mtshan nyid ma yin te/_tshad ma'i yul gyi dbye bas de'i dbye ba bstan pa'i skabs yin pa'i phyir ro zhes brjod pa ni/_sgra'i yul ma yin zhes bya ba
[\[58b.5\]]smos so/_/gal te tshad ma ma yin yang de'i yul rang gi mtshan nyid ci ste ma yin dogs na 'di ltar zhes gsungs so/_/de tha dad pa ni tshad ma tha dad pa'o/_/de'i phyir tshad ma de yul nyid tha dad par ro/_/des na zhes bya ba ni tshad ma'i yul tha dad par bstan par bya ba yin pas na'o/_/
[\[58b.6\]]skra shad la sogs pa'i tshad ma'i yul ma yin pa yul nyid du ste/_spyi dang rang gi mtshan nyid du'o/_/phyed phyi ma bshad pa'i don du phyogs snga ma 'god pa ni gal te zhes bya ba'o/_/de'i tshe khong nas phyung la/_dngos po med pa nyid ni zhes bya ba la sogs par sbyar ro/_/'on
[\[58b.7\]]te dngos po med pa ni tshad ma'i yul ma yin pa nyid do snyam na/_de ni zhes smos so/_/dngos po med pa spyi nyid du yang bsgrub pa ni/_spyi'i ngo bo yang yin te zhes bya ba'o/_/shes bya nyid gsal bar byed pa ni/_dngos po med pa yang zhes bya ba'o/_/'ga' zhig gi zhes
[\[59a\]]
[\[59a.1\]]bya ba ni sa phyogs la sogs pas so/_/'di ni rang gi 'dod pa tsam yin no zhe na/_bshad pa gzhan gyi dngos po zhes bya ba'o/_/gal te de ltar yang ji ltar don nyid yin zhe na/_de yang zhes bya ba'o/_/bshad pa gzhan gsungs pa ni yang na zhes gsungs so/_/gal
[\[59a.2\]]te gang gis tshad mar gcad par bya ba nyid 'gyur ba de ji ltar don nyid yin snyam na/_dgos pa yod pa'i phyir zhes gsungs so/_/de nyid ston pa ni dngos po med kyang zhes bya ba'o/_/des na zhes bya ba ni dgos pa dang ldan pas na'o/_/de la zhes bya ba ni dngos po med pa la'o/_/gal te don yin na ji ltar dngos
[\[59a.3\]]po'i tha snyad du mi 'gyur snyam na rang gi ngo bos zhes gsungs so/_/skra shad la sogs pa yang de bzhin du 'gyur ro zhe na/_skra la sogs pa ni zhes gsungs so/_/don ma yin pa ste zhes 'brel te/_ci'i phyir zhe na 'khrul pa'i zhes gsungs so/_/gal te sgra la sogs pa yang zhes bya ba ni
[\[59a.4\]]dgos pa dang ldan pa'i phyir don yin no zhes 'brel to/_/ji ltar de la dgos pa yod snyam na/_gang gi phyir zhes gsungs so/_/'di lta bur gyur pa zhes bya ba ni yul nges pa med pa ste/_des ni sgrub par byed pa'i rang bzhin brjod pa yin no/_/mi bden no zhes bya ba la sogs pa ni bsgrub
[\[59a.5\]]par bya ba gnyis bstan pa'o/_/de la yang zhes bya ba ni dngos po med pa 'ga' zhig tu ni ma zad kyi/_skra shad la sogs pa yang ngo /_/de'i phyir zhes bya ba ni dgos pa dang ldan pa'i phyir ro/_/rtsod pa smra ba nyid kyis mi bden pa nyid du yongs su dam bcas pa'i phyir de dag kyang spyi'i rang bzhin kho na
[\[59a.6\]]yin no zhes bya ba'i dogs pa bsu nas/_de lta yin na gsal bar snang ba nyid du mi 'gyur ro zhes brjod pa ni ci ste zhes bya ba'o/_/de ltar zhes bya ba ni mi bden par yongs su bcad pa'o/_/de lta na ni zhes bya ba ni spyi'i rang bzhin nyid na'o/_/gal te skra shad la sogs pa dang spyir shes pa'i yul
[\[59a.7\]]yin na sngon po la sogs pa bzhin du gsal bar snang ba ji ltar zhes bya ba'i don to/_/gsal ba yang spyi ma yin no zhes brjod pa ni/_gsal bar snang ba nyid kyis zhes bya ba'o/_/des na skra la sogs pa'i shes pa yul med par mi 'gyur ro zhe na/_de dag gi yang zhes gsungs te
[\[59b\]]
[\[59b.1\]]skra shad la sogs pa'i yang ngo /_/da lta'i dngos ni mi bden par yongs su bcad pa'o/_/spyi'i rang bzhin ni bkag pa med pa'i phyir ro/_/'dis ni tshad ma'i yul nyid du 'gyur ro zhes lan gyis thal bar bsgrubs pas 'dod pa nyid do zhes bstan to/_/gsal bar snang ba nyid du mi 'gyur
[\[59b.2\]]ro zhes bya ba'i rtsod pa gsal ba ni shes pa'i ngo bos zhes gsungs so/_/da ni mi bden pa'i yul can spyi'i rtogs pa gang zhig yin snyam du dogs na/_/skra sogs zhes bya ba gsungs so/_/skra sogs zhes bya ba'i rtags thogs su ma yin no zhes bya ba 'thob ste/_de gang gi
[\[59b.3\]]yang de lta'i dngos zhes bya ba'i skabs yin pa'i phyir ro/_/'dis ni rang gi mtshan nyid pas zhes bya ba'i mthar thug pa'i rtsod pa bsal ba yin no/_/'o na don med gang yin snyam na skrar snang zhes gsungs so/_/phyi'i don gyi don med pa yin no/_/shes pa gang zhig skra shad kyi rang bzhin du snang ba
[\[59b.4\]]de ni/_phyi rol gyi yul can nyid du khas blangs pa med pas na/_gnod byed kyi tshad ma'i yul yin no zhes bya ba'i don to/_/skrar snang ba rang gi ngo bos 'gog pa ma yin no zhes bshad pa ni/_gal te zhes bya ba'o/_/skra shad la sogs pa ni yod pa dang /_med pa dag gis spyi'i rang bzhin
[\[59b.5\]]du snang ba de ni/_phyi rol nyid kyi sgo nas brjod pa ni mi bden pas zhes bya ba'i don gcig yin zhe na zhes bya ba'o/_/des zhes bya ba ni shes pa gzhan nam/_skyes bu gzhan des dmigs par rung ba nyid med par yongs su bcad pas skra la sogs pa dngos po med par ni dgag pa la ltos nas
[\[59b.6\]]gzhal bya nyid yin te/_sa phyogs bzhin no/_/gang zhig yul nges pa med pa de ni mi bden pa yin no/_/dper na sngon mthong ba'i skra shad la sogs pa bzhin no/_/skra shad la sogs pa 'di yang yul ma nges pa yin no zhes bya ba ni rang bzhin mi dmigs pa ste/_yul ma nges par dmigs
[\[59b.7\]]pa ni yod pa nyid mi dmigs pa'i rang bzhin yin pa'i phyir ro/_/skra shad la sogs pa med pa spyi'i rang bzhin du bshad nas yod pa'i sgo nas kyang brjod pa ni yang gang gi tshe zhes bya ba'o/_/gang zhig 'di lta bur gyur pa de'i tshe skra gzhan dang 'dra ba yin te/_dper na sngon mthong ba'i skra ni tshogs rnam
[\[60a\]]
[\[60a.1\]]pa de lta bu gzhan dang 'dra bzhin no/_/'di yang 'di lta bur gzhan dang 'dra bzhin no/_/'di yang 'di lta bur gyur pa yin no zhes bya ba ni rang bzhin gyi gtan tshigs so/_/gal te spyi'i rang bzhin nyid yin na 'o na ji ltar zhes bya ba'o/_/shes pa'i rang bzhin gyi zhes bya ba
[\[60a.2\]]ni rtsa ba las 'debs pa'o/_/'dir gzhan gyi de lta na ni zhes smras so/_/de lta na yang spyi ma yin no snyam du bsams pas so/_/lan ni 'gyur ba kho na zhes bya ba'o/_/gal te mngon sum gyi yul nyid yin na ji ltar spyi'i rang bzhin nyid yin zhes bya ba ni dri ba'o/_/lan ni rnam par rtog pa'i zhes bya
[\[60a.3\]]ba ste mngon sum rjes las byung ba'o/_/sngar gyi rjes su dpag pa la ltos nas spyi'i rang bzhin du brjod pa yin la/_de lta ni mngon sum gyi rjes las byung ba'i rnam par rtog pa'i shes pa la ltos nas yin no/_/rnam par rtog pa'i yul de nyid brjod pa ni 'di ltar zhes bya ba'o/_/rnam par rtog pa
[\[60a.4\]]med pas yongs su bcad pa nyid du ci'i phyir mi 'dod snyam na/_snga ma dang phyi ma'i rang bzhin las zhes gsungs so/_/des ni snga ma dang phyi mas so/_/gal te skra la sogs pa zhes bya ba'i blo spyi'i yul can yin na/_de yul med pa gang yin zhe na/_brjod pa ni 'o na zhes bya ba'o/_/
[\[60a.5\]]dbang po'i shes pa zhes bya ba ni de'i rjes su 'gro ba dang ldog pa'i rjes su byed pa'i phyir ro/_/don med pa zhes bya ba ni/_phyi'i don med pa'i phyir ro/_/gal te mngon sum yin na ji ltar don med pa yin snyam du dogs na/_bsams pa ni zhes gsungs so/_/rjes su dpag pa zhes bya ba ni/_
[\[60a.6\]]mngon sum las phyis 'jal ba'o/_/rang rig pa dbang po la brten nas skye ba'i phyir na/_de'i shes pa las gzhan pa'i rang rig pa med do snyam du dogs pa bsu ba ni/_de nyid ces bya ba'o/_/don la de ni zhes bya ba ni lan no/_/de med par yang ni dngos po med par yang ngo /_/gang gi phyir gsal
[\[60a.7\]]bar snang ba dang /_cig shos kyi rnam par dbye ba ni/_phyi rol la ltos pa kho na yin gyi/_rang rig pa ma yin pa'i gtan tshigs de'i phyir mi gsal ba thams cad ces bya ba'o/_/gsal bar snang ba nyid dbang po'i rjes su 'gro ba dang /_ldog pa'i rjes su byed pa ni ma yin te/_de med kyang yod
[\[60b\]]
[\[60b.1\]]pa'i phyir ro zhes brjod pa ni/_rmi lam gyi zhes bya ba'o/_/gang gi phyir de ltar gsal bar snang ba nyid kyis dbang po'i shes pa ni ma yin gyi/_'on kyang mi 'khrul pas na don gyi yul nyid kyis yin pa des na dbang po zhes bya ba'o/_/de med na ni don la 'jug pa med na'o/_/gang gi phyir skra thob pa med
[\[60b.2\]]pa de'i phyir don la ltos nas yin gyi/_rang gi rnam pa la ltos nas ni ma yin no/_/'gal lo zhes bya ba ni spyi'i rang gi mtshan nyid dang gsal bar snang ba nyid yongs su spangs nas gnas pa'i phyir ro/_/spyi ni don nyid yin par thal bar 'gyur te/_de yang shes pa'i rang bzhin du khas blangs pa'i phyir ro zhe na
[\[60b.3\]]de ltar 'dod phyir zhes bya ba ni shes pa'i rang bzhin gyi don nyid dang gsal bar snang ba nyid du 'dod pa'i phyir der thal ba ni nyes pa ma yin no/_/'o na de ltar de spyi yin zhe na/_don gyi ngo bo nyid kyis te/_nges par brtag par bya ba nyid kyis so/_/spyi ni rnam par rtog pa snang ba'o/_/gang gi phyir rnam pa
[\[60b.4\]]phyi rol du nges par brtag par bya ba yin pa de'i phyir de'i spyi yin no/_/shes pa'i rang bzhin rang rig pa'i yul ni gsal ba yin pas de ltar ni spyi ma yin no/_/spyi ni don rnams kyi mtshungs pa'i ngo bo yin pas na don la brten pa nyid du rtog pa yin la/_de ltar ni gsal ba ma yin no/_/'dis ni shes pa'i
[\[60b.5\]]rang bzhin nyid phyi'i don gyi dngos por ci ste mi 'dod ces bya ba gsal ba yin no/_/gal te shes pa'i rang bzhin la ni gsal ba nyid yod pa ma yin no/_/des na ci ste de ltar 'dod ces dogs na/_shes pa ni rang bzhin nyid kyis ni zhes gsungs so/_/'on te de'i gsal bar snang ba ni/_gzhan 'dra ba
[\[60b.6\]]yin pas de med pa'i phyir/_de ltar ji ltar 'gyur snyam na/_de'i gsal bar snang ba nyid ni zhes bya ba'o/_/gal te shes pa'i rang bzhin mi gsal ba nyid du mi 'thad na/_'o na mi gsal bar snang ba ci yin zhe na/_don ni zhes gsungs pa'o/_/spyi'i shes pa la'o/_/ci'i phyir zhe na/_gzhan la
[\[60b.7\]]ltos nas zhes bya ba ni dbang po'i rnam par shes pa la'o/_/shes pa'i rnam pa la ni de ltar mi 'gyur ro zhes brjod pa ni shes pa'i rnam pa ni zhes bya ba'o/_/de'i phyir zhes bya ba rnam pa gzhan med pa'i phyir ro/_/'on te spyi'i shes pa la don gyi rnam pa thams cad kyang snang ba yin te/_des na ji ltar
[\[61a\]]
[\[61a.1\]]dmigs pa snyam du dogs na/_don gyi rang bzhin no zhes bya ba blo rang bzhin ni dbang po'i rnam par shes pa la snang ba bzhin no/_/gzhan zhes bya ba ni/_spyi'i shes pa la snang ba'i rang bzhin las so/_/de mi snang bar zhes bya ba ni/_rang bzhin mi snang ba'o/_/gal te shes
[\[61a.2\]]pa'i rang bzhin gyis rang gi mtshan nyid yin na/_'o na ji ltar shes pa'i rang bzhin de'o/_/ngo bo nyid kyis zhes bya ba ni lan no/_/'di nyid rang gi tshig gis 'chad pa ni/_dpyad pas na zhes bya ba'o/_/de nyid kyis ni gnyi ga yang 'grub po zhes brjod pa ni/_don du nges par zhes bya ba'o/_/gal te
[\[61a.3\]]de la don snang ba'i phyir/_ji ltar gnyi ga'i rang bzhin yin zhe na/_de yang zhes gsungs so/_/spyi'i shes pa la'o/_/gal te don du nges par brtags pa yin yang 'di ci'i rnam par ji ltar 'gyur snyam du dogs pa bsu nas 'di ltar zhes gsungs so/_/rtswa las byung ba dang lo ma las byung ba
[\[61a.4\]]la sogs pa thams cad la me me zhes rnam par rtog pa'i rnam pa la sgro btags pa de dag gis mtshungs pa nyid du/_lhag par zhen pa de'i spyi'i rnam pa nyid yin no/_/sgrub pa'i rang bzhin spyi'i rnam pa brjod nas/_ldog pa'i rang bzhin bstan pa'i phyir bshad pa/_don de dag gi rigs mi
[\[61a.5\]]mthun pa las ldog pa gang yin pa de la brten pa'o/_/shes pa'i brten pa ni rnam pa gnyis te/_de las skyes pa dang de la 'jug pa'o/_/des na ldog pa dang 'brel pa'i phyir dang ldog pa'i rang bzhin nyid kyis spyi'i rnam pa yin no/_/rno ba dang zhes bya ba ni rnam par 'brel pa'o/_/tsan+dan la
[\[61a.6\]]sogs pa seng ge'i la sogs pa gang la yod pa de la mig shes pa ngo bo mtshungs pa nyid do/_/ji ltar ngo bo mtshungs pa nyid du rnam par gzhag snyam na/_snang ba dang zhes smos so/_/shes pa'i rang bzhin de thams cad la thun mong gi rang bzhin nyid du rtogs pa'i phyir ro/_/de ma bzung na ji ltar de thams
[\[61a.7\]]cad kyi yul can du ji ltar brjod snyam na/_gcig nyid du lhag par zhen pas zhes gsungs so/_/'di nyid ji ltar snyam na snang ba dang zhes bya ba'o/_/gal te shes pa'i rang la don du lhag par zhen kyang spyi ji ltar yin te/_gzhan gyis khas blangs pa'i spyi'i mtshan nyid med pa'i phyir ro snyam na/_des brjod
[\[61b\]]
[\[61b.1\]]pa'i spyi'i mtshan nyid ni 'di kho na la yod pa yin no zhes bshad pa ni 'di ltar zhes bya ba'o/_/'di las ci zhig 'grub par 'gyur snyam na/_de'ang shes pa'i rnam pa nyid ces bya ba smos te/_mtshungs pa rnams kyi ngo bo spyi de'o/_/ji ltar de gsal ba rnams kyi yin snyam na/_gsal ba'i ngo bor zhes smos
[\[61b.2\]]te/_spyi'i rnam pa can du gyur pa'i shes pa'i rnam pa khyad par can ni spyi'i ngo bo yin te zhes 'brel to/_/gal te rnam pa'i khyad par shes pa ni bdag nyid yin pas na/_'di spyi'i rnam pa ji ltar yin zhe na/_khra bo la sogs pa zhes smos so/_/de de la gnas pa nyid ji ltar yin zhe na/_kun rdzob tu lhag par
[\[61b.3\]]zhen pa gang yin pa des so/_/gal te der lhag par zhen pa'i rgyu mtshan nyid ci yin snyam na/_de la zhes smos te don la'o/_/de las ni don las so/_/dngos su skyes nas rnam par rtog par 'gyur ro snyam na bag chags kyi zhes gsungs so/_/de ltar snang ba dang rnam par brtag par bya ba gcig tu byas
[\[61b.4\]]nas sgrub pa'i rang bzhin nyid spyir brjod pa yin no/_/ldog pa'i rang bzhin gyi spyi ston pa ni de ni zhes bya ba'o/_/shes pa'i rnam pa de ni'o/_/gal te don gyi rang bzhin la ma reg pa'i phyir na ji ltar de dang de dag gi ldog pa la brten nas skye snyam na/_de ni brgyud pas zhes gsungs so/_/de la skye ba'i mtshan
[\[61b.5\]]nyid brten par bshad nas/_de la 'jug pa bshad pa ni/_ldog pa'i don rnams la zhes gsungs so/_/'jug par byed pa'i phyir ro zhes bya ba ni de ni lhag par zhen pa las spyi'i rang bzhin no zhes bya bar 'brel to/_/gal te phyogs 'di la ji ltar ldog pa ci yin snyam na ldog pa nyid ni zhes gsungs
[\[61b.6\]]so/_/gal te de lta na yang rnam par rtog pa'i rnam pa ldog pa'i rang bzhin gyi spyir ji ltar 'gyur zhe na/_ldog pa dang 'brel pas zhes gsungs te/_rang bzhin gnyis kyis so/_/ldog pas bskyed pa'i rnam pa ni ldog pa nyid du nges pa yin te/_des na ldog pa'i bdag nyid ces bya'o/_/gal te shes pa
[\[61b.7\]]nyid rang bzhin de gsal ba las skye ba dang /_gsal ba'i rang bzhin du lhag par zhen pa yin na khyad par mtshon pa med pa'i gsal ba nyid spyir 'gyur gyi/_shes pa'i rang bzhin gzhan ni ma yin no zhes brjod pa ni/_ji ltar rnam pa spyi yin zhes bya ba yin no/_/ji ltar khas blang bar bya
[\[62a\]]
[\[62a.1\]]snyam na/_mtshon zin pa shes pa'i rnam pa'am/_spyis mtshon pa nyid des so/_/rnam pa tsam gyis mthar thug pas ni khas blang bar bya ba ma yin no zhes 'brel to/_/ci'i phyir zhe na/_'jug par byed pa nyid ma yin par zhes smras so/_/'o na ci tsam gyis mthar thug pa
[\[62a.2\]]yin na/_nyes pa la brten pa yin no snyam na/_spyi 'ba' zhig ces smras so/_/rnam pa bzhin du lce yang don byed pa dang bral ba'i phyir ro zhes bsams pa'o/_/gang gi phyir de ltar de'i mthar thug pa ma yin pa de'i phyir shes pa'i rang bzhin gyi don spyi gang la yod pa der smra ba rnams kyi'o/_/shes
[\[62a.3\]]pa'i rang bzhin du smra ba ni sangs rgyas pa yin la/_don gyi rang bzhin du smra ba ni rigs pa can la sogs pa yin pa'i phyir ro/_/spyi 'ba' zhig tu ma zad kyi shes pa'i rnam pa de las kyang ngo /_/'on te phyis gsal ba rjes su dpog pa de na de yul ma yin na snyam na/_de la phyis kyang zhes smras te/_
[\[62a.4\]]shes pa'i rnam pa 'ba' zhig tu ni ma zad kyi/_rigs pa can la sogs pas 'dod pa'i spyis kyang ngo /_/de gang la snyam na de la yang zhes smos te/_rjes su dpag pa la yang ngo /_/'di ni khas blangs nas brjod par zad kyi/_'di ni yod pa yang ma yin no zhes gsungs pa ni/_spyi brgyud pa zhes
[\[62a.5\]]smras so/_/ci ste brgyud pa ma yin snyam na/_thug pa med pa'i nyes pa brjod pa ni spyi las zhes bya ba'o/_/gang gi phyir spyi dang shes pa'i rnam pa dag las gsal ba rjes su dpog pa ni 'thad pa de'i phyir mthar yang zhes bya ba'o/_/gal te rjes su dpag pa gsal ba'i yul can nyid du sangs rgyas
[\[62a.6\]]pas kyang khas blangs pa nyid ma yin nam des na ji ltar de yang ma yin no zhes spong snyam na/_bden te 'on kyang kun rdzob tu de'i yul can nyid brjod pa gang yin pa de ni 'dis spong ba ma yin gyi/_'on kyang dngos po'i 'jug pa gzhan gyis khas blangs pas te spong ba yin te/_'di gang las snyam na/_'di
[\[62a.7\]]ltar shes pa'i rang bzhin dngos min de byed par bzung ba'i rang bzhin ma yin no/_/ci'i phyir zhe na/_brjod bya nyid phyir te don dang dbang po la sogs pa med kyang /_sgra las byung ba la snang ba'i phyir ro/_/dbang po la sogs pa med kyang sgra las byung ba ni dngos po nyid yin no snyam na/_de'i tshe dbang po'i
[\[62b\]]
[\[62b.1\]]tshogs 'bras bu dang bcas par mi 'gyur ro/_/de bzhin du sgra thos pa na ngo bo nyid kyi don go bar 'gyur gyi/_brdar byas pa ni ma yin no/_/des na rtogs pa ni ci yang ma yin no/_/gal te nyes pa 'di bdag cag la ni med de dngos po'i rang bzhin mi brjod pa'i phyir ro/_/sgra ni sgra'i gzugs brnyan zhes
[\[62b.2\]]bya ba'i ming la 'jug pa yin no/_/ming ni mtshan ma la des ni don go bar byed pa yin no snyam du dogs pa bsu ba ni ming sogs zhes smos so/_/sogs pa'i sgras ni don gyi gzugs brnyan gyi mtshan ma brjod pa yin no/_/'di ni zad par sgom pa la sogs par gsal ba yin no/_/gal te don brjod bya ba
[\[62b.3\]]ma yin gyi/_'on kyang ming dang mtshan ma yin na/_de'i tshe don la mi 'jug pa nyid du mi 'gyur ro/_/bum pa brjod pa na snam bu la 'jug pa ni ma yin no/_/'on te de dang 'brel pa can brjod na der mi 'jug pa ji ltar zhe na/_'brel pa dang ma 'brel pa brjod na nyes pa so na 'dug go zhes brjod pa ni/_
[\[62b.4\]]'chad pa po dang nyan pa po/_/zhes gsungs so/_/'brel pa med pa can zhes bya ba ni gsum ka dang ma 'brel pa'o/_/brjod bya yin par rtogs kyang don de ma rtogs na mi 'jug par 'gyur ro zhes bya ba'i don to/_/gzugs la sogs pa nyid ni spyi ma yin te/_dngos po ma yin no/_/ci'i phyir
[\[62b.5\]]zhe na/_spyi'i shes pa rtogs pa ste/_brjod bya yin pa'i phyir ro zhes bya ba'o/_/brjod bya yin yang dngos po ma yin par ji ltar 'gyur zhe na/_gzugs la sogs pas zhes gsungs so/_/gal te zhes bya ba ni rnam par rtog pa gnyis pa sel ba'o/_/gsal ba zhes bya ba gzugs la sogs
[\[62b.6\]]pa'i gsal ba'o/_/de yang zhes bya ba ni dbang po las byung ba'i bde ba dang /_bzlog pa brjod pa ni de ltar ni ma yin no zhes bya ba ste/_'bras bu med pa'o/_/de'i phyir zhes bya ba ni 'bras bu dang bcas pa'i phyir ro/_/des na zhes bya ba ni gsal ba'i rang bzhin ma rtogs pas so/_/'dis ni
[\[62b.7\]]phyogs dang po yang gsal ba yin no/_/ming sogs pa zhes bya ba bshad pa'i phyir phyogs snga ma 'god pa ni de lta na ni 'o na zhes bya ba'o/_/mi ldan pa ni ming dang mtshan ma'i mtshan nyid do/_/'brel med ces bya ba ni gsum ka dang ma 'brel pa'o/_/de la ming la sogs pa ma 'brel pa dang
[\[63a\]]
[\[63a.1\]]don dang 'brel pa la ni 'brel pa med na yang 'jug pa mi 'jug par 'gyur ro zhes bya ba la sogs pas sun 'byin par brjod par mi 'gyur ro/_/'chad pa po dang nyan pa po 'brel pa la brjod pa ni 'chad pa po la sogs pa dang zhes bya ba'o/_/'on te ma rtogs pa la yang
[\[63a.2\]]'jug pa skyon ci yod snyam na/_ma rtogs pa la yang zhes bya ba'o/_/gang la 'jug pa de rtogs pa don med par thal ba'i phyir ni ma rtogs pa la 'jug pa 'di ni/_rigs pa ma yin no/_/tsi tra ang+ga dang /_sna tshogs brtson 'grus gnyis las gcig brjod pas gzhan la 'jug pa der ni 'khrul
[\[63a.3\]]pa yin te/_'khrul pas 'jug pa'i rgyu yin gyi/_mtshan ma dang don dag las de ltar rtogs pa 'dir ni ma 'khrul pa yin no/_gang la ma rtogs pa'i don la 'jug par 'gyur/_'khrul na ci skyon snyam na 'khrul na zhes gsungs so/_/de ltar gyur na zhes bya ba ni dmigs pa med pa nyid du 'gyur
[\[63a.4\]]na'o/_/dmigs pa med par 'gyur ba'i skyon spangs pa'i don du ming dang mtshan ma gzhan dang gzhan rtogs na ni thug pa med do zhes brjod pa ni de la yang zhes gsungs te/_dmigs pa med pa'i nyes pa bkal ba gang yin pa la'o/_/thug pa med par 'gyur ro zhes bya ba ni de la yang rang gi ngo
[\[63a.5\]]bos bzung ba med pa'i phyir ming dang mtshan ma gzhan brtag par bya ba yin la/_de bzhin du yang gzhan dang gzhan ni brtag par bya ba yin pa'i phyir ro/_/des na ming dang mtshan mar snang ba'i rtogs pa ni 'khrul pa ma yin pa des na ji ltar des don la 'jug par 'gyur/_dpe yang bsgrub bya'i phyogs
[\[63a.6\]]su bslan pa na de'i stobs kyis kyang 'di 'grub pa ma yin no zhes gsungs pa ni de'i phyir zhes bya ba'o/_/yul du 'gyur ba'i mtshan ma dag la gcig brjod pa 'khrul pas gzhan rtogs pa la ni ming la sogs pa nyid snang ba yin gyi don snang ba ni ma yin te/_dbang po'i tshogs 'bras bu med par
[\[63a.7\]]thal ba'i phyir ro/_/ma grub pa nyid brjod pa ni de yang zhes bya ba ste dpe la'o/_/de rtogs pa nyid kyis ni ming la sogs pa rtogs pa nyid kyis so/_/de ltar na re zhig don la mi 'jug pa yin no zhes bshad pa yin no/_/khas blangs nas kyang sun 'byin pa brjod pa ni/_gal te don la zhes bya ba'o/_/skra
[\[63b\]]
[\[63b.1\]]las mi rtogs pa ni don gyi gzugs brnyan yin pa'i phyir don du 'khrul par 'gyur zhing de las ni don la 'jug pa yin no/_/de bzhin zad par bsgoms pa la sogs par mtshan ma rtogs pa na sa'o zhes lhag par zhen pa las 'jug pa yin no zhes bya ba'i don to/_/dus kun du 'khrug pa las 'jug par
[\[63b.2\]]mi 'gyur ro/_/gang ming la 'jug par mthong bas 'jug par mi 'gyur ro/_/mthong na ni long ba dang lkugs par 'gyur bas skra'i tha snyad nyams par 'gyur ro/_/'on te thog ma med pa'i ma rig pa'i bag chags las de lhag par zhen pa nyid de/_shes pa yin no zhes gzhan gyi lugs khas len no zhe na/_
[\[63b.3\]]yul la 'khrul 'gyur zhes gsungs so/_/yul smos pa ni nye bar mtshon pa'i phyir rang bzhin la 'khrul pa yang bzung ngo /_/'khrul par mi 'dod kyang 'khrul par thal lo zhes bya ba'i don to/_/yul 'khrul pa yang yod pa yin la/_de yang khyed kyi ltar na ming la sogs pa yul la mi gnas pa'i phyir
[\[63b.4\]]na mi 'gyur ro zhes bshad pa/_ldog pa'i sgo nas bshad do/_/rjes su 'gro ba'i sgo nas ni min zhes bya ba dgag pa'i sgra dang ma 'brel pa'i phyir ro/_/bshad pa snga ma ltar yin no/_/shes pa'i rnam pa yin na ni de bag chags kyi rgyu las byung ba'i 'khrul pa nyid yin no zhes brjod pa ni shes pa la zhes
[\[63b.5\]]bya ba'o/_/ci'i phyir zhe na/_rnam pa de 'dra'i blo skye ba'i phyir ro/_/rang gi rnam pa la don du lhag par zhen pa'i blo nyid bag chags las byung ba yin no zhes bya ba'i don to/_/ming gi blo nyid ni de ltar 'dzin pas 'jug pa yin no zhes bya ba mi rigs te/_khas mi len pa'i phyir ro zhes brjod pa ni
[\[63b.6\]]gzhan la zhes bya ba ste/_ming dang mtshan nyid lta ba la'o/_/de zhes bya ba ni rnam pa dang bcas pa'i rnam par shes pa smra ba la brjod pa gang yin pa de med do/_/ci'i phyir zhe na/_phyi rol gyi don du snang ba'i blo khas len pa med pa'i phyir ro/_/shes pa phyi rol gyi rnam pa can du khas len na yang /_
[\[63b.7\]]rnam par shes pa dang phyi rol gyi don las tha dad pa'i ming ni tshad can min te/_tshad ma yod pa ma yin no/_/de skyed pa'i khyad par ma grub pa'i phyir ldog pa'i rjes su dpag pa grub pa med pa nyid kyi phyir ro/_/'di ni 'dra bar khas blangs nas brjod pa yin gyi/_gang gis de rtogs pas
[\[64a\]]
[\[64a.1\]]de la 'jug par 'gyur ba ming ni don dang tshul 'dra ba yang med do/_/ci'i phyir zhe na/_lus can dang lus can ma yin pa zhes gsungs so/_/lus can dang lus can ma yin pa ni dbyibs can dang dbyibs can ma yin pa'o/_/de yod na ni 'dra ba yod na'o/_/yul 'di
[\[64a.2\]]nyid du zhes bya ba ni 'khrul pa'i rnam par brjod pa yin no/_/'on te ming dang mtshan ma don gyi yul dang tshul 'dra ba'i phyir na 'khrul pa yin no snyam na de dang zhes gsungs so/_/de zhes bya ba ni ming dang mtshan ma dang mtshungs pa dang 'jug pa'i yul gyi don gyi yul dag ni tshul 'dra ba ma yin no/_/_
[\[64a.3\]]lus can dang lus can ma yin pa dag 'dra ba med pa'i phyir ro zhes brjod pa'i phyir ro/_/tshul 'dra ba med kyang 'khrul pa las de rtogs par dogs pa bsu ba ni 'on te zhes bya ba'o/_/don 'ba' zhig tu ni ma zad kyi yul de yang ngo /_/de lta na ni zhes bya ba ni lan no/_/gal te yul ma rtogs kyang ma
[\[64a.4\]]rtogs pa las de dang 'brel pa'i gzugs la sogs pa la 'jug pa yin no zhe na/_yul med pa'i zhes gsungs so/_/ji ltar yul med pa'i sems dang sems las 'byung ba rtogs pa las de dang 'brel pa'i gzugs la sogs pa mi 'jug pa de bzhin du yul med pa'i ming dang mtshan ma rtogs
[\[64a.5\]]pas kyang yin no zhes bya ba'i don to/_/gzhan ming dang mtshan ma la gzhan zhes bya ba 'jug pa'i yul don gyi rang bzhin du'o/_/ci'i phyir de ltar mi rtogs snyam na bum pa ni zhes bya ba'o/_/don de'i'o/_/don ni ming dang mtshan ma la'o/_/'o na zhes bya ba lan no/_/gang lhag par zhes bya ba ni sun
[\[64a.6\]]'byin pa gzhan de ming dang mtshan ma gang ngo /_/gal te gzhan la lhag par zhen pa las kyang 'jug pa mthong ba yin no snyam par dogs pa bsu ba ni/_nya phyis la zhes bya'o/_/nya phyis kyang zhes bya ba ni lan no/_/des na zhes bya ba ni gang du dngul du lhag par zhen pa na'o/_/ming dang mtshan ma'i zhen pa
[\[64a.7\]]las yang de lhar 'jug pa yin no snyam na ming dang zhes gsungs so/_/ci'i phyir zhe na/_yul yongs su 'dzin na zhes gsungs so/_/yul ni mi gnas par yang khas blangs pa yin zhes dgongs pa'o/_/yul na mi gnas pa nyid du dogs pa bsu ba ni de ni zhes bya ba'o/_/don gang la yang de ltar 'jug
[\[64b\]]
[\[64b.1\]]pa yin no snyam na ming dang zhes gsungs so/_/yul ni mi gnas par yang khas blangs pa yin/_ming dang mtshan ma'i ni ma yin no/_/des na yul na mi gnas pa nyid do/_/de ni rigs pa ma yin te/_rnam par dbye ba med pa'i phyir ro/_/'di ltar don ni ming dang mtshan ma nyid du dogs kyi/_don
[\[64b.2\]]las tha dad par rtogs pa ni med do/_/des na don gyi yul nyid ming dang mtshan ma'i yul yin pas yul la mi gnas pa ma yin no/_/yul la mi gnas pa des gnas pa'i dogs pa bsu ba ni nya phyis kyi zhes bya ba'o/_/de bzhin du ni dngul bzhin du'o/_/'dir yang ni ming dang mtshan ma la'o/_/yul
[\[64b.3\]]med pa yin no snyam du dogs pa bsu nas sngar ni lhag par zhen par byas pa'i dngul skra shad bzhin yul der mngon sum gyis gzung ba'i phyir yul dang bcas par brjod pa yin la/_da ni btang snyoms su gzhag nas de med pa'i phyir na/_/yul med kyang ming dang mtshan ma'i de lta ma yin no zhes
[\[64b.4\]]bstan pa'i phyir ro/_/'gog pa ni ma yin te zhes bya ba'o/_/ci'i phyir zhe na/_lhag par zhen par byas pa'i dngul ni phyi rol na med pa'i phyir yul med pa yin gyi zhes bya ba'o/_/yul med pa'i phyir 'don pa ni ma yin no/_/don la yang dngul gyi yul med pa yin no zhes 'brel par bya ba'o/_/
[\[64b.5\]]ci'i phyir zhe na/_spyod pa'i yul med pa'i phyir na'o zhes bya ba ni khyab pa brjod pa'i tshig go/_/des na gang med pa de ni yul med pa yin te/_dper na skra shad la sogs pa bzhin no/_/lhag par zhen par byas pa'i dngul yang med pa yin no zhes bya ba ni tshad ma 'dod do/_/ming dang mtshan ma don
[\[64b.6\]]las lhag par zhen par byas pa ni yul med pa ma yin te/_yod pa'i phyir ro/_/'di ni lhag par med pa de ni yul med pa yin te/_dper na skra shad la sogs pa 'di ni 'thad pa ma yin no zhes gsungs pa ni dngul ni zhes pa'o/_/gang gi phyir yul yongs su 'dzin na yul na mi gnas par
[\[64b.7\]]mi 'gyur ba de bas na ming dang mtshan ma'i yul 'dzin pa ma yin no/_/de'i phyir zhes bya ba ni ming dang mtshan ma'i yul mi 'dzin pa'i phyir dang sgro 'dogs pa mi 'thad pa'i phyir ro/_/'on te yang ming la sogs pa'i 'dzin pa sgra'i rtogs pas ni nye bar btags nas don 'dzin pa yin no/_/des
[\[65a\]]
[\[65a.1\]]na 'jug pa'i yul yin no snyam du dogs pa bsu nas bram ze zhes gsungs so/_/ji ltar bram ze'i khye'u la nye bar btags pa'i ming rtogs par byed pa ming btags pas bzung ba de bzhin du don ni sgra las byung ba'i rtogs pa 'khrul pas 'dzin pa ni ma yin te/_des
[\[65a.2\]]na ming dang mtshan ma 'dzin pa ni nye bar btags nas don 'dzin pa yin no zhes bya ba'i don to/_/'on te ming dang mtshan ma 'dzin pa yin yang shin tu goms pa'i phyir na don la 'khrul pa ma yin no zhes dogs pa ni shin tu zhes bya ba'o/_/gang las zhes bya ba ni lan no/_/shin tu goms pa las ma
[\[65a.3\]]'khrul pa'i rang bzhin du 'gyur ba ni ma yin no/_/ci'i phyir zhe na/_tshad ma med pa'i phyir ro zhes gsungs so/_/'di nyid 'chad pa ni tshad mas zhes bya ba'o/_/de ltar zhes bya ba ni bsgom pa'i yul nyid du'o/_/gzhan du ni zhes bya ba ni ma rtogs par ro/_/ming dang mtshan ma yang tshad ma'i yul
[\[65a.4\]]ma yin pa'i phyir na goms pa'i yul ma yin no zhes dgongs pa yin no/_/tha snyad du gzhan du mi 'thad pa nyid las de sgrub pa'i tshad ma grub po zhes dogs pa bsu ba ni gzhan du ni tha snyad ces bya ba'o/_/ma yin te zhes bya ba ni lan no/_/de lta ma yin na yang zhes bya ba ni/_ming dang mtshan ma med
[\[65a.5\]]kyang ngo /_/'chad par 'gyur ro zhes bya ba ni/_ji srid rang gi ngo bo la zhes bya ba la sogs pas so/_/shes pa la mtshungs min zhes bya ba de bshad pa'i phyir dogs pa bsu ba ni gang gis zhes bya ba'o/_/shes pa la zhes bya ba ni bshad par bya ba dgod pa'o/_/gal te ming dang mtshan ma bzhin du
[\[65a.6\]]'dir yang sun 'byin par mtshungs so zhe na/_bag chags kyi stobs kyis zhes bya ba'o/_/'di ga las snyam na 'di ltar zhes bya ba'o/_/gzhan gyis zhes bya ba ni ming dang mtshan mas so/_/ming dang mtshan ma rtogs pa ni tha snyad kyi yan lag ma yin la rtogs pa ni shes pa kho na yin no zhes bstan
[\[65a.7\]]pa'i don du ming dang mtshan ma zhes bya ba'o/_/rnam par rtog pa dang po bsal ba'i don brjod pa ni gal te zhes bya ba'o/_/ma rtogs pa ni tha snyad kyi yan lag nyid ma yin no zhes bya ba de tsam gyis sun phyung ba yin no snyam du dgongs pa'o/_/ji ltar don nyid du ma rtogs snyam na rang gi ngo bos zhes
[\[65b\]]
[\[65b.1\]]gsungs so/_/de ma yin te zhes bya ba ni ming dang mtshan ma ma yin pa'o/_/gang gi phyir dngos po la gzhan gyi rnam pa nyid du lhag par zhen pa ma yin pa de'i phyir ro/_/ming dang mtshan ma ni zhes bya ba ni rnam par rtog pas rtogs pa mi gsal ba'i rnam pa can no/_/'di ni zhes bya ba ni rnam par rtog pa'o/_/
[\[65b.2\]]ci'i phyir zhe na/_de na gsungs te rnam par rtog pas rtogs pa'i ming la sogs pa la'o/_/ming dang mtshan ma la yang zhes bya ba ni/_/don gyi rnam pa zhes bya ba ni rjes su 'jug go/_/ci'i phyir zhe na/_don gyi rnam par rtog pas mi 'thad pa'i phyir te rang gi ngo bo tsam 'dzin par byed pa yin pa'i
[\[65b.3\]]phyir ro/_/don gyi rnam pa nyid khas len pa la yang sun 'byin pa brjod par 'gyur ro/_/shes pa nyid kyis zhes bya ba ni don gyi ma yin la ming la sogs pa'i yang ma yin pa'o/_/des na zhes bya ba ni de'i phyir ro/_/bar gyi sha lhag pa zhes bya ba ni rnam pa med pa dang /_de dag gi bar na gnas zhes
[\[65b.4\]]bya ba'i don to/_/gzhan la med min te zhes bya ba'i rtsa ba bshad par 'gyur ro shes pa don gyi rnam pa can nyid zhes bya bar ni 'thad pa yin te/_rang rig pa'i tshad mas rtogs pa'i phyir ro zhes brjod pa ni zhes bya ba ste/_sgra las byung ba'o/_/gang gis dbang po'i tshogs 'bras bu med par
[\[65b.5\]]'gyur ba de'i don gyi rnam pa nyid ni dngos por 'gyur ba ma yin no/_/'on kyang don la brgyud nas skyed pa'i shes pa ni 'khrul pa don gyi rnam pa can du 'gyur ro zhes bya bar rigs pa yin te tshad mas grub pa'i phyir ro/_/ming dang mtshan ma yang don gyi rnam pa can du 'grub po snyam na bshad pa/_rnam
[\[65b.6\]]par rtog pas rtogs pa'i ming dang mtshan ma 'khrul pas na don gyi rnam pa can yin no zhes bya ba 'di dag las grub pa yin gyi ming dang mtshan ma las ni don gyi rnam pa nyid ma grub po zhes bya ba'i don to/_/ci'i phyir snyam du dogs na/_blo ni khas len med phyir zhes lan rtsa bar gsal lo/_/gang gi
[\[65b.7\]]rang bzhin myong min pa/_/de ni de yi rig byed min/_/zhes bya ba dgos pa'o/_/rnam pa med pa'i phyogs la yang 'dzin par byed pa de nyid khas blangs nas rang nyid lan 'debs pa ni de don gyi zhes bya ba'o/_/ming dang mtshan ma'i tshad ma ni rnam par rtog pa'i shes pa yin na de ji ltar
[\[66a\]]
[\[66a.1\]]gnas pa'i rang bzhin 'dzin par byed pa yin na/_ji ltar don gyi rnam pa nyid du 'dzin na/_gang gis shes pa'i don nyid kyis rnam pa bzhin du 'khrul bar rtogs par 'gyur/_des na ming dang mtshan ma'i don gyi rnam pa can yin pa la ni tshad ma ci yang yod pa ma yin no/_/
[\[66a.2\]]gal te don gyi rnam pa ming dang mtshan ma las tha dad pa yin na ni tshad ma med par 'gyur gyi/_tha dad pa ma yin na ni mi 'gyur ro zhes dogs pa bsu ba ni ci ste zhes bya ba'o/_/'o na ni zhes bya ba ni lan no/_/rnam par rtog pas rtogs pa de'i don dang ldan par dogs pa bsu ba ni ci ste zhes bya ba'o/_/rnam par
[\[66a.3\]]rtog pas rtogs pa'i rnam pa ming dang mtshan ma zhes bya ba de ni don bya ba byed pa ma yin pas na'o/_/bas na zhes bya ba ni de phyir ro/_/de yang mi rigs pa ste zhes bya ba ni lan no/_/don bya ba byed pa nyid du sgro btags pa las 'jug par dogs pa bsu ba ni/_lhag par sgro btags pa las zhes bya
[\[66a.4\]]ba'o/_/bshad zin to zhes bya ba ni rnam pa de ni zhes pa nyid kyis zhes bya bas so/_/de lta ma yin pa zhes pas ni shes pa'i rnam pa la sgro btags par khas len na'o/_/ming dang mtshan ma la don bya ba byed pa sgro btags par 'gyur la/_des ming dang mtshan ma de la yang ming dang mtshan ma gzhan
[\[66a.5\]]btags dgos so/_/de bzhin du de la yang gzhan yin pas thug pa med do/_/de bas na shes pa'i rnam pa nyid la lhag par sgro 'dogs par 'thad pa yin no/_/khas len na yang tshad can min/_/zhes bya ba 'chad pa ni/_de la yang zhes bya ba ming dang mtshan mar snang ba la yang shes pa'i rnam pa la
[\[66a.6\]]phyi rol du 'khrul pa bzhin du 'khrul pa nyid du 'dod na ni ming dang mtshan ma cung zad kyang med par 'gyur ro/_/'khrul pa'i shes pa nyid la de 'grub po zhe na/_bshad pa 'khrul pa'i shes pas bya ba'o/_/lhag ma bshad pa'i phyir dogs pa bsu ba ni/_rnam pa de nyid ces bya ste/_sngon po la sogs pa'i
[\[66a.7\]]rnam pa mi gsal ba'o/_/don ni ming dang mtshan ma'o/_/ma yin te zhes bya ba la sogs pa ni lan no/_/gal te de lta na shes pa'i rnam pa bzhin du ming dang mtshan ma la sgro btags pa yang don la 'jug par byed pa nyid yin no snyam du dogs pa bsu ba nas shes pa'i don gyi rnam pa can du khas len
[\[66b\]]
[\[66b.1\]]na ni zhes gsungs so/_/don gyi rnam pa nyid la sgro btags pa yin par rigs te shes pa'i bdag nyid yin pas ma mthong ba'i phyir ro/_/ming dang mtshan ma la ni ma yin te/_de'i bdag nyid ma yin pas na ma mthong ba'i phyir ro/_/bdag nyid thams cad kyis zhes bya ba ni de'i rnam par shes pa
[\[66b.2\]]kha skong ngo /_/gal te shes pa thams cad ni rnam pa med pa dang don dang ldan pa yang yin no/_/de na rnam par rtog pa'i rnam par shes pa yang don kho na ltar khas blang bar bya ba yin no/_/des rnam pa de lta bur 'khrul pa'i blo skyes pa nyid kyis 'jug pa yin no zhes ji ltar brjod ces dogs pa bsu
[\[66b.3\]]ba ni/_shes pa thams cad ni rnam pa med pa kho na yin pa de phyi rol snang ba yin no zhes bya ba 'di gang las rtogs snyam na/_rnam pa 'di ni zhes gsungs so/_/shes pa thams cad yul ni tha dad pa can kho na yin pa'i phyir na ma 'khrul pa dang rnam pa med par sems blo shes pa thams cad ni don dang
[\[66b.4\]]ldan par mi 'thad de rmi lam la sogs par phyi rol med par shes pa mthong ba'i phyir ro/_/rmi lam du yang ming la sogs pa mi ldan pa'i 'du byed la brten nas mthong ba yin no snyam na/_'du byed las kyang min zhes gsungs so/_/ci'i phyir 'du byed las dmigs pa ma yin zhe na/_'gal ba
[\[66b.5\]]dmigs pa'i phyir ro zhes brjod pa ni sngon po la sogs par zhes gsungs so/_/rmi lam du rmis pa ni sngon po la sogs pa nyid kyang ma yin te/_thogs med phyir na ste/_rang gi yul du gzhan skye ba'i gegs ma yin pa'i phyir ro/_/bar ma do'i gzugs bzhin du thogs pa med pa nyid yin no
[\[66b.6\]]snyam na/_de shes yin zhes gsungs so/_/gzhan gyi sems bzhin du lha'i mig gis blta bar bya ba yin yang thun mong ma yin pa'i phyir na/_bar ma dor yang shes pa kho na yin no/_/de lta na yang gzung ba yin yang phyi rol du ma grub po/_/sngon po la sogs pa'i rang bzhin can gyi mi
[\[66b.7\]]la sogs pa yang shes pa kho na yin te/_thun mong ma yin pa'i phyir dang gzung ba nyid du ma dmigs pa'i phyir ro zhes brjod pa ni/_des ni ming sogs zhes bya'o/_/de lta yin no zhes bya ba ni/_mdun na gnas pa'i rnam par dbye bar myong ba tsam gyi don dang ldan pa yin na'o/_/'khrul pa dang zhes bya ba
[\[67a\]]
[\[67a.1\]]ni sun 'byin pa'o/_/dmigs pa dang bcas pa yin na yang zhes bya ba rnam par dbye ba yod par dogs pa bsu ba'o/_/thams cad dmigs pa med pa la yang tshad ma dang tshad ma ma yin pa'i rnam par dbye bar 'gyur ro zhes lan brjod pa ni/_de lta na 'o na zhes bya ba'o/_/
[\[67a.2\]]ci thams cad dmigs pa dang bcas pa yin nam 'on te dmigs pa med pa yin zhes bya ba 'di la lan gang yin zhes dogs pa la lan du dmigs pa med pa nyid do zhes gsungs so/_/'di nyid de kho na yin par ji ltar 'gyur snyam du dogs pa/_'di ltar dmigs pa dang bcas par ni mi 'thad do zhes 'brel
[\[67a.3\]]to/_/ji ltar zhe na rmi lam la sogs pa dag na zhes gsungs so/_/gang gi phyir mdun na gnas par 'dzin pa ni ma nges pa yin pa'i phyir dmigs pa dang bcas par sgrub par nus pa ma yin no zhes bya ba'i don to/_/gal te sad pa'i gnas skabs na dmigs pa dang bcas pa nyid dmigs pa'i phyir gzhan
[\[67a.4\]]du yang de ltar ci ste mi 'dod pa zhes dogs pa bsu nas bzlog par zhes bya ba'o/_/dmigs pa dang bcas pa nyid ma grub pa'i phyir te/_gzung bar bya ba ma dmigs pa'i phyir ro/_/'di nyid gsungs pa ni dmigs pa dang bcas pa nyid ni zhes bya ba'o/_/gar yang zhes bya ba ni sad pa'i gnas skabs
[\[67a.5\]]su yang ngo /_/des na dmigs pa dang bcas pa nyid mi 'thad pas dmigs pa med pa nyid de kho na yin no/_/sad pa'i gnas skabs zhes bya ba ni dmigs pa dang bcas pa grub pa'i dogs pa bsu ba'o/_/'o na zhes bya ba ni khas blangs pa brjod pa nas lan 'debs pa'o/_/'o na zhes bya ba ni shes pa
[\[67a.6\]]dmigs pa med pa yin pa de'i phyir shes pa ni ma yin no/_/gzhan du zhes bya ba phyi rol med par yang mthong ba'i phyir ro/_/'du byed las kyang mi na zhes bya ba bshad pa'i phyir na dogs pa bsu ba ni ci ste zhes bya ba'o/_/sngon po la sogs pa'i rnam pa nyid ming dang mtshan ma yin no zhe na ming dang
[\[67a.7\]]mtshan ma la ni zhes gsungs te/_sngon po la sogs pa'i rnam pa med pa'i phyir/_thogs med phyir na sngo sogs min/_/zhes bya ba 'chad pa ni der zhes bya ba ste/_rmi lam gyi shes pa la'o/_/sngon po la sogs pa nyid ces bya ba ni/_bden pa'i sngon po la sogs pa'o/_/ci'i phyir mi 'bad ce
[\[67b\]]
[\[67b.1\]]na rnam pa de ni zhes gsungs te/_rmi lam du mthong ba'i sngon po la sogs pa'i rnam pa ni bden pa'i sngon po la sogs pa dang mi mthun pa'i phyir ro/_/mi mthun pa nyid ston pa ni/_bzlog pa'i phyir ro zhes bya ba ni thogs pa med pa nyid yod pa'i phyir ro/_/ci'i phyir zhe na/_de ltar la yang zhes bya
[\[67b.2\]]ba ste/_rnam pa des so/_/reg par zhes bya ba ni bcad par ro/_/de nyid du bden pa'i glang po'i khyu yod pas na de mthong ba yin no snyam na/_gang gis zhes gsungs so/_/'o na phyi rol na 'dug pa mthong ba yin no snyam na/_bcad pa'i nang nas zhes gsungs so/_/gang gi phyi rol na 'dug pa
[\[67b.3\]]mthong bar 'gyur ba sgo bcad pa'i nang nas skyes bu phyir 'gro ba ni nus pa ma yin no/_/des na rmi lam du mthong ba ni phyi rol dang mi mthun pa nyid yin no/_/phyi'i 'bras bu ma mthong ba'i phyir yang de dang mi 'dra ba nyid du brjod pa ni glang po'i khyu'i 'bras bu zhes bya ba'o/_/'on te ji ltar shing bcad pa la
[\[67b.4\]]sogs pa med pa de ltar de'i rang bzhin no zhe na/_me'i 'bras bu zhes gsungs so/_/glang po'i khyu'i rang bzhin de 'dra ba yin yang me'i rang bzhin ni de 'dra ba ma yin te/_sred par mi nus pa ni me ma yin pa'i phyir ro/_/des na gal te rmi lam du rtogs pa'i me bden pa nyid yin na de'i 'bras bu tshig
[\[67b.5\]]pa la sogs pas sad pa'i gnas skabs su yang mthong bar 'gyur ro/_/de ltar yang ma yin te des na rmi lam du mthong ba ni bden pa'i sngon po la sogs pa las phyin ci log tu gyur pa yin no/_/rmi lam du mthong ba mi mthun pa yin yang phyi rol nyid du dogs pa bsu ba ni/_gal te zhes bya ba'o/_/
[\[67b.6\]]de ltar yin na zhes bya ba ni lan te/_phyi rol nyid yin na'o/_/shes pa las tha mi dad pa ni thams cad kyis mi mthong bar 'thad kyi tha dad na go ji ltar des na sad pa thams cad dang gzhan gyis kyang mthong bar 'gyur ro/_/gzhan gyis de la zhes smras te/_sad pa de la de 'dra ba'i tshogs pa med
[\[67b.7\]]pa'i phyir ma mthong ba yin no zhes bya ba ni skabs yin no/_/gang zhig ma tshang ba mthong ba'i tshogs pa de gang yin zhe na/_gnyid tshogs pa can zhes bya ba'o/_/grub pa'i mtha' smra bas gal te zhes gsungs so/_/thal ba las bzlog pa ni de ltar ni ma yin te zhes bya ba'o/_/ci'i phyir
[\[68a\]]
[\[68a.1\]]snyam na yul de nyid du zhes gsungs so/_/gang du gnyid log pa gcig gis glang po mthong ba'i yul de nyid du gzhan gyis ni ri kho na mthong ste des na de ni mthong bar byed pa ma yin no/_/'o na bag chags yongs su smin pa 'dzin pa'i rgyu yin la/_de yang mtshungs pa
[\[68a.2\]]ma yin no/_/des na thams cad kyis thams cad mthong ba ma yin no zhes gzhan dag gis smras pa ni/_rnam pa gzhan du mthong ba ni zhes bya ba'o/_/'di ltar zhes bya ba ni de nyid gzhung 'dzugs pa'o/_/'du byed ces bya ba ni grub pa'i mtha'o des na zhes bya ba ni gzhan med pas na'o/_/de las
[\[68a.3\]]zhes bya ba ni 'du byed pa las so/_/ci'i phyir snyam du dogs na/_mig gi rnam par shes pa bzhin du shes pa 'du byed las skyes kyang rang la brten pa'i khyad par med pa'i phyir thams cad 'dzin par 'gyur ro zhes brjod pa ni mig la sogs pa'i zhes bya ba'o/_/'ga' zhig ces bya ba ni phyi rol gyi
[\[68a.4\]]dngos po'o/_/rnam pa dang bcas pa'i khyad par yod na ni thams cad 'dzin pa ma yin no zhes dgongs pa'o/_/gang gi phyir thogs pa med pa'i gzugs skyes pa yin na/_nye ba mtha' dag gis 'dzin par 'gyur ba las rnam par phye nas kyang 'dzin pa yin te/_de'i phyir rmi lam du ni thogs pa
[\[68a.5\]]dang bcas pa'am/_thogs pa med pa'i phyi rol gyi sngon po la sogs pa ni 'ga' yang skyes pa med do/_/de'i phyir zhes bya ba 'di nyid kyi don bshad pa ni rnam pa tha dad par 'dzin pa'i phyir ro zhes bya ba'o/_/de nyid 'o na ji ltar tha dad pa yin snyam na/_sngon mthong na 'du byed pa'i stobs kyis
[\[68a.6\]]rnam par dbye ba yod par 'gyur ro zhes brjod pa ni sngon gyi rang bzhin zhes bya ba'o/_/ji lta zhe na/_sngon mthong ba gang gis zhes bya ba'o/_/de nyid ces bya ba ni sngon po la sogs pa'o/_/gzhan gyis zhes bya ba ni sngon ma mthong bas so/_/gal te sngon gyi rang bzhin mthong ba na rnam par phye nas
[\[68a.7\]]mthong ba 'thad pa yin na'o/_/na zhes bya ba ni gzhan gyi'o/_/de nyid gsal bar byed pa ni sngon gyi'o zhes bya ba'o/_/de'i dus su ni da ltar gyi dus su'o/_/ma yin te zhes bya ba ni lan no/_/dngos po de'i 'dus pa'i zhes bya ba ni skabs yin no/_/ci'i phyir zhe na med pa'i phyir ro zhes bya ba ste/_rmi
[\[68b\]]
[\[68b.1\]]lam du ni shi ba yang mthong ba'i phyir ro/_/de nyid kyi phyir zhes bya ba ni dogs pa bsu ba ste/_de'i dus na med pa nyid kyi phyir ro/_/gcig snang ba la log par 'dod dam yang na snang ba la log par 'dod/_re zhig rnam par rtog pa gnyis pa sel ba ni gal te zhes bya ba'o/_/de'i tshe phyin ci ma log tu mngon par
[\[68b.2\]]'dod pa de la phyin ci log nyid ces bya ba'i chos su gyur pa/_phyin ci log yod min/_gal te zhes bya ba ni rnam par 'brel pa'o/_/snang ba 'ang yin la log pa'ang yin no zhes bya ba ni ma 'brel lo zhes bya ba'i don to/_/'on te snang ba yin yang rmi lam du mthong ba phyin ci log nyid yin no zhe na/_thams cad
[\[68b.3\]]ces gsungs te thams cad ces bya ba ni sad pas mthong ba'i bden pa'i sngon po la sogs pa'o/_/de ltar zhes bya ba ni phyin ci log nyid du'o/_/de ltar 'dzin par khas len pa min pa na ni phyin ci log nyid med pa'i phyin ci ma log pa yang med do zhes bstan pa'i phyir bshad pa/_de dag kyang zhes bya ba ste/_sad
[\[68b.4\]]pas mthong ba dag kyang phyin ci log gi rang bzhin du snang ba yin no zhe na/_gal te rmi lam dang gzhan pa mthong ba thams cad snang ba ste shes pa yin pa'i phyir log pa yin na 'o na ni log pa nyid du 'dod pa'i log pa nyid gang gang la ltos nas ni log pa nyid du rnam par 'jog pa ma yin no zhes bshad pa ni/_
[\[68b.5\]]'khrul pa nyid la zhes bya ba'o/_/de bzhin du dngos po'i phyin ci log pa yang phyin ci log gzhan la ltos pa ma yin no/_/des na thams cad rang bzhin gcig kho nar 'gyur gyi/_rnam par dbye bar ni mi 'gyur ro/_/gzhan la ni rmi lam du mthong ba la'o/_/de ni dang po gsal ba'i phyir ci ste zhes
[\[68b.6\]]gsungs so/_/gzhan dag snang ba kho na phyin ci log pa yin gyi don ni ma yin te/_mthong ba med pa'i phyir zhes ston pas phyin ci log tu snang ba nyid du gzhung 'dzugs pa ni snang ba yin no zhes bya ba yin no/_/de gang yin snyam na phyin ci log ces bya ba ste/_don rnam pa gzhan du gyur pa gzhan
[\[68b.7\]]du 'dzin par byed pa gang yin pa'o/_/'o na don kyang phyin ci log nyid yin no zhe na/_gang gis zhes gsungs so/_/snang ba'i rang bzhin gang gis don gzhan yang de ltar phyin ci log nyid du rtogs par 'gyur ba snang ba'i rang bzhin du gyur pa'i phyin ci log gzhan gang yin pa de ni gzhan don gyi yin
[\[69a\]]
[\[69a.1\]]no/_/ci'i phyir zhe na tha dad pa'i don las tha dad pa yin pa'i phyir ro zhes bya ba'i don to/_/grub pa'i mtha' ni don gyi rang bzhin med par mthong ba'i phyir rtogs pa dmigs pa med pa nyid yin gyi/_phyin ci log gzhan snang ba ni ma yin no zhes bshad pa ni de lta na ni
[\[69a.2\]]'o na zhes bya ba'o/_/de ltar zhes bya ba ni sngon po la sogs pa'i rnam par ro/_/dmigs pa med pa'i gzhung 'dzugs pa ni 'di ltar zhes bya ba'o/_/der zhes bya ba ni rmi lam gyi dus su'o/_/ji ltar de don du mthong zhe na/_'du byed las ni zhes gsungs so/_/de ltar zhes bya ba ni mthong ba'i sngon po la
[\[69a.3\]]sogs pa'i rnam par ro/_/gang gi phyir yod pa ma yin pa ni mthong ba de'i phyir na/_de'i tshe na de ltar skyes pa'i shes rab kho na rang rig pa yin gyi don ni ma yin no/_/yul gzhan na yul gzhan du mthong zhes bya ba 'di ni khas blangs pa tsam du zad de dngos po la ni ji ltar dus gzhan na yod pa dus
[\[69a.4\]]gzhan du mthong ba med pa de bzhin du yul gzhan na yod pa yang yul gzhan du mi mthong ngo /_/de ni zhes bya ba'i don to/_/des na shes pa thams cad dmigs pa dang bcas pa nyid do zhes bya ba'i khyab pa gang la yod pa bsal zin pa'i phyogs kyang rjes su brjod nas lhag pa brjod pa'i don du bshad zin
[\[69a.5\]]pa'i skyon nyid zlos pa ni gal te dus gzhan yang zhes bya ba'o/_/ma yin te zhes bya ba ni rtsod pa smra ba'o/_/ci'i phyir zhe na/_de la zhes smos te ka ba la sogs pa mthong ba de'o/_re zhig gnod byed ma skyes pa tsam ni gnod med ma yin te/_ha cang thal ba'i phyir ro/_/'on kyang gnod byed pa
[\[69a.6\]]las gzhan shes pa kho na yin no zhes lan 'debs pa ni gnod byed med pa nyid kyang zhes bya ba'o/_/gang gis phyin ci log tu snang bar 'gyur ba gang yang rung ba ni gnod byed med pa ma yin gyi/_'on kyang thob pa'i shes pa'i rang bzhin no zhes dogs pa bsu ba ni don thob pa'i phyir ro zhes bya ba'o/_/'di la
[\[69a.7\]]yang nyes pa nyid yod do zhes brjod pa ni/_don thob pa yang zhes bya ba'o/_/ha cang thal ba spong ba'i dogs pa bsu ba ni don yod pa la zhes bya ba'o/_/ka ba la sogs pa mthong ba na yod pa'i phyir phyin ci log tu snang ba ma yin no zhe na lan du don mthong ba nyid la zhes bya ba'o/_/gang gis phyin ci log tu
[\[69b\]]
[\[69b.1\]]snang bar 'gyur ba rmi lam mthong ba la yang don mthong ba yod pa'i phyir ji ltar med/_thob pa med pa'i rgyu mtshan gyi dogs pa bsu ba ni de'i tshe zhes bya ba ste/_rmi lam gyi tshe/_rigs pa med pa la yang 'di nyid rgyu mtshan yin no zhes lan brjod pa ni med na zhes bya ba'o/_/rigs pa la med pa mi 'grub
[\[69b.2\]]po zhes dogs pa bsu ba ni gzhan gyi tshe zhes bya ba ni lan no/_/mi 'thob pa'i rgyu mtshan gyi khyad par can gyi tshe nyid ces bya ba la sogs pas nye bar bkod nas bzlog pa ni 'o na ji ltar zhes bya ba'o/_/de'i zhes bya ba ni dus gzhan gyi'o/_/dus gzhan pa yang mthong ba dang 'thob par yang ci ste mi
[\[69b.3\]]'gyur ba zhes brjod pa ni thob pa yang zhes bya ba'o/_/thob par mi nus na lta bar yang nus pa ji ltar 'gyur/_myong ba ni dor bar mi nus so zhes dogs pa bsu ba ni mthong ba nyid kyi phyir zhes bya ba'o/_/ci zhig ces bya ba ni lan no/_/ci zhes bya ba ni shes pa tsam mam/_tha dad pa yin zhes bya
[\[69b.4\]]bar ro/_/gzhan gyis mngon par 'dod pa tha dad pa nges pa la ngo shes pa'i tshad mar ngos shes pa'i phyir zhes bya ba la sogs pas bkod nas ma yin pa'i phyir te zhes 'gog pa'o/_/ci'i phyir zhe na/_rmi lam du skye ba gzhan du mthong ba ngo shes pa med pa'i phyir ro zhes gsungs so/_/skye ba gzhan
[\[69b.5\]]du mthong ba ni rmi lam du mthong ngo /_/shes pa ma yin te/_des na ngo shes pa med pas sngon gyi yul can gyi rang bzhin ma yin pa'i phyir na rmi lam gyi shes pa 'ga' zhig dmigs pa med pa yin pa'i phyir/_shes pa thams cad dmigs pa dang bcas pa yin no zhes bya ba'i khyab pa ji ltar yin/_gal te
[\[69b.6\]]ngo shes pa gzhan dang 'dra ba'i phyir skye ba gzhan du mthong ba las yang sngar mthong ba nyid rjes su dpog pa yin no zhes dogs pa bsu ba ni ngo shes par 'gyur ba gzhan dang zhes bya ba'o/_/gal te 'dir yang ngo shes pa nyid las sngon mthong ba nyid 'grub pa na rjes su dpag pas ci zhig bya zhes dogs pa
[\[69b.7\]]bsu ba nas dri za'i grong khyer zhes smras so/_/ji ltar med snyam na de la ni zhes smras te/_dri za'i grong khyer la sogs pa dag la'o/_/de lta yin na ni zhes bya ba ni lan no/_/bden pa'i bum pa la sogs pa sngar mthong ba nyid de gang gi phyir ngo shes par 'gyur ba dang 'dra bas na ngos shes par bya ba
[\[70a\]]
[\[70a.1\]]yin pa'i phyir ro zhes bya ba'i don to/_/de lta yin na thams cad kyang log par snang ba kho nar 'gyur ro/_/'di ni zhes bya ba ni shes pa thams cad log par snang bar thal bas so/_/dran pa nyams pa yang zhes bya ba ni log par snang ba 'ba' zhig tu ma zad pa'o/_/dran
[\[70a.2\]]pa nyams pas ni nya phyis la 'di dngul lo zhes shes par 'gyur ro/_/'di ltar shes pa des ni tshong khang na gnas pa'i dngul nyid la yul gzhan na gnas dran pa yin te des ni shes pa des na dran pa nyams pa yin la/_de yang gal te yul gzhan na yod pa'i dngul la sogs pa nyid shes pa gzhan la
[\[70a.3\]]snang ba yin pa ni bden pa'i bum pa la sogs pa yang de bzhin du snang ba yin par 'gyur ro zhes gsal ba yin no/_/'di nyid kyis bshad pa yin te zhes bya ba la thun mong ma yin pa nyid dang bzung ba nyid ma dmigs pa nyid kyis so/_/ji ltar 'di nyid kyis gsal snyam na/_'di ltar zhes bya ba'o/_/
[\[70a.4\]]gang yin zhes bya ba ni gang yang yin no zhes bya ba'i don to/_/gzhan dag la 'jig rten pa ma yin pa'i rang bzhin dris so snyam du bsams nas/_de'i rang bzhin smra ba nyid ni gzhan gyis zhes bya ba'o/_/lan ni 'dir brjod pa zhes bya ba'o/_/des ni zhes bya ba ste 'jig rten ma yin pa'i blo de ni don nyid yin
[\[70a.5\]]gyi shes pa ni ma yin no zhes phyogs snga ma 'gog pa ni bzung ba nyid du zhes bya ba'o/_/de la zhes bya ba lan te 'jig rten pa ma yin par 'dod pa la'o/_/'di ga las zhes dogs pa la rang gi ngo bor zhes smos so/_/'thad pa brjod pa ni don de ni zhes bya ba'o/_/gang gi phyir de ma dmigs pas ni don de
[\[70a.6\]]ni rang gi ngo bo kho nar 'dzin pa yin gyi gzung ba nyid du ni ma yin pa de'i phyir rang gi ngo bo kho nar 'dzin pa'o/_/gzung bar bya ba nyid kyis don yin par dogs pa bsu nas zlog par byed pa ni gzung bar bya ba nyid kyis zhes bya ba'o/_/de nyid ni snang ba'o/_/gzung ba po rnams pa nyid kyis don nye bar mtshon pa
[\[70a.7\]]yin no zhes bya ba'i rtsod pa bkod nas sel ba ni ji ltar zhes bya ba'o/_/gzhan gyis zhes bya ba ni gzung ba'i rnam pas so/_/gzhan zhes bya ba ni gzung ba'i rnam pa las tha dad pa'o/_/mthong bas ma rtogs pa'i don yang rnam par rtog pas rjes su rtogs par byed pa yin no zhes dogs pa bsu
[\[70b\]]
[\[70b.1\]]ba ni don zhes bya ba'o/_/shes pa 'di ni rmi lam du mthong ba las med do zhes brjod pa ni ma yin te zhes bya ba'o/_/de'i phyir de ni shes pa kho na yin no/_/'o na de ni sngon po la sogs pa'i rang bzhin can ming dang mtshan ma yin no snyam na/_'dis ni zhes gsungs so/_/thun mong ma yin pa nyid dang /_
[\[70b.2\]]gzung ba ma dmigs pa nyid du bstan pas so/_/gzhan yang zhes bya ba ni 'chad par 'gyur ba'i rnam 'grel gyi phyed dang po'i don brjod pa'o/_/mig la sogs pa'i blo gang yin pa 'di nyid de 'dod pa'i don gang yin pa de dang ldan par rgyu mtshan gang gis 'dod/_gzung ba nyid du snang bas ni ma yin te/_
[\[70b.3\]]rmi lam la sogs pa dang thun mong yin pa'i phyir ro/_/gnod byed med pa yang slu ba med pa'o/_/mi slu ba kho na yin la/_de yang thob pa'i mthar thug pa yin no zhes brjod pa ni gal te don nus zhes bya ba'o/_/gzhan la ni rmi lam dang spyi la sogs pa'i shes pa'o/_/don med pa can thos pa ni rgyu
[\[70b.4\]]mtshan med pa'i phyir ro/_/gzhan zhes bya ba la sogs pas bshad pa de nyid/_de nyid rnam 'grel 'chad par byed pa na brjod pa ni gzhan yang zhes bya ba'o/_/'di la zhes bya ba 'di don gyis bskyed pa nyid du rnam par gzhag pa'o/_/'on te gang gis de ltar rnam par 'jog pa/_mig la sogs
[\[70b.5\]]pa'i shes pa la khyad par yod pa kho na'o snyam du dogs na snang ba nyid du zhes gsungs so/_/rjes su 'gro ba dang zhes bya ba ni khyad par yod par dogs pa bsu ba'o/_/ji ltar mthong zhe na/_'di ltar zhes bya ba'o/_/sngar ni thob pa las so/_/rang dang gzhan gnyis kas kyang mngon sum gyis ni mthong
[\[70b.6\]]ba ma yin no zhes brjod pa ni rang nyid kyis zhes bya ba'o/_/rnam pa de lta bu'i snang ba ldog pa'i stobs las byung ba'i rjes su dpag pas so/_/mig la sogs pa'i rnam par shes pa ni/_bshad pa'i khyad par gyi don dang ldan pa yin yang rmi lam gyi shes pa ni don med pa yin te/_gal te de lta na ni
[\[70b.7\]]zhes bya ba'o/_/dmigs pa dang bcas pa la sogs pa'i rnam par dbye ba 'di ni tha snyad pa dang 'da' bar bya ba ma yin pa yang yin no zhes brjod pa ni/_'di ltar zhes bya ba'o/_/'di la ni don med pa la zhes bya ba ni rmi lam gyi shes pa la ste don bya ba med pa'i phyir ro/_/'on te yang gzhan gyi ltar na shes
[\[71a\]]
[\[71a.1\]]pa thams cad dmigs pa dang bcas pa yin pa'i phyir khyad par rtogs pa med do snyam na/_'di ltar zhes gsungs so/_/'di la ni rmi lam gyi shes pa la'o/_/rmi lam du mthong ba 'di bag chags zhes sngon goms pa'i mthu las gang gis bdag la 'di ltar snang bar 'gyur
[\[71a.2\]]ba yin no snyom pa'i blor 'gyur gyi/_sad pa'i rtog pa la ni de snyam du sems pa'i blor mi 'gyur te/_des na gzhan gyi ltar na yang rnam par dbye ba rtogs pa yod pa kho na yin no/_/blo gang zhig yod pa las 'dir dmigs pa dang bcas pa nyid du 'dod pa de ni med do zhes brjod pa ni sngon mthong ba de bdag
[\[71a.3\]]gis mthong ngo zhes bya ba'i blo zhes bya ba ni skabs kyi yin no/_/bdag gis dran no zhes bya ba'am/_don 'di ni 'jig rten pa ma yin no zhes bya ba ni blo ni ma yin no/_/'on te de lta bu'i blo med kyang gnod par byed pas 'jig rten pa ma yin pa nyid du rtogs pa yin no snyam na/_gnod par byed pa gang gis zhes
[\[71a.4\]]bya ba'o/_/'on te don med pa nyid du thal ba'i phyir 'jig rten pa nyid du ni zhes bya ba'o/_/de ltar khas len na yang mi 'dod pa thog tu bab po zhes brjod pa ni de la zhes bya ba ste/_gnod par byed pa la'o/_/khyed ni phyin ci log tu snang bar smra ba yang ma yin te/_'jig rten pa ma yin par smra ba khas blangs
[\[71a.5\]]pa'i phyir ro/_/gal te yang gnod pa byed pa la/_/phyin ci log gi snang bar khas len na gnod par bya ba yang de ltar ci ste khas mi len na/_de yang sngar bsal zin pa yin no zhes dgongs pa'o/_/de nyid kyi phyir phyin ci log snang ba las log par dogs pa bsu ba ni de yang zhes bya ba'o/_/rmi lam gyi shes pa
[\[71a.6\]]'ba' zhig 'jig rten pa yin par ni ma zad kyi/_'jig rten pa yin pa las 'jig rten pa nyid rtogs pa gnod byed gang yin pa de yang 'jig rten pa ma yin pa nyid do/_/des na phyin ci log tu snang ba ni ma yin no zhe na/_lan ni ma yin te zhes bya ba ste/_de yang 'jig rten pa nyid ma yin no/_/ci'i phyir zhe na/_
[\[71a.7\]]thug pa med par zhes bya ba'o/_/ji ltar gnod pa byed pas 'jig rten pa ma yin pa la 'jig rten pa nyid du rtogs pa de bzhin du/_gnod par byed pa yang gnod par byed pa gzhan gyis de lta bu nyid du rtogs pa ni de dang 'dra bar 'gyur ro/_/de bzhin du gnod pa gzhan yang yin pas thug pa med par
[\[71b\]]
[\[71b.1\]]'gyur ro/_/mthar thug par khas len pa ni gcig kyang 'jig rten pa nyid du mi 'grub bo zhes dgongs pa'o/_/de bas na gnod par byed pas 'jig rten pa ma yin pa nyid du rtogs pa ni don du mos pa med pa'i phyir don med pa nyid du rtogs pa ma yin no zhes bya ba nyid legs pa yin no/_/ci ste yang gnod par
[\[71b.2\]]byed pas ni 'jig rten pa ma yin pa nyid du rtogs pa ma yin na gang gis don med pa nyid du 'gyur/_'on kyang thun mong ma yin pa nyid du yin no ba ni ci ste zhes bya ba'o/_/ci'i phyir zhe na/_'di zhes bya ba ste/_gang gi phyir rtogs pa ni med do zhes 'brel te/_rtogs pa'i rnam pa brjod pa ni 'di gzhan gyis rtogs
[\[71b.3\]]so snyam pa zhes bya ba ste/_rmi lam gyi shes pa 'di'o/_/don la ni thun mong ma yin par rtogs pa yod pa yin te/_de las bzlog pa sgrub par rjes su dpag pa yod pa'i phyir ro zhes brjod pa ni don gyi yul la ni spu langs pa la sogs pa'i rtog pa can gyi rjes su dpag pas thun mong pa nyid du rtogs pa yin
[\[71b.4\]]no/_/gang gi tshe zhe na/_shes pa yod pa na'o/_/spu ldang ba la sogs pa gang yin pa des na de'i don can gyi shes pa yod pa na de ni de shes par byed pa yin no zhes bya ba'i don to/_/de lta na rmi lam gyi shes pa yang dmigs pa med par mi 'grub po zhes lan brjod pa ni de lta na ni 'o na zhes bya ba'o/_/
[\[71b.5\]]gzhan gyi gnod byed kyi sgo nas don ma yin par rtogs par 'gyur ro zhes 'brel to/_/rnam pa gang gis she na/_'di la ni med kyi zhes smos so/_/khyed kyi zhes bya ba ni rmi lam mthong ba'i'o/_/'di la yang don bshad pa ni 'di ni rtogs pa nyid yin no zhes bya bar ro zhes bya ba yin no/_/bsam pa ni 'di
[\[71b.6\]]yin te/_gal te 'di gzhan gyis ma rtogs so zhes rtogs pa'i phyir ro/_/thun mong ma yin pa nyid yin na de'i tshe gnod par byed pa las don med do zhes rtogs pa las don ma yin par yang 'gyur ro zhes bya ba'o/_/gang gi phyir de ltar shes pa thams cad dmigs pa dang bcas pa yin no zhes khyab pa grub
[\[71b.7\]]pa de'i phyir ro/_/ming dang mtshan ma 'chad pa po dang nyan pa po 'brel par khas len na ming la sogs pa snang ba gang yin pa der dmigs pa dang bcas par ni rigs pa ma yin te/_sgrub par byed pa med pa'i phyir dang gnod par byed pa gzung ba dmigs pa med pa nyid kyang yod pa'i phyir ro/_/'brel pa
[\[72a\]]
[\[72a.1\]]yod kyang brjod pa na 'jug par mi 'gyur na 'brel pa med pa smos su ci yod ces bshad pa ni 'brel pa med na yang zhes bya ba'o/_/gal te don dang zhes bya ba la sogs pa don dang 'brel par dogs pa bsu nas 'das pa dang zhes bya ba la sogs pa skyon brjod pa'o/_/don dang 'brel
[\[72a.2\]]pa zhes bya ba ni don zhig na zhig pa yin pa des de ni brjod par bya ba ma yin no zhes bya ba'i don to/_/mi 'jug pa kho na ste zhes bya ba ni skyes bu dang sgra'o/_/'di nyid bshad pa ni gang la don dang zhes bya ba'o/_/'ba' zhig ni ming dang mtshan ma'o/_/gal te 'das pa la sogs pa'i don med kyang ming dang mtshan ma
[\[72a.3\]]yod pa'i phyir na ji ltar mi 'jug par 'gyur zhe na/_gal te zhes gsungs so/_/ci'i phyir zhe na/_don de rang gi mtshan nyid kyi rnam pa sgra las snang ba de med pa'i phyir ro/_/'on te rnam pa med kyang de la 'jug go snyam na/_gzhan rtog pas zhes gsungs so/_/'on te de'i rang bzhin du sgro btags nas der
[\[72a.4\]]'jug pa yin no snyam nas lhag ma ni zhes gsungs te/_de'i rang bzhin du lhag par zhen pas zhes bya ba la sogs pa'o/_/gal te don dang 'brel pa zhes bya ba don zhig nas 'jig pa yin te/_mi rtag pa'i phyir ro/_/spyi ni ma yin te rtag pa'i phyir ro zhes dogs pa ni sgra'i spyi ni zhes bya ba'o/_/ming dang
[\[72a.5\]]mtshan ma brjod pa la thal bar mi 'gyur ro zhes bya ba'i don to/_/mtshungs pa rnams kyi ngo bo nyid ni ngo bo can la ltos pa'i phyir na de 'dzin pa nyid do/_/des na de 'dzin pa las brjod pa'i nyes pa nyid du 'gyur ro zhes lan brjod pa ni/_de min zhes bya ba'o/_/ci ste mtshungs pa rnams kyang ngo bo zhes bya ba'i ni
[\[72a.6\]]bshad pa tsam yin gyi/_dngos po la ni yod pa'i spyi rang gi ngo bo yod pa nyid gsal ba rnams la 'jug pa yin gyi de'i rang bzhin don la ltos pa ni ma yin no snyam du dogs na/_'dzin pa yang zhes bya ba'o/_/nam mkha' bzhin du rang rgyud par gzung yang gsal ba de dag gi spyi ma yin te gsal byed de dag
[\[72a.7\]]gis gsal ba yang ma yin no zhes bya ba'i don to/_/de lta yin na ci skyon snyam na/_des na zhes gsungs te gsal ba la ltos pa med pa nyid na'o/_/gsal ba yod pa dang med pa'i dus de gnyi gar dmigs par 'gyur ro zhes bya ba'i don to/_/gsal ba la mi ltos pa'i phyir 'ba' zhig tu ni
[\[72b\]]
[\[72b.1\]]ma zad de rtag pa'i phyir yang rtag par dmigs par 'gyur ro/_/'on te yang ji ltar nam mkha' rtag pa yang mig la sogs pa la ltos nas mngon sum du gyur pa de bzhin du spyi yang gsal ba 'brel pas mngon par gsal ba la ltos nas mngon sum du 'gyur ro snyam pa ni/_gal te yang gsal ba ste
[\[72b.2\]]khyad par las spyi mngon sum la gsal bar 'gyur ba yin te/_gsal ba gsal ba nyid spyi mngon sum du gyur pa'i rgyu mtshan no zhes bya ba yin gyi/_gsal ba'i thad nas mngon sum du gsal ba yin no zhes bya ba ni 'thad par dka' ste/_mngon sum dang gsal ba dag khyad med pa'i phyir ro/_/gal te
[\[72b.3\]]spyi'am nam mkha' mngon sum gyi rang bzhin yin na ni gsal bar byed pa la ltos pa ma yin te don med pa'i phyir ro/_/de'i rang bzhin gsal bar byed pa la ltos pa ma yin te/_khyad par du byar med pa'i phyir ro zhes lan 'debs pa ni bdag la zhes bya ba'o/_/gzhan du zhes bya ba ni gsal bar mthar thug
[\[72b.4\]]pa'i rang bzhin du'o/_/ci'i phyir 'das pa la sogs pa'i rang bzhin du rtogs par mi 'gyur zhe na/_spyi ni zhes bya ba'o/_/gzhan du zhes bya ba ste brjod pa ni gal te spyi zhes bya ba'o/_/de lta yin na zhes bya ba ni 'das pa la sogs pa'i gsal ba dang ldan pas de ltar lhag par zhen pa yin na'o/_/de ltar
[\[72b.5\]]gyur pa la rag go zhe na gsal ba zhes gsungs so/_/de med kyang de'i sgo nas de ltar rtogs par mi 'gyur ba'i phyir zhe na/_gang gi phyir 'das pa la sogs pa de'i rang bzhin yul du byas pa gang la yod pa'i khra bo la sogs pa de ni gzhan spyi la sogs pa de'i rang bzhin des nye bar rgyu ba nyid du 'dzin par mi
[\[72b.6\]]nus so/_/des na de med pa ni de'i sgo nas rtogs pa ma yin no/_/'dzin na yang zhes bya ba 'chad pa ni ci ste zhes bya ba'o/_/de'i zhes bya ba ni gsal ba'i rang bzhin gyi'o/_/de gang las she na de med par zhes bya ba'o/_/gsal ba shes pa med par ro/_/ci'i phyir des gsal bar byed pa ma yin snyam
[\[72b.7\]]du dogs na/_de'i rang bzhin ni gsal bar byed pa'i rang bzhin la ltos pas de med na mi 'gyur ro zhes bstan pa'i don du gsal ba'i rang bzhin brjod pa ni/_sgron ma la sogs pa'i zhes bya ba'o/_/des na zhes bya ba ni gsal bas gsal bar bya ba ma yin pas so/_/'di nyid gsal bar byed
[\[73a\]]
[\[73a.1\]]pa ni gsal bas stong pa'i zhes bya ba'o/_/dper na zhes bya ba ni dper 'god pa'o/_/gal te yang /_gsal las mngon sum la gsal yin/_/zhes bya ba 'chad pa ni 'on te zhes bya ba'o/_/skyon med do zhes bya ba ni rtag tu dmigs pa'i mtshan nyid do/_/'di la re
[\[73a.2\]]zhig rang nyid kyis rang dpe mi mthun par byed pa ni de ni mi rigs te zhes bya ba'o/_/de nyid ni spyi'o/_/ci'i phyir dpe ma yin zhe na/_spyi ni zhes bya ba gsungs so/_/ci'i phyir phyogs nyid dpe ma yin snyam na/_phyogs nyid ni zhes gsungs so/_/gsal ba dang ma 'brel na gsal ba nyid la rtogs
[\[73a.3\]]par ji ltar 'gyur te/_gzhan du yang rtogs par 'gyur ro zhes bya ba ni rtsod pa'i yul yin no/_/de lta na ni bsgrub bya dang sgrub byed ma grub pa la sogs pa dag dpe ma yin par 'gyur ro zhes brjod pa ni dpe'i skyon med par zhes bya ba'o/_/gang gi phyir de ltar spyi dpe ma yin pa des na'o/_/
[\[73a.4\]]de la ni spyi la'o/_/mngon sum gyi rtogs pas zhes bya ba ni gsal ba'i yul du zhes kha bskangs te/_thams cad du sgra kho na las spyi rtogs par 'gyur ro zhes bya ba'i don to/_/mngon sum gyis gzung na brda med pa'i phyir sgra las rtogs par mi 'gyur te/_des na mngon sum gyis 'dzin pa
[\[73a.5\]]yin no zhes dogs pa bsu ba ni gal te zhes bya ba'o/_/sgra nyid las 'brel pa 'dzin na ni thug pa med par 'gyur ro snyam du bsams pa'o/_/mngon sum gyis rtogs pa nyid ni sgra las rtogs pa ma yin te tha dad pa'i phyir ro/_/des na de ltar de mngon sum gyis 'dzin zhes lan gdab pa'i phyir rnam
[\[73a.6\]]par rtog par byed pa ni spyi zhes bya ba'o/_/dang po la brjod pa ni gal te zhes bya ba'o/_/de nyid ni sgra rtogs pa gang yin pa'o/_/shes pa la ltos te brjod nas don la ltos nas brjod pa ni rang bzhin nyid kyis zhes bya ba ste/_sgras nye bar bstan pas so/_/'on te zhes bya ba ni gnyis pa la brjod
[\[73a.7\]]pa'o/_/de la ni mngon sum gyis mthong ba la'o/_/gzhan du zhes bya ba ni brda'i yul ma yin pa ste/_rnam pa mi gsal bar ro/_/'on te de nyid sgra las de ltar snang ba yin no snyam na/_sgra'i shes pa la yang zhes bya ba'o/_/mngon sum gyis rtogs pa'i rang bzhin kho nar zhes bya ba ni rang
[\[73b\]]
[\[73b.1\]]bzhin gyis ma yin te/_gcig la rang bzhin gnyis mi srid pa'i phyir ro/_/'o na rang bzhin gcig nyid kyang shes pa gzhan la rnam pa gzhan du snang ba yin no snyam na/_sgra'i rang bzhin ni zhes bya ba'o/_/ci'i phyir zhe na/_spyi ni zhes gsungs so/_/de'i rang bzhin nyid mngon sum gyis rtogs
[\[73b.2\]]pa'i rang bzhin no/_/des na shes pa gzhan la rnam pa gzhan du snang ba ma yin no zhes bya bar dgongs pa'o/_/thal ba 'di 'ba' zhig tu yang ma zad de/_thams cad tshe yang snang bar 'gyur ro/_/de ci'i phyir zhe na/_'di ltar zhes bya ba'o/_/ci mi dmigs par bya ba'i rang bzhin la rnam pa
[\[73b.3\]]gzhan du 'gyur ba ma yin no/_/gzhan gyis rnam pa gzhan du byed na ni mi rtag pa nyid du 'gyur ro zhes bya ba'i don to/_/sngon po la sogs pa'i rang bzhin mtshan nyid dmigs pa na skye bo la thogs pa med pa'i bag chags kyis bskyed pa sngon po la sogs pa mi gsal bar snang ba'i shes pa skye la de'i
[\[73b.4\]]snang ba la phyi rol nyid du lhag par zhen pas/_de la mngon par rtogs pas ci zhig bya zhes gsungs pa ni/_de la'ang zhes bya ba ste/_spyi'i rnam par shes pa la sgra las byung ba las su gyur pa'o/_/rjes 'brel ni rjes su zhugs pa ste/_sngon po la sogs pa'i rnam pa'i cha mi gsal ba'o/_/gang
[\[73b.5\]]gis sprul zhes bya ba ni spyis ma yin la/_bsal bas kyang ma yin pa ste/_gnyi ga la yang de 'dra ba'i rnam pa med pa'i phyir ro/_/de nyid kyang spyi ma yin te/_de ni rnam pa med pa yin pa'i phyir ro/_/rnam 'grel dang po ni ma bkral te gsal ba'i phyir ro/_/gnyis pa 'chad pa ni gsal te sgra las zhes
[\[73b.6\]]bya ba'o/_/de'i tshe spyi'i rnam pa 'ba' zhig tu ste gsal ba'i rang bzhin dang 'brel par ro/_/gsal ba las yin par srid pa'i dogs pa bsu nas sel ba ni gsal ba las zhes bya ba'o/_/gang las zhes bya ba ni gsal ba'i rnam pa ma yin no zhes bya ba'i don to/_/des bskyed pa'i phyir te
[\[73b.7\]]de'i yin no zhe na gsal bas bskyed pa'i phyir ro zhes gsungs so/_/ci'i phyir zhe na/_spyi med par zhes gsungs so/_/ji lta zhe na/_de las tha dad par zhes gsungs te/_sngon po la sogs pa'i rnam pa las tha dad par ro/_/rjes su song ba'i rnam pa ni snang ba nyid yin la/_spyi yang
[\[74a\]]
[\[74a.1\]]de nyid yin no snyam na rjes su song ba'i zhes gsungs so/_/sngon po la sogs pa'i rnam pa mi gsal ba'i spyi'i rnam pa nyid 'dod na yang don de rnams kyis mi 'gyur ro zhes brjod pa ni de'i phyir zhes bya ba'o/_/sgra las sngon po la sogs pa'i rnam pa gnas pa'i spyi dang don
[\[74a.2\]]gnyis ka rtogs pa'i phyir te don rnams kyis spyi yin no snyam du dogs pa bsu ba ni/_gnyi ga yang zhes bya ba'o/_/lan ni dbang pos gzung bar bya ba nyid du mi 'gyur ro zhes bya ba'o/_/sgra las byung ba kho nas gnyi ga rtogs na dbang po don med pa'i phyir dbang pos gzung ba nyid du mi 'gyur ro/_/'on
[\[74a.3\]]te sgra las 'byung bas mi gnyi ga 'dzin la dbang pos ni khyad par tsam 'dzin pa des na dbang po 'bras bu dang bcas pa yin no/_/brjod pa ni dbang po zhes bya ba'o/_/dbang po'i gzung ba zhes bya ba ni khyad par tsam zhes bya ba lhag ma yin no/_/'di ji ltar mi rigs snyam na/_spyi dbang pos ma bzung na brda
[\[74a.4\]]med par 'gyur ba'i phyir te/_sgras rigs pa ma yin no zhes brjod/_lan brjod pa ni sgra la ltos pa ma yin no/_/gal te sgra las rtogs pa yod pa nyid ma yin nam/_des na mi 'gyur ro zhes ji ste brjod ce na/_gang gi phyir sgra las ni mngon sum gyis gzung ba'i spyi yod do zhes rtogs pas ni med do/_/
[\[74a.5\]]ci'i phyir de lta bu rtogs pa med snyam na/_yid ches pa zhes gsungs so/_/ji ltar mngon sum las ba lang 'di ni ba lang ngo zhes yid ches pa skye ba de bzhin du sgra las ni yid ches pa med pa'i phyir ro/_/yang na ma yin te zhes bya ba ni rtsod pa dgag pa'o/_/gsal ba bzhin du spyi yang dbang pos
[\[74a.6\]]gzung bar bya ba nyid du 'gyur ro/_/'on te dbang pos gsal ba rtogs pa na spyi mi 'dzin pa nyid do zhe na/_dbang pos zhes bya ba'o/_/dbang pos bzung ba zhes bya ba la spyi zhes bya ba ni lhag ma'o/_/lhag ma ni bshad pa snga ma dang mthun no/_/'di las kyang de ltar rtogs pa ma yin no zhes brjod pa ni
[\[74a.7\]]snang ba tha dad pa'i phyir ro zhes bya ba'o/_/de'i phyir spyi sgra las ni rtogs pa ma yin no/_/gang gi phyir sgra las byung ba'i shes pa la sngon po la sogs pa'i rnam pa'i cha 'ba' zhig snang la gzhan ni 'ga' yang ma yin pa de'i phyir ro/_/des na dbang po don med pa ni so na 'dug go zhes thal ba'i
[\[74b\]]
[\[74b.1\]]don nye bar sdud pa ni des na gsal ba nyid ces bya ba'o/_/sngon po la sogs pa'i rang bzhin spyir smra ba nyid/_gsal ba dang mi gsal ba sngon po la sogs pa'i rnam par dbye ba dbang po dang sgra las skyes pa'i shes pa dag gi yul rnam par 'jog pa'i phyir na dbang po don med par 'gyur ro zhes brjod pa ni
[\[74b.2\]]gal te zhes bya ba'o/_/mngon sum shes don nyid phyir na/_/zhes bya ba'o/_/gsal ba'i shes pa'i don yin pa'i phyir ro/_/'di la lan ni de dngos shes pa la sogs pa'o/_/sgra dang gzugs dang ro la sogs pa dngos po gcig las gsal ba dang mi gsal ba ga las yin te/_mngon sum gyis rtogs pa
[\[74b.3\]]rnam par mtshungs pa kho nar 'gyur ro zhes bya ba'i don to/_/gang zhig sgra las byung ba la yod pa'i phyir dbang po rnams 'bras bu med par 'gyur ba mngon sum nyid de/_ci 'dra ba zhig yin zhe na/_mngon sum nyid ni zhes gsungs so/_/de yod na zhes bya ba ni sgra las 'byung ba'o/_/gzhan dag rnam pa gzhan
[\[74b.4\]]du mngon sum gyi mtshan nyid brjod pa ni/_mdun na gnas pa nyid du zhes bya ba'o/_/de lta bu'i rtogs pa ni sgra las 'gyur ba ma yin pas na dbang po rnams don med par mi 'gyur ro zhes bsams pa'o/_/ma yin pa ste zhes bya ba ni 'gog pa'o/_/ci'i phyir zhe na/_sgra ni rnam pa gzhan du zhes
[\[74b.5\]]smos te/_mdun na mi gnas pa nyid do/_/mtshan nyid 'di la ni ma khyab pa'i nyes pa yod do zhes bya ba'i don to/_/ji skad du don gyi rang gi ngo bo rtogs pa kho na zhes brjod pa de nyid rnam pa gzhan mi srid pa nyid kyis tshig gzhan gyi sgo nas dogs pa bsu ba ni/_bdag nyid thams cad ces bya ba'o/_/de lta na
[\[74b.6\]]yang snga ma bzhin du dbang po 'bras bu med par 'gyur ro zhes lan 'debs pa ni sgra las kyang zhes bya ba'o/_/de nyid ni dbang po las rtogs pa gang yin pa nyid de de nyid la ni dbang pos rtogs par bya ba la'o/_/des na dbang po rnams don med par 'gyur ro zhes bya bar 'di gnas pa'o/_/gal te sgra
[\[74b.7\]]yongs su tshim par byed pa ma yin gyi/_dbang pos de byed pa'i phyir don med pa ma yin no zhes dogs pa bsu ba ni yongs su tshim pa'i don gyi phyir dbang po rnams don med pa ma yin no zhe na/_yongs su tshim pa'i sgra nyid las der 'gyur ba'i phyir na/_de dag don med pa kho na'o zhes lan 'debs pa ni
[\[75a\]]
[\[75a.1\]]ma yin te zhes bya ba'o/_/srid pa'i phyir zhes bya ba ni da lta ba dang nye bas da ltar gyur pa dang 'dra ba zhes pa'i don yin pa'i phyir ro/_/dngos po'i rang bzhin gsal ba gcig pu nyid yin mod/_de ni nye ba dang da ltar ba nyid mngon sum gyi yul te/_de la sgra sbyor ba ni don med
[\[75a.2\]]pas ni gzhan du sbyor ba yin no zhes brjod pa ni de lta na yang zhes bya ba'o/_/ci'i phyir gnyis po yongs su tshim pa'i rgyu ma yin zhe na/_bltar mi snang ba zhes bya bar sbyar ro/_/des na zhes bya ba ni yongs su tshim par byed pa nyid kyis so/_/snang ba med pa nyid 'das pa la sogs pa yin no zhes bya
[\[75a.3\]]ba'i don to/_/rang gi ngo bo mthong ba nyid las ma mchod pa dang /_yongs su tshim par byed pa nyid du grub po zhes brjod pa ni mig la sogs pas zhes bya ba'o/_/rang gi ngo bos mthong ba de yang sgra las rtogs pa 'das pa la sogs pa la yang yod do/_/des na de dag mchod pa dang yongs su tshim
[\[75a.4\]]par byed pa nyid du ji ltar mi 'gyur snyam du dogs pa'o/_/ji skad du/_mchod pa yongs su tshim par byed pa ma yin no zhes brjod pa de yang mi 'thad do zhes brjod pa ni glu'i sgra ni zhes bya ba'o/_/sgrub par mi byed pa ni ma yin te/_'on kyang sgrub par byed pa nyid do/_/de bzhin du 'das pa la sog
[\[75a.5\]]pa la yang rang gi ngo bo rtogs pa ni sgrub par byed pa nyid du 'gyur ro zhes bya ba'i don to/_/sgra ma chod pa nyid du dogs pa bsu ba ni chu rlabs kyi tshul du zhes bya ba'o/_/'ongs pa ma dmigs pas gnod do zhes lan 'debs pa ni nye bar len pa zhes bya ba'o/_/nye bar len pa ni sgra 'dzin pa'o/_/de ni
[\[75a.6\]]zhes bya ba ni sgra'o/_/tshad mas ma rtogs pa'i phyir 'ongs pa ma yin no zhes bya ba'i don to/_/de lta na yang 'ong bar rtogs na ni ha cang thal bar 'gyur ro zhes brjod pa ni ha cang thal bar 'gyur zhes bya ba'o/_/gal te sgra dbang po'i yul du thag ring por rtogs pa rnams kyang 'ong bar 'gyur ro zhes
[\[75a.7\]]ha cang thal bar 'gyur ro/_/'di nyid rnam par 'grel pa ni gal te zhes bya ba'o yul rgyang ring po ni sgra'o/_/phrad pa de'i tshe gzugs la sogs pa yang zhes bya ba yin no/_/des na zhes bya ba ni lus la gnas pa rnams dang phrad pas so/_/gang gi phyir de lta yin pa des na'o/_/'on te mi slu ba med
[\[75b\]]
[\[75b.1\]]pa'i phyir na 'das pa la sogs pa nyid yod pa nyid ma yin no snyam du dogs na mi slu ba yang zhes bya ba'o/_/dbang po las rtogs pa yod pa yin gyi sgra las rtogs pa ni ma yin snyam du dogs pa bsu ba ni ci ste zhes bya ba'o/_/rtsod pa rjes su brjod nas lan 'debs pa ni gal te zhes bya ba ni skra shad la
[\[75b.2\]]sogs pa yang dbang pos rtogs par bya ba nyid kyis yod par thal bar 'gyur ro zhes bya ba'i don to/_/gal te dbang po nyams pa'i phyir sbrang bu la sogs pa yod pa ma yin na/_de'i tshe nyams pa de tshad ma gang gis nges/_gal te de lta ma yin par rtogs pa'i phyir na dbang po rnams nyams pa'i
[\[75b.3\]]rtogs pa la ni sbrang bu la sogs pa med pa yin na de ltar 'o na zhes bya ba la sogs pa lan yin no/_/gang gi phyir de ltar dbang po las rtogs pas yod pa nyid ma yin pa de'i phyir ro/_/de dngos gcig phyir zhes bya ba de'i don nye bar sdud pa ni sgra dang dbang po'i zhes bya ba'o/_/'di phyir yang zhes bya ba ni
[\[75b.4\]]'chad pa'i tshul las so/_/gsal ba'i ngo tha dad du ste phan tshun ldog par ro/_/gal te zhes bya ba ni gzhan gyis kyang khas blangs pa nyid du ston pa'o/_/grub pa ste rang rang gi rgyu la skyes pa na de'i tshe 'di rigs ldan nyid kyi rigs ni med do/_/ci'i phyir zhe na/_gang phyir te gzhan la brten no/_/de lta
[\[75b.5\]]ma yin na ni gzhan la brten med de gzhan dang ma 'dres pa'am gzhan la mi ltos pa'i phyir zhes bya ba'i don to/_/khra bo la sogs pa la ni ser skya la sogs pa ma mthong ngo /_/tha dad pa gzhan la brten pa yang 'bras bu nyid yin la/_de na rgyu la sogs pa la phan tshun yod pa ma yin na gang las 'bras bu nyid
[\[75b.6\]]kyi ltos par 'gyur/_rang gi rgyu la ltos nas 'bras bu nyid yod pa yin no zhe na/_de lta na yang grub pa ni ltos pa ma yin te/_gzhan la rag las pa'i phyir ro zhes gsungs pa ni/_grub phyir zhes bya ba ste skyes zin pa'i phyir ro/_/'bras bu yang gzhan la rag las pa ma yin te des na ltos pa
[\[75b.7\]]med pa yin no/_/ma grub pa na bskyed par bya ba 'ba' zhig tu zad kyi ltos pa ni ma yin te rang nyid med pa'i phyir ro/_/ser skya la sogs pa 'bras bu ma yin pa ni grub pa'am ma grub pa la ltos pas kyang ma yin te/_de la ltos nas kyang 'bras bu nyid du khas blangs pa'i phyir ro zhes brjod pa ni/_'bras
[\[76a\]]
[\[76a.1\]]min ji ltar zhes gsungs te/_gnyi ga ltar yang ngo /_/ci zhig ces bya ba nyid do zhes bya ba'i don to/_/gal te 'di de'i 'bras bu yin no zhes rang gi rgyu dang 'brel par rtogs pa ma yin nam/_de bzhin du 'bras bu ma yin yang de nyid 'di yin no zhe na/_rang gi rgyu zhes
[\[76a.2\]]gsungs so/_/rgyu dang 'brel bar byed pa ni rtogs pa 'ba' zhig gis yin gyi/_mngon sum gyis ni ma yin te/_de las bzlog par dmigs pa'i phyir ro/_/gsal ba'i rang bzhin las gzhan yin yang gsal ba'i rang bzhin des 'brel pa med par grub bo/_/gang gi phyir tha dad pa dang cig shos
[\[76a.3\]]kyi rnam par rtog pa mi srid pa de'i phyir rigs ni rang bzhin med pa nyid do/_/gang zhig tha dad pa dang gzhan du med pa de ni dngos po ma yin no zhes bya ba'i don to/_/gal te zhes bya ba rnam par 'brel pa ni rigs dang ldan pa'am zhes bya ba'o/_/khas blangs pa dang po zlog par byed pa ni de re zhig ces bya ba'o/_/
[\[76a.4\]]gnyis pa ni/_gzhan nyid yin na de 'brel med/_/ces bya ba rnam par 'brel pa na bzlog par 'gyur ro/_/bshad pa mdzad pa yang gal te tha dad grub ce na zhes bya ba dang /_'bras bu min ji ltar yang /_ci zhig bya ba ci zhes bya ba dang sbyar nas tha dad pa'i phyogs la ltos nas 'chad pa yin na/_gzhan
[\[76a.5\]]nyid yin na de 'brel med/_/ces bya ba 'di don gang zhig gsal ba'i ngo bo tha dad du gal te grub na zhes bya ba 'di gsal ba'i yul can nyid du 'chad pa ni de bzhin du khra bo la sogs pa zhes bya ba'o/_/gnyi ga ltar yang ltos pa dang bcas pa nyid du rtogs pa'i rnam pa brjod pa ni/_'di ni de dang mtshungs
[\[76a.6\]]so zhes bya ba'o/_/'bras bu min ji ltar yang ci zhig bya ba 'di yang gsal ba'i yul can du brjod pa ni/_shes ldan ci ldog pa la ma yin nam zhes bya ba ste/_'bras bu ma yin pa gsal ba'i rang bzhin las rigs gzhan yin no zhe na/_gsal ba las gzhan dang de las spyi tha dad yin zhes gsungs
[\[76a.7\]]te/_spyi gzhan nyid yin na'o/_/gsal ba las gsal ba gzhan dang zhes bya ba ni ma 'brel pa'i phyir ro/_/de nyid gsal bar byed pa ni/_'brel pa med par zhes bya ba'o/_/'o na ni ba lang nyid gsal ba la sogs pa'i spyir mi 'gyur te/_ri bong gi rwa bzhin du dngos po med pas nye ba med pa'i phyir ro/_/
[\[76b\]]
[\[76b.1\]]gal te 'gyur na ni ri bong gi rwa yang 'gyur ro zhes 'o na ni zhes bya ba la sogs pas dogs pa bsu nas/_med par rigs su thal mi 'gyur/_/zhes gsungs so/_/ci'i phyir ri bong gi rwa dang khra bo la sogs pa de gnyis la ltos pa med pa'i phyir ro/_/dngos po med pa yang spyir 'gyur ro zhes de
[\[76b.2\]]skad brjod pa ste/_ci yang gi gsal ba la ltos nas sam/_gsal ba gzhan la ltos nas rang gi gsal ba la ltos nas ni skyon med do zhes gsungs pa ni ri bong gi rwa ri bong gi rwa zhes bya ba'o/_/gzhan gyi gsal ba'i zhes bya ba la sogs pa phyogs gnyis pa'i dogs pa bsu nas/_brjod pa ni ci
[\[76b.3\]]dngos por smra ba la yang zhes bya ba'o/_/gzhan dag ma yin pa'i rgyu mtshan brjod pa ni/_ltos pa med pa'i phyir zhes bya ba'o/_/de ni ba lang nyid de de lta na ni 'o na zhes bya ba ni grub pa'i mtha' smra ba'o/_/'o na ji ltar rnam par rtog pas yongs su brgyud pa'i ba lang nyid de'i spyi'i rang bzhin nyid yin zhe na/_
[\[76b.4\]]bshad pa ba lang ni ltos pa'i mtshan nyid kyis 'brel par 'gyur ba yin no zhes 'brel to/_/des ni dngos po med bzhin du skyon yod pa ma yin no/_/ji ltar 'brel zhe na/_gtan tshigs gnyis gsungs te/_brten nas zhes bya ba ni khra bo la sogs pa la brten nas so/_/de la zhes bya ba ni khra bo la
[\[76b.5\]]sogs pa la'o/_/ci ste yang rang bzhin gang zhig rnam par rtog pa la snang ba'i rang bzhin de ni tha dad pa'am tha mi dad pa yin yang sla ste/_khra bo la sogs pa rnams la yod pa nyid yin te de lta ma yin na rnam pa de lta bu'i blor ji ltar 'gyur zhes dogs nas bshad pa/_spyi de'i rang bzhin ni khra bo la sogs
[\[76b.6\]]pa de rnams la 'brel pa tha dad pa yod pa ma yin la/_tha mi dad par yang ma yin mod kyi 'on kyang tha dad pa dang tha mi dad pa de'i rang bzhin med kyang rang bzhin dang ldan pa de ltar 'gyur ba yin no/_/gang gi phyir rigs gsal ba'i rang bzhin las de nyid dang gzhan nyid du brjod par bya ba ma yin pa de'i phyir
[\[76b.7\]]ngo bo med pa yin no/_/gal te ngo bo med pa yin na de'i tshe dngos po la nye ba med pa'i phyir/_khra bo la sogs pa de dang 'brel pa 'dod pa tsam las byung bas rtogs pa tsam gyis bkod par 'gyur la/_de lta na yang ri bong gi rwa dang yang 'brel par 'gyur ro zhes dogs pa bsu nas khyad par brjod pa ni/_
[\[77a\]]
[\[77a.1\]]ngo bo la brten na zhes bya ba'o/_/byi ba dang phyugs la sogs pa yang khra bo mthong nas khu yu mthong ba na de nyid ni 'di yin no zhes de nyid du mngon par rlom gyi/_ngang pa la sogs pa na ni ma yin no/_/ri bong gi rwa ni don mthong ba las byung ba'i rnam par rtog pas nye bar bstan pa yang ma
[\[77a.2\]]yin no/_/don mthong ba las byung ba'i rnam par rtog pas nye bar bkod pa'i rigs de nyid brda yod na sgra rnams kyis brjod pa yin te/_de nyid kyi phyir don mthong ba las byung ba'i rnam par rtog pas bya ba'i yul can gyi sgra rnams brgyud nas don gyi yul can du gyur pa yin no zhes brjod pa ni rigs de'i khyad
[\[77a.3\]]par du gyur pa'i gsal ba gang yin de la 'jug don te/_dgos pa gang dag las yod pa'i sgra de rnams kyis rab tu bstan pa yin no/_/rtogs pa yang yul mtshungs pa'i sgra rnams ci ltar gsal ba'i yul can du 'gyur zhe na/_gang gi phyir rtogs pa yang lhag par zhen pas de'i yul can yin te/_des na
[\[77a.4\]]rtogs pa dang yul mtshungs pa yin yang gsal ba'i yul can kho na'o/_/kha cig ni ngo bo phan tshun khyad par can du gyur la/_brgyud nas brten nas rtag pa zhes bya ba bkod pa yin no/_/khyad par yang yin la rigs kyang yin la ste rnam par bcad pas so/_/de la 'jug pa ni rtogs par
[\[77a.5\]]byed pa gang yin pa'i sgra rnams kyis zhes 'chad do/_/gal te ngo bo med pa yin na ni ci ltar ngo bo dang ldan pa lta bur rtogs she na/_'on kyang zhes gsungs so/_/'dir zhes bya ba ni rtogs pas yongs su bsgyur ba'i rigs la'o/_/gal te gzhan rtogs pas gzhan la ci ltar 'jug snyam na/_de las skyes
[\[77a.6\]]pa de nyid kyi phyir zhes gsungs so/_/rigs de rtogs pa na zhes bya ba ni rang bzhin dang ldan pa'i rigs rtogs par 'gyur na'o/_/gang gi phyir de rtogs na khyad par rnams la 'jug pa des na'o/_/de nyid rnam par rtog pas yongs su bsgyur ba nyid la'o/_/rnam par gcad par bya ba brjod pa ni gzhan
[\[77a.7\]]zhes bya ba'o/_/rigs ngo bo'i rnam pa dang ldan pa yin du zin kyang zhes bya ba ni ngo bo mthong ba'i phyir ro/_/gsal ba dang lhan cig gcig tu lhag par zhen pa ga las yin/_ma yin pa nyid de gcig nyid ma mthong ba'i phyir ro/_/gal te gcig nyid bzhin du ngo bo yang ma mthong ba ma yin nam/_des
[\[77b\]]
[\[77b.1\]]na ji ltar ngo bo'i rnam pa nyid yin zhe na/_ngo bo nyid ni zhes gsungs so/_/'o na gcig nyid kyang ci ste ma mthong zhe na ma mthong bar zhes smras so/_/gsal ba dang snang ba'i rnam pa tha dad pa'i phyir ro zhes bya ba'i don to/_/grub pa'i mtha' ni ma mthong yang 'di ni 'thad do zhes brjod pa ni/_de la zhes bya ba'o/_/
[\[77b.2\]]rnam par rtog pa snang ba'i rigs de la ngo bor snang ba yang ste/_mi gsal ba'i rang bzhin gyi rnam pa nyid dam/_don la de nyid du 'dzin pa zhes bya ba/_gsal ba nyid dang lhan cig nyid du 'dzin pa'o/_/gal te de'i rang bzhin ma grub na 'di 'dra ba'i 'khrul par ji ltar 'gyur zhe na/_dus thog ma yod pa ma
[\[77b.3\]]yin pa can gyi mthong ba gang yin pa de goms pa sprul pa'o/_/de kho na nyid mthong ba nyid kyis zhes bya ba ni tha mi dad pa mthong ba nyid kyis so/_/de'i ngo bor ni tha mi dad pa'i rang bzhin du sgro 'dogs pa'o/_/'o na de ci ltar 'gyur snyam na 'khrul pa gcig nas zhes gsungs so/_/don de nyid du 'dzin pa bya ba
[\[77b.4\]]bshad nas lhag ma 'chad pa ni mi gsal bar zhes bya ba'o/_/'di la yang zhes bya ba ni mi gsal bar snang ba la yang ngo /_/gang gi phyir de lta yin pa de'i phyir ro/_/de'i rang bzhin gcig nyid du mi gsal ba dag gi rang bzhin no/_/de ltar spyir dngos por 'gyur ba gsal nas rnam par rtog pa'i rnam pa la
[\[77b.5\]]don gyi rang bzhin nyid kyis spyir rnam par gzhag ste/_da ni gzhan las ldog pa'i rang bzhin/_brjod pa'i rang bzhin pa ni yang na zhes bya ba'o/_/gzhan rigs mi mthun pa rnams la rtogs pa ste/_ldog par byed pa nyid kyi mtshan nyid de ngo bo nyid gang la yod par gzhan ldog par byed pa'i bdag nyid kyi
[\[77b.6\]]dngos po de nyid spyi yin la/_sgra yang de'i mthar thug pa yin te/_de spyi tha dad par smra ba bzhin du bum pa yod pa zhes bya ba ni/_'di bzhi mthun pa ma yin pa yin no/_/de la ngo bo yang cung zad yod pa ma yin te/_thun mong ma yin pa'i rang bzhin gyis stong pa'i phyir ro/_/gal te gzhan las ldog
[\[77b.7\]]pa yang gzhan las log pa'i bdag nyid kyi dngos po nyid ma yin nam/_ji ltar ngo bo med snyam na gzhan la ldog pa'i mtshan nyid kyi zhes gsungs so/_/rang bzhin zhes lta ba ni/_thun mong ma yin pa'o/_/gal te lta na yin mod/_de lta na yang de ni sgras shes par byed pa ma yin te/_des
[\[78a\]]
[\[78a.1\]]na de brtags pas ci zhig bya snyam na/_rigs mi mthun pa de las zhes gsungs so/_/rigs mi mthun pa de las ldog pa gang yin pa de yang 'jug pa med pa ste/_sgrub pa med pa kho na yin te/_thun mong ma yin pa'i rang bzhin med pa yin no zhes bya ba'i don to/_/
[\[78a.2\]]'jug par yang zhes bya ba ni sgrub par yang ngo /_/de lta na zhes bya ba ni khyer te mi 'ong ba bkag pa las so/_/rang nyid ces bya ba ni sgra'i byed pa med par ro/_/khyer nas 'ong ba ni khyer nas 'ong bar ro/_/bum pa ma yin pa de 'gog pa ni bum pa zhes bya ba'o/_/dgag pa la ni gzhan log pa'i mtshan
[\[78a.3\]]nyid la'o zhes bya ba ni rtogs pa'i spyod yul du'o/_/de yang ni khyer nas 'ong ba'o/_/bum pa ma yin pa de 'gog pa ni bum pa zhes bya ba'o/_/dgag pa la ni zhes bya ba ni gzhan las ldog pa'i mtshan nyid la'o/_/gal te ba lang ma yin the tshom za ba na ba lang ma yin par thal ba yin pas/_der ba lang zhes
[\[78a.4\]]bya ba ba lang ma yin pa las ldog par byed par 'gyur gyi/_gzhan dag tu ni dang po nyid ba lang zhes sbyar ba na/_ba lang nyid sgrub pa'i rang bzhin du rtogs par 'gyur ba yin no zhes dogs pa bsu ba ni/_gal te sgra dang po'i zhes bya ba'o/_/dag la ni bya ba'i tshig gtso bo yin te/_las su bya ba nye bar ston
[\[78a.5\]]pa'i phyir ro zhes brjod pa ni de yang ma yin te zhes bya ba'o/_/gzhan min par ni len par mi byed pa'o/_/de ni zhes bya ba ni len par mi byed pa'o/_/'gog pa ni khyer la shog cig ces bya ba'o/_/'dir thal ba yin zhes bya ba nyid brjod pa ni/_de la thal ba gzhan ci yod ces bya ba'o/_/de ni thal ba la'o/_/
[\[78a.6\]]khyer nas mi 'ong ba 'gog pa'i khyer nas 'ong ba dang po smos pa na/_de ni ba lang ma yin pa yang thal ba ba glang zhes sbyar ba yin no/_/des na yang nag po ma yin pa thal ba nag po zhes sbyor ba yin te/_des na gzhan sel ba kho na sgra'i don yin zhes bya ba'i don to/_/ma yin pa dgag pa kho na yin par med pa'i
[\[78a.7\]]rang bzhin ni ma yin te/_de las gzhan pa'i don ni de med pa'i phyir ro/_/yod pa yang spyi la brjod pa'i skyon bzhi mthun pa la sogs pa med pa nyid du 'gyur ro/_/ma yin pa yang sgrub pa kho na yin no zhes rtsod pa brjod pa ni gal te de bkag pa ni zhes bya ba de rigs mi mthun pa de'o/_/gzhan ni thun mong ma
[\[78b\]]
[\[78b.1\]]yin pa'i rang bzhin no/_/de la zhes bya ba dgag pa'o/_/bden te ma yin pa yang rigs mi mthun pa bzlog pa'i bdag nyid kho na yin gyi/_gzhan thun mongs yin pa'i rang bzhin du ni ma yin no/_/des na med pa dgag pa'i rang bzhin du brjod pa yin gyi/_dngos po las tha dad pa'i phyir ram thun mong
[\[78b.2\]]ma yin pa'i rang bzhin rtogs pas ni ma yin no zhes lan brjod pa ni/_'dir ni 'di skad ces bya ba'o/_/bkag pa na zhes bya ba ni rigs mi mthun pa 'gog par byed pa na'o/_/gzhan gyis zhes bya ba ni thun mong ma yin pa'i rang bzhin rtogs pa'o/_/gang gi phyir thun mong ma yin pa de la sgra'i byed pa med
[\[78b.3\]]pa yin no/_/gal te yang thun mong ma yin pa'i rang bzhin sgra las rtogs pa ma yin la 'on kyang ldog pa'i bdag nyid kyi de nyid rtogs pa des na 'jug par 'gyur ba nyid do zhes brjod pa ni rang gis zhes gsungs so/_/rtogs pa ni 'jug pa'o/_/gal te gzhan la med par rtogs pa na gzhan yod pa mi
[\[78b.4\]]rtog pa la sogs pa med pa nyid la gzhan la glang yod pa nyid dang yin par ji ltar 'gyur/_'di ltar thun mong ma yin pa'i rang bzhin gyis stong pa ldog pa'i rang bzhin yang dngos po mang ba tsam yin no zhes brjod pa ni gzhan yod pa zhes bya ba'o/_/gzhan rtogs na ste yul gzhan rtogs pa 'dir gang
[\[78b.5\]]las gzhan yin pa de med pa'i rtogs pa skye ba'i phyir na gzhan ldog pa'i bdag nyid kyis rang gi mtshan nyid kho na rtogs pa'i yul 'gyur ba yin no/_/gal te rang gi mtshan nyid rang gi ngo bo nyid kyis ni rnam par rtog pa la mi snang ba ma yin nam/_mi snang mod 'on kyang rnam par brtag par byar ni 'gyur
[\[78b.6\]]ba yin no zhes brjod pa ni rtog pa'i rang bzhin gyis zhes bya ba'o/_/de skad bshad pa ni zhes bya ba ni gzhan yod pa nyid gzhan med pa yin no zhes bya bar ro/_/gal te ji ltar rtogs pas gzhan la ldog pa rtog pa de bzhin du de'i thun mong ma yin pa ldog pa yang yin no/_/des na ji ltar rang gi mtshan nyid
[\[78b.7\]]rnam par brtag par bya ba yin zhes dogs na/_ji ltar de las gzhan med par rtogs pa de bzhin du de'i thun mong ba rang gi mtshan nyid med pa ni ma yin no zhes brjod pa ni rang gi blo nyid gzhan des dben par nyams su myong ba dag med do zhes rtogs pa'i phyir ro/_/thun mong ma yin par ldog par rtogs pa ni
[\[79a\]]
[\[79a.1\]]med do/_/des na thun mong ma yin par brtag par bya ba yin no/_/thun mong ma yin pa la med do zhes bya ba'i don to/_/gal te rigs ldan rigs min zhes bya ba la sogs pa'i sun 'byin pas spyi gzhan ma yin pa med pa lta na yang rnam par med pa'i blo la mi gsal ba'i rnam
[\[79a.2\]]pa snang ba gang yin pa de nyid rdzas su yod pa'i spyi min no zhes rtsod pa brjod pa ni gal te re zhig ces bya ba'o/_/don med rnam pa gzhan du zhes bya ba ni mi gsal ba'i rang bzhin du'o/_/de la zhes bya ba ni spyi la'o/_/spyi'i blo la snang ba ni spyir 'dod de/_nam gyi tshe zhe na rang bzhin med na ste/_gal te rang bzhin
[\[79a.3\]]med par grub na de'i tshe'o zhes bya ba'i don to/_/gal te rnam pa med pa nyid yin yang de la snang ba spyir ji ltar 'gyur zhe na/_bshad pa de/_spyi nyid du ni mthong phyir ro/_/de ltar na don dam par yod par 'gyur ro zhe na/_bshad pa de spyi nyid du ni 'khrul pa yin yang zhes gsungs so/_/des na don dam par yod
[\[79a.4\]]pa ma yin no zhes dgongs pa'o/_/'o na ji ltar de spyi yin zhe na don du 'khrul pa de ni don rnams ma bslad pa yin pa'i phyir dang /_don gyi ngo bor de nyid du med pa'i phyir spyi yin no/_/de nyid kyi phyir rang bzhin can ma yin te/_dmigs pa dang bcas pa'i rang bzhin gyi spyi'i blo rang bzhin dang bcas pa ma yin no/_/
[\[79a.5\]]de zhes bya ba ni snang ba'o/_/snang ba de spyi'i ngo bor mthong ba'i phyir ro/_/de lta na yang gzhan gyis 'dod pa'i spyi mi 'grub bo zhes brjod pa ni 'on kyang zhes bya ba'o/_/kyang gi sgra'i don brjod pa ni ji ltar zhes bya ba'o/_/rnam pa med pa'i blo la yang gang ci snang ba de thams cad don dam par yod pa ni ma yin te/_
[\[79a.6\]]dper na zla ba gnyis kyi rnam pa de bzhin du spyi yang yin par 'gyur ro/_/'o na ji ltar de khyed kyi spyi yin snyam na/_de yang zhes bya ba'o/_/don gyi rang bzhin 'ba' zhig tu ni ma zad kyi de yang yin no/_/ci'i phyir de kho nar med par rtogs she na/_spyi 'di ni zhes gsungs so/_/de lta ma yin na zhes bya ba ni
[\[79a.7\]]brtag mi bzod par yang yod par khas len na'o/_/gang gi phyir blo rnam par med pa las yang rnam pa don dam par yod pa ma yin pa de'i phyir ro/_/rigs ldan rigs min zhes bya ba la sogs pas de nyid dang gzhan dag tu brjod par bya ba ma yin pa'i phyir spyi dngos po ma yin no zhes
[\[79b\]]
[\[79b.1\]]brjod zin pa nyid/_ma nges pa nyid la sogs pa'i nyes pa spangs pa'i don du zlos par byed pa ni brjod bya ma yin pa'i phyir yang zhes bya ba'o/_/ci'i phyir zhes bya ba la brjod par bya ba nyid ma yin pa yang yin la dngos po ma yin pa yang ma yin no zhes bya ba ni dri ba'i don to/_/lan ni ngo bo med
[\[79b.2\]]pas zhes bya ba ste/_ngo bo med par khyab par bya ba brjod bya ma yin pa nyid khyab ste/_des na gang brjod par bya ba ma yin pa de ni dngos po ma yin pa nyid do/_/gal te dngos po ma yin pa'i gtan tshigs brjod par bya ba ma yin pa nyid ma grub bo zhes dogs pa bsu nas sel ba ni gal te rta la sogs
[\[79b.3\]]pa'i gsal ba las tha dad pa'i phyir na/_ba lang nyid de dngos po 'dod na de'i tshe rnams ni ji ltar yang brjod par bya ba nyid ma yin pa ma yin te/_'on kyang rang gi gsal ba las kyang tha dad par brjod par bya ba yin no/_/khyab par bya ba yod pa'i phyir khyab par byed pa yod par brjod pa ni/_gang zhig ces bya
[\[79b.4\]]ba'o/_/brjod par bya ba ma yin pa nyid ma grub po zhes brjod pa ni ci ste spyi gzhan las zhes bya ba'o/_/gal te dngos po yin na de'i tshe zhes khong nas phyung la rang bzhin gsal ba las kyang zhes sbyar ro/_/de lta yang ma yin no/_/de nyid las zhes bya ba ni rang gi gsal ba las so/_/ci dngos po yang
[\[79b.5\]]rang gi rten las tha dad par brjod par bya ba ma yin par dogs pa bsu ba ni de dang 'brel pa'i phyir zhes bya ba ste/_rang gi gsal ba dang 'brel pa'i phyir ro/_/de las ni gsal ba las so/_/dngos po ma yin pas brjod bya ma yin pa la ma khyab po zhes bya ba'i don to/_/'brel pas brjod bya ma yin na
[\[79b.6\]]ha cang thal bar 'gyur ro zhes lan btab pa'i rgyu dang 'bras bu'o zhes bya ba'o/_/des na zhes bya ba ni 'brel pas na'o/_/thal ba bzlog pa brjod pa ni du ba ni zhes bya ba'o/_/yul tha dad pas zhes bya ba nas ha cang thal ba spong bar dogs pa bsu ba'o/_/'brel pa yod kyang me la ltos nas du ba'i yul
[\[79b.7\]]tha dad pa'i phyir na brjod par bya ba ma yin na ma yin no zhes bya ba'i don to/_/yul can las tha dad pa'i yul med pa'i phyir de tha mi dad pa'i phyir ro zhes sgrub par byed pa ma yin no zhes gsungs pa'i yul zhes bya ba'o/_/yul can gyi gong bu las tha dad pa snang ba yin nam ma yin/_snang ba ma yin pa
[\[80a\]]
[\[80a.1\]]la brjod pa ni tha dad pa'i mi snang ba zhes bya ba'o/_/snang ba la brjod pa ni tha dad par ni zhes bya ba'o/_/gang gis zhes bya ba ni/_ji ltar tha mi dad par myong bar 'gyur ro/_/gang gis yod par 'gyur ba rnam pa gzhan yang zhes bya ba'o/_/des na de nyid dang zhes bya ba'o/_/
[\[80a.2\]]'ga' zhig las zhes bya ba ni rang gi gsal ba las so/_/'di ni spyi gzhan khas blangs nas brjod pa yin no/_/da ni de'ang med do zhes gsungs pa ni/_spyi gzhan pas kyang zhes bya ba'o/_/lan ni ri bong gi rwa la sogs pa yang zhes bya ba'o/_/de dag don dam par tha dad pa med pa'i phyir dngos po nyid
[\[80a.3\]]ma yin no zhes dogs pa bsu ba ni gal te de dag gi zhes bya ba ste/_ri bong gi rwa la sogs pa rnams kyi'o/_/de nyid gzhung 'dzugs pa ni ri bong gi rwa zhes bya ba la sogs pa'o/_/lan ni 'di la yang zhes bya ba ste mi la'o/_/brjod pa'i rnam pa nyid ston pa ni 'dir yang zhes bya ba'o/_/gang gi phyir de
[\[80a.4\]]ltar spyi tha dad par gzhan las spyi tha dad par mi 'dod pa des na zhes bya ba ni spyi yin te/_de ni de'i phyir gyi don to/_/des rnam 'grel mdzad pas bshad pa'o/_/ci bshad ce na/_spyi ni spyi gzhan las tha dad par brjod pa min pa nyid do/_/'o na ji ltar spyi rnams tha dad ce na/_nyer len no/_/'o na gzhan
[\[80a.5\]]las gzhan du nyer btags phyir ro/_/gal te zhes bya ba la sogs pa ni rnam 'grel la 'jug pa'o/_/de lta yang ma yin no zhes bya ba ni brjod par bya ba ma yin pa yang ma yin te/_'on kyang brjod par bya ba nyid yin no/_/ji ltar zhe na/_gang gi phyir zhes gsungs so/_/da ltar ba ni ma zad de 'das
[\[80a.6\]]pa dang ni ma 'ongs pa'i don la 'ong ngo /_/ci ste de la spyi yod pa des na de'i rgyu mtshan can gyi sgra 'jug pa yin no snyam na/_yod pa ci 'das pa la sogs pa med pa'i chos su ji ltar 'gyur/_ci'i phyir zhe na/_yod pa ni zhes smos so/_/yod pa'i chos su dogs pa bsu ba ni gsal ba gzhan zhes bya
[\[80a.7\]]ba'o/_/de'i chos su zhes bya ba ni lan te/_da ltar ba'i gsal ba'i chos nyid do/_/'o na ji ltar de 'das pa nyid yin zhe na spyi ni zhes bya ba'o/_/de lta na yang med pa'i chos nyid ni yod pa dang 'gal bas khyab par 'gyur ro zhes brjod pa ni med pa'i chos zhes bya ba'o/_/yod pa nyid ni khyab
[\[80b\]]
[\[80b.1\]]par byed pa med pa'i chos dang 'gal ba ma yin no zhes brjod pa ni yin na yang zhes bya ba'o/_/'di gnyis ma nges pa nyid du dogs pa bsu ba ni ci 'gal zhe na zhes bya ba'o/_/de 'brel pa med pa nyid do zhes bya ba ni lan no/_/ji ltar zhe na med pa ni zhes gsungs so/_/de lta yin no zhes bya ba
[\[80b.2\]]ni med pa dang yod pa 'brel pa rtogs pa na'o/_/spyi yang med pa nyid du rtogs par 'gyur ro/_/'on te med pa rtogs par mi nus so/_/dper na zhes gsungs te/_med pa rtogs pa med pa rtogs pa bzhin no zhes 'brel to/_/gang gis gsal ba kho na med par rtogs pa yin gyi spyi ni ma yin pa
[\[80b.3\]]rtogs pa gnyis ka khyad par yod pa ma yin no zhes gsungs pa ni khyad par med pa'i phyir zhes bya ba'o/_/spyi med pa spang ba'i don to/_/gsal ba nyid yod par brjod pa ni/_'o na zhes bya ba'o/_/ci'i phyir zhe na/_'das pa dang zhes gsungs so/_/gal te zhes bya ba ni lan no/_/shes pa
[\[80b.4\]]zhes bya ba ni gzhan gyis smras pa'o/_/shes pa de yang zhes bya ba ni grub pa'i mtha'o/_/lkog tu gyur pa nyid du rtogs pa nyid du na 'das pa nyid do zhes dogs pa bsu ba ni mngon sum nyid du zhes bya ba'o/_/rang gi ngo bos zhes bya ba ni lan no/_/des na 'das pa dang ma 'ongs pa dngos po med ces bya ba
[\[80b.5\]]'di rnams so/_/de gnas pa na mjug bsdu ba ni de'i phyir zhes bya ba'o/_/da ltar ba yod pa la ni bum pa'i sgra gtso bo yin la/_'das pa la sogs pa med pa la ni tshad ma'i yul du gyur pa'i spyi 'am gzhan las nye bar 'dogs pa yin no zhes dogs pa bsu ba ni/_gal te nyer btags las
[\[80b.6\]]zhes bya ba'o/_/'das pa la sogs pa la ni spyi nye bar btags pa yin pa'i phyir na yod pa dang 'gal bas khyab pa med pa'i chos nyid du ma grub po zhes bya ba'i don to/_/de nyid 'chad pa ni med pa'i chos zhes bya ba'o/_/khyab par byed pa med pa'i chos dang 'gal ba yod pa zhes bya ba 'di yang ma grub po
[\[80b.7\]]zhes brjod pa ni gang zhig nye bar btags pa zhes bya ba'o/_/'di ni 'dod ces bya ba'i mthar thug pa bshad pa yin no/_/gang gis de nyid la bum pa nyid kyi spyi bar 'dogs kyi/_snam bu la sogs pa ma yin pa 'das pa'i bum pa dang da ltar ba'i bum pa la nye ba ci zhig yod/_gzhal byar 'dra
[\[81a\]]
[\[81a.1\]]ba las da ltar ba'i bum pa nyid 'das pa la nye bar 'dogs na ni snam bu la yang khyad par med do/_/des na bum pa 'das so zhes bya ba snam bu 'das so zhes bya ba'i don du 'gyur ro zhes rnam par rtog pa'i sgo nas lan 'debs pa ni/_'dir lan ni zhes bya ba'o/_/de lta
[\[81a.2\]]ma yin zhes bya ba ni 'brel pa la sogs pa med na'o/_/'on te 'brel pa'am 'dra ba yod do zhe na/_med pa dang zhes bya ba'o/_/ci'i phyir zhe na/_yod par thal ba'i phyir ro zhes gsungs so/_/rgyal gzhan dag thal ba khas len par 'gyur du 'ong bas 'das pa la sogs pa yang zhes bya ba'o/_/
[\[81a.3\]]nye bar btags pas kyang med pa la sgra 'jug pa ni dngos po med pa yul can du 'gyur ro zhes brjod pa ni zhes bya ba'o/_/de ltar 'gyur na ci skyon snyam na/_de yang zhes gsungs te/_sgra'i brjod bya dngos po med pa la brten pa'i spyi'o/_/des na zhes bya ba ni dngos po med pa la brten pas na dngos po
[\[81a.4\]]med pa 'grub ste ri bong gi rwa la sogs pa bzhin no/_/de la yang zhes bya ba ni gsal ba la nye bar 'dogs pa la yang ngo /_/nye bar yod pa yang ma yin zhes dgongs pa'o/_/'di nyid gnyis pa la yang gsungs pa ni sgra nye bar 'dogs pa la yang zhes gsungs te/_nye bar yod dgos te zhes bya ba la
[\[81a.5\]]sogs pa nyid do/_/gal te 'das pa dang ma 'ongs pa dag la don bya ba med pa des na da ltar ba'i bum pa dang 'brel pa de de dag la nye bar 'dogs pa yin te/_da ltar ba'i bum pa dang rdzas kyi rang bzhin du gcig pas 'dra ba'i phyir ro/_/des na sgra 'jug pa yin no snyam pa ni 'on te zhes bya ba'o/_/
[\[81a.6\]]gcig yin pa'i phyir zhes bya ba ni da ltar ba dang ngo /_/'das pa la sogs pa nyid ni dus su rgyu ba tsam yin no zhes bya ba ni lta ba la sogs pa 'das pa la sogs pa gcig tu brjod pa yin no/_/ji ltar gcig nyid kyi phyir 'dra ba yin zhe na/_'das pa ni de nyid yin te zhes smras te/_da ltar ba nyid do/_/
[\[81a.7\]]'o na ci 'dogs snyam pa ni 'on kyang zhes smras so/_/de la zhes bya ba ni 'das pa la sogs pa'i gnas skabs la'o/_/spyi lta bur zhes bya ba ni dngos po'i rang gi ngo bo rtogs pa yin yang don bya ba dang bral ba nyid kyis spyi lta bur rtogs pa yin no/_/gzhan du ni ma yin no zhes bya ba ni don bya ba gtso
[\[81b\]]
[\[81b.1\]]bo nyid yin na/_da ltar ba'i rang bzhin gcig tu gyur pa'i dngos po nyid rtogs par 'gyur gyi dus de dang thun mong ba nyid du ni ma yin no zhes bya ba'i don to/_/len ni 'o na ni de ltar zhes bya ba'o/_'das pa la sogs pa da ltar ba dang lhan cig gcig yin na dngos po'i rnam pa
[\[81b.2\]]thams cad da ltar ba'i rang bzhin du yod pas ji ltar 'das pa nyid yin/_don bya ba dang bral ba'i phyir 'das pa nyid du dogs pa bsu ba ni/_de zhes bya ba'o/_/de don byed pa med pa'i phyir 'das pa yin no zhes 'brel to/_/da ltar ba bzhin du don bya ba dang bral ba nyid yin yang don gyi rang bzhin ni
[\[81b.3\]]spyi nyid du 'gyur ba ma yin te/_snang ba tha dad pa'i phyir ro zhes lan 'debs pa ni gal te zhes bya ba'o/_/ji ltar 'das pa dngos po yin zhes 'brel to/_/'das pa'i don bya ba dang ldan pa'i phyir na dngos po yin yang 'das pa nyid yin no snyam du dogs pa ni/_de dang ldan pa'i phyir zhes bya ba'o/_/_
[\[81b.4\]]de dang ldan par cis zhes bya ba ni lan no/_/yod pa ni med pa dang 'brel par rtogs pa ma yin no zhes dgongs pa'o/_/khas blangs nas kyang skyon brjod pa na shes na ni zhes bya ba'o/_/don bya ba dang bral ba bzhin du spyi med pa yang rtogs par 'gyur ro zhes dgongs pa'o/_/gzhan yang zhes bya ba ni don bya
[\[81b.5\]]ba ni don bya ba med do zhes brjod pa gang yin pa de ni ma 'brel te/_gang gi phyir thams cad yod ces blta ba las 'das pa de'i don byed pa yang yod pa yin te/_de lta ma yin na don byed pa bzhin du/_dngos po yang yod par mi 'gyur ro/_/don bya ba de yod pa yin na yang 'das pa'i dngos po'i med pa de 'das
[\[81b.6\]]pa nyid ji ltar 'gyur te mi 'gyur ba kho na'o zhes bya ba'i don to/_/'di grub pa la sgrub pa nyid yin no zhes dogs pa bsu ba ni/_'on te zhes bya ba'o/_/lan ni kun rdzob 'di zhes bya ba'o/_/gal te 'das pa dang ma 'ongs pa'i don shes pa'i dmigs par yod pa nyid yin
[\[81b.7\]]no/_/de'i tshe 'di ci zhig kun rdzob nyid ma yin te/_ma yin pa kho na'o/_/mtha' dag don dam pa nyid du thal bar 'gyur te/_da ltar ba bzhin du shes pa 'das pa la sogs pa rtogs pa'i phyir ro/_/'o na kun rdzob bden pa nyid do zhe na/_kun rdzob bden
[\[82a\]]
[\[82a.1\]]par ji ltar 'gyur zhes bya ba'o/_/ci'i phyir bden pa ma yin zhe na/_med pa'i zhes gsungs so/_/shes pas dmigs pa'i phyogs la kun rdzob med par bstan pa yin no/_/'das pa la sogs pa kun rdzob yin no zhes bya ba'i phyogs la ni don dam pa med do zhes brjod
[\[82a.2\]]pa ni/_gal te zhes bya ba'o/_/lan ni 'das pa la sogs pa ni zhes bya ba'o/_/gang gi phyir 'das pa la sogs pa don dam pa ma yin pa'i rgyu des na de'i tshe chos su gyur pa'i tshe dngos po med do zhes bya ba grub po/_/ji ltar de'i chos nyid yin zhe na/_da ltar ba tsam gyi zhes gsungs so/_/skabs
[\[82a.3\]]nye bar sdud pa ni de'i phyir zhes bya ba'o/_/dngos po brjod byar khas blangs na ni nye bar btags par mi 'thad de/_dngos po nyid du thal ba'i phyir ro/_/dngos po med pa brjod par bya ba yin na ni 'gyur ba yin no/_/de'i phyir dngos po med pa brjod byar thal bar 'gyur ro zhes dgongs pa'o/_/gal
[\[82a.4\]]te brjod par bya ba tha dad pa yin na gtso bor 'gyur ba yin te ba lang ba lang zhes bya ba bzhin no/_/de med pa'i phyir ni btags par 'gyur ba yin te/_khur bur ba lang zhes bya ba bzhin no zhes brjod pa ni 'on te zhes bya ba'o/_/med pa'i yul can nyid bsgrub pa ni 'di ltar zhes bya ba'o/_/lan ni de yang
[\[82a.5\]]zhes bya ba'o/_/ngo bo gang du zhes pa ni snang ba tha dad par te de la mi nus pa'i phyir ro/_/gang gis te dngos po mthong min pa zhes bya ba ni med pa'i yul can du thal ba'i phyir ro/_/yang sngon mthong ba sgro 'dogs par nus pa bsu ba ni/_'on te zhes bya ba'o/_/sngon mthong ba sgro 'dogs par khas blangs kyang
[\[82a.6\]]ji ltar 'das pa la de'i ngo bor rtogs pa nyid da ltar sgro btags pa yin pa de bzhin du 'das pa ma yin pa la yang 'gyur la de lta na yang spyi don dam par mi 'gyur ro zhes lan brjod pa ni/_de lta na ni 'o na zhes bya ba'o/_/de lta ma yin na zhes bya ba ni sngon mthong ba sgro 'dogs pa med par ro/_/sgra las byung ba
[\[82a.7\]]'ba' zhig tu ni ma zad kyi rjes su dpag pas kyang ngo de'i phyir zhes bya ba ni rjes su dpag pas kyang sngon mthong ba sgro btags nas rtogs pa'i phyir ro/_/thams cad du zhes bya ba ni 'das pa dang ma 'ongs pa dang da ltar byung ba rnams la'o/_/ci'i phyir zhe na/_thams cad du zhes bya ba'o/_/gal te rjes su
[\[82b\]]
[\[82b.1\]]dpag pas gzung ba don dam pa ma yin pa yang mngon sum gyis gzung ba ni don dam par 'gyur ro zhes dogs pa bsu ba ni 'on te zhes bya ba'o/_/yod pa nyid ces bya ba ni sgrom btags pa'o/_/'o na ni zhes bya ba de ni sgro ma btags pa'i rang bzhin no/_/ci de zhes bya ba ni rjes su dpag pa'i yul lo/_/
[\[82b.2\]]gal te mngon sum gyis mthong ba gsal ba'i rang bzhin ni rjes su dpag pa'i yul ma yin la/_mi gsal ba de de nyid 'di yin no zhe 'am/_rgyang ring po nas rtogs pa ni yul nyid do zhes dogs pa bsu ba ni 'on te zhes bya ba'o/_/de 'di yin no snyam pa ni rnam par rtog pa yin pa'i phyir dang rgyang ring po'i
[\[82b.3\]]rab rib la sogs pa ltar/_rgyu'i nyes pa yin pa'i phyir/_mngon sum ma yin no zhes lan 'debs pa ni de yang mi bden te zhes bya ba'o/_/de 'di'o snyam pa'i shes pa sngon dang thun mong ba'i yul can ni mngon sum nyid yod pa ma yin pa kho na ste/_'on kyang rnam par rtog pa dang bcas pa nyid do/_/ji
[\[82b.4\]]ltar zhe na/_dbang po las skyes pa med pa'i phyir ro/_/'on te dbang po las ma skyes kyang mngon sum du byed pa'i phyir mngon sum yin no snyam du dogs na/_mngon sum bya ba med pa'i phyir zhes smos so/_/'di nyid brjod pa ni snga ma dang zhes bya ba'o/_/mngon sum ni dngos po'i yul can nyid yin na/_
[\[82b.5\]]sngon dang thun mong ba nyid ni dngos po ma yin no/_/des na ji ltar de'i yul can mngon sum du gyur ces brjod pa ni khyad par zhig kyang zhes bya ba'o/_/ci'i phyir zhe na/_yod pa med chos zhes bya ba'o/_/gnyi ga thun mong nyid yin na/_/zhes bya ba ni de nyid 'di yin no zhes bya ba 'das pa dang da ltar ba gnyi ga
[\[82b.6\]]yin la de dag gi thun mong ba nyid yin na ni dngos por yang 'gyur te/_yod pa'i chos yin pa'i phyir ro zhes bya ba'i don to/_/'das par snang ba dang lhan cig da ltar ba tha mi dad par ni mngon sum gyis rtogs pa med do zhes brjod pa ni/_de yang mi 'thad de zhes bya ba'o/_/rnam par rtog pa la yang de'i
[\[82b.7\]]byed pa las ma gtogs par thun mong ba'i rang bzhin yod pa ma yin no zhes brjod pa ni du ma nyid du zhes bya ba'o/_/de'i phyir med pa kho na zhes bya ba don dam pa ma yin pa nyid do/_/de ltar rgyu mtshan med pa'i phyir 'das pa la sogs pa las 'ga' yang nye bar btags pa ma yin no zhes bstan pa
[\[83a\]]
[\[83a.1\]]yin no/_/de ni 'jig rten pa'i nye bar btags pa yang med do zhes brjod pa ni 'dir zhes bya ba'o/_/blo ni 'khrul pa'ang med pa dang /_'khrul pa'ang gi sgra rim pa bzhin du yin no/_/de dag ni go rims bzhin du dngos dang sgro 'dogs pa ni rgyu mtshan yin no/_/de skad du yang
[\[83a.2\]]cig shos ni zhes 'chad par 'gyur te/_'khrul pa'o/_/ci 'ga' zhig tu de ltar grub pa yod dam snyam na bram ze'i khye'u la ni zhes bya ba'o/_/des na zhes bya ba ni 'khrul pas so/_/de ltar zhes ni ma 'khrul par ro/_/gtan tshigs de'i phyir na de ni dngos yin no zhes grub po/_/skabs su bab pa la
[\[83a.3\]]yang gnyi ga de lta bu nyid do zhes gsungs pa ni 'dir zhes bya ste/_sgra las byung ba'i shes pa la'o/_/gnyi ga ni da ltar dang da ltar ma yin pa'i yul can dag la'o/_/des na zhes bya ba ni ma 'khrul pa'i blo'i yul yin pas na'o/_/'di snyam du 'khrul pa'i shes pa'i yul yin pas ni nye bar btags pa ma
[\[83a.4\]]yin gyi 'on kyang don med pa yin pa'i phyir ro zhes dogs pa bsu ba ni med pa'i don nyid kyis zhes bya ba'o/_/gal te zhes bya ba ni lan no/_/de nyid las zhes bya ba ni med pa'i don can nyid las so/_/'di ni dngos ma yin pa'i mtshan nyid du 'thad pa ma yin te/_bzlog pa'i phyir zhes brjod pa ni gzhan yang zhes
[\[83a.5\]]bya ba'o/_/sgra zhes bya ba ni dngos po med par brjod pa'o/_/de la ni dngos po med pa la'o/_/dngos po med pa de dang mtshungs pa'i phyir bu la sogs pa'i de'i don mi byed pa'i dngos gzhan la bral ba yin te/_gang gi phyir 'khrul par rtogs pa can yin pas so/_/des na zhes bya ba ni grags pa'i dbang gis
[\[83a.6\]]so/_/mtshungs phyir zhes bya ba ni ma 'khrul pa can du'o/_/gal te dngos po dang dngos po med pa'i yul can nyid kyis don tha dad pa ma yin pa'i phyir ba lang gi sgra bzhin du dngos kyi don du 'gyur ro snyam du dogs pa bsu nas gnyis kar yang bstan par bya ba gcig nyid par bstan par ni dngos po med pa
[\[83a.7\]]'dzin pa'i zhes bya ba'o/_/bum pa zhes bya ba'i sgra ni 'das pa 'am ma 'ongs pa la tha dad par 'jug pa ma yin no zhes bya ba'i don to/_/ci ste zhes bya ba ste 'jug pa ni sgra dang shes pa dag go/_/spyi'i rnam pa zhes bya ba ni lan no/_/da ltar ba dang 'das pa la sogs pa rnam pa mtshungs pa nyid yin na ni med pa
[\[83b\]]
[\[83b.1\]]nyid du mi 'gyur te/_da ltar ba nyid bzhin no/_/de na 'das pa la sogs pa med pa la 'jug pa zhes bya ba 'di ga las yin te ma yin pa nyid do zhes bya ba'i don to/_/rtogs pa nyid las zhes bya ba ni dogs pa bsu ba ste rtogs par bya ba las so/_/de ltar 'gyur bas zhes bya ba ni yod par 'gyur ba'o/_/
[\[83b.2\]]de'i phyir med pa la 'jug par 'thad do zhe na/_zhig pa zhes bya ba ni lan no/_/'das pa la sogs pa zhig par ma shes pa la'o/_/'das pa la sogs pa'o snyam pa'i rtogs pa tha dad pa gang yin pa de yang med pa nyid do/_/khyad par ma bzung ba ni tha dad pa'i blor 'gyur ba ma yin no/_/bzung na yang de yang da
[\[83b.3\]]ltar ba bzhin du bzung ba'i phyir ji ltar med pa la 'jug pas nye bar btags pa nyid du 'gyur/_'on te khyad par ma bzung yang rtogs pa tha dad pa yod pa nyid do snyam du dogs pa bsu nas gang las zhes gsungs te/_'das pa'i khyad par la'o/_/gnyi ga'i thun mong yin pa'i phyir na the tshom nyid du 'gyur ro
[\[83b.4\]]zhes khas len pa'i dogs pa bsu ba ni/_the tshom za ba zhes bya ba ste/_ji zhig pa'am 'on te ma zhig pa la yin te de lta bu'i rang bzhin du'o/_/de la dngos po 'dzin par mi 'thad do zhes lan 'debs pa ni/_gal te zhes bya ba'o/_/dngos po 'dzin kyang 'dra ba'i rgyu mtshan can gyi the tshom du 'gyur ro zhes
[\[83b.5\]]dogs pa bsu ba ni snang yang zhes bya ba'o/_/'dra ba med pa'i phyir des the tshom med pa ma yin no zhes lan 'debs pa ni gal te zhes bya ba'o/_/de nyid du zhes bya ba'o/_/tha dad par mtshon pa 'dra ba'i rgyu mtshan yin pa'i dogs pa bsu ba ni ci ste dus zhes bya ba'o/_/tha dad par bsgrub par bya ba dus tha dad
[\[83b.6\]]par ni ma nges pa yin no zhes lan 'debs pa ni de yang zhes bya ba'o/_/de las zhes bya ba ni dus tha dad las so/_/de dang gzhan ni don yod pa nyid dang don med pa nyid do/_/ci'i phyir zhe na don yod nyid la'ang zhes gsungs so/_/ci ste de ltar grub par yod snyam na ji ltar khyed kyi zhes bya ba'o/_/gang
[\[83b.7\]]rjes su dpag pa yin pa de ni bden pa'i don can yin te/_dper na rjes su dpog pa bzhin no/_/sgra'i shes pa yang rjes su dpog pa yin no zhes pa'i dogs pa bsu ba ni 'on te zhes bya ba'o/_/don yod pa nyid ma yin no/_/ci'i phyir zhe na rjes su dpag pa yang zhes gsungs so/_/'di ni thun mong gi ma nges
[\[84a\]]
[\[84a.1\]]pa yin no zhes bya ba'i don to/_/rtags kyi khyad par las bden pa'i don can dang cig shos kyi rnam par dbye ba dogs par byed pa ni rtags kyi khyad par las zhes bya ba'o/_/'di nyid rnam par 'brel pa ni 'di ltar zhes bya ba'o/_/rtags las zhes bya ba ni thal ba dang du ba la sogs pa las
[\[84a.2\]]so/_/dngos po'i yul can nyid ma yin pa'i phyir na mtshungs pa kho na'o zhes lan 'debs pa ni de yang zhes bya ba'o/_/de ni zhes bya ba ni rjes su dpag pa'i blo'o/_/dngos la zhes bya ba ni dngos po'i yul la'o/_/de'i tshe lo ma las byung ba dang /_rtsa ba las byung ba la sogs pa'i rnam pa gzhan la the tshom med
[\[84a.3\]]par 'gyur/_ci'i phyir zhe na/_rnam pa thams cad ces smos so/_/gang gi phyir de ltar dngos po'i yul can nyid yin gyi the tshom med par 'gyur ba de'i phyir rjes su dpag pa de la yang /_me la sogs pa'i rnam pa dngos po med pa yin no zhes bya bar rigs so/_/ji ltar zhe na/_bshad pa lo ma las byung ba
[\[84a.4\]]la sogs pa'i rang bzhin du the tshom gyi yul yin pa'i phyir ro/_/dpe ni sgra'i rnam pa bzhin no zhes bya ba'o/_/dper na sgra las byung ba'i rtogs pa ma lus pa la sogs pa'i rnam pa gang yin pa de ni dkar po la sogs pa'i ngo bor the tshom za ba'i phyir dngos po ma yin pa de bzhin no/_/gal te rnam pa thams
[\[84a.5\]]cad gzung ba la yang ji ltar the tshom du mi 'gyur zhes dogs na/_rtogs pa nyid la ni zhes gsungs so/_/gal te gzung ba yang mngon sum ltar cha 'ga' zhig la nges pa med pa'i phyir ma bzung bar mngon par rlom pa yin no snyam pa ni/_rnam pa gzhan las zhes bya ba'o/_/nges pa'i bdag nyid can gyi
[\[84a.6\]]rjes su dpag pa la ni mngon sum gyi tshul yod pa ma yin no zhes lan 'debs pa ni/_the tshom gyi rnam pa gzhan gang yin pa der ni'o/_/de lta min zhes bya ba ni ma rtogs pa'o/_/de ltar rnam par rtog nas rim bzhin sel ba ni gal te zhes bya ba'o/_/gzhan du zhes bya ba ni ma rtogs pa the tshom ga las te/_ha
[\[84a.7\]]cang thal bar 'gyur ba'i phyir ro/_/gal te zhes bya ba ni 'chad pa'o/_/de la zhes bya ba ni ma rtogs pa'i rnam pa gzhan la'o/_/gal te 'di la the tshom za na skyon ci yod snyam du dogs na/_gal te ma rtogs pa nyid la zhes bya ba'o/_/the tshom ni the tshom gyi yul la bya'o/_/mi snang ba zhes bya ba ni snang ba
[\[84b\]]
[\[84b.1\]]nyams pa tsam la'o/_/gal te zhes bya ba ni dogs pa bsu ba ste/_mi rtogs pa nyid la'o/_/gang gis ha cang thal bar 'gyur ba la rtogs pa la ni ma yin no/_/g.yo ba dang mi g.yo ba la ni rtswa las byung ba'am lo ma las byung ba zhes bya ba ste de lta bu'i rang bzhin can no/_/gzhan zhes bya ba rjes su dpag pa'i
[\[84b.2\]]rdzas las byung ba la'o/_/gal te rtogs na zhes bya ba ni lan te/_rjes su dpag pa rtswa las byung ba la sogs pa nges na'o/_/gzhan yang zhes bya ba la sogs pa ni rnam par rtog pa gnyis byas nas dang po sel ba na/_rnam par rtog pa'i rang gi ngo bo zhes bya ba'o/_/gzhal bya rtswa las byung ba la sogs
[\[84b.3\]]pa la the tshom za bar mi 'gyur te/_nges pa nyid kyis g.yo ba med pa'i phyir ro/_/gnyis pa sel ba ni 'on te zhes bya ba'o/_/'on te 'di las zhes bya ba ni snang ba'o/_/gal te gang gi ha cang thal bar 'gyur ba la mthong ba tsam la ni the tshom za ba ma yin no/_/'on kyang spyir chos can mthong la/_de'i
[\[84b.4\]]khyad par ni ma mthong ba la de mthong bar 'dod pa the tshom du 'gyur ba la mthong ba yin no zhes brjod pa ni/_gal te spyi zhes bya ba'o/_/khyad par mngon sum ma yin pa'i phyir zhes bya ba 'di'i don 'dri ba ni khyad par mngon sum ni gang de'i zhes bya ba'o/_/mngon sum las gzhan pa'i mngon sum ma
[\[84b.5\]]pa yin pa dran pa'i shes pa'am/_mngon sum bkag pa tsam zhig yin par 'gyur/_de la dran pa'i shes pa'ang khyad par gyi rang gi ngo bo la dmigs pa yin pa des na ji ltar the tshom du 'gyur/_med par dgag pa ni ma mthong tsam gyi the tshom du 'gyur ro zhes bshad zin to zhes brjod pa ni med pa
[\[84b.6\]]ma yin pa dag las zhes bya ba'o/_/gal te khyad par dran pa ni dmigs pa dang bcas pa nyid du/_ma nges pa'i phyir the tshom za ba yin no zhes dogs pa bsu ba ni/_'on te ci zhes bya ba'o/_/de'i phyir zhes bya ba ni dmigs pa dang bcas pa nyid du ma nges pa'i phyir ro/_/de la yang zhes bya ba ni khyad
[\[84b.7\]]par dran pa la yang ngo /_/'di la nyes pa yang snga ma bzhin no zhes bya ba'i don to/_/snang ba gnyis ka'i thun mong yin pa'i phyir the tshom za'o zhes dogs pa bsu ba ni ci ste de ni ste de ni zhes bya ba ste/_rigs pa gzhan de ni'o/_/bzlog par yang ni dmigs pa dang bcas par ro/_/don dang don ma
[\[85a\]]
[\[85a.1\]]yin pa thun mong ba'i snang ba ni don ma yin no zhes lan 'debs pa ni 'o na ni zhes bya ba'o/_/ma yin pas dran pa the tshom gyi rgyu mtshan yin na spyi mngon sum yin pa'i phyir ro zhes mngon sum khyad par du mi rigs so zhes bya ba'o/_/khyad par gang las zhes bya ba ni sdong gru
[\[85a.2\]]la sogs pa la'o/_/de nyid yin nam zhes bya ba ni snang bzhin pa 'brel pa'i spyi'o/_/gzhan yin zhes bya ba ni 'greng ba las gzhan pa'o/_/de nyid kyi rang bzhin yin no zhe na zhes bya ba ni 'greng ba nyid do/_/ji ltar sdong gru la sogs pa'i snam bu mthong ba las bum pa nyid la the tshom du
[\[85a.3\]]'gyur ba ni med do/_/de las yang zhes bya ba ni dogs pa'o/_/de zhes bya ba ni khyad par gyi rang bzhin no/_/de yang re re po nyid la'o/_/gal te zhes bya ba ni lan no/_/res 'ga' zhes bya ba ni dogs pa'o/_/re re po nyid kyi spyi la sdong gru dang skyes pa dag cig car med pas na gang rung zhig ma mthong ngo
[\[85a.4\]]zhes bya ba'i don to/_/gzhan gyi tshe zhes bya ba ni lan no/_/dogs pa ni gnyis kar zhes bya ba ste/_sdong gru dang skyes bu'i bdag nyid do/_/lan ni ji ltar zhes bya ste gcig gi tshe gnyis ka mthong ba med do zhes bya ba'i don to/_/dus kyi dbye ba gnyis kar mthong bar dogs pa bsu ba ni dus tha
[\[85a.5\]]dad par 'gyur ro zhes bya ba'o/_/lan ni dran pa yang zhes bya ba'o/_/de kho na ltar zhes bya ba ni mthong ba nyid las ma 'das par ro/_/'dir zhes bya ba ni gzhan gyis brjod pa ni'o/_/re re po nyid la ni sdong gru nyid dang skyes bu nyid sngar rim gyis mthong ba la/_'dir ni da ltar gnyi ga mi mthong ba
[\[85a.6\]]des na the tshom za ba ma yin no zhe na/_grub pa'i mtha' ni 'o na zhes bya ba'o/_/gal te khyod kyi ni lugs la yang /_mthong ba dang ma mthong ba la yang the tshom du mi 'gyur ba zhes bya ba'i nyes par ji ltar zer ba'i phyir ji ltar nyes par mi 'gyur zhes dogs pa la/_bag chags las dmigs
[\[85a.7\]]pa med pa'i shes pa res 'ga' skye ba ni the tshom gyi rgyu yin no zhes brjod pa ni de'i phyir zhes bya ba ste/_dngos po'i rang bzhin ma mthong ba'i phyir ro/_/shes pa ni 'di 'brang ba yin no zhes bya bar nges pa'o/_/the tshom ni sdong gru 'am skyes bu zhes bya ba de lta bu'i rang bzhin can no/_/gal te
[\[85b\]]
[\[85b.1\]]spyi'i shes pa dmigs pa med pa nyid la yang the tshom gyi shes pa ni dmigs pa dang bcas pa nyid ma yin nam zhes dogs pa bsu ba ni ci ste zhes bya ba'o/_/the tshom zhes bya ba ni the tshom gyi yul yin pa ni de lta bur gyur pa ni gnyi ga'i rnam par gyur pa'o/_/ma yin te zhes bya ba ni dgag pa'o/_/
[\[85b.2\]]ci'i phyir zhe na/_don du mos zhes gsungs so/_/mi slu ba dang bcas pa don du mos pa med pa'i phyir ro/_/'o na de la mos pa ci 'dra ba bzhin yod snyam na 'di ni zhes gsungs so/_/'o na ji ltar 'jig rten yin pa the tshom gyi don yin par 'gyur ro snyam na/_'jig rten pa ma yin pa nyid khas
[\[85b.3\]]len na shes pa nyid du khas blangs par 'gyur ro zhes brjod zin la/_de lta na yang dmigs pa med pa nyid du grub po zhes bya ba'i don to/_/'di'i phyir zhes bya ba ni dmigs pa med pa nyid kyi phyir ro/_/snang ba med pas zhes bya ba ni khyad par gnyi ga gsal ba med pas so/_/ma mthong ba nyid 'ga'
[\[85b.4\]]zhig la the tshom za ba yin no zhes bya ba'i don to/_/gzhan ni ma yin no zhes bya ba ni de snang ba las ni ma yin pa'o/_/gang gi phyir de ltar dngos po'i yul nyid la the tshom mi srid pa des na'o/_/rjes su dpag pa'i yul dngos po nyid yin par dogs pa bsu ba ni 'on te re zhig ces bya ba'o/_/gal te
[\[85b.5\]]rjes su dpag pa dngos po rang bzhin 'dzin pa yin pa mngon sum bzhin du rnam pa bzhin du rtogs pa na yang mi g.yo bar 'gyur ro/_/sngar gyi rtogs pa'i rgyun g.yo ba ma yin la/_rgyun gzhan dag kyang 'dod pas 'jug pa yin no zhes brjod pa ni 'di la brjod pa zhes bya ba'o/_/der ni rjes su
[\[85b.6\]]dpag pa la'o/_/mngon sum yang der yang g.yo ba nyid mtshungs so/_/de med pa'i phyir ni g.yo ba med pa'i phyir ro/_/rnam par rtog pa yod pa na yang rgyu yod na rang gi ngo bo 'dzin pa ldog pa yin no/_/rgyu med pa'i phyir ma skyes pa ni rjes su dpag pa la yang mtshungs so zhes dogs pa bsu ba ni/_
[\[85b.7\]]rjes su dpag pa la yang zhes bya ba'o/_/ma yin te zhes bya ba ni btags pa med pa mes ma skyes pa na'o/_/ci'i phyir zhe na de ni zhes smos te/_rjes su dpag pa'o/_/g.yo bar mthong ba'i phyir ro zhes bya ba mes ma skyes pa 'brel to/_/gzhan du zhes bya ba mes ma skyes pa nyid du dogs
[\[86a\]]
[\[86a.1\]]so/_/gal te gzhan du dogs pa na rtag pa rgyu nyid ma yin te/_rtags kyi byed pa ni med na mi 'byung bar nges pa kho na yin no zhes dogs pa bsu ba ni 'on te zhes bya ba'o/_/rjes su dpag pas dngos po'i rang bzhin mthong ba ni med na mi 'byung ba yang nges pa kho na'o zhes 'don
[\[86a.2\]]pa de ni mi 'thad de zhes bya ba'o/_/de zhes bya ba dngos po'i rang bzhin no/_/gang gi phyir de ltar dngos po 'dzin pa yin na mi g.yo ba de'i phyir de las zhes bya ba ni rjes su dpag pa las so/_/ci ste dngos po 'dzin pa yin yang gzhan gyi nye bar bstan pa las g.yo bar 'gyur snyam du dogs na/_
[\[86a.3\]]mthong ba nyid ni zhes gsungs so/_/rjes su dpag pa'i shes pa'o/_/mthong ba nyid g.yo ba ma yin no zhes bya ba ste gang du grub snyam na/_dpe gsungs pa ni mngon sum la ni zhes gsungs te/_rang gi rang bzhin 'dzin pa'i bdag nyid can la'o/_/gal te thag ring po nas mthong ba ni 'di ni me
[\[86a.4\]]ma yin no zhes bya bar g.yo ba med pa nyid ma yin nam zhes dogs pa bsu ba nas/_g.yo ba yin na zhes gsungs so/_/g.yo ba ni reg bya la sogs pa yin na/_de la ni mthong ba yod pa ma yin no zhes bya ba'i don to/_/mngon sum la ni g.yo ba med/_/ces bya ba de nyid 'chad pa ni mthong ba'i
[\[86a.5\]]don gang yin pa zhes bya ba'o/_/g.yo ba yin zhes bya ba ste/_'chad pa ni ci ste yang zhes bya ba'o/_/mthong ba yin zhes bya ba de ni rnam par 'brel pa na lan 'debs par ni zhes bya ba'o/_/ci'i phyir snyam na mig gis reg pa zhes gsungs so/_/'byung bar 'gyur ba yang mngon sum gyi yul ma
[\[86a.6\]]ma yin no zhes bshad pa ni/_'byung 'gyur rang bzhin zhes bya ba'o/_/des na rang gi ngo bo ma mthong ba nyid g.yo ba yin no zhes bya ba'i don to/_/'di nyid bsgrub pa'i don du rnam par rtog par byed pa ni ci 'di zhes bya ba'o/_/dang po sel ba ni 'di zhes bya ba'o/_/gnyis pa sel ba ni 'on te
[\[86a.7\]]gzugs zhes bya ba'o/_/de zhes bya ba ni tshogs pa'o/_/des na zhes bya ba ni ma bzung ba na'o/_/ma mthong ba kho na'o zhes bya ba ni gzugs la sogs pa'i tshogs pa'o/_/de'i phyir zhes bya ba ni mthong ba'i phyir ro/_/ma mthong ba kho na'o zhes bya ba ni snang bzhin pa nyid la ni g.yo ba yod pa ma
[\[86b\]]
[\[86b.1\]]yin te/_mngon sum dang 'gal ba'i phyir ro zhes bya ba'i don to/_/gsum pa la yang 'di nyid sbyor bar byed pa ni gang gi phyir mthong ba g.yo ba ma yin pa'i phyir ro/_/rnam par rtog pa zhes bya ba ni rtsa ba las byung ba 'am lo ma las byung ba zhes bya ba de lta bu rang bzhin gyi the tshom mo/_/the
[\[86b.2\]]tshom yang yod de des na'o/_/mthong ba la yang g.yo ba yod par dogs pa bsu ba ni gal te zhes bya ba'o/_/rnam pa gzhan gyi zhes bya ba ni skad cig nyid dam thag ring nas khyad par la'o/_/dpag bya la zhes bya ba ni mngon sum gyi ma nges pa'i skad cig ma nyid ni rjes su dpag pas nges pa kho
[\[86b.3\]]nas yin la/_thag ring po nas khyad par gyi cha ma mthong ba la yang ngo /_/'og gi cha la sogs pa 'ga' zhig ni mthong ba yin yang rjes su dpag pa kho nas yin te/_dngos po ni du ma nyid yin pa'i phyir ro/_/gal te mthong ba dang rjes su dpag par bya ba dag tha mi dad pa'i phyir na/_de la the
[\[86b.4\]]tshom yin na ni mthong ba la yang 'gyur ro zhes dogs na/_mthong ba nyid dpag bya yin zhes gsungs so/_/de gnyis ni gcig nyid ma yin no zhes bya ba'i don to/_/snang bzhin pa'i skad cig ma nyid ni g.yo ba ma yin mod kyi mi gsal bas na rjes su mthun pa'i rnam par rtog pa med pa 'ba'
[\[86b.5\]]zhig tu zad do/_/de bas na mthong bas ni g.yo ba ma yin no zhes rnam par gnas pa yin no/_/gal te don bzhin du snang ba la yang rjes su dpag pa ji ltar mi g.yo snyam na snang ba la ni zhes gsungs so/_/mngon sum nyid du yang mtshungs pa med pa 'ba' zhig tu zad do/_/de bas na g.yo ba
[\[86b.6\]]ma yin no zhes bya ba'i don to/_/'o na ji ltar mngon sum dang rjes su dpag pa dag tha dad ce na/_phyi rol gyi dngos po la ltos nas zhes gsungs so/_/mngon sum dang der snang ba nyid kyis tha dad pa yang phyi'i dngos po la ltos pa kho na yin no zhes brjod pa ni des na zhes bya ba ste gsal ba'i rang bzhin
[\[86b.7\]]gyis so/_/'ga' zhig ces bya bar rab rib can la sogs pa'i snang ba dang rjes su dpag pa nyid kyang mngon sum ltar snang ba nyid yin te/_mngon sum dang rjes su dpag pa la sogs pa'i dbye ba rnam par rig pa la ltos pa ni ma yin no zhes bya ba'i don te/_de'i phyir mngon sum bzhin du rjes
[\[87a\]]
[\[87a.1\]]su dpag pa ni dngos po'i rang bzhin snang ba ma yin no/_/yang na de snang ba yin du zin kyang de tsam gyis na 'byung bar 'gyur ba'i rang bzhin la mi slu ba med na tshad ma ma yin te rab rib las byung ba bzhin no zhes brjod pa ni yang na zhes bya ba'o/_/rjes su dpag pa de bden pa
[\[87a.2\]]nyid du ji ltar 'gyur ba kho na'o/_/gzhan gyis 'gyur te zhes smras te bden par zhes 'brel to/_/ci'i phyir zhe na/_de ni zhes bya ba smos te rjes su dpag pa de ni'o/_/rtogs pa'i phyir ro zhes bya ba ni mngon sum gyis so/_/gal te zhes bya ba ni grub pa'i mtha'o/_/de la zhes bya ba ni
[\[87a.3\]]skyes bu gzhan gyis shes pas so/_/'byung bar 'gyur ba'i rang bzhin du zhes bya ba ni da ltar ba ni rab rib las byung ba yang yod pa'i phyir ro/_/de zhes bya ba ni skyes bu gzhan gyis shes pa'o/_/de nyid kyi phyir rab rib can gyi zhes gsungs so/_/mi bden pa kho nar 'gyur ro zhes bya ba ni skyes bu
[\[87a.4\]]gzhan gyi mngon sum mo/_/de'i phyir skyes bu gzhan gyis kyang 'byung bar 'gyur ba'i rang bzhin nyid du rtogs par bya ba yin te/_rang bzhin de la ni mngon sum ma yin no/_/des na skyes bu gzhan gyis 'byung bar 'gyur ba rtogs pa yang rjes su dpag pa nyid yin pas ji ltar ma grub pa nyid kyis ma
[\[87a.5\]]grub pa sgrub pa de'i phyir skyes bu gzhan gyis shes pa las ni yul dang bcas pa nyid ma yin te/_des na rab rib can gyis shes pa bzhin du yul med pa kho nar 'gyur ro/_/'o na de ma 'ongs pa'i rang bzhin gyi yul can nyid yin pas na/_ji ltar yul med par 'gyur snyam na/_'byung bar
[\[87a.6\]]'gyur ba'i rang bzhin srid pa yin yang zhes gsungs so/_/'on te de srid pa ni yod pa kho na'o zhe na/_de ni de'i tshe zhes gsungs so/_/de ni zhes bya ba ni ma 'ongs pa'o/_/dngos po'i yul can ni dngos po snang ba'o/_/gal te de ltar rjes su dpag pa yul med pa yin nam mngon sum
[\[87a.7\]]yang de bzhin du 'gyur ro zhes dogs pa bsu ba ni mngon sum yang zhes bya ba'o/_/de nyid la ni 'byung bar 'gyur ba la'o/_/'di ga las she na 'di ltar de las zhes gsungs so/_/de lta ma yin na zhes bya ba ni da ltar ba'i rang bzhin rtogs pas so/_/de ni zhes bya ba ni lan no/_/des na
[\[87b\]]
[\[87b.1\]]zhes bya ba ni dngos po'i rang bzhin mi snang bas so/_/med pa la yang zhes bya ba ni dngos po'i rang bzhin ma yin pa 'dzin par mtshungs pa'o/_/mngon sum gyi blo yang de lta bu nyid yin nam ci snyam na/_mngon sum gyi blo ni zhes gsungs so/_/dngos po med pa la mi 'byung ba zhes bya ba ni dngos po
[\[87b.2\]]'dzin pa zhes bya ba'i don to/_/dngos po med pa'i yul can kho na gtso bo ma yin pa'i mtshan nyid ces dogs pa bsu ba ni 'on te zhes bya ba'o/_/rjes su dpag pa thams cad btags par 'gyur ro zhes lan 'debs pa ni rjes su dpag pa zhes bya ba'o/_/'di ni zhes bya ba ni dngos po med pa'i yul
[\[87b.3\]]can no/_/ci'i phyir zhe na phyin ci log tu zhes gsungs so/_/dngos po'i yul can yang dngos po ma yin pa dang dngos po'i yul can yang dngos su mthong ba'i phyir ro/_/phyin ci log tu mthong ba nyid gsal bar byed pas yod pa dang med pa'i yul can nyid ni btags pa dang dngos po nyid kyi mtshan
[\[87b.4\]]nyid ma yin gyi/_'on kyang 'khrul pa dang ma 'khrul pa'i rtogs pa'i yul nyid de/_de lta bu kho nar 'jig rten pas rtogs pa'i phyir ro zhes brjod pa ni 'di ltar zhes bya ba'o/_/ji ltar zhes bya ba ni dpe'o/_/med pa smra bas na med pa brjod de/_gtso bo la sogs pa'i mnyan po'o/_/khyod
[\[87b.5\]]kyis 'dod pa ni gtso bo la sogs pa dngos po ma yin te/_tshad mas gnod pa'i phyir ro/_/med pa rjod par byed pa'i mnyan pa de ni grangs can gyi skyes bu zhes nus pa med pa'i dngos po la yang byed la gtso bo'i sgra ni 'bras bu du ma nus pa la yang byed pa yin no/_/des ni 'bras bu du ma rung ba
[\[87b.6\]]nyid du khas blangs pa yin te/_des na yod pa'i yul can yin yang nye bar btags pa nyid yin no/_/med pa'i yul can la yang dngos po nyid yin par brjod pa ni rtogs pa ci bzhin nyid ces bya ba'o/_/grangs can gyi rtogs pa dang rjes su mthun pa'i dngos po med kyang gtso bo la sogs pa'i mnyan
[\[87b.7\]]par byed pa bzhin zhes 'brel to/_/'jig rten ni khyod kyi 'dod pa dang mi mthun par mthong ngo zhes bya ba'i don to/_/khyod kyi 'dod pas grangs can gyi skyes bu la sogs pa'i sgra phal pa yin no zhes 'brel to/_/ji ltar zhe na de dag gi zhes smos te/_gtso bo la sogs pa dag ni thal ba
[\[88a\]]
[\[88a.1\]]dag gi bzlog pa brjod pa ni/_de lta yang ma yin no zhe'o/_/gal te bu la sogs pa dag la ni'o/_/lhag par sgro btags na gtso bo dang skyes bu la sogs pa'i sgra rnams 'jug pas na dngos po ma yin no zhes dogs pa bsu ba ni ci ste gzhan zhes bya ba'o/_/'on te zhes bya ba
[\[88a.2\]]ni dngos po ma yin pa nyid yin la lhag par sgro ma btags par 'jug pa ni dngos po mtshan nyid thal lo zhes bya ba'i don to/_/gal te dngos po la yang gtso bo la sogs pa lhag par sgro btags pa ni med pa'i yul can nyid/_dngos ma yin pa'i mtshan nyid yin te/_sgro btags pa med pa'i
[\[88a.3\]]phyir ro zhes rtsod pa brjod pa ni de gzhan zhes bya ba ste/_bu la sogs pa de la gtso bo la sogs pa'o/_/de ni bu la sogs pa'o/_/de'i zhes bya ba ni sgro btags pa'i'o/_/des na zhes bya ba ni med pas na'o/_/de nyid ces bya ba ni/_dngos po dang cig shos kyi yul can nyid do/_/'o na ni
[\[88a.4\]]zhes bya ba ni lan no/_/de lta na ci zhig 'grub snyam na/_rjes su dpag pas zhes gsungs so/_/bum pa la sogs pa'i sgra ni nye bar btags pa 'khrul par rtogs pa'i yul nyid kyang 'das pa la sogs pa la ni med pa nyid do zhes brjod pa ni de'i phyir zhes bya ba ste/_dngos po'i yul can ma yin
[\[88a.5\]]pa nyid kyi phyir ro zhes pa 'das pa dang ma 'ongs pa da ltar ba la ste yod pa 'am med pa la yang de 'dra ba nyid de dang mtshungs pa nyid de/_de byas pa'i khyad par ni yod pa ma yin no/_/mngon sum la ni med pa la mi 'byung ba nyid do zhes khyad par brjod pa ni snang ba la sogs pa zhes bya ba'o/_/gal te 'das
[\[88a.6\]]pa dang ma 'ongs pa la ni blo 'khrul pa med par 'jug pa de nyid/_spyi tsam 'dzin pas don yod pa'i phyir ro/_/gtso bo la sogs pa'i blo yang ji ltar btags pa zhig spyi yul can nyid do zhes dogs pa bsu ba ni/_spyi tsam zhes bya ba'o/_/sems gnyis dag na ni zhes bya ba ni da ltar ba dang
[\[88a.7\]]cig shos kyi yul can dag go/_/gsal ba'i mthar thug pa ma yin pa na de spyi ma yin pa la 'das pa la sogs pa ma yin no zhes lan brjod pa ni/_de 'ba' zhig ni zhes bya ba'o/_/bzlog zin to zhes bya ba ni/_/de mtshungs min dang gsal ba yin/_/zhes bya ba der ro/_/'ba' zhig
[\[88b\]]
[\[88b.1\]]'dzin par khas blangs nas sun 'byin par brjod pa de ni spyi tsam zhig ces bya ba'o/_/'ba' zhig ces bya ba ni 'chad pa'o/_/gal te tha dad pa dang 'ba' zhig pa bzung na ni spyi ma yin par 'gyur ro/_/tha dad pa ma yin pa la ni nyes pa 'di med do zhes dogs pa bsu ba ni 'on te zhes bya
[\[88b.2\]]ba'o/_/khyad par med pa ni gang gi yin te/_shes pa'i rang bzhin gyi 'am phyi rol gyi yin de la dang po sel ba ni gal te shes pa'i zhes bya ba'o/_/gnyis pa slob pa ni 'on te zhes bya ba'o/_/de zhes bya ba ni khyad par med 'dzin pa'o/_/rang bzhin zhes bya ba ni ngo bo nyid ces bya ba'i don to/_/gsal
[\[88b.3\]]ba rnams kyi rang bzhin ni phan tshun bzlog par 'dod pa yin te/_ldog pa ma yin pa nyid du ni rtogs par nus pa ma yin no/_/des na rnam par rtog pa ni de la reg pa ma yin no zhes lan 'debs pa ni de yang ma yin te zhes bya ba'o/_/phan tshun 'gal ba dag ni gcig tu mi 'thad pa'i phyir ro zhes bya
[\[88b.4\]]ba'i don to/_/'on te de ni gnyis ka'i rang bzhin yin no/_/ngo bo nyid gnyis yod na yang /_/zhes gsungs so/_/mthong ba ni mi 'thad pa ma yin no zhes dogs pa bsu ba ni ba lang zhes bya ba'o/_/rjes su song ba ni ma mthong ba nyid du bstan pa'i phyir gzhan la 'dri ba ni rjes su song ba zhes bya ba 'di
[\[88b.5\]]zhes bya ba yin no/_/gzhan gyi ba lang zhes smos so/_/ci zhes bya ba ni grub pa'i mtha'o/_/de lta'o zhe na zhes bya ba ni gal te rjes su song ba la yang rjes su song ba gzhan yod pa de'i tshe thug pa med do/_/rjes su song ba dang po bzhin du rjes su song ba dang po'i rjes su song ba gzhan khas blangs
[\[88b.6\]]pa'i phyir ro/_/de bzhin du gzhan la yang ngo /_/thug pa med par thal ba spang ba'i don du tha mi dad pa'i phyogs kyi dogs pa bsu ba ni de ni zhes bya ba'o/_/de ni zhes bya ba ni rjes su song ba'i rang bzhin no/_/de'i ni rjes su song ba can gyi'o/_/ci 'di zhes bya ba ni sun 'byin pa'o/_/gang gis de ni de'i
[\[88b.7\]]rang bzhin gyi ngo bo nyid do zhes brjod par 'gyur ba ci 'di rang gi ngo bo nyid kyis zhes bya ba gsal ba las tha dad par dmigs sam zhes bya ba'o/_/rtogs pa ni mngon sum gyis so/_/'di snyam du rjes su song ba'i rang bzhin ni gsal ba'i ngo bo yin pa'i phyir na rnam pa gnyis mngon sum du 'gyur ba ma
[\[89a\]]
[\[89a.1\]]yin no zhes dogs pa bsu ba ni de'i rang bzhin ni zhes bya ba'o/_/don gyi ngo bo nyid yin gyi ngo bo nyid ma yin pa ni ma yin no zhe na gal te gsal ba'i rang bzhin ldog pa med pa gcig yin na de'i tshe gsal ba nyid du mi 'gyur ro/_/de ni ldog pa'i mtshan nyid can yin pa'i phyir
[\[89a.2\]]ro zhes lan 'debs pa ni rang bzhin zhes bya ba ste gsal ba rnams kyi ngo bo'o/_/rjes su song ba ni phan tshun 'dres pa'o/_/de nyid yin pa zhes bya ba'o/_/spyi ni re zhig gsal ba med kyang gnas so zhe na de lta na yang zhes gsungs so/_/gsal ba med par gyur na spyi med de mtshungs pa rnams kyi ngo bo ni
[\[89a.3\]]spyi yin no zhes grub pa'i mtha' yin pa'i phyir ro/_/'on te yang rjes su song ba'i rang bzhin gsal ba rnams kyi ngo bo ni ma yin gyi/_'on kyang tha dad pa yin te/_des na de dag med pa ma yin no snyam du dogs pa ni 'on te de dag ces bya ba'o/_/de lta na yang zhes bya ba ni lan no/_/tha dad par khas
[\[89a.4\]]blangs kyang spyi yod pa ma yin te/_mngon sum la snang ba med pa'i phyir ro/_/gal te yang mngon sum gyis gnyi ga ma yin mod/_'on kyang rnam par rtog pa dang lhan cig pas ni dmigs par 'gyur ro zhes dogs pa ni 'on te gsal ba zhes bya ba'o/_/dmigs pa kho na'o zhes bya ba ni mngon
[\[89a.5\]]sum gyis so/_/rjes su song ba'i rnam pa can gyi shes pa zhes bya ba ni rnam par rtog pa'o/_/gzhan du na zhes bya ba ni dngos po la bdag nyid gnyis med na'o/_/'di zhes bya ba ni spyi dang khyad par gyi shes pa'o/_/rnam par rtog pa gnyis byas nas re zhig dang po sel ba ni rjes su song ba'i rnam
[\[89a.6\]]par shes pa yin no zhes brjod na zhes 'brel to/_/de yis zhes bya ba ni shes pas so/_/ci ste shes pa'i rjes su spong ba bzhin du mi 'thad pas don rjes su song ba yin no zhes dogs pa bsu ba ni don rjes su song ba nyid kyis zhes bya ba'o/_/'di sngon po'i zhes bya ba bzhin du 'di spyi'i zhes bya
[\[89a.7\]]bar yang mdzub mos ci ston zhes lan 'debs pa ni/_de nyid ces pa don nyid de ltar rjes su song ba nyid du bsnyad par bya ste/_sngon po la sogs pa bzhin no/_/gzhan la zhes bya ba rjes su song ba'i shes pa la bsnyad pas ci zhig bya/_'on te thams cad gzhan te mi la 'thad pa'i sgo
[\[89b\]]
[\[89b.1\]]nas bsnyad pa yin no zhe na/_sngon po la sogs pa dag ces bya ba'o/_/mdo sde pa'i lugs la brten nas bshad pa ni sngon po la sogs pa la yang zhes bya ba'o/_/de ltar zhes bya ba ni shes pa la bsnyad pas so/_/'di ni ma yin te zhes bya ba ni lan gyi don ni 'di yin te/_gal te 'ga' zhig de
[\[89b.2\]]ltar tha snyad byed pa de lta na yang 'jig rten ni ma yin gyi/_'on kyang sngon po dang ser po dag shes pa las sam phan tshun tha dad par rtogs te sngon po mthong ngo zhes bya bar ro/_/de bzhin du spyi la yang 'di rnams la rjes su song ba yin la/_'di ni de lta ma yin no zhes tha dad par rigs par 'gyur ro/_/
[\[89b.3\]]thal ba las ldog par khas len pa'i dogs pa bsu ba ni/_de ni tha dad du bya ba ma yin pa nyid do zhe na zhes bya ba'o/_/'di bzlog pa'i don du rgyu mtshan 'dri ba ni 'o na da ni zhes bya ba'o/_/gzhan rgyu mtshan smra ba ni bstan par mi nus pa'i phyir te zhes bya ba'o/_/'gal ba dmigs pa'i phyir rgyu mtshan
[\[89b.4\]]med par brjod pa ni gal te zhes bya ba'o/_/bsgrub par bya ba ma yin pa nyid do zhe na/_grub na yang zhes bya ba smos pa'o/_/bde ba la sogs pa yang zhes bya ba ni rtsod pa'o/_/de dag kyang ni bde ba la sogs pa'o/_/rang rig pa'o zhes bya ba ni lan no/_/bde ba bstan par bya ba'i rgyud la yod pa
[\[89b.5\]]zhes bstan par bya ba'i rgyud la yod pa de ni bstan pa don med do zhes brjod pa ni khyod la zhes bya ba'o/_/mngon sum gyi don la ni nye bar bstan pa chen po ma yin no/_/phyogs gnyis la yang rnam par rtog pa gnyis te tshig gam rtags las rtogs par bya ba yin zhes bya ba'o/_/dang po ni khyed ces
[\[89b.6\]]bya ba la sogs pas dogs pa bsu ba nas ma yin te zhes bya bas 'gog pa'o/_/gnyis pa la brjod pa ni 'on te spu ldang ba zhes bya ba'o/_/'on te yang de la bde ba yod do zhes ma brjod par rtags las ni mi rtogs so snyam du dogs pa bsu ba ni gang gi phyir zhes bya ba gsungs so/_/spyi grub pa
[\[89b.7\]]la yang tshul 'di 'dra bar dogs pa bsu ba ni 'dir yang zhes bya ba ste/_spyi grub pa la yang ngo /_/lan ni de ltar zhes bya ba'o/_/rjes su song ba'i rtog pa ni bag chags las byung ba las na spyi don gyis 'phen par byed pa ma yin no zhes brjod pa ni 'on kyang 'di ni zhes bya ba'o/_/'di nyid gsal
[\[90a\]]
[\[90a.1\]]bar byed pa ni 'di'i rgyu mtshan ni zhes bya ba'o/_/ji ltar bag chags nyid 'di'i rgyu mtshan yin gyi spyi ma yin zhe na/_tha dad par dang zhes gsungs so/_/skabs sdud par byed pa ni spyi gzhan nyid ni zhes bya ba'o/_/'o na gzhan dang gzhan ma yin par 'gyur ro snyam na/_gzhan
[\[90a.2\]]dang gzhan pa zhes gsungs so/_/rnam pa gzhan yod pa nyid na 'gyur ba yin no zhes bya ba'i don to/_/ji ltar de khas blangs kyang rnam pa gzhan srid par 'gyur zhe na/_'di ltar zhes gsungs so/_/gal te de lta na yang tha dad pa ma yin pa tha dad pa ci'i phyir mi 'gyur zhe na/_bzlog pas de nyid
[\[90a.3\]]gang yin pa/_de bzhin du tshor ba med pa zhes gsungs so/_/bzlog pa ste tha dad pas de nyid gang yin pa zhes bya ba'i don to/_/de ni zhes bya ba ni gzhan nyid do/_/gzhan du zhes bya ba ni gzhan ma yin par ro/_/tshor ba med pa ni 'gal ba'i phyir ro/_/de'i phyir tha mi dad pa ni tha dad pa ma
[\[90a.4\]]yin no zhes bya ba'i don to/_/gal te tha dad pa ni tha mi dad pa nyid du rigs pa nyid de mthong ba ni mi 'thad pa zhes bsams nas gzhan dag slong bar byed pa ni/_lag dub nyid dang tha dad kyang zhes bya ba'o/_/lag dub sogs pas zhes bya ba ni lan no/_/gang las zhes bya ba ni tshad ma 'dri ba'o/_/
[\[90a.5\]]bag chags las byung ba'i rnam par rtog pas kyang don 'phen par byed pa ma yin no zhes bshad zin to zhes bya bar bshad pa ni rjes su 'gro bar zhes bya ba'o/_/'di ni zhes bya ba ni rjes su 'gro ba nyid do/_/med pa nyid du bstan zin to zhes bya ba'o/_/spyi tha dad pa yin na/_'brel pa med pa
[\[90a.6\]]nyid brjod pa ni ci ste zhes bya ba'o/_/'di nyid rtsa ba dang sgrib par byed pa ni gal te zhes bya ba'o/_/gal te mtshungs pa'i rang bzhin gsal ba de dag las gzhan nyid yin par gyur na zhes 'brel to/_/rta nyid ni khra bo la sogs pa dang 'brel pa med pa kho nas yin pas na khyad par du byed pa
[\[90a.7\]]ni de dag ces bya ba'o/_/de dag gi zhes bya ba ni lan no/_/gzhan las ldog pa'i spyi ni dngos po ma yin pas tha dad pa dang tha mi dad pa'i rnam par rtog pa'o/_/bzhi pa yin no zhes brjod pa ni bzlog pa ni zhes bya ba'o/_/rnam par rtog pas ni dngos po de ma yin pa las ldog par mtshungs pa bzhin
[\[90b\]]
[\[90b.1\]]du zhen par byed do zhes bya ba'i don to/_/yang na gal te de dag gi mtshungs pa'i dngos po de yin par 'dod na/_de'i tshe de dag las gzhan nyid yin par 'gyur zhes 'brel to/_/gal te bum pa ni spyi'i rang bzhin nyid ma yin pa'i phyir na snam bu'i spyi ma yin gyi snam bu nyid ni de'i rang bzhin yin
[\[90b.2\]]pa'i phyir de'i spyi yin no zhes dogs pa bsu ba ni spyi'i bdag nyid ma yin pa'i phyir zhes bya ba'o/_/lan gyi don ni 'di yin te/_spyi'i rang bzhin nyid la yang gsal ba dang 'brel pa med pa ni de'i gnas skabs nyid yin no zhes bya ba'o/_/'brel pa grub pa'i rgyu brjod pa ni de dang zhes bya ba'o/_/bsgrub par bya
[\[90b.3\]]ba nyid sgrub byed du 'gyur na ni thams cad grub po zhes brjod pa ni de ni 'byung ba yin te zhes bya ba'o/_/gnyug ma nyid la yang rnam pa 'di nyid yin no zhes brjod pa ni/_'di zhes bya ba'o/_/de nyid ni 'brel pa nyid do/_/de ltar ma yin na zhes bya ba ni ma grub kyang gtan tshigs nyid yin na'o/_/
[\[90b.4\]]'dis ni spyi'i rang bzhin nyid khas blangs nas gsal ba dang 'brel pa ma grub par bstan pa yin no/_/de ni spyi'i bdag nyid kyang ma grub po zhes brjod pa ni spyi'i mngon par dogs pa las yang zhes bya ba'o/_/'brel pa grub par khas blangs nas skyon brjod pa ni 'on te zhes bya ba'o/_/'brel
[\[90b.5\]]pa ni rang bzhin nyid ma bzung ba'i phyir na nyes pa med do zhe na/_'brel pa'i ngo bo nyid ces gsungs so/_/de'i rang bzhin ni gzhan nyid yin no zhes dogs pa bsu ba ni rnam pa zhes bya ba'o/_/de lta na yang 'brel pa nyid brjod pa yin no zhes lan 'debs pa ni/_rnam par mtshungs pa nyid ces bya
[\[90b.6\]]ba'o/_/ji ltar zhe na/_rnam pa mtshungs pa nyid ni zhes bya ba'o/_/rang bzhin gang zhig la ltos pa de ma bzung bar ni de mi 'dzin to zhes brjod pa ni gsal ba la zhes bya ba'o/_/mi 'dzin pa'i phyir ro zhes bya ba ni spyi'i'o/_/'dzin na yang gsal ba ma lus pa 'dzin par thal bar 'gyur ro/_/
[\[90b.7\]]gzhan las ldog pa la ni nyes pa 'di mtshungs pa ma yin no zhes brjod pa ni/_gzhan las ldog pa ni zhes bya ba'o/_/ji ltar skyon du 'gyur ba med ce na/_phan tshun zhes gsungs so/_/gzhan du byed ces bya ba ni rigs mi mthun par ro/_/'o na spyi'i tha snyad ji ltar snyam na/_de don bya ba zhes
[\[91a\]]
[\[91a.1\]]bya ba'o/_/gal te gsal ba bzhin du don bya ba yang tha dad pa nyid ma yin nam/_des na ji ltar de'i sgo nas/_de ltar de tha snyad byed snyam du dogs pa bsu nas/_du ma nyid ma 'phrigs pa'i zhes gsungs so/_/mi mtshungs pa dag la zhes bya ba ni rtsod pa'o/_/
[\[91a.2\]]ma yin te zhes bya ba ni 'gog pa'o/_/de nyid kyis zhes bya ba ni spyi'i blo nyid kyis so/_/'di ga las she na mtshungs pa'i rnam pa can gyi zhes gsungs so/_/de la zhes bya ba ni khra bo la sogs pa la'o/_/gang gi phyir mtshungs pa'i rang bzhin ni dngos po las de nyid dang /_gzhan dag tu brjod par
[\[91a.3\]]bya ba ma yin pa de nyid kyi phyir dngos po med pa yin no zhes brjod pa de'i phyir zhes bya ba'o/_/rnam par rtog pa gcig pus rtogs par bya ba ni de nyid dang gzhan dag tu mngon sum gyi yul du 'gyur ba ma yin no zhes bya ba'i don to/_/yang na gang gi phyir spyi'i rang bzhin gsal ba dang 'brel pa nyid du
[\[91a.4\]]mi 'thad pa de'i phyir de dngos po med pa kho na'o zhes brjod pa ni de'i zhes bya ba yin no/_/rnam par rtog pa gcig pus rtogs par bya ba gsal ba dang 'brel pa nyid ni mngon sum gyi yul ma yin no zhes bya ba'i don to/_/dngos por yod pa'i spyi ni 'bras bu 'am gzhan zhig yin grang /_re
[\[91a.5\]]zhig 'bras bu ni ma yin te dus kyi dbye bas tha dad pa'i gsal ba'i 'bras bu nyid kyi du ma nyid yin na spyi ma yin par thal bar 'gyur ba'i phyir ro zhes brjod pa ni de 'bras she na zhes bya ba'o/_/'bras bu nyid yin pa'i phyir gsal ba bzhin du 'jig par gyur na/_de yang de ltar 'dod pa ni ma
[\[91a.6\]]yin no zhes brjod pa ni 'jig par 'gyur/_de yang 'dod ma yin zhes bya ba'o/_/'bras bu yang ma yin la rtag pa yang ma yin pa la ci 'gal zhe na/_'jig pa dngos po tsam dang ni/_/zhes gsungs so/_/dngos po nyid ni don bya ba byed pa'i mtshan nyid la yang 'bras bu nyid la mi rtag pa
[\[91a.7\]]nyid kyis khyab pa yin te/_rtag pa nyid la ni 'gal bas khyab pa yin no zhes bya ba'i don to/_/'on te nyes pa 'dis 'jig pas 'bras bu ma yin no zhes dogs pa yod pa kun la rag ma las zhes bya ba'i tshul gyis na/_spyi gsal ba rnams dang ma 'brel pas na/_nam mkha'
[\[91b\]]
[\[91b.1\]]bzhin du spyi ma yin par 'gyur ro zhes brjod pa ni rigs rnams zhes bya ba'o/_/ma 'brel pa ni gsal ba rnams dang ngo /_/dngos med ni ri bong gi rwa bzhin du ngo bo nyid med pa'o/_/ji ltar mtshungs pa nyid dngos po'i mtshan nyid ma yin zhe na/_rtog pa 'khrul pa'i zhes gsungs
[\[91b.2\]]so/_/gang gi phyir rnam par rtog pa gcig pus rtogs par bya ba yin pa'i phyir ro zhes bya ba'i don to/_/gal te spyi ni rnam par rtog pa'i rnam pa las tha dad par rtog pa nyid ma yin nam zhes dogs pa ni 'on te zhes bya ba'o/_/gsal ba gnyis ka yod na ni rnam pa gnyis so/_/de
[\[91b.3\]]gzhan yod na ni rnam pa gsum pa rtogs pa ji ltar bsnyon zhes bya ba'o/_/de lta na yang de ni 'bras bur thal lo zhes brjod pa ni de lta na 'o na zhes bya ba'o/_/de ltar gyur dang zhes bya ba ni gsal ba nyid du gyur pa'o/_/du ma nyid du zhes bya ba ni rnam pa gnyis la sogs par tha dad pa'i phyir
[\[91b.4\]]ro/_/'on te du ma nyid ni ngo shes pas gnod pa yin no/_/dogs pa ni ngo shes pa yin pa'i phyir ro zhes bya ba'o/_/gsal ba bzhin du 'phel ba'i rnam pa can gyi spyi la yang 'phel ba'i rnam pa can gzhan yod la/_de la yang gzhan yod pa'i phyir thug pa med par 'gyur ro zhes lan 'debs pa
[\[91b.5\]]ni spyi la yang zhes bya ba'o/_/spyi la spyi ma rtogs na ni gsal ba la yang mi rtogs pas mtshungs so zhes brjod pa ni 'on te zhes bya ba'o/_/gal te gsal ba la ba lang ba lang zhes ngo shes pa ni spyi sgrub par byed pa yin no zhes dogs pa bsu nas ngo shes pa ni zhes gsungs so/_/ma
[\[91b.6\]]nges pa nges pa med pa ni ste 'khrul pa yin no zhes bya ba'i don to/_/ba lang nyid dang rta nyid la sogs pa'i spyi dag la ni/_spyi gcig gi rgyu mtshan can gyi ngo shes pa yod pa yin no/_/rnam 'grel las/_/brjod pa'i 'bras bu yin pa'i phyir/_/zhes
[\[91b.7\]]bya ba'i gtan tshigs sla ba'i phyir bzhag nas gtan tshigs gzhan brjod pa ni/_gsal ba zhig na 'jig pa'i phyir ro zhes bya ba'o/_/gsal ba dang 'dus pa'i rang bzhin ni de zhig na gnas par ji ltar 'gyur/_gnas na yang gsal ba yang gnas par thal ba'i phyir ro/_/ji ltar
[\[92a\]]
[\[92a.1\]]ngo bo med par 'gyur zhe na/_dngos po nyid ni zhes bya ba'o/_/de las cir 'gyur zhe na/_spyi khyab pa ni zhes gsungs so/_/ci'i phyir yod pa ma yin zhe na/_dus kyi zhes gsungs so/_/gal te de ltar ma dmigs kyang de ltar yod pa ci ste ma yin zhe na dmigs
[\[92a.2\]]pa nyid ces gsungs so/_/de med na zhes bya ba ni dmigs pa med na'o/_/yod pa ni dmigs pa la gzhan yin no zhes dogs pa bsu ba ni yod pa nyid dang zhes bya ba'o/_/de lta na thug pa med do zhes lan 'debs pa ni/_yod pa nyid kyang zhes bya ba'o/_/'di ni khas blangs nas brjod par
[\[92a.3\]]zad de/_khyed kyi lta ba ni ma yin te/_tshig gi don gsum yod par byed pa ni yod pa yin no zhes brjod pa'i phyir ro zhes gsungs pa ni/_spyi ni zhes bya ba'o/_/yod pa'i phyir ro zhes bya ba ni yod par khas blangs pa'i phyir ro/_/'o na de ni rang gi ngo bos yod pa kho na yod pa yin snyam na/_
[\[92a.4\]]de ni zhes gsungs te/_rang gi ngo bos yod pa de ni'o/_/des na zhes bya ba ni ma dmigs pas so/_/yang rang gi ngo bos yod pas yod pa nyid yin pas sun 'byin pa'i phyir bong bu'i zhes gsungs so/_/khyed la yang zhes bya ba ni dogs pa ni/_sangs rgyas pa la yang ngo /_/rgyu
[\[92a.5\]]med pa'i phyir ro zhes bya ba ni lan no/_/de bzhin no zhes bya ba ni gal te rgyu med pa'i phyir ri bong gi rwa med pa yin no/_/de'i tshe spyi yang med par 'gyur ro/_/ci'i phyir zhe na/_de la yang zhes gsungs te/_spyi la yang ngo /_/yul med par ni blo rnams mi skye'o zhes dogs pa bsu ba
[\[92a.6\]]ni spyi ni zhes bya ba'o/_/ri bong gi zhes bya ba ni lan no/_/'on te ri bong gi rwa la sogs pa ni rnam par dpyad na yod pa ma yin no zhes dogs pa bsu ba nas spyi yang de bzhin du 'gyur ro zhes brjod pa ni/_nges par brtags na zhes bya ba'o/_/gal te sgra las byung ba'i blo la snang ba gang yin
[\[92a.7\]]pa de nyid kyi spyi yin/_de yang khyab par byed pa 'gal ba dmigs pa yang dngos po ma yin no zhes brjod pa ni gzhan yang zhes bya ba'o/_/gang zhig brda'i stobs kyis snang ba de ni dngos po ma yin te/_dper na gsal bya la sogs pa'i spyi bzhin no/_/ba lang nyid la sogs pa'i spyi
[\[92b\]]
[\[92b.1\]]yang brda'i stobs kyis snang ba yin no/_/gal te 'di ni ma nges pa yin te/_dngos po la yang brda'i stobs kyis snang ba srid pa'i phyir ro zhes dogs na/_dngos po nyid ni brda'i stobs la mi ltos par snang bas khyab pa de dang 'gal ba yod na mi 'gyur ro zhes brjod pa ni 'di ltar zhes bya
[\[92b.2\]]ba'o/_/skabs su bab pa la khyab par byed pa dang 'gal ba nyid ston pa ni brda la mi ltos pa de ltar ni snang ba med kyi 'on kyang de la ltos par snang ngo /_/gal te brda la ltos pa'i shes pa la yang dngos po med pa kho na la ji ltar 'gyur zhes dogs pa bsu ba nas brda byed pa ni zhes gsungs
[\[92b.3\]]so/_/gang gi phyir de ltar brda byed pa ma yin gyi/_'on kyang snga ma dang phyi ma sgro btags pa kho nas yin/_de'i phyir de la ltos pa'i shes pa pa yang dngos po med par sgro btags pa kho na ma yin no/_/'on te yang snga ma dang phyi ma sgro btags pa med kyang brda byed pa yin te/_des na de la ltos
[\[92b.4\]]pa'i rtogs pa ni dngos po la yang 'gyur ba yin no zhes dogs na 'di ltar zhes gsungs so/_/gal te nye ba tsam la brten nas kyang byed pa yin na ni de'i tshe de'i mthar thug pa nyid kyis tha snyad kyi dus su rjes su 'gro bar 'gyur ba des na sgra las don rtogs par mi 'gyur ro/_/gal te
[\[92b.5\]]brda ni rjes su 'gro ba med kyang sgra'i stobs kho nas don rtogs so snyam du dogs pa ni/_sgra'i mthu nyid kyis zhes bya ba'o/_/brda'i rjes su 'gro ba med par sgra las don rtogs pa mi srid do zhes lan 'debs pa ni/_gal te zhes bya ba'o/_/gal te spyi'i shes pa brda la ltos pa yin no
[\[92b.6\]]zhes ga las rtogs zhes dogs pa na/_brda med par ni zhes bya ba'o/_/b+hid rdi dang Ad ai zhes bya ba ltar 'di ba lang ngo zhes bya ba'i brda la yang ngo /_/'di ni ba lang gi sgras brjod par bya ba yin no zhes pa'i don yin pa'i phyir na/_brda med par ni gang du yang sgra rjod byed nyid ma yin
[\[92b.7\]]no zhes bya ba'i don to/_/dngos gnyis mthong la zhes bya ba'i rnam 'grel nye bar bkod pa kho nar 'chad pa ni sgra med par yang zhes bya ba'o/_/mthong ba'i ba lang gi gsal ba las ba lang gi gsal ba gzhan ni gsal ba gzhan te/_de mthong ba las ni'o/_/sgra med par yang zhes
[\[93a\]]
[\[93a.1\]]bya bar ni brda la mi ltos par spyir blor 'gyur ro zhe na lan der yang zhes bya ba ste/_gsal ba gzhan mthong bar yang ngo /_/de nyid ni gsal ba gzhan nyid de brda yin no/_/de'i ngo bo zhes bya ba ni spyi la tha snyad do/_/dngos por 'gyur ba'i ngang tshul gang la
[\[93a.2\]]yod pa de ni de'i tha snyad kyi dngos po ste de la'o/_/de lta na ni 'o na brda la mi ltos so zhes bya bar brjod pa ni rigs so zhes dogs pa bsu nas brda smos pa ni zhes gsungs so/_/rtags la yang ltos pa ma yin no zhes bya ba ni skabs kyis dngos po'i stobs kyis bskyed pa'i shes
[\[93a.3\]]pa'o/_/ci'i phyir zhe na/_rtags kyang zhes smos te/_sgra 'ba' zhig tu ni ma zad de/_ci ltar ba lang nyid la sogs pa'i rigs rtags dang brda la sogs pas bskyed pa'i shes pa la rtogs par bya ba la yin pa de bzhin du bram ze nyid la sogs pa'i rigs kyang yin no
[\[93a.4\]]zhes brjod pa ni de bzhin du gsal bya la sogs pa zhes bya ba'o/_/gal te brda dang lhan cig pa'i mngon sum ni rigs kyis grub par byed pa ma yin pa des na/_dngos po med pa ma yin no zhes dogs pa bsu ba ni bram ze la sogs pa la zhes bya ba'o/_/mngon sum brda la ltos
[\[93a.5\]]pa'i phyir na de la ltos pa med pa yin no zhes brjod pa ni ma yin te zhes bya ba'o/_/khyab par byed pa 'gal ba dmigs pas dngos po yul can ma yin pa nyid du brjod pa ni brda tsam la ltos pa ni zhes bya ba'o/_/mngon sum gyi lhan cig byed pa can yin pa'i phyir na dmus long
[\[93a.6\]]brgyud ma yin no zhes dogs pa bsu ba ni/_lhan cig byed pa'i zhes bya ba'o/_/bzung ba zhe na zhes bya ba ni des na 'o/_/ma nges na yang nye bar bstan pa mi 'thad de/_des na rang nyid med pa'i phyir don med do zhes brjod pa ni/_mngon sum gyis ma bzung na yang zhes bya ba'o/_/ji ltar
[\[93a.7\]]ni mi nus pa zhe na/_mthong ba la ni zhes gsungs so/_/nus pa ni tshad ma'o/_/'di gzhan gyis kyang 'dod pa yin no zhes brjod pa ni/_de skad du yang zhes bya ba ste ri khrod rjes bshad pa yin no/_/de ni zhes bya ba ni dbang po las 'das pa dag la nye bar bstan pa ste/_skyes bu blos
[\[93b\]]
[\[93b.1\]]bskyed pa ni tshad ma ma yin pa kho na'o/_/bshad zin pa'i rtsod pa nyid lhag pa brjod pa'i don du dgod pa ni/_ci ste yang zhes bya ba'o/_/bram ze nyid ni rigs ni mi 'gyur zhes bya ba ji ltar zhe na de ni de ltar zhes gsungs te bram ze nyid de ni brda med par btags pa'i phyir ro ci'i phyir zhe na/_
[\[93b.2\]]ba lang nyid bzhin du bram ze nyid la sogs pa'i rigs ni gsal bas gsal bar byed par ma mthong gi_/'on kyang nye bar bstan pa kho nas yin no/_/de'i gsal byed gsal snang ba yin par ji ltar rtogs she na/_ba lang nyid la ni gsal te 'di ba lang ma yin no zhes ngag gzhan
[\[93b.3\]]brjod pa de'i tshe ba lang nyid 'dir 'ga' zhig the tshom 'gyur ram ci ste mi 'gyur ba kho na'o/_/des 'di'i gsal bar byed pa ni gsal ba yin no zhes rtogs pa yin no/_/bram ze nyid la ni rtogs pa 'di yang yod pa ma yin no zhes brjod pa ni/_bram ze nyid la zhes bya ba'o/_/gzhan
[\[93b.4\]]las kyang nges pa ma yin no zhes brjod pa ni bya las der ni zhes bya ba'o/_/ci'i phyir zhe na/_gzhan gyi smos te/_dmangs rigs la sogs pas so/_/bram ze la sogs pa'i rigs bzhin du gsal bya la sogs pa'i rigs la yang nye bar bstan pa kho na gsal byed yin no zhes
[\[93b.5\]]brjod pa ni/_bstan pa med par zhes bya ba'o/_/gsal ba ni mngon par gsal ba'o/_/'di snyam du gsal bya la sogs pa'i rigs ni rang gi ngo bo med pa'i phyir de nyid kyis gsal ba yin no zhes dogs pa bsu ba ni gal te zhes bya ba'o/_/de med na zhes bya ba ni rang gi ngo bo
[\[93b.6\]]med na'o/_/lan ni ba lang dang bram ze la sogs pa'i rigs la yang de ci ste 'dod/_sgra gcig 'jug par bya ba'i don du'o zhe na/_'o na gsal bya la sogs pa la sgra gcig 'jug_/sgra gcig gis brjod par bya ba nyid kyi rang bzhin du gyur pa'i rigs yod pa'i phyir ro zhe na/_de lta
[\[93b.7\]]na ni 'o na ji ltar dbyangs la sogs pa la zhes bya ba'o/_/gal te khra bo la sogs pa'i gsal ba mtha' yas pas rigs gcig med pas de dag sgra gcig ji ltar sbyor te khyad par rnams ni mtha' yas pas 'khrul pa'i phyir ro zhes bya ba ni lugs yin pa'i phyir zhes dogs pa bsu ba ni
[\[94a\]]
[\[94a.1\]]ba lang gi nyid ces bya ba'o/_/der ni gsal ba mtha' yas pa der ro/_/de yang zhes bya ba ni lan no/_/ji ltar mtha' yas snyam na/_gong du spong sogs zhes gsungs so/_/ci ste brda ma bzung bas kyang gsal bya la sogs pa la de nyid ni 'di'o zhes
[\[94a.2\]]mtshams sbyor ba las brda byed pa yin no snyam du dogs na 'di ni khra bo la sogs pa la yang mtshungs so zhes brjod pa ni ngo shes pa las zhes bya ba'o/_/gang gi sgra gcig gi brjod bya nyid la gtogs par bram ze nyid la sogs pa'i rigs yod pa ma yin pa de'i phyir ro/_/khra bo la
[\[94a.3\]]sogs don rnams kyi nye ba'o/_/gal te rigs med sgra dang 'dzin pa gcig dang ldan pa ji ltar srid snyam na/_de ma yin te zhes bya ba'o/_/ji ltar ba lang nyid rgyu mtshan gzhan med kyang de ltar mthong ba las khra bo la sogs pa nyid la yod pa de bzhin du der 'dzin pa yang
[\[94a.4\]]yin no/_/de bzhin du mig la sogs pa nyid la gzugs kyi shes pa rgyu mtshan gzhan med par ngo bo nyid kyi yod pa yin gyi/_rna ba la sogs pa la ni ma yin pa bzhin no zhes dper bya'o/_/mig la sogs pa rnams la ni nye ba yod pa kho na ste/_lhan cig byed pa yin pa'i
[\[94a.5\]]phyir ro/_/khra bo la sogs pa la ni ma yin no zhes dogs pa bsu ba ni/_lhan cig byed pa rnams la zhes bya ba'o/_/mig la sogs pa bzhin du khra bo la sogs pa rnams la yang lhan cig byed pa nyid las blo gcig 'jug pa yin pas spyis ci zhig bya zhes lan 'debs pa ni
[\[94a.6\]]dngos po gnyis mthong ba la yang zhes bya ba'o/_/blo yang yin la gcig kyang yin pa ste/_rigs med par yang 'gyur ro zhes pa'o/_/rigs med na blo gcig tu ji ltar 'gyur zhes dogs pa bsu ba ni/_mtshungs pa'i rnam pa nyid ces smras te/_gzhal bya'i rang bzhin
[\[94a.7\]]no/_/ma yin te zhes bya ba ni rtsod pa 'gog pa'o/_/ci'i phyir zhe na gzhal bya zhes smos so/_/blo gcig pa las ma gtogs par ni mtshungs pa'i rnam pa nyid la dmigs te/_de bas na de ni med pa kho na'o zhes bya ba'i don to/_/de nyid kyi phyir mig la sogs pa dpe yin no zhes
[\[94b\]]
[\[94b.1\]]brjod pa ni de ni zhes gsungs te blo gcig bskyed pa'o/_/'di snyam du mig la sogs pa la yang blo gcig skyed par byed pa nyid kyi spyi yod pa kho na'o/_/des na med par bsgrub pa la de dag dpe nyid du ji ltar 'gyur zhes dogs pa bsu ba ni de dag la yang zhes bya ba'o/_/skyed par byed
[\[94b.2\]]pa nyid kyang blo gcig skyed pa las gzhan ni med do zhes lan 'debs pa ni khra bo la sogs pa la yang zhes bya ba'o/_/blo gcig bskyed pa nyid spyi yin no snyam par dogs pa ni gal te de nyid ces bya ba'o/_/de lta ma yin zhes bya ba ni skyed byed kyi mtshan nyid du 'gyur ba'i spyi med na'o/_/_
[\[94b.3\]]rigs kyi stobs kyis blo nges kyang de nyid ga las nges zhes lan 'debs pa ni/_'o na rigs kyang bya ba'o/_/rigs gzhan las zhes bya bar khas len na ni/_thug pa med do zhes brjod pa ni de la zhes bya ba ste rigs la'o/_/rnam par 'byed par byed pa zhes bya ba ni nges pa'i
[\[94b.4\]]gsal bas gsal bar byed pa nyid dang rten du byed pa zhes bya ba'i don to/_/gsal ba'i rgyu ni nus pa nyid las rnam par dbye ba yin pa'i phyir thug pa med pa ma yin no zhes dogs pa med pa bsu ba ni 'on te zhes bya ba'o/_/de lta yin na rigs don med do zhes lan 'debs pa
[\[94b.5\]]ni de lta na yang 'o na zhes bya ba'o/_/gal te tha dad pa rnams kyi blo gcig bskyed pa nyid du bzlog par bya ba ma yin gyi/_'on kyang gcig snang ba yin no zhes brjod do snyam du dogs na/_mig la sogs pa la yang zhes bya ba'o/_/ji ltar zhe na gang gi phyir rnam pa 'gas kyang sngon
[\[94b.6\]]po la sogs pa bzhin du mngon sum la snang ba yod pa ma yin pa'i phyir ro/_/gal te mi snang ba'i phyir spyi med na/_mig la sogs pa yang 'gyur ro zhe na/_dbang po ni gzugs dang ldan pa yin pa'i phyir na dbang po las 'das pa thob pa la snang bar 'gyur ro zhes srid par ston
[\[94b.7\]]pa ni gal te dbang po rnams kyi lta ba po zhig yod na/_de'i tshe de'i lus ni snang ba yin te gzugs can yin pa'i phyir ro/_/rigs rnams ni gzugs dang ldan pa ma yin no/_/ci'i phyir zhe na/_yan 'gar ba gsal ba ni 'dzin pa dang bral ba rnams mi mthong ba'i phyir ro/_/
[\[95a\]]
[\[95a.1\]]ci ste de ltar mthong ba yod pa kho na'o/_/gsal ba 'dzin pa'i tshe na'ang gsal ba de'i sgra dngos po de las gzhan rigs kyi rang bzhin ni snang ba med do/_/mi dmigs pa ma grub par brjod pa ni 'bras bu'i sgo nas kyang zhes bya ba ni lan no/_/'brel pa yang thams
[\[95a.2\]]cad du rang bzhin gcig pa'i phyir spyi yin no zhes dogs pa bsu ba ni thams cad du gcig pa'i 'brel pa yang zhes bya ba'o/_/ma yin te zhes bya ba ni lan no/_/'di nyid brjod pa ni de'i de ma thag tu zhes bya ba'o/_/de ltar mi dmigs pa la grub pa nyid spangs pa'i don du mi snang yang nus
[\[95a.3\]]pa zhes bya ba'o/_/de la ni zhes bya ba ni dbang po la'o/_/dbang po bzhin no zhes bya ba'i dpe yang ma grub po zhes brjod pa ni 'bras bu ldog pas ni zhes bya ba'o/_/lus kyi ni dbye ba zhes bya bas ni gsum mo/_/mig la sogs pa bag chags kyi khyad par yin pa'i lugs brjod
[\[95a.4\]]pa ni gang zhig ces bya ba'o/_/gang gi phyir de ltar lugs tha dad pa yin pa de'i phyir na'o/_/de'i sgo nas zhes bya ba ni dbang po rjes su dpog pa'i sgo nas so/_/gal te dbang po rjes su dpag pas ma grub na 'o na de'i sgrub par byed pa gang yin zhe na/_gzugs dang ldan pa nyid ni zhes bya
[\[95a.5\]]ba'o/_/lung yin te zhes bya ba ni rjes su dpag pa yod pa ma yin no zhes bya ba'i don to/_/de ltar yin na zhes bya ba ni lung las grub pa'i gzugs dang ldan pa nyid na'o/_/rigs rnams ni ma yin no zhes bya ba ni 'chad pa ni spyi ni de lta ma yin te zhes bya ba ste/_gzugs dang ldan pa nyid ma yin
[\[95a.6\]]no/_/ji lta zhe na 'ba' zhig pa zhes gsungs so/_/spyi 'ba' zhig pa ma mthong ba de de'i rang bzhin nyid las nyams par 'gyur ro zhes brjod pa ni/_gal te rnal 'byor pas zhes bya ba'o/_/de'i ni blo'i'o/_/'di ni spyi'o/_/de lta na zhes bya ba ni lan no/_/rnal 'byor pa bzhin du khyed
[\[95a.7\]]kyis kyang spyi mthong bar 'gyur ro zhe na/_bdag gis ni zhes bya ba'o/_/spyi'i 'ba' zhig mi mthong ba'i rgyu mtshan du gzhan gyi 'dod pa nyid brjod pa ni/_gal te spyi ni zhes bya ba'o/_/gzugs ni snang ba med kyang dmigs par 'gyur gyi/_gsal ba med par ni spyi dmigs pa med pa
[\[95b\]]
[\[95b.1\]]ma yin no zhes brjod pa ni/_de yang mi rung ste zhes bya ba'o/_/tha dad kyang yul gcig pa'i phyir tha dad pa mi dmigs so zhes smras pa ni/_'on te yul zhes bya ba'o/_/gang zhig gang dang yul gcig pa de ni de dang tha dad par dmigs pa ma yin no zhes bya ba ni khyod kyi 'dod pas 'khrul pa
[\[95b.2\]]yin no zhes lan brjod pa ni gzugs dang zhes bya ba'o/_/gzugs dang ro la sogs pa yang yul gcig pa'i phyir tha dad dmigs par mi 'gyur ba zhig ma 'gyur ba yang yin te/_des na 'di ma nges pa yin no zhes bya ba'i don to/_/shin tu 'dres pa na gang zhig gang dang yul gcig
[\[95b.3\]]pa zhes khyad par du byed pa'i phyir ma nges pa nyid ma yin no zhes dogs pa bsu ba ni/_de rnams ni zhes bya ba ste gzugs la sogs pa rnams so/_/de ni zhes bya ba ni spyi dang gsal ba gnyis la'o/_/shin tu zhes bya ba ni lan no/_/rang bzhin 'dres pa ci zhe na/_ci ga rang bzhin
[\[95b.4\]]'dres par gyur tam de ma 'dres pa nyid do/_/ci'i phyir zhe na/_gang gi phyir rang bzhin 'dres par 'gyur na ni spyi gang bu las tha mi dad pa kho nar 'gyur ro/_/ci ltar zhe na gang gi phyir 'dres par 'gyur na ni spyi gang phyir rang bzhin te ngo bo gang yin pa ni tha dad pa med pa nyid yin pas so/_/'dres
[\[95b.5\]]pas tha dad par mi rtogs na ni spyi med par thal bar 'gyur ro/_/des na khyad par med pa nyid du yul gcig pa'i gtan tshigs rgyu yin pas da ni de la dngos po nyid kyang ma nges pa nyid du yang brjod pa ni/_rang bzhin gzhan phyir zhes bya ba'o/_/gtan tshigs 'di ni ma grub pa yang yin te
[\[95b.6\]]gang gi phyir/_rang bzhin las ni gzhan 'gyur bar zhes bya ba'o/_/yul tsam ma grub pa ni shin tu gsal bar de'i khyad par ma grub po zhes bya ba'i don to/_/dngos po las tha dad par zhes bya ba ni 'chad pa'o/_/yul tha dad pa yin du zin kyang de lta na yang de tha dad pa ni 'dir
[\[95b.7\]]ma grub po zhes gsungs so/_/gal te dngos po zhes bya ba'o/_/yul gzhan ga la yod ces gang brjod pa ni de 'thad pa nyid du dogs pa bsu ba ni gal te yul gyi dbye bas spyi la sogs pa yul can dang /_yul dag tha dad pa yin no/_/yul ni dngos po las tha dad pa
[\[96a\]]
[\[96a.1\]]gzhan kho na yin no zhes bya ba'i don to/_/de ltar na thug pa med par 'gyur ro zhes lan 'debs pa ni/_de'i dbye ba ga las yin zhes bya ba'o/_/des na yul gcig pa nyid ni sgrub byed mi rung ngo /_/de'i phyir zhes bya ba'i rtsa bas 'phangs pa'i don brjod pa
[\[96a.2\]]ni/_gang gi phyir zhes bya ba'o/_/gcig gi blo ni gsal ba rnams la yin no zhes bya bar yang blta bar bya ste/_de nyid kyi phyir ro spyi tsam gyi don bya ba lta zhig ste/_rnam par rtog pa dang gzhan pa'i shes pa tsam gyi don bya ba la yang spyi de rung ba ma yin no/_/de ltar gyur pas
[\[96a.3\]]ci grub ce na/_de mi rung phyir zhes gsungs so/_/de lta na yang ji ltar de ltar dngos po ma yin zhe na/_gang gi phyir mi rung ba nyid nus pa thams cad brjod pa dang bral ba de ni dngos med mtshan nyid yin no/_/de lta bas na mi rung ba nyid kyis na de ni nye bar brjod pa med pa yin no zhes
[\[96a.4\]]bya ba'i don to/_/gal te rang gi ngo bos snang ba ma yin yang de shes pa tsam gyi don bya ba byed pa yang ci mi rung bar go ci ltar 'gyur zhe na/_gang dang gang zhes bya ba shes pa las tha dad pa shes pa'i rgyur 'gyur ba ni dmigs pa'i rkyen nam bdag po'i rkyen zhig tu 'gyur ba/_re zhig bzung
[\[96a.5\]]bar mngon par 'dod pa rang gi ngo bos snang ba ma yin pa de ni/_dmigs pa'i rkyen ma yin te ci'i phyir zhe na/_rang gi rnam pa zhes pa smos so/_/bdag po'i rkyen nyid kyang dogs pa bsu nas smos pa ni ma yin te zhes bya ba'o/_/ci'i phyir zhe na/_de la yang zhes gsungs te/_bdag
[\[96a.6\]]po'i rkyen ni ga la zhes pa rjes su 'gro ba dang ldog pa'i rjes su byed pa de nyid yin te/_dper na mig la sogs pa bzhin no/_/shes pa spyi ni rjes su 'gro ba dang ldog pa'i rjes su byed pa ma yin no/_/des na gnyis ka ltar yang rgyu ma yin pa'i phyir na rung ba nyid ma yin no zhes bya ba'i don to/_/
[\[96a.7\]]de ni dngos po ma yin te brjod bya yin pa'i phyir dang /_de nyid dang gzhan dag tu brjod par bya ba ma yin pa'i phyir dang /_shes pa tsam gyi don byed par yang mi rung ba'i phyir na spyir mtshan nyid do/_/dngos po med par ji skad brjod pa de las bzlog pa gang yin pa rang gi ngo bos snang ba dang
[\[96b\]]
[\[96b.1\]]brjod par bya ba dang /_brjod par bya ba ma yin pa nyid ces bya ba la sogs pa ni/_rang gi mtshan nyid ni mtshan nyid yin no zhes brjod pa ni/_ji skad brjod pas zhes bya ba'o/_/gal te zhes bya ba ni rtsod pa'o/_/ma yin te zhes bya ba ni lan no/_/rang dga' nyid spong ba ci bya ba nyid dang byed
[\[96b.2\]]pa'i zhes bya ba'o/_/rtogs pa tha dad pa yin yang rang gi rang bzhin kho na'i mtshan nyid du rigs kyi gzhan ni ma yin no zhes brjod pa ni/_rang gi ngo bo nyid ces bya ba'o/_/ji ltar gzhan mtshon snyam na/_gzhan gyi ngo bos zhes bya ba'o/_/gal te thams cad du rang gi rang bzhin nyid mtshan
[\[96b.3\]]nyid yin na/_'o na ji ltar spyi mtshan nyid yin te/_ma yin pa nyid do zhes bya ba'i don to/_/gal te rang bzhin mtshan nyid yin no/_ji ltar spyi mtshan nyid ma yin snyam na gsal ba ma khyab pa'i phyir ro zhes smras te/_khra bo la sogs pa'i gsal ba khyab par byed pa nyid ma yin pa'i phyir na
[\[96b.4\]]rang gi rang bzhin spyi'i mtshan nyid ma yin no/_/de yang zhes bya ba ni rnam par rtog pa la snang ba'i phyir mngon par 'dod pa'o/_/'o na de ltar de spyi yin zhe na/_tha snyad las zhes gsungs te/_rnam par dbye ba med par 'jug pa las de ltar zhes bya bas spyi nyid du brjod pa yin/_gal
[\[96b.5\]]te rnam par dbye ba med par 'jug pa la yang ji ltar te gsal ba du ma'i zhes gsungs so/_/gsal ba'i rang bzhin du lhag par sgro 'dogs pa la yang rgyu mtshan ci yod snyam na de las skyes pa'i phyir ro zhes gsungs so/_/dngos po med pa nyid yin na zhes bya ba ni gzhan gyi ste skabs kyi
[\[96b.6\]]spyi'o/_/mngon sum dang rjes su dpag pa gnyis bzhin du brtags pa rnams tha dad pa yin no/_/mngon sum dang zhes smos so/_/'di ltar ci ste ma yin snyam na/_'di ltar zhes gsungs so/_/de ste mthong ngo zhe na zhes bya ba ni/_rtags kyi dbye ba zhes 'brel to/_/rtags
[\[96b.7\]]kyi dbye ba sgrub par byed pa ni mngon sum nyid yin pas yul gyi dbye bas ci bya ba zhes bya ba'i don to/_/de lta yin na ha cang thal bar 'gyur ro zhes gsungs pa ni/_/'o na rnam pa drug tu zhes bya ba ste/_rgyu dang 'bras bu dang ldan pa can dang don gcig la 'du ba can dang 'gal ba
[\[97a\]]
[\[97a.1\]]can zhes bya ba'o/_/'on te zhes bya ba ni rtsod pa gnyis pa'o/_/'di la zhes bya ba ni rtsod pa gnyis pa 'di la'o/_/spyi ste rnam pa gsum kho na'o/_/ji lta zhe na/_dngos dang zhes bya ba'o/_/gal te spyi la zhes dbye ba med na 'o na ni yul gyi dbye bas brtags
[\[97a.2\]]pa tha dad par mi 'gyur ro zhes dogs pa bsu nas dngos po dang /_dngos po med pa dang gnyis ka la brten pa'i sgo nas zhes gsungs so/_/dngos po shing dang dngos po med pa bum pa med pa dang gnyi ga med de/_rang gi ngo bos yod pa'i phyir dang /_du ba'i ngo bor med pa'i phyir ro/_/
[\[97a.3\]]gang la rten de dag yod pa de'i dngos po ste/_de'i sgo nas 'bras bu rjes su dpag pa'i phyir rang bzhin la sogs pa'i gtan tshigs tha dad pa yin no zhes 'brel to/_/gal te shes pa de gang gis nye bar len pa can yin pa de tha dad par 'gyur mod/_rtags go ci ltar zhe na de byed
[\[97a.4\]]pa nyid kyis zhes gsungs so/_/'di nyid brjod pa ni 'di ltar zhes bya ba'o/_/'bras bu'i rtags las skyes pa'i rnam par rtog pa rang gi nye bar len pa can ji ltar yin zhe na/_'bras bu'i gtan tshigs ni tha dad pa zhes bya ba'o/_/tha dad pa ji ltar zhe na/_tha dad pa ni zhes bya ba gsungs
[\[97a.5\]]so/_/dngos po'i rang bzhin ni rang dang gzhan yod pa dang med pa dag gi gnyi ga'i rang bzhin du 'gyur ba na rang bzhin las ldog pa rigs gzhan du ni ma yin no/_/dngos po med pa'i yin na ni tha dad par mi 'gyur te/_ri bong gi rwa bzhin no/_/gzhan gyi rang bzhin yin yang tha dad par mi 'gyur
[\[97a.6\]]te shing sha pa las shing nyid bzhin no/_/des na tha dad par ni yod pa dang med pa dag gis yin no/_/tha dad pa na yang de'i nye bar len pa can gyi rnam par rtog pa gnyis pa'i nye bar len pa can kho na yin no/_/yang na dngos po med pa dag las zhes bya ba ni snang ba tha dad pa'i ming can grub pa tha
[\[97a.7\]]dad pa dag gis so/_/spyir tha dad pa'i don skabs la sbyor ba ni/_bsgrub par bya ba tha dad pa yang zhes bya ba'o/_/gnyi ga la brten pa'i ma nges pa nyid bsdu ba'i don du bshad pa gzhan gsungs pa ni yang na zhes bya ba'o/_/dngos po ni shing nyid dang me'o/_/dngos po med pa ni bum pas
[\[97b\]]
[\[97b.1\]]stong pa'i sa phyogs rjes su dpag pa'i bdag nyid kyi rnam par rtog pa gang la nye bar len pa de gnyis yod pa'i de'i dngos po nyid kyis nye bar len pa brgyud pa'i rgyu med pa la sogs pa'i tha dad pa gang yin pa de las rnam par rtog pa'i tha dad pa la brten nas med pa la sogs pa'i yul tha dad pa yin
[\[97b.2\]]no/_/gal te spyi dngos po'i nye bar len pa can las/_'bras bu dang rang bzhin gyi gtan tshigs ci ltar tha dad ce na/_dngos po gnyis ni zhes gsungs so/_/gang gi phyir de ltar gtan tshigs rnam pa gsum du 'dus pa des na gnyis ka'i zhes bya ba'o/_/gal te rang gi mtshan
[\[97b.3\]]nyid kyis ni dngos po'i rten can ma yin te/_mi snang ba'i phyir ro/_/snang ba ni 'gyur ba yin na de ltar na ni spyi dngos po yin par 'gyur ro zhes brjod pa ni/_gal te dngos po'i rten zhes bya ba'o/_/de'i tshe dngos po shes par 'gyur gyi dngos po med pa'i spyi ni shes par mi 'gyur ro/_/'gyur ba
[\[97b.4\]]yang yin te des na de ni dngos po kho na la ma yin no zhes bya ba'i don to/_/dngos po 'dzin pa nyid kyis de'i 'bras bur yang 'gyur ro zhes brjod pa ni/_dngos po 'brel phyir zhes bya ba'o/_/yang rnam par rtog pa dngos po la brten pa'i phyogs la nye bar dogs pa bsu ba ni/_gal te rnam par
[\[97b.5\]]rtog pa can gyi shes pa dngos po la brten pa yin na de'i tshe dngos po rang gi mtshan nyid shes par 'gyur gyi dngos po med par ni ma yin no/_/ci'i phyir zhe na/_dngos po 'brel phyir zhes bya ba'o/_/bshad pa gnyi ga la yang don ni 'di yin te/_rang bzhin dngos po la brten pa de ni dngos po'i
[\[97b.6\]]yul can yin te/_dper na mngon sum bzhin no/_/rnam par rtog pa'i rnam par shes pa yang dngos po la brten pa yin no zhes bya ba'o/_/lan ni min/_lan btab phyir dang zhes bya ba'o/_/rnam pa 'gas kyang rnam shes la/_/de dngos po snang ba med pa'i phyir ro zhes bya ba dang /_shes
[\[97b.7\]]pa tsam gyi don byed par yang mi rung ngo zhes bya ba dang /_rang gi mtshan nyid snang ba yin na yang dbang po'i tshogs 'bras bu med par bstan pa'i phyir ro/_/'byung bar 'gyur ro/_/'byung bar 'gyur ro snyam na ni shes pa ci la dmigs pa yang mthong ba'i phyir 'das pa 'am ma 'ongs pa ni spyi ma
[\[98a\]]
[\[98a.1\]]yin no zhes brjod pa ni/_rnam pa gzhan du zhes bya ba ste spyi med par yang ngo /_/dngos po la brten pa yin yang rang gi mtshan nyid kyi yul can du ni mi 'thad do zhes re zhig 'chad pa ni/_shes pa dngos po la brten pa zhes bya ba'o/_/dngos po la zhes bya ba'i
[\[98a.2\]]rang gi mtshan nyid kyi yul la'o/_/ci'i phyir mi 'gyur snyam du na dngos po'i yul nyid ni zhes bya ba'o/_/'on te rang gi rang bzhin 'dzin pa yin pa nyid do/_/spyi'i yul can gyi zhes bya ba'o/_/gal te gang gi nyes pa 'dir 'gyur ba dngos po la zhes bya ba 'di yul gyi bdun pa ni ma yin gyi 'on
[\[98a.3\]]kyang rgyu mtshan gyi bdun pa yin no zhes dogs pa ni 'on te dngos po yod na zhes bya ba'o/_/de ltar rang gi mtshan nyid kyi yul can nyid du mi 'thad do zhes brjod nas spyi'i yul can kho na nyid kyang ma yin no zhes brjod pa ni/_gal te shes pa de zhes bya ba'o/_/rnam par rtog pa'i
[\[98a.4\]]rnam par shes pa de'o/_/de'i tshe zhes kho nar phyung la 'das pa la sogs pa ni zhes sbyar ro/_/ci'i phyir zhe na/_dngos po ni zhes smos te/_spyi'i rang bzhin ma khyab par gyi rang bzhin no/_/'o na 'jig rten gyi rtog pa'i dbang gis 'das pa yul nyid yin no snyam na 'di la
[\[98a.5\]]zhes gsungs te/_rnam par rtog pa'i rnam par shes pa la'o/_/'o na ji ltar rtogs she na/_dngos po med pa dang zhes bya ba'o/_/rang gi ngo bor zhes bya ba ni ngo bor 'dzin par 'gyur ro/_/de ltar 'khrul pa tsam du rtogs pa yin no zhes rjes
[\[98a.6\]]su 'jug par bya ba'o/_/gal te 'di dag gis ci zhig ston snyam na/_lan btab pa'i phyir dang zhes bya bas ni zhes gsungs so/_/bzlog pa spyi med pa la tshad ma mi dmigs pa 'jug pa yin par rnam pa 'gas kyang rnam par shes la/_de dngos po snang med phyir ro zhes bya ba la sogs
[\[98a.7\]]pas bstan pa brjod pa yin no/_/gzhan gyis mngon par 'dod pa'i gtan tshigs ni gang zhig dngos po la brten zhes bya ba 'di'o/_/gal te rnam par rtog pa'i rnam par shes pa ni gnyis ka ltar yang 'byung ba'i phyir na/_ji ltar dngos po la brten pa nyid du brjod ces dogs pa ni gal
[\[98b\]]
[\[98b.1\]]te zhes bya ba'o/_/de'i phyir bshad pa zhes bya ba ni dngos po'i chos nyid nyams pa'i don du'o/_/rnam par rtog pa'i rnam par shes pa ni rgyud nas rang gi mtshan nyid kyi rang bzhin la brten pa brjod pa yin no zhes bya ba'i don to/_/de shes zhes bya bar 'dir nges par bzung ba brjod par 'dod
[\[98b.2\]]pa yin no zhes bshad pa ni/_de ni shes pa nyid ces bya ba'o/_/nyid kyi sgras ni spyi dmigs pa nyid yin pa 'gog pa'o/_/de nyid brjod pa ni de la zhes bya ba ste/_rnam par rtog pa'i rnam par shes pa la'o/_/ci'i phyir dmigs pa med pa yin zhe na/_spyi zhes smos te/_gtso bo la sogs
[\[98b.3\]]pa ltar mtshan ma'i yul ma yin pa'o/_/'di ltar zhes bya ba ni gsal bar byed pa'o/_/rang gi mtshan nyid kho na tshad ma'i yul yin pa'i phyir gzhal bya yin no zhes brjod pa ni rang gi mtshan nyid gcig ces bya ba'o/_/ci'i phyir zhe na/_spyi zhes bya ba ni zhes gsungs so/_/'o na gang
[\[98b.4\]]gzhal bya yin snyam na/_don dam par zhes gsungs so/_/gal te dngos po la shes pa nyid 'jug pa yin na rang gi mtshan nyid snang ba mngon sum dang spyi'i mtshan nyid snang ba rjes su dpag pa'o/_/de skad du yang /_gzhal bya gnyis phyir tshad ma gnyis/_/zhes bshad pa yin no/_/de na
[\[98b.5\]]gcig kho nar ji ltar 'gyur snyam na/_de nyid yod pa dang zhes gsungs so/_/rjes su dpag pa la yang rang gi mtshan nyid kho na dpyad par bya ba yin gyi/_spyi ni ma yin no/_/de gang las zhes bya bas dogs pa bsu ba nas de las grub phyir ro zhes lan 'debs pa ste rang gi mtshan nyid
[\[98b.6\]]las so/_/rang gi mtshan nyid kho na thun mong du mtshon pa na spyi'i mtshan nyid yin no/_/de lta na yang snang ba tha dad pa'i sgo nas gzhal bya gnyis su 'thad pa yin no/_/rang gi mtshan nyid kho na rjes su dpag par yod pa dang med pa nyid du dpyod pa yin te/_rnam par dpyod pa'i bdag nyid
[\[98b.7\]]yin pa'i phyir ro/_/'dzin pa ni ma yin no zhes bya ba'i don to/_/rtog pa dang ldan pa dag ni rang gi mtshan nyid yod pa dang med pa gtan la dbab pa'i don du tshad ma dpyod pa'i bstan bcos byed pa yin no zhes brjod pa ni/_don bya ba byed pa'i dngos po zhes bya ba'o/_/gal te rang
[\[99a\]]
[\[99a.1\]]gi mtshan nyid don du gnyer na 'o na tshad ma btsal bas ci snyam na/_tshad ma tshol ba yang zhes gsungs so zhes bya ba ni rang gi mtshan nyid do/_/de lta ma yin na zhes bya ba ni rang gi mtshan nyid rtogs pa'i don du ma yin pa'o/_/gang gi phyir rang gi mtshan
[\[99a.2\]]nyid rtogs pa'i don du tshad ma tshol ba de'i phyir ro/_/don dang ldan pa zhes bya ba ni skyes bu'i don dang bcas pa'o/_/gang gi phyir bstan bcos rang gi mtshan nyid kyi don du yin pa des na de don ston par byed pa'i tshad ma gnyi ga yang rang gi mtshan nyid kyi yul can gyi brjod
[\[99a.3\]]par 'gyur ro zhes brjod pa ni des na zhes bya ba'o/_/de lta ma yin na zhes bya ba ni rang gi mtshan nyid yul du bya ba ma yin na'o/_/gal te gnyi gas kyang zhes bya ba nas she na zhes bya ba'i bar ni rtsod pa'o/_/rtsod pa smra ba nyid kyis 'on te yul gcig yin yang zhes bya ba la sogs pas dogs
[\[99a.4\]]pa bsu ba nas gzhal bya don med par 'gyur ro zhes brjod pa ni de lta yin na zhes bya ba'o/_/'gal mod snyam na slob dpon gyis kyang gsungs so zhes 'brel to/_/gzhung gang gis she na/_gang gi phyir zhes bya ba'o/_/gang gi phyir rang dang spyi'i mtshan nyid gzhal bya yin pa de'i
[\[99a.5\]]phyir tshad ma gnyis yin no zhes bya ba'i don to/_/slob dpon dang 'gal ba ni rung ba ma yin no snyam du bsams pa'o/_/ma nges pa nyid yin pa'i phyir yang gtan tshigs 'di tshad ma'i dbye ba sgrub par mi nus so zhes bya ba brjod pa ni/_tshogs pa'i dbye bas zhes bya ba'o/_/'on
[\[99a.6\]]te gzhal bya gnyis yin pa las tshad ma tha dad pa yin no zhes bya ba'i dogs pa bsu nas/_de yang ma nges pa'i nyes pas nyes pa chags pa yin no zhes brjod pa ni gzhal bya'i dbye bas zhes bya ba'o/_/tshad ma mtha' yas par thal bar 'gyur ba ma yin no/_/ci'i phyir zhe na/_tha dad
[\[99a.7\]]kyang zhes bya ba ste/_/gzugs dang ro la sogs pa'i yul gyi'o/_/gal te gcig yin pa'i phyir mngon sum thams cad gcig yin na/_dbang po la sogs skyes pa nyid yod pa las kyang ci ste ci ltar mi 'gyur zhes dogs pa bsu ba ni tshogs pa tha dad pa yin na yang zhes bya ba'o/_/
[\[99b\]]
[\[99b.1\]]dbang po las skyes pa nyid ni mngon sum rjes su dpag pa las tha dad pa'i rgyu mtshan ma yin te/_de med kyang rig pa la sogs pa mngon sum yin pa'i phyir ro zhes lan brjod pa ni/_ma yin te zhes bya ba'o/_/de ltar yang zhes bya ba ni mtshan nyid ni yin pa'o/_/gang gi phyir mngon sum
[\[99b.2\]]thams cad tshad ma gcig kho na yin la/_sgra dang nye bar 'jal ba la sogs pa rjes su dpag pa las tshogs pa tha dad pas bskyed pa'i tshad ma yin te/_don dang 'brel pa ma grub pa'i phyir dang /_grub na ni rjes su dpag pa nyid du 'gyur ba'i gtan tshigs de'i phyir gzhal bya gnyis yin pa nyid las
[\[99b.3\]]zhes bya ba snang ba bzhin pa rnam pa gnyis yin pa nyid las so/_/de lta ma yin zhes bya ba ni gzhal bya rnam pa gnyis yin pa'o/_/des na ha cang khyab pa la sogs pa'i nyes pa med do zhes bya ba'i don to/_/gzhal bya gnyis phyir zhes bya ba ni mi rigs te/_sngon po la sogs pa'i rang
[\[99b.4\]]bzhin mtha' yas pa'i phyir ro zhes dogs pa bsu ba ni ji ltar zhes bya ba ste/_mtha' yas pa kho na'o zhes bya ba'i don to/_/ma yin te zhes bya ba ni lan te/_mtha' yas pa nyid ma yin no/_/ci'i phyir zhe na/_sngon po la sogs pa zhes gsungs so/_/mtha' yas pa nyid yin na ji ltar
[\[99b.5\]]rnam pa gnyis yin snyam na 'di ltar zhes gsungs so/_/mngon sum dang gzhan pa'i tshad ma byed pa tha dad pa las rang gi mtshan nyid gcig pu rnam pa gnyis su 'jog pa yin no zhes bya ba'i don to/_/ji ltar zhes dogs pa bsu nas re zhig rang gi mtshan nyid kyi rang bzhin rnam par gzhag
[\[99b.6\]]pa'i phyir sngon po la sogs pa'i dbye ba mtha' yas pa yin yang zhes gsungs so/_/rang gi mtshan nyid ni don dam par mi 'gyur la/_gnyi ga'i rang bzhin yin pa yang gzhal bya gzhan du thal bar 'gyur ro zhes dogs pa bsu ba ni/_gal te zhes bya ba'o/_/dogs pa de zhes bya ba
[\[99b.7\]]rang gi mtshan nyid rtogs pa med cing gzhan zhes bya ba rjes su dpag pa rtogs pa'i dus na'o/_/de ltar rtogs pa po gcig la ltos nas don dam pa ma yin pa nyid du brjod nas/_rtogs pa po tha dad pa la ltos kyang brjod pa ni de bzhin du bya ba'o/_/gcig la zhes bya ba ni mngon sum
[\[100a\]]
[\[100a.1\]]mthong ba la'o/_/gzhan la zhes bya ba rjes su dpog pa po la'o/_/de lta ma yin na zhes bya ba ni rang gi mtshan nyid ma yin pa'o/_/de ltar 'gyur mod snyam na rtogs pa po la zhes smos te/_dngos po rang bzhin gcig yin pa'i phyir ro zhes bya bar bsams pa'o/_/
[\[100a.2\]]de ltar yang tha dad na ni brtags pa kho nar 'gyur zhes gsungs pa'o ni ltos pas byas pa'i zhes bya ba'o/_/de gnyis ka'i zhes bya ba rang spyi'i rang bzhin gyi'o/_/de la zhes bya ba ni gnyis ka'i rang bzhin la'o/_/gzhan la zhes bya ba gsum pa 'byung bar 'gyur te/_'jug par 'gyur ro/_/
[\[100a.3\]]gang gi phyir de ltar rnam par dpyad pa na/_de ni rang gzhan ngo bo yin/_/rtogs phyir gzhal bya gnyis su 'dod/_/ces bya ba mi 'thad pa'i phyir 'di ni zhes bya ba la sogs pa ni mi rung ngo /_/ci'i phyir zhe na/_don dam pa rang gi mtshan nyid de gzhal bya nyid de gzhal bya nyid yin na/_sngon
[\[100a.4\]]po la sogs pa'i nang gi dbye bas gzhal bya nyid ni mtha' yas par 'gyur ro/_/'on te gcig nyid tshad ma'i byed pa tha dad pas tha dad pa yin na ni de ltar na tha dad pa'i mtshan nyid rtogs par 'gyur ro zhes brjod pa ni ltos pas byas pa zhes bya ba'o/_/mtshan nyid min par 'gyur zhes bya ba ni
[\[100a.5\]]tha dad pa'i zhes bya bas kha bskang ngo /_/grub pa'i mtha' smra bas don dam pa'i mtshan nyid gsungs pa ni/_dmigs pa yis ni zhes bya ba'o/_/gang zhig mngon sum gyis mtshon pa nyid dam pas yin te/_de las don bya ba 'thob pa'i phyir rjes su dpag pas dmigs pas ni
[\[100a.6\]]ma yin te/_de las don bya ba mi 'thob pa'i phyir ro/_/gal te dmigs pas don mtshon pa yin na/_'o na ji ltar dmigs pa nyid yod pa yin no zhes brjod snyam na don dam dmigs pa ni med pa yin la/_de las bzlog pas dmigs pa nyid yod pa yin gyi gzhan ni ma yin no zhes
[\[100a.7\]]lan brjod pa ni dmigs pa nyid ni dngos po rnams kyi don dam pa'i yod pa yin no zhes rnam par gzhag ste bzlog pas don dmigs pas ni med pa yin no zhes bstan pa'i phyir ro/_/re zhig phyed snga ma sngar rnam par 'grel pa ni dngos po rnams zhes bya ba'o/_/gal te zhes bya ba la
[\[100b\]]
[\[100b.1\]]sogs pas phyed phyi ma 'phangs te/_ri bong gi rwa la sogs pa zhes bya bas 'chad pa'o/_/gal te med na mi dmigs pa yin gyi/_mi dmigs pa nyid ni med pa ma yin no/_/des na/_bzlog pa las 'das dmigs pa ni/_/yod pa yin no zhes ci ste brjod ces dogs pa bsu ba ni
[\[100b.2\]]gal te de la yang zhes bya ba ste/_ri bong gi rwa la sogs pa la'o/_/ma dmigs pa las zhes bya ba ni lan no/_/med pa ni mi dmigs pa las gzhan kho na'o zhes dogs pa bsu ba ni ma dmigs pas zhes bya ba'o/_/ci zhig ces bya ba'i dri ba sngon du btang ba can mi dmigs pa nyid
[\[100b.3\]]rnam pa gsum du rnam par rtog pa ni dmigs pa med pa yin nam zhes bya ba la sogs pa'o/_/gal te zhes bya ba ni dngos po sel ba'o/_/de'i tshe zhes khong nas drangs la/_de las ci ltar zhes sbyar te/_ldog pa'i mtshan nyid kyi dmigs pa de las so/_/ci'i phyir mi rtogs snyam du
[\[100b.4\]]dogs pa bsu ba nas ji ltar dmigs par bya ba med par ni dmigs par bya ba ma yin pa de bzhin du dmigs pa med pa yang dmigs pa ma yin pa nyid do zhes brjod pa ni/_dngos po med pa ni zhes bya ba'o/_/de ltar dngos po med pa ni 'ga' zhig rtogs pa'am/_rtogs pa'i rgyu ma yin
[\[100b.5\]]no zhes bya bar bsgrub pa yin no/_/de yang ji ltar rtogs zhes bstan pa'i don du dngos po med pa yang zhes bya ba smos te/_dmigs pa dngos po med pa de yang ngo /_/gal te don bzhin du shes pa la ni dmigs pa gzhan med pa de na de med pas dmigs pa med pa rtogs par bya ba ma yin pa'i
[\[100b.6\]]phyir ji ltar thug pa med par 'gyur snyam du dogs pa bsu ba ni gal te zhes bya ba'o/_/dmigs pa las ni zhes bya ba ni rnam pa med pa la'o/_/gang gis zhes bya ba ni dmigs pa med pas so/_/de ni zhes bya ba ni dmigs pa med pa'o/_/gal te shes pa la dmigs pa gzhan med do
[\[100b.7\]]zhes bya ba 'di ga las she na/_shes pa ni lkog tu gyur pa yin pa'i phyir zhes smras so/_/gal te shes pa zhes bya ba ni lan no/_/de zhes bya ba ni rnam pa med pa'i shes pa'o/_/yod par ma rtogs na nyes pa ci yod snyam na/_ji ltar don zhes bya ba'o/_/mi dmigs pa las bya
[\[101a\]]
[\[101a.1\]]ba ni tshad ma la log pa'i rang bzhin las so/_/gal te blo ni tshad ma lnga log par ma grub ste/_don gyis go bar yod pa'i phyir zhes dogs pa ni/_'on te zhes bya ba'o/_/de la ni snang bzhin pa'i don las tha dad pa'i blo la'o/_/des na zhes bya ba don gyis go
[\[101a.2\]]bar yod pas so/_/de lta na don gyis go ba'i blo med par 'gyur te tshad ma lnga med pa'i phyir ro zhes lan 'debs pa ni don gyis go ba yang zhes bya ba'o/_/'on te de la zhes bya ba ni dang po la'o/_/gzhal bya rtogs pa zhes bya ba ni/_don gyis go ba'i rang bzhin gyis shes pa gang
[\[101a.3\]]zhig grub pa'i don du don gyis go bar 'gyur ba'i shes pa de ni gzhal bya yin la/_de rtogs pa ni gal te gsal ba'o/_/yang don gyis go bas zhes bya ba ni de ltar don gyis go ba'i blo gzhan dang gzhan gyis gzhan dang gzhan bsgrub par bya ba yin pas na/_thug pa med pa'i phyir na
[\[101a.4\]]gang du nye bar mi gnas pa de kho nar med pa nyid du 'gyur ro/_/'on te mthar gyis pa'i don gyis go bar ni de gzhan la mi ltos te/_mthong ba'i phyir ro zhes dogs pa bsu ba ni gal te rtog pa zhes bya ba'o/_/gal te zhes bya bas na ci zhig bya zhes bya ba'i bar ni lan no/_/don gyis
[\[101a.5\]]go bas zhes bya ba ni rtsod pa'o/_/gal te de ltar na zhes bya ba ni lan no/_/de'i phyir shes pa lkog tu gyur par zhes bya bar ni mi 'thad de/_gal te rigs pa rnams ni ci ltar shes pa gzhan gyis mngon sum du byed pa yin na de'i tshe de med kyang dmigs pa med pa gzhan gyis rtogs par bya ba yin pa'i phyir
[\[101a.6\]]na/_thug pa med pa nyid gnas pa yin no/_/rang rig pa'i phyogs la yang de bzlog tu med pa yin no zhes brjod pa ni/_gang gi tshe zhes bya ba'o/_/de zhes bya ba ni mngon sum du gyur pa'i blo bzhin med par rtogs pa la'o/_/ji ltar don med pa dmigs pa med pa gzhan gyis rtogs pa de bzhin
[\[101a.7\]]du de med pa yang gzhan gyis yin la de yang gzhan gyis yin pa'i thug pa med do/_/'on te yang shes pa bzhin du de med par yang rang nyid las 'grub pa des na/_thug pa med pa ma yin na de lta na don med pa yang rang las 'grub par 'gyur te/_ngo bo med par khyad med pa'i phyir ro/_/
[\[101b\]]
[\[101b.1\]]des na mi dmigs don med do/_/des na don med pa bzhin du/_/shes pa med pa yang rang las 'grub pa ma yin pas na thug pa med pa kho na'o/_/gal te don dang dmigs pa dag gi mi dmigs pa gcig yin pa'i phyir na/_de med par rtogs pa la thug pa med pas ma grub
[\[101b.2\]]pa nyid ma yin no zhes dogs pa bsu ba ni 'on te zhes bya ba'o/_/de dag gi mi dmigs pa gcig yin na yang /_ji ltar don yod par 'gyur ba de bzhin du dmigs pa yang yod par 'gyur ro zhes lan 'debs pa ni/_de lta yin na zhes bya ba'o/_/ma grub pa nyid kyi
[\[101b.3\]]nyes pas btang snyoms su byas te/_ma nges pa nyid brjod par rtogs par bya'o/_/des na dngos po med pa tha dad par smra ba rnams kyi ltar na/_ma dmigs pa las ni don dang dmigs pa dag las gcig kyang med pa mi grub po zhes dgongs pa'o/_/ma nges pa nyid spong ba'i dogs pa bsu
[\[101b.4\]]ba ni/_de nyid med pa yin no zhe na zhes bya ba ste don rang dmigs pa dag gi ma dmigs pa nyid med pa yin no zhe na/_de lta na dngos po dang dmigs pa dag kyang de'i bdag nyid du grub par 'gyur ro zhes lan 'debs pa ni/_gal te zhes bya ba'o/_/shes pa gcig la bde ba dmigs pas
[\[101b.5\]]kyang de las gzhan dmigs pa med par nges par byed pa yin te ma 'dres pa'i phyir ro/_/des na brjod ma thag pa'i nyes pa'i rnam pa dag pa yod pa ma yin no zhes brjod pa ni/_'o na gzhan dmigs pa nyid ces bya ba'o/_/de lta na yang ma nges pa'i nyes pa las mi 'grol lo
[\[101b.6\]]zhes brjod pa ni de yang rigs pa ma yin no zhes bya ba'o/_/mi dmigs pa zhes ming btags pa'o/_/de zhes bya ba ni dogs pa ste/_dgag par bya ba de'o/_/gang 'di la lan btab zin to zhes bya ba ni dngos po med pa ni rtog pa ma yin no zhes bya bas so/_/ming gis
[\[101b.7\]]ni gzhan dmigs pa nyid mi dmigs pa ma yin gyi/_'on kyang dgag par bya ba gzhan las 'jug pa med pa'o/_/rtsod pa slong ba ni gzhan dmigs pa de nyid ces bya ba ste/_sa phyogs 'ba' zhig pa la sogs pa dmigs pa nyid de/_de las gzhan mi dmigs pa yin
[\[102a\]]
[\[102a.1\]]no zhes 'brel to/_/ci'i phyir zhes dogs na/_gzhan la mi 'jug pa'i phyir zhes sbyar ro/_/de na yang ma nges pa kho na'o zhes lan 'debs pa ni gal te gzhan la zhes bya ba'o/_/'di yod par dogs pa bsu ba ni 'on te zhes bya ba nas zhe na
[\[102a.2\]]zhes bya ba'i bar gyis so/_/de lta ma yin na zhes bya ba ni/_med pa ma yin na'o/_/de la yang zhes bya ba dgag par bya ba la/_dmigs pa 'jug pa nyid do zhes bya ba'o/_/ci'i phyir zhe na yang zhes smras so/_/de bzhin du ni zhes bya ba ni sa phyogs bzhin du'o/_/dmigs
[\[102a.3\]]pa yang ma yin no zhes bya ba ni bzlog pa brjod pa'o/_/rang gi rig pa gzhan gyis dben pa las dmigs pa med pa'i rang bzhin gyis mi dmigs pa gzhan ni ma grub ste/_des na thug pa med pa kho na'o zhes lan 'debs pa ni med pa'i mtshan nyid can te zhes bya ba'o/_/gang gis
[\[102a.4\]]zhes bya ba 'gas kyang ma yin no/_/dmigs pa med par de nyid yin no zhes brjod pa ni thug pa med pa de nyid zhes bya ba'o/_/so sor zhes bya ba ni ma grub pa spong bar dogs pa bsu ba'o/_/so sor nges pa'i rnam pa dmigs pa'i phyir de mi dmigs par nges pa yin no zhes 'brel to/_/ci 'di
[\[102a.5\]]zhes bya ba ni lan no/_/nges pa'i rnam par dmigs pa gzhan du ni mi 'thad pa ni dmigs pa'i sgrub par byed pa yin no/_/de lta'o zhe na zhes bya ba ni gal te don gyis go ba khas len na de'i thug pa med do/_/'di ltar don gyis go ba ni blo yin no/_/de yang lkog tu gyur pa des na don gyis go
[\[102a.6\]]ba gzhan gyis rtogs par bya ba yin no/_/de yang de las gzhan gyi yin no zhes brjod pa ni bstan zin to/_/'on te nges pa'i rnam par dmigs pa las ni med par 'grub pa ma yin gyi/_'on kyang rig par byas par ni mi dmigs pa de nyid yin gyi dngos po med pa ni ma yin no/_/des na
[\[102a.7\]]thug pa med pa ma yin no zhes dogs pa bsu ba ni so sor nges pa'i rnam pa zhes bya ba'o/_/de lta na ni 'o na zhes bya ba ni lan no/_/gal te dngos po ni rang dang gzhan la ltos nas dngos po dang dngos po med pa'i rang bzhin yin yang dmigs pa nyid yod pa yin no zhes ji ltar
[\[102b\]]
[\[102b.1\]]tha snyad byed snyam na/_so sor nges pa'i zhes gsungs so/_/de yang dmigs pa nyid kyi rang bzhin yin no zhes bya ba'i don to/_/des na zhes bya ba ni so sor nges pa'o/_/gal te so sor nges pa'i rang bzhin ni gzhal bya ma yin nam des na de dmigs par ni gzhan kho na yin pa'i phyir na/_
[\[102b.2\]]ci ltar dmigs pa nyid yod pa yin snyam du dogs pa ni/_gal te zhes bya ba'o/_/de nyid ni zhes bya ba ni dmigs pa nyid do/_/las ni gal te dmigs par bya ba'o/_/'o na ji ltar so sor nges pa'i blor 'gyur zhe na/_dmigs pa dran pa nyid las zhes gsungs so/_/gang gi phyir
[\[102b.3\]]dmigs pa med par ni so sor nges pa'i blor mi 'gyur ba des na'o/_/phyogs gnyis pa bsal bas gsum pa la brjod pa ni 'on te zhes bya ba'o/_/dpyad zin to zhes bya ba ni med pa dang ma yin pa'i phyir dbye bas phyogs gnyi ga la yang nyes pa brjod pa'i phyir ro/_/de ltar dmigs pa
[\[102b.4\]]nyid don dam par yin pa yin no zhes bya ba bshad nas gal te rtogs pa'i dbye bas zhes bya ba la sogs pa'i rtsod pa spang ba'i don du dogs pa bsu ba ni gal te de nyid ces bya ba'o/_/de nyid ni dmigs pa nyid do/_/de'i tshe rjes su dpog pa po'i skyes bu'i gzhan la ltos/_skyes bu'i
[\[102b.5\]]gzhan la ltos nas kyang dmigs par byed pa de ni de lta bu kho na zhes bya ba dmigs par bya ba kho na yin no/_/lkog tu gyur pa nyid kyis zhes bya ba'i dogs pa bsu ba ni/_de nyid kyi tshe ni rjes su dpog pa'i dus na'o/_/de ni dmigs par bya ba'o/_/de nyid kyis zhes bya ba ni lan no/_/dmigs par bya ba nyid kyi'o/_/
[\[102b.6\]]dmigs par bya ba'i rang bzhin nyid rjes su dpag par bya ba yin te/_'on kyang mi nye ba las mngon sum du snang ba yin no/_/'di ga las she na/_gal te 'gas kyang zhes bya ba ste rang ngam gzhan 'gas kyang ngo /_/dmigs par bya ba yang yin pa'i yul can gyi rjes su dpag pa
[\[102b.7\]]ni mi slu ba med pa'i phyir na tshad ma nyid du mi 'gyur ro zhes bya ba'i don to/_/gal te rjes su dpag pa'i dus su dmigs par bya ba'i rang bzhin du ma rtogs par dmigs par bya ba yin no zhes ni rigs pa ma yin no zhes brjod pa ni/_de'i tshe ma rtogs pa zhes bya ba'o/_/de'i tshe de de ltar
[\[103a\]]
[\[103a.1\]]ma yin no zhes bya ba ni lan no/_/de lta ma yin pa ni dmigs pa ma yin pa'o/_/dmigs pa zhes bya ba ni dogs pa de/_rang gi rang bzhin du dmigs pa med pa'o/_/de lta ma yin no zhes bya ba ni dmigs par bya ba ma yin pa'o/_/'o na zhes bya ba ni lan no/_/ma dmigs
[\[103a.2\]]pa ni ma nges pas dngos po med par bsgrub pa ma yin no zhes dogs pa bsu ba ni yod kyang zhes bya ba'o/_/yod pa las zhes bya ba ni lan no/_/ma dmigs pa'i rang bzhin gyi yul yod pa las tshad ma yod pa ste srid pa yin na/_dngos po yod kyang ma dmigs so zhes de skad brjod
[\[103a.3\]]par bya bar 'gyur gyi/_gang gi tshe ma dmigs pa nyid tshad mas yul du ma byas pa'i phyir na mi dmigs pa'i rang bzhin la tshad ma mi srid pa de'i tshe ji ltar yod pa la yang mi dmigs pa srid do zhes brjod do/_/sha za ba la sogs pa tshad ma'i yul nyid du srid pa la yang yod kyang ma
[\[103a.4\]]dmigs pa yin no zhes brjod pa yin no/_/'on te ma dmigs pa'i rang bzhin la rjes su dpag pa yod pa nyid de/_des na yod kyang ma dmigs so zhes brjod do zhes dogs pa ni/_rjes su dpag pa zhes bya ba ni/_de yang zhes bya ba lan te/_rjes su dpag pa yang mthong ba'i rang
[\[103a.5\]]bzhin nyid kyi rjes su 'brang ba'i dmigs par bya ba'i rang bzhin la ni ma yin no/_/des na ma dmigs pa'i rang bzhin ni med pa kho na'o/_/gal te rjes su dpag pa'i dus na don la blta bar bya ba nyid med pa nyid ma yin nam/_des na mthong ba'i rang bzhin nyid kyi rjes su 'brang ngo zhes bya ba ji ltar
[\[103a.6\]]brjod ce na/_dogs pa bsu ba ni phyis zhes bya ba ste/_mthong ba'i dus na'o/_/sngar rjes su dpog pa'i dus su'o/_/gal te zhes bya ba'i lan no/_/de'i tshe yod pa nyid ji ltar yin te blta bar bya ba ma yin pa ni yod pa mi 'thad pa'i phyir ro/_/dogs pa bsu ba ni phyis zhes bya ba ste/_mi slu ba'i
[\[103a.7\]]dus na'o/_/phyis nyid ces bya ba ni lan no/_/sngar ji ltar zhes bya ba ni rjes su dpag pa'i dus su'o/_/phyis dmigs par bya ba nyid gzhan du mi 'thad pas sngar yod pa yin no zhes dogs pa bsu ba ni gal te sngar med na zhes bya ba'o/_/dmigs par bya ba nyid do zhes bya ba lan no/_/dmigs pa'i
[\[103b\]]
[\[103b.1\]]phyir na phyis kho na yod pa yin gyi sngar ma yin no/_/gal te rjes su dpag pa'i dus su de ltar rtogs pa ni blta bar bya ba ma yin pa kho nar 'gyur te zhes dogs pa bsu ba ni dmigs par bya ba'i nyid du zhes bya ba'o/_/de lta ma yin pa ni zhes bya ba ni rtogs pa ni rjes su 'jug go/_/gzhan du zhes bya ba ni
[\[103b.2\]]dmigs par bya ba ma yin pa'o/_/gzhan gyi tshe zhes bya ba ni/_rjes su dpag pa'i dus yang ngo /_/de'i rang bzhin du ni dmigs par bya ba'i rang bzhin du'o/_/gzhan du zhes bya ba ni dmigs par bya ba yin par ro/_/gzhan du zhes bya ba ni dmigs par bya ba ma yin pa nyid du'o/_/de ltar re zhig
[\[103b.3\]]rjes su dpag pa'i dus su yang yod pa nyid ni dmigs par bya ba med pa yin no zhes bstan nas/_da ni rjes su dpag pa'i 'byung bar 'gyur ba'i yul can gyi tshad ma yin te/_des na de'i yul du song ba las de'i yul dmigs par bya ba nyid bzlog tu med do zhes brjod pa ni/_rjes su dpag pa
[\[103b.4\]]ni zhes bya ba'o/_/'byung bar 'gyur ba'i yod pa la zhes bya ba ni thob pa'i shes pa'i yul la yin gyi/_rjes su dpag pa'i dus na yod pa'i ma dmigs pa la ni ma yin no/_/de nyid kyi phyir rjes su dpag pa'i dus na yod pa nyams su ma myong yang yod par rtogs pa ni mi 'thad de/_rjes su
[\[103b.5\]]dpag pa las yul du ma byas pa'i phyir ro/_/gal te gnyi ga yang dmigs par bya ba kho na'i yul can yin na/_'o na ji ltar zhes bya ba'o/_/gzhal bya gnyis med pa kho na'o zhes bya ba'i don to/_/de nyid ces bya ba ni lan no/_/dmigs par bya ba nyid do/_/gzhan gyi ngo bos zhes bya ba ni
[\[103b.6\]]sngon mthong ba'i ngo bos sam shes pa'i rnam pa'i ngo bos so/_/dpe dang zhes bya ba ni de nyid gsal bar byed pa'o/_/de ltar zhes bya ba ni dmigs par bya ba yod pa nyid du'o/_/ji ltar gcig nyid du mar 'gyur snyam na/_de nyid ces smos te/_dmigs par bya ba'i rang bzhin nyid do/_/de'i zhes
[\[103b.7\]]bya ba dpe la mthong ba'i ngo bor sgro btags pa'i phyir ro/_/de lta na ni 'o na zhes bya ba la sogs pas ltos pas byas pa tha dad na don dam mtshan nyid min par 'gyur zhes brjod pa'i rtsod pa rjes su brjod pas bden te zhes bya bas lan 'debs pa'o/_/'o na ji ltar zhes tha snyad 'dogs snyam na/_
[\[104a\]]
[\[104a.1\]]dngos po la mi slu ba'i sgo nas zhes gsungs so/_/snang ba dang rnam par brtag par bya ba tha dad pa nyid du gang gis ma rtogs pa'o/_/gang gi phyir de ltar tha snyad byed pa'i rgyu des na snang ba dang /_rnam par brtag par bya ba'i don gcig tu byed par dngos po nyid yin pa de la ltos nas so/_/
[\[104a.2\]]'on te gnyi ga'i rang bzhin yin pa'i phyir zhes bya ba la sogs pas gcig nyid mtshan nyid dang gzhan yin na ni de gnyi ga'i rang bzhin gyi gzhal bya gzhan yin pa'i phyir zhes bya ba'i/_rtsod pa brjod pa nas de ni mi rigs te zhes bya ba la sogs par byed do/_/rtogs par khas len na yang nyes pa yod do zhes
[\[104a.3\]]brjod pa ni/_rtogs yang zhes bya ba'o/_/gal te gzhal bya 'chol na tshad ma gnyis su ji ltar 'gyur snyam na/_rtogs pa'i dbye ba nyid kyis zhes gsungs te/_gzhal byar bya ba'i rang gi ngo bo tha dad pas ni ma yin no/_/rjes su dpag pas nye bar zin pa'i rang bzhin ni mi gsal ba yin te/_de na gnyi
[\[104a.4\]]ga'i rang bzhin nyid med pa'i phyir na/_dngos po'i mtshan nyid dang 'chol ba ma yin no/_/'di yang rnam pa ji zhig ltar gcig nyid gnyi ga'i rang bzhin yin pas khas blangs nas brjod pa yin gyi de ni don dam par ni rigs pa ma yin te/_ltos pa byas pa yin pa'i phyir zhes brjod pa ni yang na zhes bya ba'o/_/
[\[104a.5\]]gcig gi mtshan nyid gang zhig gsal ba tha dad pa mi gsal ba nyid kyis rtogs pa tha dad pa'i las yin pa de ni don dam pa ma yin pa kho na ste/_des na gcig la mtshan nyid gnyis yod pa ma yin no/_/gal te gcig la yang ltos pas tha dad par mthong ba nyid ma yin nam/_des na ji ltar gcig gi rang
[\[104a.6\]]bzhin dgag pa tsam yin snyam na/_sngon po la sogs pa ni zhes bya ba'o/_/de ni zhes bya ba ni sngon po nyid la sogs pa'o/_/tha dad pa ma yin no zhes bya ba ni rnam pa du ma dang ldan pa yin pa'o/_/de'i phyir gang gis tshad ma gzhan du thal bar 'gyur ba gcig la ni rang bzhin gnyis yod pa ma yin no/_/gal
[\[104a.7\]]te gzhal bya'i dbye ba don dam pa ma yin na/_'o na ji ltar zhes bya ba'o/_/tshad ma nyid du zhes bya ba ni rjes su dpag pa'o/_/gzhal bya'i dbye ba de nyid brtags pa'i rang bzhin yin pa'i phyir don dam pa yin gyi/_dngos po nyid ma yin te/_mngon sum bzhin du rjes su dpag pa'i dngos po'i rang
[\[104b\]]
[\[104b.1\]]bzhin thob pa gang zhig pa de ni don dam pa las gzhan min te/_des na mngon sum bzhin du rjes su dpag pa yang tshad ma kho na'o zhes dogs pa'o/_/gzhan gyis yul gcig mngon sum dang rjes su dpag pa dag tha dad pa med par 'gyur ro zhes brjod pa ni/_'o na zhes bya ba ste rjes su dpag pa mngon
[\[104b.2\]]sum las tha dad pa med pa nyid du 'gyur ro zhes bya ba'i don to/_/de nyid gsal bar byed pa ni/_rang gi ngo bo dngos su zhes bya ba'o/_/'on te gal te rang gi ngo bos yul du byed pa ma yin gyi 'on te/_'on kyang gzhan gyi ngo bos yin na ji ltar de rtogs te/_dkar po ni ser po nyid kyis rtogs pa ma yin no zhes
[\[104b.3\]]brjod pa ni/_rang gi ngo bo de la ma rig ste/_mngon sum gzung gi 'on kyang gzhan gyi rang bzhin du mngon zhe na zhes bya ba'o/_/des na 'khrul pa'i phyir de ji ltar rtogs she na/_rjes su dpag pa ni rang gi snang ba don med pa la don du lhag par zhen nas 'jug pa'i phyir na 'khrul par 'dod pa nyid do zhes lan btab pa
[\[104b.4\]]ni ji bzhin mngon zhe na zhes bya ba'o/_/de kho na nyid ji lta ba bzhin du mngon bzhin yin pa'i phyir te/_phyin ci log tu mngon par zhen pa'i mtshan nyid kyi phyir na/_mngon sum la ltos pa'i gnyis pa rjes su dpag pa'i rtog pa ni 'khrul pa nyid yin par 'dod do/_/ci ltar don de zhes bya ba ni 'chad pa ste/_yul dang
[\[104b.5\]]dus dang rnam pa nges pa'i don de'o/_/dus la sogs pa nges pa nyid bshad pa ni/_da ltar zhes bya ba la sogs pa'o/_/de ltar zhes bya ba ni dus nges pa'o/_/des na zhes bya ba ni yul nges pa'o/_/rgyu'i dbye bas tha dad pas zhes bya ba ni rang bzhin du mngon pa'o/_/gal te de'i rang bzhin du mngon par zhen pa med na/_ji
[\[104b.6\]]ltar de la 'khrul pa yin snyam na/_dngos po la ma reg kyang der lhag par zhen pa'i phyir ro zhes gsungs so/_/de la ma reg na ji ltar reg_/lhag par zhen snyam na/_sngar mthong ba'i don gyis zhes gsungs so/_/re zhig 'chad par 'gyur ba'i rnam 'grel gyi don ldog pa'i sgo nas brjod pa ni gal te zhes bya ba'o/_/mi
[\[104b.7\]]'gyur ro zhes bya ba ni skabs kyi don rjes su dpag pa'o/_/de nyid smras pa zhes bya ba ni rjes su dpag pa nyid tshad ma ma yin pa'o/_/gal te gzhan gyi ngo bos ni rtogs na 'o na de tshad ma ma yin no/_/ci'i phyir zhe na/_'khrul pa zhes gsungs te gzhan rtogs pa na gzhan thob pa'i phyir ro zhes bya ba'i don to/_/rjes su
[\[105a\]]
[\[105a.1\]]'gro ba'i sgo nas 'chad pa ni gal te zhes bya ba'o/_/gal te yang nga yi rnam pa mthong ba la gzhan gyi ngo bor sgro 'dogs pa yin yang /_mngon par 'dod pa 'thob pa la ni bsam pa ji lta ba bzhin mi slu bar byed pas na/_tshad ma yin te mngon sum bzhin no zhes brjod pa 'di ni/_lam du zhes
[\[105a.2\]]bya ba'o/_/gal te ji ltar bsam pa thob pa na/_ji ltar gzhan la gzhan gyi rnam pas rtog pa'am/_'khrul pa nyid yin par 'gyur zhe na/_rnam gzhan gyis kyang zhes gsungs so/_/ji ltar dkar po la ser po'i rang bzhin du 'khrul par rtog pa mthong ba de bzhin don gyi rang bzhin gsal ba yang mi gsal
[\[105a.3\]]ba'i rnam par rtog pa'i phyir 'gal ba med do/_/yang na gal te rjes su dpag pa don gyi rang bzhin la ma reg pas 'khrul pa yin na ji ltar don la 'jug par byed pa yin snyam na/_rnam gzhan gyis kyang zhes gsungs pa'o/_/rtog pa ni 'jug pa ste/_sbyor bar byed pa yin la/_de ni dngos po la reg pa med par yang
[\[105a.4\]]mthong ste/_dper na lha sbyin mchod sbyin du rlom pa las 'jug pa yin no/_/yang na rjes su dpag pa'i rang bzhin las 'ba' zhig tu ma zad kyi/_rtog pa'ang rnam pa gzhan du mthong ste/_rtogs pa ni mngon sum la bya'o/_/gzhan du zhes bya ba 'thob par bya ba'i dngos po la ma reg kyang tshad ma nyid yin par mthong ngo /_/
[\[105a.5\]]gal te ji ltar bsam pa thob pa yin na/_thob par bya ba nyid snang ba yin no zhes ji ltar rtogs par mi byed snyam na/_phyogs 'di la zhes gsungs so/_/ji bzhin mngon zhen min pa'i phyir/_/zhes bya ba la sogs pa rnam par rtog pa dngos por 'dzin pa ni bkag zin to zhes bya ba'i don to/_/gal te rjes su dpag pa'i rtog pa
[\[105a.6\]]don ji lta ba bzhin ma yin par lhag par zhen pa ji ltar yin te/_mngon sum bzhin du mi slu ba yin pa'i phyir ro zhes dogs pa ni bzhin du zhes bya ba ste/_mngon sum la yang ngo de ni zhes bya ba ni bsam pa la slu ba med pa'o/_/'di la yang rjes su dpag pa la'o/_/rjes su dpag pa ni don ci lta ba bzhin zhen pa yin no zhes bya ba'i
[\[105a.7\]]don to/_/'di zhes bya ba la sogs pa ni lan no/_/tha snyad pa dag la ni mngon sum bzhin du rjes su dpag pa don ci lta ba bzhin mngon par zhen pa nyid do/_/'o na ji ltar rjes su dpag pa don ji bzhin ma yin pa rtogs par ji ltar 'gyur zhe na/_'di ni 'chad par byed pa rnams kyis zhes gsungs so/_/rjes su dpag pa'i rtogs
[\[105b\]]
[\[105b.1\]]pa ni don ci lta ba bzhin du ma yin par mngon par zhen pas 'khrul pa yin no zhes bya ba'i rtogs pa ni 'chad par byed pa rnam pa nyid yin gyi tha snyad byed pa rnams kyi ni ma yin no zhes bya ba'i don to/_/gal te rjes su dpag pa la bdag gis me thob par bya'o snyam pa'i bsam pa ji ltar yod de rang gi rnam pa tsam mthong ba'i phyir ro/_/
[\[105b.2\]]de na bsam pa med pa'i phyir na de la bsam pa la mi slu ba yod pa yin no/_/des na 'di ni de la yang yod pa'i phyir ro zhes ji ltar brjod snyam du dogs pa ni/_gzhan mthong ba'i phyir zhes bya ba'o/_/bum pa mthong ba ni snam bu la bsam pa 'byung ba ma yin no zhe na/_tha snyad byed pa po'i skye bo la ltos nas bsam pa la mi slu
[\[105b.3\]]ba yin na ji ltar de las so sor nges pa'i don las don no zhes bya ba'o/_/de kho na la rigs pa la ltos nas ni 'khrul pa yin la gzhan la ltos nas ni bsam pa la mi slu ba yin no zhes bya ba'i don to/_/'di ni zhes bya ba gzhan mthong ba na yang gzhan la bsam pa byed pa nyid na'o/_/gal te rnam par rtog pa don la nges pa ma yin
[\[105b.4\]]na ni ji ltar de las so sor nges pa'i don la 'jug snyam du dogs pa sel bas/_rnam gzhan gyis kyang rtogs pa mthong /_/zhes bya ba rnam par 'grel pa ni/_des na zhes bya ba ste bag chags pa 'thus so/_/gang gi de kho na nyid dngos po'i rang bzhin yongs su ma dpyad pa'i rjes su dpog pa la ste/_dngos po'i rang bzhin de la'o/_/
[\[105b.5\]]ci'i phyir 'di brtsad par bya ba ma yin snyam na/_mthong ba la ni zhes gsungs so/_/mngon sum yang dngos po'i rang bzhin ma reg pa kho nar rjes su dpag pa bzhin du 'jug par byed pa yin zhes bstan pa'i phyir mngon sum la yang zhes gsungs so/_/ci'i phyir zhe na/_de yang zhes gsungs pa ste/_sgrub par byed pa'i mngon
[\[105b.6\]]sum la yang ngo /_ji ltar zhe na nye bar gnas pa zhes gsungs so/_/nyes na zhes bya ba ni rjes su dpag pa ni rnam par rtog pa dang bcas pa yin pa'i phyir na/_thob par bya ba 'byung bar 'gyur la reg pa yod pas 'jug par byed par 'gyur gyi/_mngon sum ni ma yin no/_/ci'i phyir zhe na/_nye bar gnas pa tsam ni
[\[105b.7\]]zhes gsungs so/_/'jug pa ni 'thob pa'i don du yin na de la yang byung zin pa zhugs pas ci bya/_der yang zhes bya ba ni mngon sum la yang ngo /_/de dang zhes bya ba ni da ltar 'byung bar 'gyur ba dang ngo /_/des na zhes bya ba ni gcig tu lhan cig lhag par zhen pas na'o/_/de lta bu'i de zhes bya ba ni mngon sum bzhin
[\[106a\]]
[\[106a.1\]]nyid do/_/mtshungs pa nyid du zhes bya ba ni rjes su dpag pa mngon sum dang ngo /_/mtshungs pa nyid mi 'thad par dogs pa bsu ba ni 'on kyang zhes bya ba'o/_/mngon sum ni gcig tu lhag par zhen pa'i rnam par rtog pa skyed pa'i sgo nas 'jug par byed pa yin la/_rjes su dpag pa ni de lta ma yin no
[\[106a.2\]]zhes bya ba'i don to/_/rjes su dpag pa la yang de'i 'og tu 'byung ba'i rnam par rtog pa gcig nyid du lhag par zhen pa las 'jug par byed pa yin te/_mngon sum dang 'dra bar yin no zhes lan 'debs pa ni/_de ni mi rigs te zhes bya ba'o/_/gang gis de yang 'jug par byed pa nyid du 'gyur la/_rjes su dpag pas nye bar
[\[106a.3\]]gnas/_/bzung ba na ni rnam par rtog pa gzhan lhag par 'byung ba nyid du gdon mi za ba yin no/_/rnam par rtog pa gzhan gyis kyang 'jug par byed pa nyid ji ltar 'gyur snyam na/_rnam rtog gzhan ni gnas par 'gyur/_/zhes gsungs so/_/des na de'i sgo nas de yang 'jug par byed pa yin no zhes bya ba'i don to/_/'di ltar rjes su
[\[106a.4\]]dpag pas nye bar gnas pas 'dzin zhe na/_rang gi ngo bos bzung ba'i phyir zhes sbyar ro/_/rnam par 'grel par ni gsal bar zhes bya ba rang gi ngo bo'i khyad par du byas pa'i yul rung ba gnas par mi shes pa/_rang nyid shes phyir de shes yin/_/zhes bstan par bya ba'i don 'du ba yin no/_/der yang ni rjes su dpag pa la yang ngo /_/
[\[106a.5\]]'on te zhes bya ba ni rnam par rtog pa tha dad pa med pa'o/_/de lta na 'o na de tshad ma yin no zhe na dngos po la reg pa med pa nyid ces smras so/_/'o na mngon sum yang tshad mar mi 'gyur ro/_/mngon sum zhes bya ba smos so/_/dngos po la reg pa ni tshad mar 'gyur ba'i rgyu mtshan ma yin no zhes lan 'debs pa ni de yang rung ba ma yin
[\[106a.6\]]te zhes bya ba'o/_/zhen pa mngon sum la yod yin/_/zhes bya ba ni rnam par rtog pa med pa yin pa'i phyir ro/_/'o na rang bzhin de nyid ces bya ba ni rnam par rtog pa med pa'i rang bzhin no/_/rnam par rtog pa la yang 'jug par byed pa nyid med pa'i phyir na ji ltar de'i sgo nas mngon sum 'jug par byed pa yin zhes bya ba lan 'debs pa
[\[106a.7\]]ni/_gang gis zhes bya ba ste 'jug par byed pa gang gis so/_/'on te 'jug par byed pa ma yin pa'i rnam par rtog pa skyed par byed pa nyid kyis 'jug par byed pa yin no zhe na de ni mi rigs te ci'i phyir zhe na de rang nyid ces gsungs so/_/'di snyam du rang nyid mi 'jug par byed pa ma yin pa nyid yin la/_'jug par byed pa'i rnam par
[\[106b\]]
[\[106b.1\]]rtog pa bskyed pa'i sgo kho nas 'jug par byed pa yin no zhes dogs par byed pa ni gal te rnam rtog ces bya ba'o/_/lan ni/_dngos 'dzin min par 'jug byed du/_/ji ltar 'gyur te/_mi 'gyur ba kho na'o/_/rnam par rtog pa dngos po 'dzin pa ma yin yang 'jug byed yin na ni/_rjes su dpag pa yang der 'gyur ro
[\[106b.2\]]zhes brjod pa ni/_de ltar yin yang zhes bya ste/_dngos po 'dzin pa ma yin yang gal te rnam par rtog pa 'jug pa ste yin na/_de'i tshe rjes su dpag pa la yang 'jug par byed pa 'di cis mi 'dod de/_'dod par bya'o/_/gal te rnam par rtog pa'i 'jug par byed pa nyid ni tshad ma'i rgyu mtshan du mi
[\[106b.3\]]'dod pa kho na ma yin nam/_des na rjes su dpag pa yang de 'dod par bya ba'o zhes ci ste brjod na/_gal te rnam par rtog pa nyid bskyed pa'i sgo nas zhes bya ba'o/_/rnam par rtog pa tshad mar mi 'dod nas mngon sum de skyed pa'i sgo nas tshad ma ma yin pa ni tshad mar ji ltar 'gyur/_rang nyid tshad ma ma
[\[106b.4\]]yin pa'i rnam par rtog pa skyed pa'i sgo nas tshad mar 'gyur ro zhes mi rigs so/_/de'i phyir mngon sum par rtog pa skyed pa'i sgo nas 'jug par byed pa nyid du 'dod na/_de la yang de 'dod pa nyid do/_/de lta yin na zhes bya ba ni rnam par rtog par 'jug par byed pa nyid du khas len pa yin na'o/_/rjes
[\[106b.5\]]su dpag pa ni zhes bya ba ni dogs pa bsu ba'o/_/'o na zhes bya ba ni lan te/_rnam par rtog pa ji ltar tshad ma yin zhes 'brel to/_/gzhan gyis der zhes smras te/_mngon sum dang rnam par rtog pa de gnyis kyi gnas bsam pas mngon sum gyi dngos po 'dzin pa'i phyir des bskyed pa'i rnam par
[\[106b.6\]]rtog pa tshad ma ma yin no zhe na/_lan mngon sum gyis dngos po 'dzin pa ma yin no zhes 'grel to/_/ci'i phyir zhe na/_rnam par rtog pa zhes smos te/_snga ma dang phyi mar gyur pa'i dngos po'i rgyun rnam par brtag par bya ba ste de la'o/_/de zhes bya ba ni mngon sum mo/_/de'i rgyun la zhes bya ba ni dogs pa ste/_
[\[106b.7\]]'byung bar 'gyur ba'i rgyun la'o/_/ji ltar zhes bya ba ni lan no/_/gzhan la zhes bya ba ni da ltar ba'i skad cig la'o/_/gzhan la zhes bya ba 'byung bar 'gyur ba la'o/_/de ltar yin no zhes bya ba ni skad cig la zhugs pas rgyun la zhugs par 'gyur ba'o/_/brjod pa pa ni rjes su dpag pa yang zhes bya
[\[107a\]]
[\[107a.1\]]ba'o/_/'on te nye bar btags pas rjes su dpag pa la don la zhugs pas tha snyad byed pa yin no zhes bya ba'i gzhan gyi lam zlog par byed pa ni de zhes bya ba'o/_/mngon sum zhes bya ba ni zlog par byed pa'o/_/yang rnam pa gzhan gyi sgo nas mngon sum dang rjes su dpag pa dag
[\[107a.2\]]khyad par yod par dogs pa bsu nas sel ba ni mngon sum ni de'i rigs la zhes bya ba ste/_'byung bar 'gyur ba'i rgyun gyi rigs dang po'i skad cig la'o/_/de la yang ni skad cig dang po la yang ngo /_/ji ltar zhe na mngon sum gyi zhes smos so/_/rjes su dpag pa bzhin du rnam par rtog pa yang dngos po'i
[\[107a.3\]]yul can ma yin pa'i phyir na de'i rigs can la mi 'jug go/_/de ltar na yang tshad ma yin na ni rjes su dpag pa la yang bzlog par bya ba ma yin no zhes bya ba'i don to/_/gal te de'i rigs la mngon sum 'jug pa'i phyir rnam par rtog pa tshad ma yin no zhes bya ba lan yin na de'i tshe rjes su dpag pa la yang lan ni
[\[107a.4\]]mtshungs so/_/ji ltar zhe na rjes su dpag pa'i yul zhes gsungs so/_/tshang bang gis zhes bya ba ni de nyid gsal bar byed pa'o/_/rjes su dpag pa'i yul la zhes bya ba ni dogs pa'o/_/de ni mngon sum mo/_/thams cad ces bya ba ni lan no/_/mtshungs pa nyid brjod pa ni 'di ltar zhes bya ba'o/_/ji ltar rjes su
[\[107a.5\]]dpag pa'i yul la mngon sum mi 'jug pa de bzhin du mngon sum gyis phyis 'byung ba'i rnam par rtog pa'i yul la mngon sum mi 'jug pa ma yin nam ci/_'on kyang mngon sum mi 'jug pa kho na'o/_/des na rjes su dpag pa'i yul du rnam par rtog pa yang tshad mar mi 'gyur ro zhes bya ba'i don to/_/gzhal bya
[\[107a.6\]]gzhan la zhes bya ba ni tshang bang na gnas pa'i me'i gsal ba la zhugs pa yin pa'o/_/des na rjes su dpag pa 'jug par byed pa dang tshad ma nyid du mngon sum gyis mi byed pa na 'di ni rnam par rtog par byed pa la yang mtshungs te des na mngon sum des ni rnam par rtog pa yang tshad mar byed par mi 'gyur ro zhes
[\[107a.7\]]brjod pa ni/_rnam rtog des bskyed mngon sum ci/_/zhes bya ba'o/_/ci ste yang mngon sum gyi yul dang rang bzhin yul gcig nyid du rnam par rtog pas zhen par byed/_des na mngon sum gyi rnam par rtog pa tshad mar byas pa yin no zhes dogs na gcig tu lhag par zhes gsungs so/_/gnyi ga la
[\[107b\]]
[\[107b.1\]]ni rnam par rtog pa dang rjes su dpag pa dag la'o/_/rjes su dpag pa yang rang gi yul la mngon sum gyi yul gcig pa nyid lhag par zhen par byed de/_des na mngon sum gyi rjes su dpag pa yang ci ste tshad mar mi byed/_gal te rnam par rtog pa ni 'thob par bya ba'i rang bzhin 'dzin pa des na tshad ma yin
[\[107b.2\]]gyi rjes su dpag pa ni ma yin te/_des na tshad ma ma yin no zhes dogs pa bsu nas bshad pa/_dngos po thob par bya ba de'i spyi ni rnam par brtag par bya ba dang rjes su dpag par bya ba gnyi gar yang rnam par rtog pa dang rjes su dpag pa dag gis 'dzin pa yin no/_/des na gnyi gar thob par yang
[\[107b.3\]]bya ba'i rang bzhin nyid mi 'dzin pa'i phyir tshad ma'am tshad ma ma yin pa nyid du mtshungs so/_/lhag par brjod pa'i don du yang dogs pa bsu ba ni/_rnam par brtag par bya ba'i me'i skad cig yin pa de dag gi dang po'i skad cig dbang po'i yul yin no/_/des bzung ba de'i 'dzin par 'gyur ba la
[\[107b.4\]]rnam par rtog pa 'jug par byed pa yin pa'i phyir tshad ma yin gyi/_rjes su dpag pa'i ni ma yin zhe na/_lan ni gzhan skad cig dang po bzung ba ni gzhan rnam par brtag par bya ba 'byung bar 'gyur ba bzung ba ma yin no zhes dpyad zin pa ni ma yin nam/_de ma bzung na yang de'i yul can gyi rnam par
[\[107b.5\]]rtog pa rjes su dpag pa bzhin tshad mar mi 'gyur ro zhes dogs pa'o/_/'on te gang yang rung ba gzhan bzung bas ni gzhan bzung bar mi 'gyur te/_bum pa bzung bas kyang snam bu bzung bar thal ba'i phyir ro/_/'on kyang 'brel pa can bzung bas na 'byung bar 'gyur bas bzung ba yin no
[\[107b.6\]]zhes dogs pa ni de dang 'brel pa zhes bya ba'o/_/'byung bar 'gyur ba de dang 'brel pa skad cig dang po ste bzung ba na 'byung bar 'gyur ba de bzung bar 'dod na'o/_/'brel pa 'dzin pa ji ltar mtshungs snyam na/_mngon sum las byung ba'i rnam par rtog pa ni 'byung bar 'gyur ba'i rgyu mthong zhing
[\[107b.7\]]rjes su dpag pa las yang 'bras bu du ba la sogs pa'i rtags mngon sum gyis mthong ba yin te/_des na 'brel pa 'dzin pa mtshungs so/_/de'i phyir ji ltar mngon sum gyi 'brel pa 'dzin pa'i phyir na ma bzung ba la 'jug pa'i rnam par rtog pa tshad mar byed pa de bzhin du rjes su dpag
[\[108a\]]
[\[108a.1\]]pa yang byed par 'gyur zhes bya ba'i don to/_/ji ltar 'brel par khyad par med snyam na rgyu dang 'bras bu'i 'brel pa zhes bya ba gsungs so/_/rnam par rtog pa dang rjes su dpag pa'i yul 'bras bu dang rgyu dag gis/_rgyu dang 'bras bu'i sgo nas 'brel pa ni gnyis kyis
[\[108a.2\]]mngon sum gnyis las mtshungs so/_/des na gcig ni tshad mar byed la rjes su dpag pa ni ma yin zhes mngon sum dang rjes su dpag pa dag ni thob par bya ba'i rang bzhin ngo bo mi 'dzin pa nyid kyis na tshad ma 'am cig shos dag tu mtshungs pa yin no zhes bstan zin to/_/de ni khyad par gzhan sems pa
[\[108a.3\]]na mngon sum nyid tshad ma yin gyi/_rjes su dpag pa ni ma yin no zhes brjod pa ni rgyu las zhes bya ba'o/_/rjes su dpag pa ni ma yin no zhes bya ba ni rgyu rtog pa'i rang bzhin ni tshad ma ma yin pa ma yin no zhes bya ba ni nges pa'i phyir ro/_/'on te zhes bya ba ni dogs pa'o/_/lan ni mngon sum nyid ni zhes
[\[108a.4\]]bya ba'o/_/gang la ma nges pa brjod pa ni de la ni mngon sum ma yin no zhes brjod pa ni/_'byung 'gyur ba la ni zhes bya ba'o/_/'on te de la yang de mngon sum nyid do zhe na/_de'i rigs la zhes smos te/_'byung ba'i rigs rgyu'o/_/de la yang ni 'byung bar 'gyur ba la yang ngo /_/ji ltar na rtsod snyam du
[\[108a.5\]]dogs na/_me la sogs pa rjes su dpag pa'i yul la yang mngon sum nyid du 'gyur te/_tshang bang la sogs pa de'i rigs la mngon sum zhugs pa'i phyir ro zhes brjod pa ni/_rjes su dpag pa'i yul la yang zhes gsungs te/_rnam par rtog pa'i yul 'ba' zhig la yin par ni ma zad do/_/gang
[\[108a.6\]]zhig de'i rigs yin pa de ni tshang bang la sogs par mngon sum gyi yul du gyur pa yin no/_/spyi'i yul can nyid yin yang /_'di ni mngon sum gnyis kyi khyad par yin no zhes brjod pa ni/_der zhes bya ba rjes su dpag pa la'o/_/'di la ni rnam par rtog pa la'o/_/des na rnam par rtog pa bzhin du rjes su
[\[108a.7\]]dpag pa tshad mar 'gyur ro bsams pa'o/_/gzhan dag khyad par brjod pa ni/_der ni zhes bya ba ste/_rjes su dpag pa la'o/_/gsal ba gzhan tshad ma la sogs pa la yod pa la'o/_/'dir ni rnam par rtog pa la'o/_/de nyid la zhes bya ba ni gsal ba gcig la'o/_/lan du yul mi mtshungs pa nyid ma yin no/_/ci'i phyir
[\[108b\]]
[\[108b.1\]]zhe na/_'byung ba dang zhes gsungs so/_/rgyud gzhan las ldog pa yang mtshungs pa kho na'o zhes bya ba'i don to/_/rnam pa gzhan gyis kyang spyi'i yul can nyid du khyad par med do/_/'byung bar 'gyur ba dang zhes bya ba'o/_/de las gzhan las bzung ba ni gcig nyid la de dang rigs mthun pa'am mi mthun
[\[108b.2\]]pa nyid du 'dzin pa ma yin no/_/gzhan du zhes bya ba ni gzhan gyi lan gyi dogs pa ste/_yul dang dus gzhan du mthong ba la 'byung bar 'gyur ba dang rigs gcig tu 'dzin pa'i phyir rigs 'dra ba yin no/_/'di ltar dus gzhan du sngon po bzung nas/_don du gnyer nas 'jug pas ni de
[\[108b.3\]]'thob pa yin la de'i rjes su dus gzhan du de mthong ba nyid las gang dang gang sngon po yin pa de dang de ni 'byung bar 'gyur ba'i sngon po dang rigs mtshungs pa yin te/_des na sngon po mthong ba bzhin no/_/'di yang sngon po yin no zhes nges par 'gyur ro zhe na/_'di yang lan du 'o na ni zhes bya
[\[108b.4\]]ba'o/_/ma nges pa yin no zhes brjod pa gang yin pa de spong ba'i dogs pa bsu ba ni/_'on te zhes bya ba'o/_/gang na zhes bya ba ni lan no/_/gdon mi za bar 'byung bar 'gyur ba yin na ni 'byung bar 'gyur ba de rgyu yin no zhes brjod pa ni gdon mi za bar zhes bya ba'o/_/gang gi phyir de ltar 'byung
[\[108b.5\]]bar 'gyur ba rgyu nyid yin pa'i gtan tshigs des na'o/_/'jug par bya ba la ni thob par bya ba la'o/_/mngon sum gyi dngos po la reg pas tshad ma yin gyi gzhan ma yin te/_de med pa'i phyir ro zhes dogs pa ni 'on te zhes bya ba'o/_/thob par bya ba ni yul med na mdun na gnas pa'i rnam pa
[\[108b.6\]]nyid ni 'khrul pa dag la mtshungs pas na/_des ni tshad ma dang cig shos su 'gyur ba ma yin no zhes lan 'debs pa ni thob par bya ba'i zhes bya ba'o/_/'khrul pa yang da ltar ba khyad par med do zhes bya ba'i don to/_/don yod pa dang zhes bya ba ni khyad par yod par dogs pa bsu ba'o/_/ma yin pa
[\[108b.7\]]zhes bya ba ni rtsod pa 'gog pa'o/_/ci'i phyir zhe na/_mi slu ba med par zhes bya ba'o/_/mdun na gnas pa'i rnam pa nyid du khyad par med pa'i phyir ro zhes bya ba'i don to/_/rang nyid mi slu ba ma yin yang gzhan gyi mi slu ba las dngos po'i yul can nyid do zhes dogs pa bsu ba ni 'on te zhes bya ba'o/_/lan ni de yang zhes bya ba ste/_/
[\[109a\]]
[\[109a.1\]]skyes bu gzhan gyi mi slu ba las dngos po'i yul can nyid yin pa de yang rjes su dpag pas rtogs par bya ba nyid yin te/_mngon sum ma yin pa'i phyir ro/_/rjes su dpag pa'i dngos po'i yul can ma yin pa na gzhan dngos po'i yul can du ji ltar rnam par 'jig par
[\[109a.2\]]byed/_de bas na mngon sum dang rjes su dpag pa dag ni khyad par yod pa ma yin no/_/'o na ji ltar dngos po la ma reg pa tshad ma yin zhe na/_de'i phyir zhes gsungs te/_sngar bshad pa'i phyir ro/_/de lta ma yin na zhes bya ba ni dngos po 'dzin par nye ba kho na ma yin na'o/_/gal te don 'di ltar rtsa
[\[109a.3\]]ba dang 'grib ce na/_de la 'di ltar zhes gsungs so/_/thob par bya ba'i rang bzhin gyi ngo bo mi 'dzin pa'i phyir na 'khrul pas kyang rjes su dpag pa'i bdag nyid can gyi rtogs pa mthong ste tshad mas so/_/dper na mngon sum du mngon par zhen bzhin du zhes bya ba'i don to/_/'di'i bshad pa ni mngon
[\[109a.4\]]sum la yang na 'jug par byed pa nyid ltar 'gyur te zhes bya ba nas nyis na mngon sum nyid tshad ma yin par 'gyur ba yin/_rjes su dpag pa ni ma yin zhes bya ba'i bar du rgya cher brjod pa yin no/_/bshad pa gzhan gsungs pa ni yang na gal te 'jug pa'i don to zhes bya ba'o/_/'di yang des na ji ltar
[\[109a.5\]]de kho na yongs su ma bcad par zhes bya bas bshad zin to/_/gal te thob par bya ba'i rang bzhin ma rtogs na 'o na ji ltar 'thob ce na/_lan du don yod pa'i phyir ro zhes bya ba'o/_/'di nyid bshad pa ni yod pa ma yin pa de ni zhes bya ba'o/_/ci de ltar 'ba' zhig tu mthong ba yod dam zhe na/_'di ltar zhes
[\[109a.6\]]gsungs so/_/'di snyam du thob pa 'di ni ma nges pa ste nges pa ni dngos po la reg pa med par mi 'thad do zhes dogs pa ni nges pa zhes bya ba'o/_/lan ni 'brel pa'i zhes bya ba ste/_rtags dang 'brel pa'i stobs kyis so/_/des na 'thob pa 'ba' zhig tu ma zad de yod pa nyid kyang 'brel pa can
[\[109a.7\]]rtags yod pa las te/_phyogs kyi chos nyid las so zhes bya ba'i don to/_/'brel pa 'dzin pa'i rgyu mtshan can gyi rjes su dpag pa tshad ma yin gyi de med par ni mi 'gyur ro zhes dogs pa bsu ba ni/_ji ltar zhes bya ba'o/_/mngon sum la yang zhes bya ba ni lan no/_/don dam par 'brel bar
[\[109b\]]
[\[109b.1\]]nges par bya mi nus pa'i phyir gzhan dag rkang pa brkyang ba tsam gyis dogs par byed pa ni de lta bu nyid du zhes bya ba'o/_/gnyi gar yang zhes bya ba ni lan no/_/de lta bu nyid mthong ba'i phyir zhes bya ba'i lan ni mngon sum dang rjes su dpag pa dag gis 'brel pa rtogs pa gnyi gar yang mtshungs
[\[109b.2\]]so/_/de'i phyir gnyi ga tshad ma yin pa la rtsod pa med do/_/gal te rjes su dpag pa ltar/_rnam par rtog pa ni tshad ma ma yin pa'i phyir ji ltar de zlar byas nas rjes su dpag pa tshad mar sgrub ces dogs pa bsu ba ni/_'on te der ni zhes bya ba ste/_thob par bya ba der ro/_/de nyid ces bya ba ni rnam par
[\[109b.3\]]rtog pa ma yin pa'o/_/des na rnam par rtog pa des rjes su dpag pa tshad mar mi grub po zhes bsams pa'o/_/lan ni rjes su dpag pa zhes bya ba'o/_/de nyid ces bya ba ni 'brel pa 'dzin pa'o/_/khas mi len pa'i rgyu dogs par byed pa ni de nyid ces bya ba ste khyab pa 'dzin pa'o/_/'di ni rnam par rtog
[\[109b.4\]]pa la yang mtshungs so zhes lan brjod pa ni rtog pa skye ba'i zhes bya ba'o/_/ci'i phyir zhe na/_rgyu dang zhes bya ba gsungs so/_/rgyu dang rnam pa thams cad sngar yod min zhes bya ba der ro/_/'on te zhes bya ba ni dogs pa'o/_/rjes su dpag pa'i dus su ni de'i yul can gyi mngon sum yod pa ma yin te/_des
[\[109b.5\]]na rjes su dpag pa skyed par byed pa de ni tshad ma ma yin la/_rjes su dpag pa yang don sgrub par byed pa ma yin no zhes bya bar bsams pa'o/_/ma yin te zhes bya ba ni lan te/_dang po'i mngon sum gyi skad cig kho nar nges pa'i phyir ro zhes bya ba'i don to/_/'on te zhes bya ba ni dogs pa'o/_/de lta ma yin na
[\[109b.6\]]zhes bya ba ni tshad ma yin pa'o/_/'o na zhes bya ba ni lan no/_/'on te snga ma rnams thob par byed pa nges pa skyed pa'i phyir tshad ma ma yin no zhe na/_snga ma dag ces gsungs so/_/phyi ma rnams tshad ma ma yin pa ni grub pa dang bde ba mtshungs pa'i phyir ro/_/phyi ma rnams ji ltar tshad ma ma yin te/_nges par 'byed
[\[109b.7\]]pa yin pa'i phyir ro zhes dogs pa bsu nas/_the tshom za ba ni zhes gsungs so/_/gal te shes pa dang po yod kyang the tshom za na ji ltar de las nges pa yin pa nges so zhe na ni the tshom za ba ma yin te gnyi ga phan tshun 'gal ba'i phyir ro/_/des na phyi ma rnams nye bar sbyor ba med pa'i phyir tshad ma ma yin no zhes bya ba'i don to/_/
[\[110a\]]
[\[110a.1\]]'dis ni ji skad du shes pa'i skad cig dang po nyid kyis don bzung zhing nang du 'dus pa'i zhen pas nges par yang byas pa yin te de ma nges na yul de la 'dzin par mi 'thad pa'i phyir ro zhes brjod pa ni gsal ba yin te/_gang gi phyir tshad ma'i bya ba nges par mthar thug pas yongs su rdzogs
[\[110a.2\]]pa la ni the tshom yod pa ma yin te/_thams cad du de ltar yin par thal ba'i phyir ro/_/'on te snga ma rnams zhes bya ba ni dogs pa bsu ba ste/_the tshom gyis zin pa'i byed pa can yin pa'i phyir ro zhe na/_de lta yin zhes bya ba ni tshad ma ma yin pa nyid yin na'o/_/de las 'jug pa med pa'i phyir zhes bya ba ni
[\[110a.3\]]mngon sum snga ma las so/_/'ga' yang zhes bya ba ni mngon sum snga ma'am phyi ma yang ste mdun na gnas pa'i rnam pa can nyid du khyad par phyir/_rjes su dpag pa yang khyed kyi ltar na tshad ma ma yin pa kho na'o zhes bya ba'i don to/_/de nyid kyi phyir 'jug pa las sngar gyi 'jug par byed pa nyid ma nges pa'i phyir na the
[\[110a.4\]]tshom za ba'i phyir yul la 'jug pa yang tshad ma kho na las yin no zhes brjod pa ni re zhig ces bya ba'o/_/de ltar 'jug pa khas len na ni the tshom gyis 'jug pa de ni rjes su dpag pa la yang mtshungs so/_/des na gang gis de kho na tshad ma yin la/_rjes su dpag pa ni ma yin par 'gyur ba/_mngon sum dang rjes su
[\[110a.5\]]dpag pa las khyad du 'phags pa ci zhig yod/_de ltar rnam pa gzhan gyis kyang rtogs pa mthong zhes bya ba'i rgya cher bshad nas mjug sdud pa ni de'i phyir zhes bya ba'o/_/bshad pa snga ma gnyis la ni rtog pa 'khrul pa'i rjes su dpag gi rang bzhin dang 'jug pa'i rang bzhin du bstan pa yin la/_'dir ni mngon
[\[110a.6\]]sum yin par 'dod do/_/gzhan gyi rang bzhin du zhes bya ba ni thob par bya ba las gzhan gyi rang bzhin du'o/_/gzhan zhes bya ba thob par bya ba las gzhan la rtogs pa nyid ga la yang zhes 'brel to/_/gzhan ci 'dra ba zhig ces dogs na/_dngos po'i ngo bo zhes bya ba ni dbang pos gzung bar bya ba'i skad cig
[\[110a.7\]]dang po dang /_rang gi ngo bo zhes bya ba rang bzhin pa'i bzung ba la zhes bya bar sbyar ro/_/de'i phyir 'byung bar 'gyur ba'i dngos po la ni mngon sum dang rjes su dpag pa dag khyad par 'ga' yang yod pa ma yin no/_/gal te yul gcig nyid yin na 'o na zhes bya ba'o/_/gnyi ga thob par bya ba'i yul gcig nyid yin
[\[110b\]]
[\[110b.1\]]na tshad ma'i dbye ba sgrub pa'i don du nye bar bkod pa'i gzhal bya'i dbye ba ji ltar 'grub ces bya ba'i don to/_/lan ni gsal ba zhes bya ba'o/_/gsal ba mngon sum la mi gsal ba de'i rang bzhin gyi rjes su dpag pas rtogs pa 'byung bar 'gyur la/_sgro 'dogs la ni gsal ba rjes su dpag pa la
[\[110b.2\]]yang dus phyis 'byung ba'i mngon sum gyis rtogs pas sgro 'dogs pa yin no/_/rnam par brtag par bya ba ni mi gsal ba yin la/_gzhan ni gsal ba yin no zhes bya ba'i don to/_/gsal ba la yang phyi rol du sgro 'dogs pa ni rjes su dpag pa kho na yin te/_rjes su dpag pa gzhan bzhin no zhes
[\[110b.3\]]brjod pa ni yang na rnam pa gzhan du yin te zhes bya ba ste tshad ma'i yul gyi dbye ba brjod par bya'o zhes bya ba'i lhag ma'o/_/de ltar mdun na gnas pa'i rnam pa can gang du 'byung bar 'gyur ba rtogs pa der ni de'i rang bzhin gyi rjes su dpag pa tshad ma yin no/_/da ni mngon sum gang yin snyam na/_lhag pas
[\[110b.4\]]zhes gsungs te lhag ma ni khyad par du 'phags pa ste/_shin tu goms pa las rnam par rtog pa la mi ltos pa ste de ma 'ongs pa don du gnyer bas da ltar ba la 'jug pa ni mngon sum kho na tshad ma ma yin no/_/phyed phyi ma rnam par 'grel pa ni gang du shin tu zhes bya ba'o/_/de lta ma yin nam zhes bya ba ni rnam
[\[110b.5\]]par rtog pa la rag las pas 'jug par byed pa nyid yin pa'o/_/'di nyid gsal bar byed pa ni gal te gang la zhes bya ba'o/_/mngon sum nyid ma bzung ba 'dzin pa nyid kyi tshad ma yin gyi/_rnam par rtog pa ni ma yin te/_bzlog pa'i phyir ro zhes dogs pa ni 'on te zhes bya ba'o/_/dpyad zin to
[\[110b.6\]]zhes bya ba ni ci rnam par rtog pa la 'jug par byed pa nyid yod dam zhes bya ba der ro/_/des ni rnam par 'jog pas so/_/ldan du zin kyang ni 'brel du zin kyang ngo /_/'on kyang ste zhes bya ba rnam par rtog pas so/_/lan ni mngon sum zhes bya ba ste/_rnam par rtog pa nyid kyis 'jug pa'i phyir ro zhes
[\[110b.7\]]bya ba'i don to/_/de med na yang zhes bya ba ni rtogs pa ste mngon sum med na yang ngo /_/'o na zhes bya ba ni lan no/_/phyogs 'di la yang lan btab zin zhes bya ba bshad pa'i don du dogs pa bsu ba ni 'on te zhes bya ba'o/_/'o na mngon sum yang zhes bya ba ni lan no/_/'on te ji ltar rnam par rtog pa tshad
[\[111a\]]
[\[111a.1\]]ma ma yin zhes dogs na/_de'i phyir zhes bya ba'o/_/mngon sum 'og rol zhes bya ba ni dogs pa bsu ba'o/_/mngon sum gyi 'og rol gyi dus su 'jug pa'i rnam par rtog pa 'jug pa la mngon sum nus pa yod pa yin na zhes rnam par dbye ba bsgyur te 'brel to/_/
[\[111a.2\]]chod pas na zhes bya ba ni lan no/_/sgrub par byed pa dam pa med pa'i phyir ro zhes bya ba'i don to/_/chod kyang zhes bya ba ni mngon sum mo/_/de lta na zhes bya ba ni lan no/_/shes pa ma yin pa'i phyir zhes bya ba ni dogs pa ste/_mig la sogs pa ni bems po ma yin pa'i phyir tshad ma ma yin pa
[\[111a.3\]]nyid do zhe na/_mtshungs pa de ma thag tu zhes bya ba ni lan no/_/gzhan zhes bya ba ni 'jug par bya ba ma yin pa'i rnam pa can yin pa'i phyir ro/_/yul mtshungs pa nyid ni zhes bya ba ni lan no/_/de tshad mar 'gyur ro zhes bya ba'i don to/_/'gyur ba kho na'o zhes bya ba'i dogs pa ste/_de ma thag
[\[111a.4\]]pa'i rkyen yul mtshungs pa nyid yin na tshad mar 'gyur ba kho na'o zhe na ma yin te zhes bya ba'i lan te/_tshad ma zhes 'brel to/_/ci'i phyir zhe na/_de la zhes gsungs so/_/shes pa med phyir ro zhes yongs su gcod par byed pa ma yin pa'i phyir 'jug pa'i yul shes pa ma yin no zhes bya
[\[111a.5\]]ba'i don to/_/ji ltar mi shes pa zhe na skad cig ma snga ma zhes gsungs so/_/gang gi phyir de ltar mngon sum tshad ma yin pa de'i phyir ro/_/yongs su gcod par byed pa ma yin pa'i phyir zhes bya ba ni ma grub par dogs pa bsu ba ni 'on te yang zhes bya ba'o/_/de ltar na yang zhes bya ba ni lan
[\[111a.6\]]te shes pa ma yin pa nyid ma grub na yang ngo /_/gzung ba 'dzin pas zhes bya ba ni dogs pa'o/_/lan ni 'jug par byed pa'i zhes bya ba'o/_/rnam par rtog pa med par ni mngon sum 'jug byed du ma mthong ngo /_/des na rnam par rtog pa nyid 'jug par byed pa yin pas na tshad ma yin
[\[111a.7\]]no/_/ci dang 'dra ba zhe na/_dper na zhes bya ba ste/_skad cig ma nyid rjes su dpog pa ni mngon sum gyi bzung ba la yang tshad ma yin pa de bzhin du rnam par rtog pa yang yin no zhes bya ba'i don to/_/bzung ba la zin pa 'dzin pa yang 'jug par byed pa'i phyir ji ltar tshad ma yin zhe na/_
[\[111b\]]
[\[111b.1\]]snang ba tsam gyis ni zhes gsungs so/_/ci'i phyir zhe na/_skad cig ces smras so/_/'gyur ba kho na'o zhes bya ba ni dogs pa ste/_mngon sum gyis bzung bar ro/_/skad cig ma zhes bya ba ni lan no/_/'on te zhes bya ba ni dogs pa'o/_/lan ni rnam par rtog pa yang zhes bya ba'o/_/de ltar
[\[111b.2\]]zhes bya ba ni tha snyad sgrub pa'o/_/tshad mar 'gyur ro zhes bya ba ni de'i rang bzhin rjes su dpog pa nyid kyis so/_/gal te de lta na gnyi ga yul gcig yin pa ji ltar yul gyi dbye bas tha dad par 'gyur zhe na/_de'i phyir zhes bya ba'o/_/gang gi phyir rjes su dpag pa yang tshad ma yin pa de'i phyir ro/_/
[\[111b.3\]]mngon sum dang rjes su dpag pa dag 'byung bar 'gyur ba'i yul 'jug par byed pa nyid du mtshungs pa yin pa yang bzung ba'i snang ba gsal ba dang mi gsal ba'i dbye bas zhes bya bas zhes bya ba'o/_/ci'i phyir/_bsam pa la ni slu med phyir/_/'khrul pa yin yang tshad ma nyid/_/ces bya
[\[111b.4\]]ba legs par brjod pa yin no zhes brjod pa ni des na gzhan gyi zhes bya ba'o/_/gal te mi slu ba med pa ji ltar gzhan gyis ngo bos rtogs she na/_ji ltar zhes bya ba'o/_/mi slu ba las tshad ma yin yang /_tshad ma yang 'khrul pa dang 'gal ba med do zhes bya ba dper brjod pa ni/_
[\[111b.5\]]de kho na rig pa la rjes su dpag pa 'khrul pa yin yang tha snyad pa rnams la mi slu ba la ltos nas tshad ma yin te/_nor bu'i 'od la nor bur shes pa 'khrul pa yin yang /_tha snyad pa la mi slu ba yin pa bzhin no/_/sgo gseb kyi bu ga na yod pa'i nor bu dbyibs kyi khyad par gang la yod
[\[111b.6\]]pa de ni de skad ces brjod do/_/sgron ma'i 'od ces bya ba la yang sgo gseb kyi zhes bya ba la sogs pa thams cad rjes su 'jug go/_/khyad par med mod ces bya ba ni gnyi ga la yang sgo gseb kyi bu ga'i yul na nor bu med pa'i phyir ro/_/'ga' zhig ni yod pa kho na'o zhes bya ba ni
[\[111b.7\]]nor bu'i 'od la'o/_/des na zhes bya ba ni thob pas byas pa'i khyad par yod pas so/_/don ji lta ba bzhin ma yin pa'i shes pa yang gnod byed ma skyes na 'jug byed du mthong ngo zhes brjod pa ni nor bu ma mthong yang zhes bya ba ni/_gal te 'khrul pa'i phyir na ji ltar gcig tshad ma
[\[112a\]]
[\[112a.1\]]yin la gzhan ni ma yin zhe na 'khrul lo cog ni zhes gsungs so/_/ji ltar mi mtshungs snyam na/_tshogs pa'i zhes gsungs so/_/rgyu tha dad las tha dad par ni gdon mi za bar 'dod dgos te/_de lta ma yin na sna tshogs gcig tu 'gyur ro zhes
[\[112a.2\]]brjod pa ni shes pa yin pa'i phyir zhes bya ba ste/_'on kyang 'ga' zhig kho na'o/_/de lta ma yin na ji ltar 'khrul pa'i phyir gnyi ga tshad ma ma yin pa de bzhin du shes pa nyid du khyad par med pa'i phyir thams cad 'khrul par 'gyur bas na mngon sum yang de bzhin du 'gyur ro/_/
[\[112a.3\]]gang gi phyir tshogs pa'i dbye bas tha dad pa de'i phyir ro/_/'khrul pa nyid yin na ji ltar mi slu bas 'gyur snyam du dogs pa bsu ba nas/_dpe brjod pa ni tshogs pa'i zhes bya ba'o/_/ji ltar dngos po nyid la sogs par khyad par dang ldan par 'gyur ba de bzhin du 'khrul pa
[\[112a.4\]]nyid du khyad par med kyang rgyu'i khyad par las 'ga' zhig mi slu ba dang ldan par 'gyur ba yin gyi/_gzhan ni ma yin no zhes bya ba'i don to/_/yang na gang gi phyir tshogs pa'i khyad par las khyad par de 'brel pa'i don gyis bskyed pa nyid gang la yod pa de ni de dang ldan pa yin te/_
[\[112a.5\]]des na 'khrul pa nyid yin yang mi slu ba yin no zhes bya ba'i don to/_/rjes su dpag pa 'khrul pa las gzhan khyad par yod par brjod pa ni 'brel pa'i las zhes bya ba'o/_/tshad ma skyes pa ste mngon sum skye ba'i rgyu mtshan yin no/_/de nyid kyi phyir mngon par 'dod pa 'thob pa'i rgyu yin no/_/
[\[112a.6\]]dpe ston pa ni 'jug par [(]byad [,]byed [)]pa'i mngon sum skye ba de ni rgyu mtshan de'i rang bzhin gyi rtags kyis bskyed pa'i rjes su dpag pa'i shes pa gang yin pa de bzhin no/_/mngon sum gyi don can gyi rjes su dpag pa bzhin du/_rjes su dpag pa ni tshad ma nyid yin no zhes bya ba'i don to/_/bsgrub par
[\[112a.7\]]bya ba ni rnam par 'grel pa ni/_rjes su dpag pa ni zhes bya ba'o/_/mngon sum skye ba ni dus phyis 'byung ba'o/_/dper rnam par 'grel pa ni mngon sum yang zhes bya ba'o/_/gal te mngon sum gyi sngon po la rjes su dpag pa med pa ma yin nam/_ji ltar de dpe yin snyam na 'di ltar zhes
[\[112b\]]
[\[112b.1\]]gsungs so/_/sngon po'i mngon sum ni ma goms pa'o/_/gal te nges pa yod na 'jug byed yin la/_nges pa yang de'i rang bzhin gyis rjes su dpag pa yin no/_/des na mngon sum tshad mar byed pa rjes su dpag pa tshad mar bsgrubs so zhes bya ba'i don to/_/rjes su dpag pa'i tshad ma'i rgyu mtshan
[\[112b.2\]]can mi slu ba'i rang bzhin gyi mngon sum yin par bgyid pa ni/_de bzhin rjes dpag ces bya ste/_'jug par byed pa min zhes bya ba rjes su 'jug par bya ba'o/_/mngon sum zhes bya ba ni dus phyis 'byung ba'o/_/'o na 'di gnyis la khyad par ci yod snyam na mngon sum dang rjes su dpag pa gnyis
[\[112b.3\]]kyi khyad par ni 'di nyid yin te/_myong ba'i rjes dpag nyid 'jug byed ma yin pa la ma yin yang 'jug par byed pa'i mngon sum la yang sngar de'i rang bzhin gyi rjes su dpag pa la gdon mi za bar ltos par bya ba yin te/_de lta ma yin na der mi 'gyur ro/_/'das pa'i me la sogs pa bsgrub pa
[\[112b.4\]]ma yin yang me la sogs pa sgrub pa'i rjes su dpag pa la lar ni gdon mi za bar phyis kyi mngon sum la ltos par bya ba yin te/_de lta ma yin na so sor nges pa'i yul la the tshom za ba dang 'bral bar mi 'gyur ro/_/gnyi ga las gcig kyang gzhan la mi ltos pa zhes bya ba'i khyad par ni yod pa
[\[112b.5\]]ma yin no/_/ji skad brjod pa'i snga ma dang phyi ma'i dngos po 'gog par byed pa'i phyed phyi mas khyad par yod par dogs pa bsu ba ni/_rjes su dpag las zhes bya ba'o/_/'di rkang pa gnyis pa 'chad pa ni ci ste yang zhes bya ba'o/_/mngon sum ni rjes su dpag pa sngon du 'gro ba ma yin gyi/_
[\[112b.6\]]rjes su dpag pa ni mngon sum sngon du 'gro ba can yin pa'i phyir khyad par yod pas ji ltar khyad par med nges zhes bya ba'i dogs pa'i don to/_/gal te mngon sum skyes pas na rjes su dpag pa la mi ltos kyang tha snyad ni ltos pa kho na ste/_de lta ma yin na tshad ma nyid du mi 'thad pa'i phyir ro zhes
[\[112b.7\]]gsungs pa ni/_de yang mi rung ste zhes bya ba'o/_/de ltar zhes bya ba ni rang rig pa tsam gyis so/_/tshad ma yin yang zhes bya ba ni gnyis su med pa las gzhan ma grub bo zhes bya ba'i don to/_/'di nyid brjod pa ni mngon sum rang rig ces bya ba'o/_/tha dad par yang mi 'grub bo zhes sbyar ro/_/de'i
[\[113a\]]
[\[113a.1\]]phyir zhes bya ba ni rjes su dpag pa la ltos pa'i phyir ro/_/de ni mngon sum mo/_/rkang pa dang po 'chad pa ni/_mngon sum ni zhes bya ba ste/_rjes su dpag pa'i dbang gis byung ba'i mngon sum mo/_/mngon sum ni tha snyad la rjes su dpag pa la ltos so zhes rigs kyi rjes su dpag pa
[\[113a.2\]]ni de la ltos pa ma yin te/_rang nyid nges pa'i bdag nyid can yin pas na tha snyad du byed pa'i phyir ro/_/mngon sum la ltos pa med pa nyid brjod pa ni/_'di ltar zhes bya ba'o/_/mngon sum la ma ltos na ji ltar don thob snyam na/_nyid las zhes smos te/_rjes su dpag pa las so/_/de ma yin te zhes
[\[113a.3\]]bya ba ni mngon sum la mi ltos pa nyid do/_/ci'i phyir zhe na/_mngon sum min na zhes smos te/_dus phyis 'byung ba med par ro/_/dus phyis 'byung bar mngon sum nyid kyis/_so sor nges pa'i yul gyi khyad par can gyi me mthong bar nus pa yin no zhes bya ba'i don to/_/rjes su dpag pa ni phyogs kyi chos
[\[113a.4\]]kyi stobs kyi yul gyi khyad par can rnam par 'jug par byed pa yin yang so sor nges pa'i yul gyi khyad par can nyid ni rnam par 'jig par byed pa ma yin te des mngon sum la ltos pa yin no zhes brjod pa ni/_rjes su dpag pas zhes bya ba'o/_/de ci'i phyir snyam na/_rtsig pa la sogs pas zhes gsungs so/_/
[\[113a.5\]]gal te de lta na yang rjes su dpag pa mngon sum la ji ltar ltos snyam na rtsig pa'i phyi rol gyi zhes gsungs so/_/ci ste yang med de de ni yul ma nges pa can kho na yin te/_des na mngon sum gyi so sor nges pa'i yul dang 'dzin ces dogs na/_yul so sor zhes bya bar ro/_/rjes su dpag par rtogs par
[\[113a.6\]]mi skye bar mi 'gyur te/_des mngon sum gyis yul gyi nges pa 'dzin pa yin no zhes bya ba'i don to/_/rjes su dpag pa dang nor bu'i 'od la nor bur shes pa dag ni the tshom dang phyin ci log dag gis so sor nges pa'i yul ma bzung bar mtshungs so zhes brjod pa ni/_/nor bu'i 'od la zhes bya ba'o/_/'on te nyes pa
[\[113a.7\]]'di ni nor bu'i 'od la nor bur shes pa kho na yin gyi rjes su dpag pa'i ni ma yin no zhe na/_the tshom za dang zhes gsungs so/_/nor bu'i 'od la nor bu'i shes pa las rjes su dpag pa'i khyad par dogs par byed pa ni 'on te yang zhes bya ba'o/_/rjes su dpag pa'i yul nges pa la yang the tshom gyi bdag nyid yin
[\[113b\]]
[\[113b.1\]]pa'i phyir na de la 'jug par byed pa nyid du 'thad pa ma yin no zhes brjod pa ni gnyi ga'i cha la zhes bya ba'o/_/phyin ci log ni de lta ma yin pa des ni 'jug par byed par 'gyur ro zhes brjod pa ni phyin ci log ni zhes bya ba'o/_/the tshom ni zhes bya ba ni 'chad pa'o/_/cha gnyis su zhen pa des na ston par byed pa ma yin
[\[113b.2\]]pa des na de la 'jug par byed pa ma yin no zhes bya ba'i don to/_/gang gi phyir the tshom gyis der 'jug par byed pa ni ma yin gyi 'on kyang me tsam nyid yul khyad par yod par sgro 'dogs pas 'jug par byed pa yin pa des na cha tshod pa med pa des zhes bya ba'o/_/gal te de ltar yin na mngon sum nyid yul nges
[\[113b.3\]]par byed pa yin pa'i phyir tshad ma yin gyi rjes su dpag pa ni ma yin te/_yul nye bar ma bstan pa zhig pa'i phyir ro zhe na/_ma yin te rjes su dpag pa 'ba' zhig yul la khyad par med pa rtogs pa de nyid mngon sum gyi yul nges par rnam par 'jig par byed pa des na mngon sum dang lhan cig bya ba gcig
[\[113b.4\]]pa can gyi rjes su dpag pa ni yul khyad par yod pa las byung ba nyes pa bdag gir byed pa ma yin no zhes bya bar dgongs pa'o/_/nor bu'i 'od la nor bur shes pa'i phyin ci log kyang rjes su dpag pa dang lhan cig tu gyur pa na bya ba tha dad pa'i nyes pa dang ldan pa ma yin no zhes bya ba ni nor bu'i 'od la zhes bya
[\[113b.5\]]ba'o/_/rjes su dpag pa las spong ba yin pa'i zhes 'brel to/_/rjes su dpag pa las zhes bya ba ni gang zhig nor bu'i rnam pa snang ba de ni yul gzhan na yod pa'i nor bu las 'khrul pa med pa yin te/_dper na sngon nyams su myong ba bzhin no/_/sgo gseb kyi bu ga na yang nor bu'i rnam pa snang ba yin no zhes
[\[113b.6\]]bya ba'i de lta bu'i rang bzhin can las te/_mngon sum dang rjes su dpag pas nye bar bstan pa las sngar nyid the tshom dang phyin ci log tu gyur pa yin no zhes bya ba'i don to/_/de ltar na nor bu'i 'od la nor bur shes pa tshad ma yin pa nyid kyi dper bkod pa yin no zhes brjod pa ni/_nor bu'i 'od la zhes bya
[\[113b.7\]]ba'o/_/de ni rjes su dpag pa yin no zhes bya ba'i log par rtog pa yod pas na de'i tshad ma gang yin zhes rang gi lugs gsungs pa ni de ni zhes bya ba'o/_/'khrul pa nyid kyis mngon sum ma yin par dogs pas na 'dri ba ni ji ltar zhes bya ba'o/_/gal te mngon sum ma yin na ji ltar 'khrul pa
[\[114a\]]
[\[114a.1\]]yin zhe na yang ji ltar mngon sum yin zhes bya ba'i don to/_/lan ni nor bu'i 'od la nor bur shes pa de ni de 'dra nyid yin bzhin du mngon sum gyi tshad ma yin no/_/gal te gang gis mngon sum du 'gyur ba mi bden pa'i 'khrul pa nyid yin na ji ltar tshad ma yin zhes dogs/_mi slu
[\[114a.2\]]bas zhes smos te/_ma 'khrul ba nyid kyis ni ma grub pa'i phyir ro/_/de nyid kyi phyir 'khrul pa dang ma 'khrul zhes gsungs so/_/mtshan nyid mtshungs pa'i phyir na re zhig nor bu'i shes pa tshad ma ni yin pa nyid do zhes gsungs pa ni tshad ma ni zhes bya ba'o/_/mi slu ba las gzhan pa'i ma 'khrul ba nyid de'i rgyu
[\[114a.3\]]mtshan du dogs pa ni/_gal te zhes bya ba'o/_/don gyi de kho na nyid ji lta ba bzhin pa'i ma 'khrul pa ni mi slu ba yin gyi/_don gzhan ni ma yin no zhes brjod pa ni/_yul dang zhes bya ba ste/_ma 'khrul ba'i tha snyad ni mi slu ba'i rgyu mtshan yin gyi/_mi slu ba ni mi 'khrul ba'i rgyu mtshan yin te/_de med par ma
[\[114a.4\]]'khrul ba nyid mi 'khrul ba'i phyir ro zhes bya ba'i don to/_/ma 'khrul ba'i rgyu mtshan gzhan nyid yin par dogs pa ni gnod pa med pa'i phyir ro zhes bya ba'o/_/ma yin te zhes bya ba ni dogs pa 'god pa'o/_/ci'i phyir zhe na/_mi slu ba nyid la zhes gsungs so/_/de skad ces bya ba ni gnod pa med pa nyid du
[\[114a.5\]]brjod pa'i phyir ro/_/de nyid ga las snyam na mi slu ba ma yin pa zhes gsungs so/_/gnod pa med pa yin gyi yang zhes bya ba ni dang po'o/_/de nyid ces bya ba ni mi slu ba ma yin pa'o/_/'o na zhes bya ba ni lan no/_/ci ste yang ma 'khrul ba nyid ni mi slu ba las ma yin te/_rjes su dpag pa 'khrul pa yin yang mi slu ba
[\[114a.6\]]yod pa'i phyir ro zhes dogs pa bsu nas brjod pa ni/_rjes su dpag pa mi slu ba zhes bya ba'o/_/gal te zhes bya ba ni rang gi phyogs pa'i rtsod pa'o/_/'khrul pa dang ma 'khrul pa nyid las khyad par gzhan ni med do zhes bya ba'i tha tshig go/_/ma 'khrul ba'i don ni mi slu ba'i don yin pa'i phyir na de las ni khyad par
[\[114a.7\]]yod pa ma yin gyi/_'on kyang rnam par rtog pa dang cig shos nyid kyis yin no zhes lan brjod pa ni/_snang ba tha dad pa'i phyir ro zhes bya ba'o/_/'khrul ba nyid du khyad par med na ji ltar snang ba tha dad snyam na 'khrul pa nyid las yang zhes gsungs so/_/ji ltar mngon sum snang ba dang rjes su dpag pa dag snang ba dang
[\[114b\]]
[\[114b.1\]]rnam par rtog pa dang cig shos nyid kyis tha dad pa de bzhin du mngon sum dang rjes su dpag pa dag kyang yin no zhes bya ba'i don to/_/de ltar na ma 'khrul pa mngon par 'dod pa la mi slu ba nyid na ni gnyi ga la yang khyad par med do zhes bstan nas/_da ni mngon sum rang gi ngo bo la ltos nas ma 'khrul pa nyid yin la/_'ga'
[\[114b.2\]]yang 'khrul pa nyid du mi 'gyur ro zhes brjod pa ni/_tshad ma'i shes pa thams cad ni zhes bya ba'o/_/rjes su dpag pa gzhan gyi rang bzhin la ltos nas/_'khrul pa nyid yin na ni/_mngon sum yang de ltar 'gyur ro/_/zhes brjod pa ni zhes bya ba'o/_/ji ltar khyad par med ce na/_'khrul pa ni zhes
[\[114b.3\]]gsungs so/_/mtshungs pa nyid brjod pa ni ji ltar zhes bya ba'o/_/gang yang dag pa'i [(]shas [,]shes [)]pa sngon du 'gro ba can yin pa'i phyir ro zhes bya ba yang dag pa'i shes pa mi slu ba'i don skabs su mi slu ba'i don brjod pa ma 'khrul pa smos pas ci bya zhes brjod pa de yang sdud par byed pa'i bdag nyid mdor gzhag pa'i
[\[114b.4\]]tshig la nyes pa yin te/_de lta ma yin na rtog pa dang bral ba nyid kyang don la shes pa'i snang ba gang zhig ces bya ba'i rnam par rtog pa med pa'i skabs su gyur pa las brjod nas bshad par bya bar 'gyur ro/_/gang gi phyir mi slu ba ma 'khrul pa'i don yin la nyes pa 'ga' yang med pa de'i phyir zhes bya ba'o/_/
[\[114b.5\]]'byung bar 'gyur ba de'i zhes bya ba ni dogs pa bsu ba'o/_/'di ni zhes bya ba ni lan no/_/nor bu'i 'od la nor bu'i 'dzin pa la gzhan sngon po 'dzin pa'i mngon sum la'o/_/mtshungs pa zhes bya ba ni the tshom sel bar byed par 'byung bar 'gyur ba rjes su dpog pa tshad mas sgrub pa'o/_/der ni zhes bya ba ni dogs
[\[114b.6\]]pa ste/_sngon po 'dzin pa'o/_/mngon sum gyi rjes la 'byung ba de'i rang bzhin gyis rjes su dpog pa the tshom sel bar byed pa'o/_/yul gang du mthong ba'i yul de nyid du rjes su dpog pa yin te/_des na yul tha mi dad par rlom pa yin gyi nor bu'i 'od la nor bur shes pa la ni de lta ma yin no/_/yul gang du
[\[114b.7\]]gzhan du spyod yul tha dad pas tshad ma gzhan du sems pa'i phyir ro zhes brjod pa ni/_nor bu'i shes pa la ni zhes bya ba ste/_rjes su dpag pa'i bdag nyid la'o/_/ma yin te zhes bya ba ni 'gog pa'o/_/ci'i phyir zhe na/_shin tu zhes gsungs so/_/'khrul par rlom pa yod pa dang med pa dag gi khyad
[\[115a\]]
[\[115a.1\]]par yod par dogs pa ni gal te zhes bya ba'o/_/nor bu'i shes pa mngon sum gyi bdag nyid can la'o/_/mngon sum thams cad ni nges pa la ltos pa'i byed pa can yin no/_/rang gi yul spangs nas rnam par rtog pa'i yul la 'gyur ba yin no zhes lan 'debs pa ni 'di
[\[115a.2\]]la brjod pa zhes bya'o/_/don dam par nor bu'i 'od la nor bur shes pa ka ba la sogs pa'i shes pa mtshungs pa nyid do/_/ji ltar ka ba la sogs pa'i shes pa nges pa la ltos pa rang gi yul las 'das pas de'i yul la mngon sum yin pa de bzhin du 'di la nor bur shes pa yin pas de ltar
[\[115a.3\]]mtshungs pas na/_mngon par rlom pa tshad ma yin pa las khyad par du 'grub pa ni log pa nyid yin no zhes bya ba'i don to/_/des na ma goms pa'i gnas skabs ni thams cad la 'jug pa'i yul ston par byed pa ni mngon sum dang rjes su dpag pa sdom pa rtsom na yin gyi re re ni ma yin zhes gsungs pa
[\[115a.4\]]ni/_de ni gnyi ga tshad ma nyid ces bya'o/_/sgo gseb kyi bu ga'i yul gyi nor bu'i rnam pa can gyi nor bu'i 'od kyi shes pa ni 'di nor bu'o zhes nges pa'i yul gyi nor bu la mngon sum gyi tshad ma yin gyi rjes su dpag pa'i tshad ma ma yin no/_/de'i rjes su gang zhig nor bu'i rnam par snang ba zhes
[\[115a.5\]]bya ba'i rjes su dpag pa yang nor bu de nyid la phyin ci log zlog par byed pa'i tshad ma yin no/_/ji ltar ka ba la sogs pa'i shes pa mngon sum gyi tshad ma yin pa de'i rjes la the tshom za ba na de'i rang bzhin gyi rjes su dpag pa yin pa bzhin no/_/mngon sum dang rjes su dpag
[\[115a.6\]]pa dag la/_tshad ma gzhan ni yod la zhes bya ba ni go rims bzhin du rjes su dpag pa dang mngon sum mo/_/mngon par rlom pa med pas tha dad pa yin no zhe na/_mngon par rlom pa med pa zhes bya ba de tsam gyis ni dngos po tha dad par 'gyur ba ma yin no zhes gsungs so/_/mngon par rlom pa de
[\[115a.7\]]yod pa med pa dag la ni 'di la ni 'od la nor bur shes pa dang ka bar shes pa dang gnyis khyad par yod pa ma yin no/_/gang gi phyir khyad par med pa de'i phyir ro/_/mngon sum mam zhes bya ba ni rang gi lugs so/_/yang na rjes su dpag pa nyid ces bya ba ni shAkya blo'i lugs so/_/'di ltar
[\[115b\]]
[\[115b.1\]]nor bu'i 'od la nor bur shes pa ni 'khrul pa yin la mi slu bas tshad ma yin no/_/gal te de lta na mngon sum dang rjes su dpag pa las gzhan pa'i tshad ma gsum par thal bar 'gyur te/_'di ltar 'di re zhig mngon sum mi 'du ste/_'khrul ba'i phyir dang rtog pa dang bcas pa'i phyir/_
[\[115b.2\]]rjes su dpag pa'ang ma yin te rtags las skyes pa med pa'i phyir ro/_/tshad ma ma yin pa yang ma yin te dngos po la mi slu ba'i phyir ro zhe na/_'di la brjod pa tshad ma gzhan du thal ba ma yin te/_rjes su dpag pa kho nar 'du ba'i phyir ro/_/'di ltar rjes su dpag pa'i spyi'i mtshan nyid
[\[115b.3\]]ni 'brel pa can gyi don gzhan las lkog tu gyur pa'i don rtogs pa ni rjes su dpag pa yin no zhes rjes su dpag pa yin/_spyi'i mtshan nyid de ma thag tu 'chad par 'gyur ro/_/'dir ni nor bu dang 'brel pa'i nor bu'i 'od ni de'i 'bras bu yin pa'i phyir dang nor bu'i 'od de las kyang nor
[\[115b.4\]]bur 'khrul pa skye bas na/_de'i 'bras bu'i rtags las skyes pa'i phyir rjes su dpag pa kho na'o/_/gal te rtags du ba las rtags can las shes pa skye ba nas du ba nyid la me sgron 'dogs pas 'jug pa ni ma yin gyi 'on kyang yul phyogs gzhan du yin no/_/nor bur 'khrul pa ni
[\[115b.5\]]rtags nor bu'i 'od nyid la rtags can sgro 'dogs par byed pa yin no zhe na/_de las cir 'gyur 'di tsam gyis ni 'brel pa can las skyes pa nyams pa ma yin no/_/yul gzhan du sgro 'dogs pa lhag pa yod do zhes bya ba 'di tsam zhig brjod par bya ba yin na ni/_yul de
[\[115b.6\]]nyid du nor bu thob par byed pa nyid kyis ni tshad mar 'gyur ba ma yin no/_/nor bu tsam thob pas rjes su dpag pa yin pa sus kyang bzlog tu med do zhes bya ba ni/_thams cad la yang yul la 'khrul pa ni 'dod pa kho na'o/_/nor bur 'khrul pa rjes su 'gro ba dang ldog
[\[115b.7\]]par dran pa med do zhe na/_med mod de tsam gyis rjes su dpag par mi 'gyur ba ma yin no/_/gang zhig rjes su 'gro ba dang ldog pa ma dran par mod kho nar du ba las me rtogs pa'i shes pa de rjes su dpag par mi 'dod dam ci ga_/tshul gsum pa'i rtags las de skyes pa yin
[\[116a\]]
[\[116a.1\]]te/_de tsam gyis na rjes su dpag pa nyid yin no/_/sgo gseb kyi bu ga'i yul gyi nor bu'i 'od shes pas khang pa'i phug gi yul na yod pa'i nor bu'i rang bzhin ma bzung ba'i phyir na ji ltar mngon sum yin te/_ka ba la sogs pa'i shes pa ni 'byung bar 'gyur
[\[116a.2\]]ba'i rang bzhin shes pa ma yin yang de'i rang bzhin 'dzin pa'i phyir mngon sum yin no zhes dogs pa bsu ba ni 'on te zhes bya ba'o/_/'byung bar 'gyur ba thob par bya ba'i rang bzhin de la bzung na/_shes pa dang shes bya'i rang bzhin de nam gzhan gyi 'byung bar 'gyur ba las gzhan
[\[116a.3\]]'dzin pa'i shes pa snga ma de ni gnyi ga la yang mtshungs pa nyid do/_/des na gnyi ga la yang mngon sum yin pa'am yang na ni 'ga' yang ma yin no/_/de'i rang bzhin ma bzung ba de ltar thob ce na/_gnyi ga ltar yang zhes gsungs te/_de'i bdag nyid dam de las byung ba'i 'brel pa
[\[116a.4\]]las kyang ngo /_/de skad du yod do/_/de bdag de las byung ba yi/_/mthu yis zhes pa tshad ma nyid/_/ces bshad zin to/_/thob par bya ba'i zhes bya ba ni 'chad pa'o/_/ji ltar khyad par med de/_gang gi phyir nor bu dang de'i 'od la ni snang ba tha dad pa yod do/_/des na mig ser
[\[116a.5\]]por shes pa bzhin du nor bu snang ba tsam ni mngon sum ltar snang ba yin no zhes dogs na ni nor bu snang ba ni nor bu nyid dang zhes gsungs so/_/des na nor bu'i 'od la nor bu snang ba tsam ma yin te/_bden pa'i nor bu'i snang ba dang khyad par med pa'i phyir ro/_/gal te snang ba khyad
[\[116a.6\]]par med kyang nor bu'i 'od la nor bur shes pa ni yul la 'khrul pa yin la nor bu'i shes pa ni de lta ma yin no zhe na/_de la la lar ni zhes gsungs so/_/'khrul pa nyid du yang khyad par yod pa ma yin no zhes bya ba'i don to/_/spyi'i zhes pa las spyi ni me tsam mo/_/de'i rjes su
[\[116a.7\]]dpag pa ni 'dir 'ga' zhig na me yod do snyam pa'i shes pa ste/_de ni gnyi ga la yang 'khrul pa yin no/_/'dis ni tshu rol mdzes pa la sogs pa gsal ba ma yin no zhes mjug sdud pa ni/_/des na zhes bya ba'o/_/ji ltar rigs pa ma yin snyam na/_mngon sum yang zhes
[\[116b\]]
[\[116b.1\]]bya ba'o/_/rang gi ngo bo la ltos nas ma 'khrul pa nyid yin na ni thams cad kyang ma 'khrul pa nyid yin du 'gyur ba des na tshad ma dang gzhan pa'i rnam par dbye bar mi 'gyur ro zhes brjod pa ni rang gi ngo bo la ni zhes bya ba'o/_/de ltar zhes bya ba ni rang gi ngo bo la ltos pa nyid kyis so/_/gang de lta na
[\[116b.2\]]zhes bya ba ni mngon sum yang 'khrul pa yin pa'o/_/'di la zhes bya ba ni dran par byed do/_/de ltar ni zhes bya ba ni rtsod pa ste/_gsal ba dang mi gsal bar ro/_/gang zhig ces bya ba ni lan no/_/gang gis zhes bya ba ni rang rgyud nyid la sogs pa'o/_/de nyid ces bya ba ni 'dzin pa
[\[116b.3\]]po rang dbang nyid la sogs pa'o/_/gal te don gyi nus pa las blo skye ba de ni rang rgyud nyid dang /_bar chad med par 'dzin pa yin pas de ni mngon sum yin te/_don gyi nus pa nyid ji ltar rtogs snyam na/_rjes 'gro zhes bya bar sbyar ro/_/de las zhes bya ba ni rang dbang du 'dzin pa'i don las
[\[116b.4\]]gzhan zhes bya ba gzhan gyi dbang gis gzung bar bya'o/_/dngos su snang ba yang zhes bya ba'o/_/rkang pa lhag ma 'grel pa ni/_gal la zhes bya ba'o/_/de bzhin zhes bya ba ni rang gi mtshan nyid las so/_/ji ltar de dbang po las 'das pa yin snyam na/_de la ni zhes gsungs te gang zhig
[\[116b.5\]]bag chags sad pas snang ba'i yul du gyur pa'o/_/ji ltar rjes su dpag pa'i yul dbang po las 'das te dngos po nyid las rtogs pa'i phyir ro zhes phyir rgol ba ni gal te zhes bya ba'o/_/'on te rjes su dpag pas rnam par rtog kyang me'i rang bzhin ma rtogs pa'i phyir lkog tu gyur pa yin no snyam na/_de'i
[\[116b.6\]]rnam pa las zhes smras so/_/des na zhes bya bas ni rjes su dpag pas so/_/gang zhig ces bya ba ni me'i rang gi mtshan nyid do/_/'on te zhes bya ba ni rgol ba'i dogs pa bsu ba'o/_/'ongs zhes bya ba ni lan no/_/'on te brgya la rgol ba 'di ltar khas len no snyam na/_de ni de ltar zhes smras te dbang po'i byed pa med
[\[116b.7\]]pas lkog tu gyur pa nyid yin par ni ma yin te/_yid la sogs pa'i mngon sum med par thal ba'i phyir ro/_/gang gi phyir rjes su dpag pa dngos po'i rang bzhin mthong ba yang yin la/_lkog tu gyur pa'i yul can gang yin par ni 'gal ba de'i phyir ro/_/mi snang ba lkog tu gyur pa'i yul gang la yod pa de la de skad ces
[\[117a\]]
[\[117a.1\]]brjod do/_/gal te rjes su dpog pa'i rtog pa de lta bu yin na/_de'i tshe dngos mthong min te/_dngos po 'dzin par mi 'gyur ro/_/dngos po mthong ba yin na yang lkog tu gyur pa nyid du mi 'gyur ro zhes brjod pa ni/_rtog pa zhes bya ba'o/_/'di nyid rnam par 'grel pa ni gal te zhes bya ba'o/_/dngos
[\[117a.2\]]po la zhes bya ba ni phyed snga ma 'chad pa ste bskal pa'o/_/khyed kyi lugs la yang rjes su dpag pa lkog tu gyur pa'i yul can nyid du mi 'grub bo zhes lan 'debs pa ni/_'o na spyi'i zhes bya ba'o/_/'di ni 'chad pa ni de la spyi ni zhes bya ba'o/_/brgyud pas dngos po'i yul can nyid du dogs pa bsu ba ni/_
[\[117a.3\]]mtshan par byas pa'i spyis mtshon par nges/_dngos po rtogs pa'i phyir ro zhe na/_spyi dang khyad par gyi rang bzhin dag gis mtshon par srid pas na/_dri ba ni khyad par rang bzhin gang gis zhes bya ba'o/_/khyad par gyi mtshon pa las nyes pa brjod pa ni/_gal te zhes bya ba ste/_khyad par rtogs pa'o/_/
[\[117a.4\]]sgra la sogs pa nyid las zhes bya ba ni mtshon par byas pa'i rmi lam ni ma yin no zhes bya ba'i don to/_/de nyid kyi phyir bar mdo'i zhes gsungs so/_/spyis mtshan pa la yang nyes pa brjod pa ni/_spyi'i rang bzhin gyis zhes bya ba'o/_/'o na khyad par nyid kyis mtshon no snyam na/_bshad zin pa'i nyes pa tshad yod
[\[117a.5\]]par byas nas gzhan brjod pa ni khyad par gyi zhes bya ba'o/_/spyi snang ba dang khyad par ni mi snang ba na lkog tu gyur pa'i yul can nyid du zhes bya bar dogs pa bsu ba ni 'on te zhes bya ba'o/_/'di yang zhes bya ba ni lan te/_sangs rgyas pa'i lugs la'o/_/ji ltar zhes bya ba ni rtsod pa'o/_/de yul nyid yin zhes
[\[117a.6\]]bya ba ni yul yin pa'o/_/de la zhes bya ba ni lan no/_/ma brtags zhes bya ba ni lan no/_/thams cad du zhes bya ba ni lan no/_/ci la lar de ltar mthong ngam snyam du dogs na/_lhas byin zhes gsungs so/_/de la zhes bya ba ni dogs pa ste mtshungs pa mthong ba'o/_/'dir slu ba yin na rjes su dpag pa
[\[117a.7\]]la yang 'gyur ro zhes bya ba'i don to/_/ma yin te zhes bya ba ni slu ba nyid 'gog pa'o/_/ci'i phyir zhe na/_'chad pa'i phyir ro zhes gsungs so/_/'chad par 'gyur ba'i rgyu des gang yin zhe na/_'brel pa las zhes bya ba'o/_/gal te bag chags kyi stobs las byung ba'i phyir rjes su dpag pa
[\[117b\]]
[\[117b.1\]]'khrul pa nyid yin na gang gis mi slu bar gyur pa'i don dang 'brel pa ni/_ci'i phyir zhe na zhes dogs pa bsu ba ni gal te 'di zhes bya ba'o/_/don ni rjes su dpag par bya ba'o/_/ma yin zhes bya ba ni bag chags 'ba' zhig dang 'brel pa zhes bya ba nges pa 'gog pa'o/_/
[\[117b.2\]]ci'i phyir zhe na/_bag chags zhes gsungs te sad par byed pa'i rtags kyang ngo /_/de lta na yang ji ltar don dang 'brel pa yin snyam na/_don ni bag chags sad par byed pa de dang 'brel pas rgyu yin pa'i phyir zhes 'brel to/_/'di nyid ces bya ba ni don dang 'brel
[\[117b.3\]]pa'o/_/gal te don rang gi go bas ma brtags na ji ltar der 'brel pa med pa yin snyam na ma mthong zhes gsungs so/_/yang na gal te yang gang zhig rang gi ngo bos ma rtogs pa de gzhan gyis brtags kyang de yod do zhes gang las yin te/_gtso bo la sogs pa ni de ltar
[\[117b.4\]]rtogs kyang yod pa ni ma yin no zhes dogs na/_ma mthong zhes gsungs so/_/rang gi rang bzhin mthong ba gzhan las rtogs pa ha cang thal ba spong ba ni gal te zhes bya ba ste/_bsgrub par bya ba brten pa'i chos can nam/_yang na chos can de du ba gang la yod pa'i sgrub par byed
[\[117b.5\]]pa'i chos dang 'brel pa can de nges pa nyid de nges par byed pa yin na de'i tshe gzhan go bar byed pa yin gyi/_gang gi ha cang thal bar 'gyur ba gzhan tsam gyis ma yin no/_/rang gi ngo bo zhes bya ba ni 'chad pa'o/_/'brel pa chos can dang bsgrub bya dag dang ngo /_/gang gi
[\[117b.6\]]'brel pa zhes khyad par du byed pa gang yang rung ba las rtogs pa nyes pa ci yod snyam na gzhan la zhes gsungs te/_de'i phyir 'brel pa can kho na las rtogs pa yin gyi/_gzhan tsam rang gi ngo bos ni ma yin no zhes gnas so/_/de nyid kyi phyir bshad pa gal te rten dang zhes bya ba
[\[117b.7\]]la chos can dang /_de dang zhes bya ba la bsgrub par bya ba dang ngo /_/'di la ji ltar zhes bya ba'i rtsod pa nyid 'chad pa ni 'brel pa las zhes bya ba'o/_/'dra ba las kyang zhes bya ba ni ma 'brel pa las so/_/thal ba de nyid do zhes bya ba ni gzhan tsam las rtogs pa la brjod pa gang yin pa'o/_/
[\[118a\]]
[\[118a.1\]]de lta bu nyid du mthong ba'i phyir ro zhes bya ba'i lan 'chad pa ni ma yin te zhes bya ba'o/_/ci'i phyir zhe na/_'chad par 'gyur ba'i 'bad pa rtsol ba dang /_sogs pa'i sgra ma 'brel pa'i 'dra ba mthong ba la sogs pa ste/_de dag gis bskyed pa'i dran pa ni gzhan du rjes su dpag pa dang
[\[118a.2\]]mi mthun pa nyid du gyur pa yin pa'i phyir te/_skyes pa yin pa'i phyir de nyid brjod pa ni/_'di ni yul 'di ni yod pa yin no zhes yul la sogs pas khyad par gyur pa'i rnam par gnas pa gang la yod pa de la de skad ces brjod do/_/rjes su dpag pa ni 'di las bzlog pa yin no zhes gsungs pa ni yul du
[\[118a.3\]]byed ces gsungs te/_khyad par can dran pa yin no zhes rjes su 'jug go/_/'dri ba'i dran pa de ga las yin snyam na/_de rten dang zhes gsungs so/_/bsgrub par bya ba de dang de'i rten dang 'brel pa'i rtags las so/_/'di nyid 'chad pa ni chos can dang dbang bsgrub bya dang zhes bya ba'o/_/'bad rtsol la
[\[118a.4\]]sogs pa las ni zhes bya ba ni phyed snga ma 'chad pa ste/_nus pa'i dngos po rtogs pa ni yin no zhes 'brel to/_/ci'i phyir zhe na/_de ltar zhes gsungs so/_/de zhes bya ba 'bad par rtsol bas na'o/_/de nas zhes bya ba ni bzung zin pa 'dzin pas na'o/_/'o na 'dra bar mthong bas bskyed pa'i dran pa ni tshad ma yin
[\[118a.5\]]no zhes dogs pa 'dra ba bzung ba las zhes gsungs so/_/ba men ni ba lang ji lta ba de lta bu'o zhes nye bar bstan pa'i ngag thos pa 'brog tu bzung na/_ba lang dang 'dra ba'i ba men mthong ba las ba men 'di dang 'dra ba ni ba lang de yin no zhes rtogs pa ni nye bar 'jal ba'o/_/gal te de lta na yang ji ltar tshad ma ma
[\[118a.6\]]yin snyam na 'dra ba nyid ni zhes gsungs so/_/yul dang dus khyad par can zhes bya ba ni ba glang ngo /_/nam yang zhes bya ba ni nye bar mtshon pa yin pa'i phyir na thams cad du zhes bya bar yang 'gyur ro/_/ci'i phyir te yul la sogs pa yang ma nges she na/_du ma ni zhes gsungs te/_zal po dang dkar po
[\[118a.7\]]yul la sogs pa rnams so/_/'di dang 'dra bar lkog tu gyur pa rtogs pa ni rang gi ngo bos kyang nges pa ma yin no zhes bya ba'i don to/_/'o na mi 'dra ba ni yul la sogs pa nges pa yin no snyam na/_gzhan no zhes gsungs te/_bum pa dang snam bu la sogs pa du ma'o/_/de lta na yul la sogs pa khyad par
[\[118b\]]
[\[118b.1\]]so sor nges pa ni/_'dra ba'am mi 'dra bar rtogs pa ma yin pa'i gtan tshigs de'i phyir na 'dra ba rtogs pa de ni tshad ma ma yin no/_/ji ltar ba men la ltos nas ni du ma 'dra ba dang ji ltar mi 'dra ba'i shes pa yul la sogs pa'i khyad par can nye bar 'jog par byed pa ma yin pa'i phyir/_tshad ma ma yin pa de bzhin
[\[118b.2\]]du 'dra ba'i shes pa yang ngo /_/mthong ba'i ba glang de yang 'di don bya ba de byed pa'am/_gzhan gyis 'dra bar yin no zhes bya ba ni mngon sum yin te/_de lta ma yin na 'jug pa med pa'i phyir zhes gsungs pa ni mthong bzhin pa'i ba men de dang 'dra ba sngon mthong ba'i ba lang nges par bya ba ni ba men zhes bya ba ni
[\[118b.3\]]skabs kyis so/_/de'i phyir na mthong bzhin pa'i ba men don bya ba de byed pa de la goms pa'i stobs las byung ba 'dra ba 'dzin pa'i mngon sum tshad ma nyid do/_/de lta ma yin par zhes bya ba ni 'dra ba 'dzin par med na'o/_/tshad ma yin no zhes bya ba ni mngon sum ma yin pa'o/_/'dis ni 'dra ba 'dzin
[\[118b.4\]]pa'i phyir na rjes su dpag pa mngon sum dang mtshungs pa yin no zhes brjod par 'gyur ro zhes 'chad pa ni 'brel pa las kyang zhes bya ba'o/_/de lta bu nyid du zhes bya ba ni 'dra ba 'dzin pa nyid las so/_/gal te yang de dang 'dra bar rang gi ngo bos mi 'dzin kyang de dang 'brel pa ni rtog pa kho na'o zhes brjod pa
[\[118b.5\]]ni 'bral pa las kyang zhes bya ba ste/_chos can dang bsgrub bya dag dang ngo /_/kyang gi sgra ni rim pa bzhin du yin te/_rjes su dpag pa'i bdag nyid kyang zhes bya ba'o/_/yang na gnas ji lta ba bzhin nges par bzung ba'i don to/_/gal te gnod pa med pa'i yul can la sogs pa yang rtags kyi
[\[118b.6\]]mtshan nyid ma yin nam des na 'brel pa las zhes ci ste brjod snyam na/_chos dang bsgrub bya dang 'brel ba kho na rtags kyi mtshan nyid yin gyi/_gang gi phyir 'bras sogs ni de'i zhes gnod pa med pa'i yul can la sogs pa ni ma yin no zhes brjod pa ni 'di ltar zhes bya ba'o/_/gang gi phyir 'bras sogs
[\[118b.7\]]rtags ni de'i zhes bya ba chos can dbang bsgrub bya dang 'brel ba'i mtshan nyid rtag pa ga la yod pa de'o/_/dngos po nyid kyi go byed du 'dod pa de'i phyir na/_de'i mtshan nyid las gzhan pa/_gnod pa med pa'i yul can la sogs pa'i mtshan nyid ni gzhan du gsal ba zin pa'i phyir yod pa ma yin no/_/gal
[\[119a\]]
[\[119a.1\]]te de lta na yang rjes su dpag pa 'dra ba 'dzin par ji ltar 'gyur snyam na/_shing gi zhes gsungs so/_/gang zhig dpe la shing gi don bya ba byed pa'am/_mes skyed pa'i du ba la sogs pa mthong ba de ni 'di yin no zhes brtags so zhes kha bskang ste/_de'i khong nas phyung ba du ba la
[\[119a.2\]]sogs pa'i rgyu nyid dang /_sha pa la sogs pa'i 'bras bu nyid do/_/de'i phyir don yang zhes gsungs so/_/sha pa la sogs par ro/_/yod pa'i phyir skad cig ma yin no zhes pa 'dir yang 'dra ba rtogs pa nyid do zhes brjod pa ni/_mi rtag pa'i rang bzhin gyi zhes bya ba'o/_/gzhan gyi ni dngos po gzhan gyi'o/_/
[\[119a.3\]]gal te 'bras bu las ni 'dra ba rtogs kyi rang bzhin las ni ma yin te/_dpe med pa'i phyir zhes bya ba ni kha cig go/_/de spang ba'i phyir bshad pa ni rjes su dpag pa'i zhes bya ba'o/_/'das pa dang da ltar ba'i bsgrub par bya ba rtogs pa yang rnam pa de lta bu'i rtags las 'gyur ba na 'dra bar rtogs pa kho na'o zhes
[\[119a.4\]]brjod pa ni/_khyad par 'ga' zhig gis zhes bya ba'o/_/thal ba la sogs pa'i rang bzhin ni zhes bya bar rjes su 'jug go/_/ji ltar na gnyi ga ci rigs par go bar byed pa yin snyam na/_'di ltar zhes gsungs so/_/du ba la sogs pa'i dngos po gang zhig khyab pa'i dus su lan cig ji ltar de rgyu nye bar
[\[119a.5\]]gnas pa can nam/_nye bar gnas pa can ma yin par rnam pa gang gis mthong ba de ni gzhan tshe/_rjes su dpag pa'i dus de lta bur te/_rang bzhin de gnyis kyis dran pa ste/_nye bar gnas pa'am nye bar mi gnas pa'i rgyu can du mi 'dzin pa'i rjes su dpag pa'i bdag nyid sad par byed pa'i rgyu yin no/_/
[\[119a.6\]]de ltar na zhes bya ba ni dran pa sad pa las ma 'das par ci rigs par zhes bya ba ni gang du ji ltar rigs pa der skyes bu de ltar 'jug par byed pa yin te/_rnam pa de lta bu'i dran pa'i stobs kyis ni zhugs pa yin yang mi slu ba ma yin no zhes brjod pa ni gzhan du zhes bya ba'o/_/khyab pa'i dus sa sngon gyi mthong
[\[119a.7\]]ba las g.yos te dran pa ste/_du ba las bzlog pa sbrang bu'i tshogs pa la yang yod pa'i phyir ro/_/de'i tshe ni me'i rgyun can nyid du nges pa las sbrang bu'i tshogs pa la sogs pa de lta bu 'jug pa yin yang /_lhag par zhen par byas pa'i dngos po la mi slu ba dang 'brel pa ni rnyed par dka' ba kho na'o/_/'o na ji
[\[119b\]]
[\[119b.1\]]ltar dran pa ni mi slu ba dang 'brel par 'gyur zhe na/_mngon sum zhes gsungs so/_/du ba la sogs pa'i rtags dran pa ni mngon sum de la brten pa mi slu ba yin no/_/ji ltar 'di mi slu ba yin pa de gzhan du sngon mthong ba'i me'i 'bras bu nyid gal te du ba la sogs pa la rjes su dpag pa'i bdag nyid kyi
[\[119b.2\]]dran pa skye ba yin na/_de'i tshe tshad ma yin gyi gzhan du ni ma yin no zhes bya ba'i don to/_/gal te mthong ba 'khrul pas na/_/zhes bya ba chu'i rnam pa can mthong ba ni smig rgyu'i tshogs la yang yod pas na chu la 'khrul pa yin no/_/des na mthong ba 'khrul pas na de bzhin yin yang de mthong ba bzhin
[\[119b.3\]]dran pa yin yang chu dran pa ni tshad ma yin no/_/de bzhin du ba la sogs pa'i rtags dran pa yang tshad mar mi 'gyur ro zhes bya bar pha rol gyis bsams pa'o/_/rang rig pa'i mthar thug pa'i mthong ba ni rang bzhin gnyis pas 'khrul pa ni ma yin gyi/_'on kyang dran pa rnam pa gzhan du gyur pa las yin no
[\[119b.4\]]zhes lan brjod pa ni/_mthong ba 'khrul pa de yang ni zhes bya ba'o/_/rnam pa gzhan du byung ba nyid brjod pa ni 'di ltar zhes bya ba'o/_/smig rgyu'i tshogs pa mthong ba ni dmigs pa med pa yin te/_lhag par shes par byas pa'i chu dmigs pa med pa'i phyir ro/_/gal te de lta na yang tshad ma ji ltar ma
[\[119b.5\]]yin snyam na/_dran pa rnam pa gzhan du yin zhes gsungs te/_mthong ba ji lta ba bzhin du dran pa ni ma yin gyi 'on kyang 'di ni chu'o zhes bya bar ni/_des na ni tshad ma ma yin no zhes bya ba'i don to/_/des na mthong ba de ni smig rgyu'i tshogs kyi dmigs pa dang bcas pa ste/_dmigs pa dang bcas pa yang de mthong
[\[119b.6\]]ba de bzhin te mthong ba'i rjes su 'brangs nas dran pa ma yin te/_des na tshad mar mi 'gyur ro/_/'on te tshad ma ma yin no/_/mthong ba go ci ste tshad ma yin no zhe na/_dran pas zhes gsungs so/_/mthong ba btang snyoms su gnas kyang dran pa nyid kyang phyi rol gyi yul can du rnam par gzhag pa yin no/_/
[\[119b.7\]]ji lta ba bzhin rnam par 'jog pa'i dran pa ni tshad ma yin gyi gzhan du tshad ma ma yin no zhes brjod pa ni dran pa de yang zhes bya ba'o/_/yang gal te mthong ba yod kyang gang gis de tshad ma yin par 'gyur ba rnam pa gzhan du dran par ji ltar 'gyur zhes dogs na/_dran pa der yang zhes gsungs so/_/gang
[\[120a\]]
[\[120a.1\]]gi phyir gsal ba ma yin pa las dran pa rnam pa gzhan du min pa de'i phyir gsal ba'i stobs kyis ni de nyid du zhes bya ba 'bras bu nyid la sogs par dmigs shing gtan la 'bebs pa'i 'bras bu dang rang bzhin dag las ni'o/_/gzhan du zhes bya ba ni nye bar mi mthong zhing dmigs pa
[\[120a.2\]]med par ni dran pa 'khrul par 'gyur ba yin no/_/gang gi phyir mthong ba rang nyid la brten pa'i nyes pa ma yin pa des na'o/_/slu ba ni 'khrul pa'i zhes bya ba'i ming can no/_/gang gi phyir gtan la phebs pa'i 'bras bu dang rang bzhin dag las mthong ba'i don dran pa de'i phyir zhes bya ba'o/_/de yang mi dran pa'o/_/
[\[120a.3\]]de nyid kyi phyir zhes bya ba ni rjes su dpag pa nyid kyi phyir ro zhes bshad pa ni tshe zhes bya ba'o/_/yang na gal te ji ltar rang gi ngo bo rtogs pa de bzhin du rang gi ngo bo dang 'brel pa las kyang yin no/_/des na rang gi 'khrul par 'gyur ba rjes su dpag pas rang gi ngo bo mi rtogs par ji ltar 'gyur zhe na/_de tshe zhes
[\[120a.4\]]gsungs so/_/'brel pa 'dzin pa'i dus su mthong ba dang 'dra bar rjes su dpag par bya ba'i go bar byed pa yin la go bar bya ba yang yin gyi/_de'i dus su des 'di khyab pa yin no zhes bya ba ni ma yin te/_des ni go byed rjes su 'gro ba de dang 'dra bar de'i spyi'i ngo bo nyid du rtogs kyi/_rang gi ngo bo nyid kyi ni
[\[120a.5\]]ma yin no zhes bya ba'i don to/_/yang na spyi'i gang zhig go bar byed pa'i rjes su dpag pa 'gro ba'i byed pa des rtogs par bya ba lkog tu gyur pa'i don rtogs so/_/lung dang don gyi go ba la sogs pa 'brel pa 'dzin pa la mi ltos pa dag ni rang gi ngo bos lam de lta ma yin par yang go bar byed pa ma yin no zhes gsungs
[\[120a.6\]]pa ni des na zhes bya ba'o/_/yang ci'i phyir khyad par du mi rtogs snyam na/_go bar bya ba mi rtogs pa ni zhes gsungs so/_/de las cir 'gyur zhe na/_go bar byed pa de yang zhes gsungs so/_/de zhes bya ba go bar byed pa la gnas pa'i khyad par ro/_/gal te de lta na yang ci'i phyir khyad par mi rtogs snyam na/_
[\[120a.7\]]go bar byed pa'i spyi'i ni go bar bya ba'i khyad par lam nges pa yin zhes brjod pa ni du ba la sogs pa'i zhes bya ba'o/_/de'i phyir zhes bya ba ni thams cad la mthong ba'i phyir ro/_/de las ni du ba la sogs pa'i spyi las so/_/khyad par ni rtswa las byung ba dang lo ma las byung ba la sogs pa'o/_/khyad par zhes bya ba
[\[120b\]]
[\[120b.1\]]ni dogs pa ste/_rtags kyi'o/_/rtogs so zhes bya ba ni khyad par nyid do/_/khyad par nye bar mtshon pa ma yin no/_/ci'i phyir zhe na/_nang tshan gyi zhes gsungs so/_/'ga' zhig gis zhes bya ba la sogs pas rtogs pa po'i khyad par la ltos te khyad par nye bar mtshon par dogs pa bsu nas shin tu khyad par
[\[120b.2\]]gyur pa ni mtshon par byed mi nus so/_/zhes brjod pa ni/_ma yin te zhes bya ba'o/_/gal te tsan+dan gyi du ba las tsan+dan gyi rtogs pa ni kho na ma yin nam des na ji ltar khyad par mtshon par mi nus pa zhe na/_khyad par nye bar zhes gsungs so/_/der ni rtags la'o/_/tsan+dan gyi du ba la rigs mthun pa dang mi
[\[120b.3\]]mthun pa ma lus pa las ldog pa'i rang bzhin go bar byed pa ma yin te/_mtshon par mi nus pa'i phyir ro/_/'on kyang nang gi spyi'i rang bzhin dang khyad par gyi bdag nyid kyi nye bar mtshon pa'i phyir ro/_/de nyid kyi phyir gang srid pa de tsam zhig ces gsungs so/_/rnam pa thams cad rtogs pa ni rtags kyi gang
[\[120b.4\]]yin pa zhes bya ba ni skyes bu khyad par can no/_/de ni rjes su dpag pa'o/_/gal te lkog tu gyur pa yang spyi mthong ba'i rjes su dpag pa las khyad par gyi rang bzhin du rtogs pa yod pa yin nam zhes dogs pa ni khyad par mthong ba las zhes bya ba'o/_/ma yin te zhes bya ba ni lan no/_/'di nyid ces bya ba ni lkog
[\[120b.5\]]tu gyur pa go bar byed pa nyid du rjes su 'gro ba spyi'i rang bzhin du rtogs pa nyid na'o/_/yang na lkog tu gyur pa ni go bar byed pa'i rjes su 'gro ba spyi'i rang bzhin du rtogs par 'gyur mod/_de lta na yang de rjes su dpag pa ji ltar yin zhes dogs na/_tshul gsum pa'i rtags las skyes pa ni rjes su dpag pa
[\[120b.6\]]kho na yin te/_gzhan gyi go bar byed pa nyid du ni mi 'thad pa'i phyir ro zhes brjod pa ni/_'brel pa can gyi zhes bya ba'o/_/'brel pa can sgrub par byed pa dang /_chos can dag dang ngo /_/gang gi phyir lkog tu gyur pa'i rigs pa mtha' dag ni rjes su dpag pa kho na yin pa des na lkog tu gyur pa rnams kyi sgrub par
[\[120b.7\]]byed pa ni gcig kho nar nges pa yin te/_lung la sogs pa ni ma yin no zhes bya ba'i don to/_/gcig kho na go bar byed pa yin no zhes bya ba 'di ga las snyam na/_mtshan nyid gzhan zhes gsungs so/_/gal te gzhal bya gzhan gyi zhes bya ba ni shin tu lkog tu gyur pa mtho ris la sogs pa'i sgrub par byed pa'i
[\[121a\]]
[\[121a.1\]]yul can gzhal bya gzhan gang la yod pa de ni tshad ma yin te/_lung yin no/_/de lta ma yin na gsum pa la mi 'jug par 'gyur ro/_/des na mtshan ma gnyis su nges pa mi 'grub po zhes bya ba ni rtsod pa'i don to/_/lan 'debs pa ni 'debs pa zhes bya ba ni/_lung yang gtso bo'i don
[\[121a.2\]]la mi slu ba nyid kyis thams cad mkhyen pa 'grub pa dang mthun pa'i phyir rjes su dpag pa'i rgyu nyid kyis rjes su dpag pa kho na'o/_/mtho ris kyi sgrub par byed pa la sogs pa ni lung tshad ma yin te/_yul gnyis rnam par dag pas na don la lhur phyogs pa'i the tshom gyis 'jug pa yin no zhes dgongs pa
[\[121a.3\]]yin no/_/gzhal bya ni tshad ma 'grub pa'i rgyu mtshan ma yin te/_bzlog pa yin pa'i phyir ro zhes dogs pa bsu ba ni/_gal te zhes bya ba'o/_/tshad ma yang rang rig pa'i mngon sum gyis grub pa kho na sgrub par byed par 'gyur ba yin no zhes bshad pa ni tshad ma'i rang gi ngo bo ni zhes bya ba'o/_/gal
[\[121a.4\]]te gzhal bya gnyis las tshad ma gnyis su las brjod pa ma yin nam/_de ni ji ltar shes pa'i rnam pa tha dad pa las yin par brjod ce na/_rang rig pa ni zhes gsungs so/_/gal te de lta na 'o na gzhal bya gnyis phyir zhes bya ba 'di'i don ci yin zhe na/_bshad pa ni gzhal bya gnyis phyir zhes bya ba
[\[121a.5\]]ni zhes gsungs so/_/don du lhag par mos pa'i yul gyi rnam pa gnyis sgrub pa'i don du de skad brjod pa yin no/_/gal te gzhal bya gcig kho na'am/_yang na spyi dang rang gi mtshan nyid dang gnyi ga zhes bya ba gsum ma yin nam/_des na mngon par 'dod pa ji ltar 'grub snyam na/_rang gi rnam pa
[\[121a.6\]]zhes gsungs so/_/gcig ces bya ba ni rang gi mtshan nyid dam spyi'i mtshan nyid gcig kho na'o/_/gsum pa la sogs pa zhes bya ba'i sgras ni gnyi ga ma yin pa'o/_/de ltar tshad ma gnyis zhes bya ba la sogs pas mtshan nyid mi mthun pa'i rnam pa gnyis nyams su myong ba las nyams su myong ba
[\[121a.7\]]rnam par phye ba gnyis yin gyi/_gcig ma yin la gzhan yang ma yin no zhes brjod pa yin no/_/da ni gzhal bya gnyis po 'di ni rnam par byed pa kho na yin gyi/_gnyi ga'i bdag nyid gcig yod pa ni ma yin no/_/gang gi de'i yul can rnam pa gsum par 'gyur de bzhin gang gis gcig kho na tshad
[\[121b\]]
[\[121b.1\]]mar 'gyur ba rang gi mtshan nyid gcig kho na yang ma yin no/_/de ltar na gsum mam gcig nyid ni gzhal bya gnyis kyis 'gog par byed do zhes gsungs so/_/gzhal bya gnyis ni mthong ba'i phyir zhes bya ba'o/_/sngar ni gzhal bya gzhan med pa'i phyir/_gsum pa la sogs pa ma
[\[121b.2\]]yin no zhes brjod pa ma yin la/_da ni gzhan med kyang gnyis po de gcig tu gyur pa'i gsum las 'phen pa ma yin no zhes bya ba ni khyad par yin no/_/rnam par bshad pa yang kho na ltar bshad par bya'o/_/gal te rang gi mtshan nyid gcig kho na spyi dang khyad par gyi rang bzhin gyis rtogs pa
[\[121b.3\]]yul bzhin pa'i phyir na/_gzhal bya gnyis pa med pa ma yin nam zhes dogs pa ni 'on te zhes bya ba'o/_/spyi med par ni logs shig tu gzhal bya ma yin pa'i phyir na rang gi mtshan nyid gcig kho na rnam pa gnyis kyis rtogs par byed pa yin no zhes lan brjod pa ni kho na'ang 'dod ces bya ba'o/_/
[\[121b.4\]]de yang zhes bya ba ni rang gi mtshan nyid las gzhan 'o na ci ltar gzhal bya gnyis yin zhe na/_de nyid ces gsungs so/_/med pa zhes bya ba'i gtan tshigs ni gzhal bya ma yin pa bsgrub par bya ba ma nges pa yin te/_med pa'i gzhal bya yod pa'i phyir ro zhes brjod pa ni gzhan yang zhes bya ba'o/_/dngos
[\[121b.5\]]po yang yin par rang bzhin gyis med par ni gzhan gyi ltar na gzhal bya yin no zhes brjod pa ni/_spyi'i yul can gyi rjes dpag tshad ma yin mod/_med pa nges pa'i rang bzhin ni tshad ma gnyis par 'gyur ro/_/de ni rjes su dpag pa'am gzhan yin na yang rung ste khyad par med do zhes brjod pa ni de la
[\[121b.6\]]tshad ma zhes bya ba'o/_/gal te dbang po ni yod pa gsal bar byed pa yin pas de'i khyad par med pa yang gsal bar byed pa yin te/_dbang po byed pa dang ldan pas de rtogs par mthong ba'i phyir ro zhes dogs pa med pa/_dbang skyes zhes gsungs so/_/de las rnam par dbye ba mthong bas de dran pa de med par
[\[121b.7\]]nges pas byung bas na bdag nyid skye ba ni dbang po la ltos pa ma yin no/_/gal te dran pa de med par nges pas byung bas na bdag nyid skye ba ni dbang po la ltos pa ma yin no/_/gal te dran pa la sogs par bsgrubs pa'i dbang po med par shes pa'i rgyu ma yin nam zhe na/_don gyi stobs la zhes gsungs so/_/don
[\[122a\]]
[\[122a.1\]]nye ba dang mi nye ba dag las shes pa'i snang ba tha dad pa dang ldan pa ni des skyes pa yin na/_dngos po nye ba dang mi nye ba dag las mi snang ba tha dad pa ma yin te/_khyad par med par dmigs pa'i phyir ro/_/'on te don gyis skyed par byed pa nyid ni dmigs pa kho na yin gyi gzhan ni ma yin la/_
[\[122a.2\]]de ni dngos po med pa la yang khyad par med do snyam pa don gyi nus pas zhes bya ba'o/_/nye ba dang mi nye ba dag las snang ba tha dad pa la mi ltos par de dmigs pa tsam gyis don skyed par byed pa nyid yin na ni/_du bas me rtogs pa la yul dang thal ba las me rtogs na dus kyis bar chod pa dang /_sogs pa'i sgra
[\[122a.3\]]rtags rags mos phra mo shes pa na/_rang bzhin gyis bskal pa yin yang dbang bskyed pa nyid yod par 'gyur ro/_/de'i tshe ni dbang po'i byed pas yod pa ma yin no/_/de la dbang po gzhan du zhugs pa yin na 'di yang ci ste mi 'dod/_nye ba dang ring ba dang las snang ba tha dad pa med pa ni des ma bskyed pa'i
[\[122a.4\]]gtan tshigs 'dir khyad par yod pa ma yin no/_/yang na gal te dbang po las med pa nges pa na de ji ltar tshad ma gzhan yin zhe na/_med la dbang bskyed blo min te/_/zhes gsungs so/_/'di ga las snyam na/_don gyi ni zhes gsungs so/_/gal te dbang po'i shes pa don gyi nus pa la mi ltos na de'i
[\[122a.5\]]tshe du ba las me rtogs pa na zhes bya ba la sogs pa snga ma bzhin no/_/de la ni zhes bya ba ni dbang po'i rnam par shes pa la'o/_/gal te ro la sogs pa bzhin du med pa las yang dbang po'i byed pa yod pa nyid ma yin nam dngos po'i khyad par du 'dzin pa'i phyir ro zhes dogs na/_de 'di nyid na zhes gsungs te/_bum
[\[122a.6\]]pa la sogs pa ste yul 'di na'o/_/de'i ni bum pa la sogs pa'i'o/_/med kyang dbang po'i spyod yul yin na ci skyon snyam na/_chos kyang zhes gsungs so/_/rnam par 'jig pa'i phyir ro zhes bya ba ni rnam par 'jig pa nyid du thal ba'i phyir ro zhes bya ba'i don to/_/gal te gang la 'di med pa de ni khyad
[\[122a.7\]]par can du mngon sum gyi yul du gyur pa ma yin te/_'on kyang gang zhig yul la sogs pa nye bar 'gyur ba bum pa la sogs pas dben pa'o/_/des na chod pa rtogs par 'gyur ba'i nyes pa med do zhes brjod pa ni/_'on te zhes bya ba'o/_/dben pa zhes bya ba 'di ci zhig ces bya ba la sogs pa ni dngos po
[\[122b\]]
[\[122b.1\]]med pa nges pa dbang pos bskyed pa ma yin pa nyid kyis rgyas par ston pa'o/_/'o na rig pa las zhes bya ba ni mngon sum las ni ma yin pa'o/_/gal te rig pa nyid mi snang ba la ltos nas rig pa med pa yin te/_des na mngon sum nyid las dngos po med pa sel ba yin no zhes rtsod pa ni/_de las gzhan zhes bya ba
[\[122b.2\]]ni/_gang la ltos nas de bzhin du 'gyur ba snang bzhin pa ni gzhan du 'gyur ba ma yin no zhes lan brjod pa ni de ma rig pa zhes bya ba'o/_/de sngar zhes bya ba ni dgos pa ste/_dgag par bya ba bum pa la sogs pa de/_bum pa dang bcas pa'i sa phyogs kyi dus su'o/_/de'i tshe zhes bya ba ni lan te/_sa phyogs
[\[122b.3\]]'ga' zhig dmigs pa'i dus de'i tshe dgag par bya ba de'o/_/ji ltar bum pa la sogs pa dang 'brel pa nyid kyis khyad par dang bcas pa'i med par rtogs te/_mi rtogs pa nyid de de'i phyir zhes bya ba'o/_/dbang po'i byed pa las 'das pa'i phyir ro/_/des na zhes bya ba ni dbang po skyed pa las yin pas
[\[122b.4\]]na'o/_/mngon sum nyid ldog pa las de med pa las med par nges pa ma yin no zhe na zhes bya ba ni/_rang log pa na dngos po med pa nges par byed pa yin no zhes bya ba'i dogs pa rjes su brjod pa'o/_/lan ni 'gal ba'am zhes bya ba ni gnod pa'o/_/'on kyang dngos po med par 'gyur ba'i ldog pas ni yod pa
[\[122b.5\]]bzhin du med pa la nges par byed pa mi 'thad pa'i phyir ro zhes bya ba'i don to/_/'on te yang mngon sum ldog pa ni dngos po med par nges par byed pa ma yin gyi/_'on kyang de btang ba'i rang bzhin gyi ldog pas yin no snyam na/_ldog pa las med pa nges par smra bas rjes su dpag pa khas blangs pa nyid do
[\[122b.6\]]zhes brjod pa ni/_de nyid ces bya ba'o/_/ji ltar na 'di 'gal ba yin snyam na/_mngon sum nyid ces bya ba'o/_/ji ltar na rig pa med pa dngos po med par nges pa'i rgyu ma yin zhe na/_'di smra ba po dag ces gsungs so/_/ma nges pa'i phyir yang nges pa'i rgyu ma yin no zhes brjod pa ni/_des na med
[\[122b.7\]]pa'i rgyu rig pa med pa las zhes bya ba'o/_/'on te nyes pa 'di gsal ba'i don du gzhan dag brgya la snang ba mi dmigs par khas len na des na snang ba mi dmigs pa las med par nges par rtog pa ni 'on te zhes bya ba'o/_/snang ba mi dmigs pa khas len na rang gi gzhung mi 'grub po zhes lan 'debs pa
[\[123a\]]
[\[123a.1\]]ni/_'o na ni zhes bya ba'o/_/gzhan yang de lta na ni rjes su dpag pa khas blangs par yang 'gyur ro zhes brjod pa ni gal te zhes bya ba'o/_/de las zhes bya ba ni yod pa'i las so/_/de bas na zhes khong nas phyung la/_rjes su dpag pa'i zhes sbyar ro/_/gal te de lta na rjes su dpag
[\[123a.2\]]pa thams cad khas blangs pa ji lta bar 'gyur zhe na/_'dis ni zhes gsungs te/_de nyid ldog pa dang zhes bya ba la sogs pas so/_/gal te gzhan gyi sems yod do zhes ga las shes zhes dogs na/_smra sogs la ni zhes gsungs so/_/de'i ngo bo yang nges par grub ces bya ba ni gzhan gyi sems
[\[123a.3\]]nges par grub pa'o/_/gzhan te gzhan gyi sems mngon sum nyid las grub pa ma yin nam/_des na rjes su dpag pa khas blangs pas ci bya snyam na/_gzhan gyi sems ni zhes gsungs so/_/ji ltar mi 'grub snyam na/_gzhan gyi sems yod pa yin nam zhes bya ba'o/_/de'i rnam par zhes
[\[123a.4\]]gsungs so/_/de ltar rtogs pa'i phyir ro zhe na zhes bya ba ni mngon sum nyid do/_/gzhan gyi sems ni de ltar rtogs pa yang ma yin na/_de'i phyir de ni tha snyad pa rnams kyis rjes su dpag pa kho na las rtogs pa yin no/_/gal te gzhan gyi sems tsam nges kyang zhe sdang la sogs pa'i khyad par ji
[\[123a.5\]]ltar nges she na/_snang ba la sogs pa ni zhes bya ba'o/_/da ni phyed phyi ma zhes bshad pa'i don du dogs pa bsu ba nas/_sdang ba la sogs pa ni zhes bya ba'o/_/gal te rnam pa ci zhig ltar zhes bya ba ste/_rnam pa gang yang rung bas so/_/len ni brjod pa la sogs pa'i zhes bya ba'o/_/de dang
[\[123a.6\]]rjes su mthun pa zhes bya ba ni tshad mas grub pa'i sems pa dang rjes su mthun pa'i'o/_/ji ltar rung ba zhes bya ba ni dogs pa'o/_/'jug pa zhes bya ba ni brjod pa la sogs pa'i mtshan nyid do/_/tshad ma med pa nyid 'jug pa ni ma yin no/_/ci'i phyir zhe na/_dpyad nas zhes gsungs
[\[123a.7\]]so/_/thabs gzhan zhes bya ba ni dogs pa ste/_brjod pa la sogs pa la gzhan no/_/lan ni thabs zhes bya ba'o/_/nges pa ni mi dmigs pa'i rtags kyis bskyed pa'o/_/'di ji ltar tshad ma yin zhe na/_de yang zhes gsungs so/_/gzhan gyis zhes bya ba ni 'jig rten rgyang 'phen pa'i
[\[123b\]]
[\[123b.1\]]dgos pa'o/_/de skad ces bya ba ni gzhan gyi sems yod par sgrub pa'i rjes su dpag pa'o/_/ma yin te zhes bya ba la sogs pa'i las kyi don ni 'di yin te/_gzhan gyis khas blangs pa ni gzhan kho na rtogs par bya ba yin gyi bdag nyid ni ma yin na/_rang nyid go ji ltar gzhan gyi
[\[123b.2\]]sems rtogs par byed/_gzhan gyi sems ma rtogs na yang ji ltar gzhan gyi don du bstan bcos byed par 'gyur zhes bya ba'o/_/re zhig rten gzhan zhes bya ba ni rtsod pa'o/_/rjes su dpag pa dor nas ni gzhan gyi sems pa rtogs pa la thabs gzhan la mthong ste/_thabs gzhan med pa des
[\[123b.3\]]na de ltar zhes bya ba rjes su dpag pa la sems pa nges par byas nas bdag bstan bcos byed pa la sogs pa la 'jug pa yin no/_/lan ni 'jig rten pha rol yang zhes bya ba'o/_/ji ltar rten gzhan med pas brjod pa la sogs pa'i rtags las de'i sems rtogs pa de bzhin du rtags
[\[123b.4\]]gzhan las 'jig rten pha rol yang dpogs shing /_'jig rten pha rol yang zhes bya ba ni dgos pa'o/_/der yang ni 'jig rten pha rol la'o/_/de ltar zhes bya ba ni lan te/_'jig rten pha rol dor ba dang da ltar ro/_/'di las zhes bya ba ni 'di tshad ma can ma yin te/_'di las khyab pa 'dzin pa'i tshad
[\[123b.5\]]ma 'gal ba yang yod pa ma yin no zhes bya ba'i don to/_/sun 'byin pa gzhan yang brjod bzhed/_rnam par rtog pa mdzad pa ni 'tsho ba don du gnyer ba yang zhes bya ba ni/_de las zhes bya ba ni rim bzhin sel ba'o/_/rnam par rtog pa gnyis bzlog nas phyogs gzhan dgos par byed pa ni ma 'ongs pa'i
[\[123b.6\]]zhes bya ba'o/_/'o na ni zhes bya ba ni lan 'debs pa ni 'dis zhes bya ba ni gzhan gyi sems nges pas so/_/gzhan gyi ni ma yin no zhes bya ba ni thabs med par ro/_/rjes su 'gro ba dang ldog pa dag las zhes bya ba ni thabs kyi rjes su 'gro ba dang rjes su byed pa'i 'tsho ba'o/_/'dis ni 'jig rten rgyang 'phen
[\[123b.7\]]pas ma 'ongs pa'i rgyu rjes su dpog pa khas blangs par 'gyur ro zhes brjod pa yin no/_/ji ltar rung ba zhes bya ba ni tshad ma can ma yin pa'o/_/dang po la brjod pa ni gal te zhes bya ba'o/_/gnyis pa la brjod pa ni 'on te gzhan la zhes bya ba'o/_/thabs med pa kho na zhes bya ba ni tshad ma med pa kho na'o/_/de
[\[124a\]]
[\[124a.1\]]lta na yang gzhan gyi sems rtogs pa grub po zhes brjod pa ni de lta yin pa zhes bya ba'o/_/'on te 'di yang zhes bya ba ni gzhan la thabs med par rtogs pa'o/_/lan de lta na ni 'o na zhes bya ba'o/_/yid ches pas med pa ni ci gzhan la thabs med par rtogs pa yod dam 'on te med
[\[124a.2\]]ces bya bar ro/_/des na 'jig rten rgyang 'phen las pha rol du gyur pa'i gzhan ji ltar rtogs par byed de thabs med par na mi rtogs pa kho na'o zhes bya ba'i don to/_/bdag re zhig ces bya ba ni dogs pa'o/_/de ltar zhes bya ba ni thabs med pa kho nar ro/_/'o na zhes bya ba ni lan no/_/brjod pa ni gzhan
[\[124a.3\]]rtogs pa'i don du yin pas gal te thabs mad pa kho nar te rtogs na 'o na brjod pas ci bya/_ji ltar bdag tshad ma med par de rtogs pa de bzhin du gzhan yang yin no zhes dogs pa ni gzhan yang zhes bya ba'o/_/ma yin te zhes bya ba la sogs pa ni lan no/_/ji ltar bdag rtogs pa de bzhin du gzhan yang
[\[124a.4\]]yin no zhes bya ba 'di la tshad ma ci yang med de zhes bya ba'i don to/_/gang gi phyir brjod pa la sogs pa'i 'jug pa las de yod pa nges par des na'o/_/gang gi phyir brjod pa'i phyir te zhes tshul du rjes su dpag pa spangs nas gnas par nus pa ma yin pa des na/_gzhan na 'jig rten rgyang 'phen gyis
[\[124a.5\]]kyang rjes su dpag pa khas blang bar bya ba yin no/_/gal te rjes su dpag pa khas blangs mod/_tshad mar go ji ltar 'gyur snyam na/_slu med phyir te zhes gsungs so/_/gal te smra ba nyid la thams cad mkhyen pa ma yin pa dang /_'chi ba'i sems nyid la yang mtshams sbyor ba med pas khyab pa yin yang
[\[124a.6\]]nges par byed pa ma yin na/_'o na gzhan la yang yid brtan du ci yod de de'i mtshan nyid can yin pa'i phyir ro/_/des mi slu ba ma yin te/_de ltar nye bar bstan pa thob pas mi byed pa'i phyir ro zhes dogs pa bsu ba ni/_gal te zhes bya ba'o/_/lan 'debs pa ni rtags log ste rtags ngan pa mthong ba
[\[124a.7\]]gang yin pa de ni de 'dra ste/_rtags ma yin no snyam pas rtags de ma nges te rnam par mi 'byed pa yin te/_smra ba nyid la sogs pa ni thams cad mkhyen pa nyid dang 'gal ba ma yin pa la sogs pa 'gal ba yang ma yin 'gal ba pa'i 'bras bu yang ma yin/_des khyab pa yang ma yin te/_des na the
[\[124b\]]
[\[124b.1\]]tshom za ba yin no/_/shin tu phye ba'i 'bras bu'am khyab par bya ba de las ni nges pa yin no/_/la lar zhes bya ba ni de'i bu la sogs par ro/_/bzlog par ni tshad ma la min par ro/_/ji ltar snang ba yin zhe na 'brel pa med pas zhes gsungs so/_/'brel pa med pa nyid brjod pa ni de'i bu nyid ni zhes
[\[124b.2\]]bya ba'o/_/pha de ni tshogs pa gcig yin la de ni de dang 'brel pa nyid do zhes dogs pa ni tshogs pa gcig la zhes bya ba'o/_/de'i bu nyid dang sngo bsangs nyid ni tshogs pa gcig la rag las pa des na rang bzhin mtshungs pa nyid yin te ngo bo gcig yin no/_/de'i bdag nyid yin no zhes bya ba'i don to/_/
[\[124b.3\]]lan du de'i bdag nyid ma yin no/_/ci'i phyir zhe na/_tshogs pa zhes gsungs so/_/ji ltar zhe na las dang zhes gsungs so/_/sngo bsangs nyid la ni rgyu lhag ma yod pa'i phyir ro zhes bya ba'i don to/_/tshogs pa gcig la rag las pa nyid du khas blangs pas nyes pa brjod pa ni/_tshogs pa gcig
[\[124b.4\]]la rag las pa yin la ni zhes bya ba'o/_/tshogs pa gcig la rag las pa'i gzugs dang ro dag ni dus gcig kho nar skye ba yin no/_/de bzhin du sngo bsangs nyid dang de'i bu dag kyang gyur na de lta na yang ma yin no/_/dang po ni bur 'gyur bas phyis ni sngo bsangs su 'gro ba dag kyang 'gyur ba'i phyir ro/_/
[\[124b.5\]]gang gi phyir de dang 'brel pa ma yin pa'i des na rtags kyi zhes bya ba'o/_/'di lta bu'i tshul can zhes bya ba ni/_smra ba nyid la sogs pa dang 'dra ba dag go/_/gang zhig mi 'khrul te gang yang ma yin no/_/'gal ba'i 'bras bu'am khyab bya ni 'ga' yang grub pa med do/_/res 'ga' de la yod pa
[\[124b.6\]]tsam gyis ni de'i 'bras bu'am de'i khyab byar mi 'grub ste/_ha cang thal ba'i phyir ro zhes bya ba'i don to/_/dngos po gang las dngos po 'ga' la rgol ba de'i rtogs pa grub par gyur pa ste/_nges pa'i rang bzhin nges pa'i mi mthun pa'i phyogs las ldog pa nges par gyur pa'i dngos po ni de ltar rtogs
[\[124b.7\]]pa'i yul de las skye bas 'bras bu'am/_de'i ngo bo khyab par bya ba yin par gdon mi za'o/_/de las nges pa ni de'i 'bras bu 'am khyab par bya ba ma yin pa mi srid do/_/nges pa nyid la de ltar brjod pa'i phyir ro/_/gal te rjes su dpag pa thams cad de'i bu nyid la sogs pa dang /_mtshungs pa
[\[125a\]]
[\[125a.1\]]ma yin no zhes bya ba 'di ga las yin snyam na de'i bdag nyid dang de las zhes smos so/_/gal te gang la bsgrub par bya ba 'khrul pa med par rtogs pa de nyid rtags ma yin nam/_de'i bdag nyid dang de las byung ba'i 'brel pas ni ci bya snyam na/_gang las zhes bya ba'o/_/
[\[125a.2\]]de lta ma yin na ni zhes bya ba ni de'i bdag nyid de las byung ba'i 'brel pa med na'o/_/ha cang thal ba ni khas blangs par yang mi 'thad do zhes gsungs pa ni/_thams cad las ni zhes gsungs so/_/gang gi phyir gang yang rung ba las rtogs pa ni 'khrul pa yin par de'i phyir ro/_/gal te 'brel
[\[125a.3\]]pa du ma yod pa ma yin nam/_des na de'i bdag nyid dang de las byung ba'i 'brel pa nyid dang ldan pa zhes ci ste sa brjod snyam na/_'brel pa ni bkag pa'i phyir ro/_/tshogs pa gcig la rag lus pa'i 'brel pas yang de las byung ba'i mtshan nyid kho na yin no zhes brjod pa ni tshogs pa gcig
[\[125a.4\]]las zhes bya ba'o/_/de nyid las zhes bya ba ni 'brel pa rnam pa gnyis kho na las so/_/de yod kyang mi 'khrul ba ji ltar zhe na/_'di ltar zhes gsungs so/_/gzhan du de med kyang 'gyur ba med kyang des kyang ji ltar de la mi 'khrul pa yin snyam na/_de dag rang bzhin zhes bya ba ste/_'bras bu
[\[125a.5\]]dang rang bzhin dag gi rang bzhin bsgrub par bya ba med na mi 'byung ba nyid dpe la mthong ba yin pa nyid gzhan yang rang bzhin yin te/_des na ji ltar 'khrul par 'gyur/_re zhig phyed phyi ma 'chad pa ni 'bras bu dang zhes bya ba'o/_/de nyid ces bya ba bsgrub par bya ba med na mi 'byung ba nyid do/_/de'i bu nyid la
[\[125a.6\]]sogs pa ni 'di yod pa ma yin nam/_nges pa thams cad de dang mtshungs pa nyid du ji ltar 'gyur zhes brjod pa ni/_de'i bu zhes bya ba la sogs pa'o/_/da ni phyed dang po 'chad de rgyu dang zhes bya ba'o/_/gal te re 'ga' rgyu dang rang gi ngo bo yin yang gzhan gyi tshe yang de ltar yin par ga las she na/_de ltar
[\[125a.7\]]rtogs pa zhes gsungs so/_/ci ste yang don dam pa'i tshad ma spyod pa na tha snyad med par thal ba ci ste brjod snyam na 'di ni zhes gsungs so/_/gzhan don dam pa'i skabs ni ma yin no/_/de'i phyir tha snyad 'chad par thal bar grub pa ni 'thad pa yin la/_tha snyad med pa yang ma yin te/_des na tha
[\[125b\]]
[\[125b.1\]]snyad pa dag gis zhes bya ba'o/_/gal te rjes su dpag pa ni 'jug pa'i thabs ma yin na/_des na ji ltar de don du gnyer ba zhes dogs pa ni thabs med par zhes bya ba'o/_/ma yin te zhes bya ba ni lan no/_/ci'i phyir zhe na/_rab tu grub pa'i phyir zhes bya ba ste tha snyad du'o/_/rnam par dpyad
[\[125b.2\]]na zhes bya ba ni dogs pa'o/_/ma yin te zhes bya ba ni rtsod pa 'gog pa'o/_/ci'i phyir zhe na/_rnam par dpyod pa yang zhes bya ba'o/_/rjes su dpag pa spangs kyang de gdon mi za bar khas blangs par 'gyur ro zhes bya ba'i don to/_/'di nyid dpe'i sgo nas bzhad gad du mdzad pa ni de ni zhes bya ba ste
[\[125b.3\]]tshul lugs de na'o/_/gang zhe na lam du zhes bya ba'o/_/'bras bu dang rang bzhin gyi rtags dang 'brel pa'i phyir go bar byed pa nyid yin no/_/mi dmigs pa go ci ltar de/_de med pa'i phyir ro zhes dogs pa bsu ba ni 'o na zhes bya ba'o/_/'brel pa rnam pa gnyis srid pa kho na las go bar byed pa
[\[125b.4\]]yin no zhes brjod pa ni de'i bdag nyid dang zhes bya ba'o/_/rang gi ngo bo ni shing la sogs par rang rgyun me la sogs pa la'o/_/bltar rung zhes bya ba ni rang bzhin khyad par can du gyur pa'o/_/mthong ba'i rgyu gzhan dag yod par zhes bya ba ni rkyen gzhan tshang ba'o/_/snang ba med na ni zhes bya ba ni ji ltar yod ces
[\[125b.5\]]'brel to/_/'dir na rang bzhin mi dmigs pa bstan to/_/de dang ldan pa'ang zhes bya ba ni rim pa gzhan du byas pa'o/_/rang gi ngo bo nges pa dang ldan pa ste/_ji skad brjod pa'i mi dmigs pa dang ldan pa zhes bya ba ni mi 'thad de/_rgyu dang khyab par byed pa mi dmigs pa dag gis ni/_dmigs par mi rung
[\[125b.6\]]ba dang ldan pa dag kho na med par nges pa'i phyir ro/_/'dis ni rgyu dang khyab par byed pa dag bshad pa yin no/_/de lta ma yin na zhes bya ba ni 'brel pa nyid ma yin na'o/_/gal te de dang 'brel pa'ang yin la de med par yang yod pa la 'gal ba ci yod ce na/_gal te de med na zhes bya ba'o/_/de med pa na yod pa
[\[125b.7\]]yang yin la med pa yang yin no zhes bya ba ni 'gal ba yin la 'brel pa yang med pa nyid yin no/_/gal te de lta na yang rjes su dpag pa tshad ma yin no zhes bsgrubs par ji ltar 'gyur te/_tshad mar khas ma blangs kyang kho bo cag la nyes pa med pa'i phyir ro zhes dogs pa ni gang gi phyir zhes bya ba'o/_/spyi zhes
[\[126a\]]
[\[126a.1\]]bya ba lkog tu gyur pa'i blo tshad ma ma yin na yang rang gi khas blangs pa'i lkog tu gyur/_khyim dang kun dga' ra ba la sogs pa de med 'thob 'gyur te/_bdag cag gis 'dod pa'i 'jig rten pha rol gyi dngos po bzhin no/_/'on kyang yang khyim dang kun dga' ra ba la sogs pa mthong ba dag ni yang mthong ba
[\[126a.2\]]yod pa yin te/_des na med pa ma yin la/_'jig rten pha rol ni nam yang ma mthong bas na med par 'gyur ro zhes dogs pa ni/_gal te dbang rnams kyis zhes bya ba'o/_/khyim dang kun dga' ra ba la sogs pa ni dbang po mthong ba las phyis ma mthong yang /_yang phyis mthong ba yin gyi
[\[126a.3\]]'jig rten pha rol ni de ltar ma yin no zhes bya ba'i don to/_/lan ni de yin zhes bya ba ste/_rnam grangs kyis mthong ba zhes bya ba de ni ma yin te/_shes pa skyes par nus pa'i bdag nyid kyis dbang po dang 'bras bu tsam skyes pa'i bdag nyid kyi nus pa la'o/_/ci'i phyir zhe na dbang po blo ni srid phyir zhes
[\[126a.4\]]gsungs so/_/dbang po dang nus pa la sogs pa dag ni dbang po'i blos 'dzin pa ma yin te/_des na 'jig rten pha rol bzhin du khyed nyid kyis 'dod pa'i dbang po la sogs pa med par thal lo zhes bya ba'i don to/_/de yang med mod ces bya ba ni mi rigs te/_rgyu med par mthong ba khas len pa 'gal ba'i
[\[126a.5\]]phyir ro zhes gsungs pa ni med par rtogs pa zhes bya ba'o/_/gal te dbang rnams kyis zhes bya ba rnam par 'grel pa ni 'on te zhes bya ba'o/_/rnam pa de lta bu nyid ces bya ba ni 'jig rten pha rol dang mtshungs pa dag kho na'o/_/de min zhes bya ba'i 'ang gi sgra yod pas 'phangs pa'i lan nyid re zhig brjod
[\[126a.6\]]pa ni gang gi tshe zhes bya ba'o/_/ma mthong ba'i mod kho na la khyim dang kun dga' ra ba la sogs pa de nyid kyi tshe mthong ba las yod par grub mod/_de las sngar ni yod par mi grub ste tshad ma med pa'i phyir ro/_/de'i tshe srog chags gzhan gyis mthong ba yin no zhes dogs pa ni sngar yang zhes bya ba'o/_/
[\[126a.7\]]'jig rten pha rol ni lus kyang rtogs pa ma yin te/_des na med pa kho na'o zhes bya ba'i don to/_/'jig rten pha rol yang zhes bya ba ni lan no/_/gzhan gyi rtogs pa med pa bzhin du khyim dang kun dga' ra ba la sogs pa dag la yang de'i rtogs pa sgrub par byed pa'i tshad ma ni 'ga' yang yod pa ma
[\[126b\]]
[\[126b.1\]]yin no zhes brjod pa ni/_'jig rten pha rol las zhes bya ba'o/_/gzhan bum pa dang snam bu la sogs pa khyed kyis mthong ba nyid kyang ngo /_/snam bu'i rtogs pa dang rjes su mthun pa'i tha snyad mthong ba las gzhan rtogs par 'grub po zhes dogs pa bsu ba ni de ltar zhes bya ba'o/_/lan ni rjes
[\[126b.2\]]su dpag pa zhes bya ba'o/_/'ang gi sgras 'phangs pa'i sun 'byin pa brjod nas de min zhes bya ba rnam par 'grel pa ni dbang po'i 'am zhes bya ba'o/_/rung ba nyid la zhes bya ba ni rgyu rnams kyi nus pa la'o/_/'o na khyed kyis de ci ltar rtogs she na/_'bras bu rang zhes gsungs so/_/de dag ces bya
[\[126b.3\]]ba ni dbang po dang rung ba dag go/_/des na dbang po la sogs pa la yang med par 'gyur ro zhes dogs pa'o/_/de lta yin mod ci skyon snyam na/_de med na ni zhes gsungs so/_/dbang po dang rung ba dbang [(]mad [,]med [)]na'o/_/de nyid kyi phyir rtsa bar yang /_/blo dang skye ba rgyu med 'gyur/_/zhes zlas dbye ba yin
[\[126b.4\]]no/_/rgyu mtshan med pa nyid kyang ma yin te de'i phyir ro/_/'bras bu mthong ba dang zhes bya ba ni rjes su 'gro ba'o/_/de la zhes bya ba ni dbang po la sogs pa'o/_/des na zhes bya ba ni rjes su dpag par bya ba yang yod pas na'o/_/de lta bu nyid do zhes bya ba ni dbang po la sogs pa bzhin du shin tu lkog tu gyur
[\[126b.5\]]pa rjes su dpag par bya ba ni yod pa kho na'o/_/gang gi phyir lkog tu gyur pa mngon sum 'jug pa ma yin pa des na'o/_/spyi zhes bya ba ni lkog tu gyur pa'o/_/mngon sum gyis spyi mi rtogs so zhes bya ba 'di ga las she na/_'di ltar rnam rtog med nyid kyis na zhes bya ba'o/_/gtan tshigs kyi gtam pa'o/_/'o na
[\[126b.6\]]ji ltar spyi 'dzin zhe na/_rnam rtog med par zhes gsungs te/_spyi ni rnam par rtog pa kho nas 'dzin pa yin no zhes bya ba'i don to/_/spyir 'dzin pa yang rjes su dpag pa kho na yin no zhes brjod pa ni/_de phyir zhes bya ba mngon sum mi 'jug pa'i phyir ro/_/dbang po la sogs pa de la rjes su dpag pa nyid tshad
[\[126b.7\]]ma yin gyi mngon sum ni ma yin no/_/de ltar gzhal bya rang gi mtshan nyid gcig kho na'o/_/rang dang spyi'i mtshan nyid bzhin gyi rtogs pa'i yul yin te/_des na mtshan ma gcig kho na yin no zhes bya ba gsal ba yin no/_/rtog pa'i dbye ba nyid tshad ma'i dbye ba yin pa'i phyir ro/_/da ni rang dang spyi'i mtshan
[\[127a\]]
[\[127a.1\]]nyid can gcig tu gyur pa'i gzhal bya gsum pa yod pa'i phyir de'i yul can tshad ma gsum par 'gyur ro zhes bya ba'i rtsod pa 'god pa ni 'o na kha dog la sogs pa zhes bya ba'o/_/gal te spyi dang khyad par rang bzhin gyis gzhal bya rnam pa gnyis kho na yin no zhes bya bar nges pa yin
[\[127a.2\]]na/_'o na rang gi mtshan nyid 'di mi rtag pa la sogs pa'i rnam pa spyi'i bdag nyid can dag gis 'dzin pa gang yin pa de ci ltar de rtogs par mi 'gyur te/_rtogs pa yang yin te des na de'i blo ni tshad ma gzhan yin no/_/ji ltar zhe na 'di ni zhes bya ba'o/_/des tshad ma gzhan yin te mngon sum dang rjes su
[\[127a.3\]]dpag pa dag las gcig gis kyang rang bzhin gnyis ka mi 'dzin pa'i phyir ro/_/mngon sum dang rjes su dpag pa dag las gcig gis kyang rang bzhin gnyis ka mi 'dzin to zhes bya ba 'di ga las she na/_khyod ni zhes bya ba'o/_/rtsod pa 'di nyid rnam 'grel du gsal bar byed pa ni gzhal bya des na zhes
[\[127a.4\]]bya ba ni rang gi mtshan nyid ni mngon sum kho na'i yul yin la/_spyi ni rjes su dpag pa kho na'i yin na'o/_/rang gi mtshan nyid kyi kha dog spyi mi rtag pa nyid rtogs par mi 'gyur ro/_/rtogs pa yang yin te/_des na gnyis ka'i bdag nyid de'i blo ni tshad ma gzhan nyid du 'gyur ro/_/mngon sum ni ma yin te/_
[\[127a.5\]]spyi'i cha snang ba'i phyir ro/_/rjes su dpag pa yang ma yin te/_khyad par gyi cha snang ba'i phyir ro/_/rtags med pa'i phyir yang rjes su dpag pa ma yin no zhes brjod pa ni rtags med par ni zhes bya ba'o/_/gzhal bya zhes bya ba ni 'chad pa'o/_/de lta na yang tshad ma gzhan ji ltar yin zhe na/_kha dog la sogs
[\[127a.6\]]pa zhes bya ba'o/_/gzhal du zhes bya ba ni mngon sum dang rjes su dpag pa las tha dad par ro/_/ji ltar mtshan ma gzhan yin zhe na/_rtags med par yang zhes bya ba'o/_/rjes su dpag pa ma yin mod/_mngon sum ci ste ma yin zhe na/_spyi 'dzin pa'i phyir zhes gsungs so/_/spyi 'dzin pa'i phyir mngon
[\[127a.7\]]sum ma yin no/_/rjes su dpag par go ci ste mi 'gyur zhe na/_rang gi mtshan nyid la ni zhes gsungs te/_'dzin pa yang ma yin no zhes 'brel to/_/rang gi mtshan nyid 'dzin par rjes su dpag par ji ltar mi 'gyur zhe na/_rtags med par zhes smras so/_/'o na ji ltar mngon sum ma yin zhes dogs na/_
[\[127b\]]
[\[127b.1\]]sngar bshad zin pa'i rgyu mtshan nyid dran par byed pa ni ci yang zhes bya ba'o/_/khyad par mthong ba ni rtags yod kyang rjes su dpag pa ma yin te/_spyi'i yul can ma yin pa'i phyir ro zhes brjod pa ni/_khyad par zhes bya ba'o/_/ci'i phyir spyi'i yul can yin zhe na/_de dang rtags 'brel bar ma bzung ba'i
[\[127b.2\]]phyir ro zhes brjod pa ni/_spyi dang rtags zhes bya ba'o/_/khyad par mthong ba de ni tshad ma gzhan yin no/_/mngon sum ma yin te dbang po las ma skyes pa'i phyir ro/_/rjes su dpag pa yang ma yin te/_spyi'i yul can ma yin pa'i phyir ro/_/des na tshad ma gzhan kho na'o/_/gzhal bya des na zhes bya ba de'i
[\[127b.3\]]shugs kyis grub pa brjod pa ni gzhal bya mang phyir zhes bya ba'o/_/khyad par mthong la zhes bya ba 'di las shugs kyis grub pa brjod pa ni gcig la yang zhes bya ba khyad par la tshad ma du ma nyid ni 'jug pa'i phyir te/_mang po nyid do zhes bya ba ni skabs su bab pa'o/_/dper na khyad par mthong bzhin min dang
[\[127b.4\]]'brel pas yang na mang po nyid 'gog pa'i rnam par rtog pa ste/_gcig nyid kyis yongs su bcad pa'i phyir ro/_/dper na byed pa ni dper na khyad par mthong ba gzhal bya la du ma 'jug pa'i phyir gcig kho nas yongs su bcad pas na tshad ma ma yin na bzhin no/_/de lta yin dang gsum gcig grangs ni
[\[127b.5\]]gsal ba'am zhes gsum dang gcig gi grangs gsal bar brjod pa der mi 'gyur ro zhes brjod pa ni gcig gsum zhes bya ba'o/_/sel mi 'gyur zhes bya ba ni mi 'gyur ba kho na'o zhes bya ba'i don to/_/dper na khyad par mthong ba'i tshad ma bzhin no zhes gsum pa'i mtha' can du bshad pa la ni gcig la
[\[127b.6\]]yang zhes pa'i yang gi sgra ni 'jug phyir yang zhes rgyu mtshan gyi rnam par rtog pa'o/_/ji ltar gcig gi grangs gsal bar mi 'gyur snyam na yul nges pa ni zhes smras so/_/ji ltar gsum gyi grangs gsal bar mi 'gyur snyam na/_gzhal bya gzhan ni zhes bya ba'o/_/grangs kyis gsum gyi grangs
[\[127b.7\]]gsal bar mi 'gyur ba gzhal bya gzhan yod tsam las gzhan du ji ltar 'gyur zhe na/_kha dog la sogs pa zhes bya ba smras so/_/khyad par mthong ba yang tshad ma gzhan du thal lo zhes bshad pa ni khyad par mthong ba la yang zhes bya ba'o/_/des na zhes bya ba ni khyad par gyi yul can nyid nges na'o/_/gal
[\[128a\]]
[\[128a.1\]]te khyad par gyi yul can yin pa'i phyir mngon sum kho nar 'gyur ba ma yin nam tshad ma gzhan du ji ltar 'gyur zhe na dngos su zhes smras so/_/'o na rjes su dpag par 'gyur ro snyam na spyi'i zhes smras so/_/ji ltar gcig gi grangs nges pa med snyam na dper na zhes smras so/_/der
[\[128a.2\]]zhes bya ba ni gcig gi grangs gsal bar ro/_/ci'i phyir zhe na mngon sum nyid ces smras so/_/'o na ji ltar gsum dang gcig gi grangs sel snyam na/_yul nges par yin la zhes bya ba'o/_/'o na gnyi ga ltar yang mngon par 'dod pa grub po zhe na/_bshad pa'i tshul gyis zhes smras so/_/gnyi ga
[\[128a.3\]]la yang zhes bya ba ni yul nges pa dang gzhal bya gzhan pa'o/_/'jug phyir yang zhes bya ba'i rnam par rtog pa 'brel pa ni/_tshad ma nges par 'jug pa'i zhes bya ba'o/_/mang po nyid dgag pa'i rnam par rtog pa ni bsal ba'i phyir de bshad do/_/gal te zhes bya ba ni zlog par dogs pa'o/_/tha dad par snang ba
[\[128a.4\]]la yang gcig nyid du dogs pa des na zlos pa ma yin na bar brjod par ni bden mod kyi zhes gsungs so/_/'di yang zhes bya ba ni kha dog mi rtag ces dris pa'i rang bzhin gyi gzhal bya'o/_/'gal ba mi 'khrul ba can zhes bya ba ni nus zhes bya ba 'dis bsgrub pa'i gzhal bya gzhan gsal ba gang yin pa de dang
[\[128a.5\]]'gal ba gzhal bya gzhan yod pa de la mi 'khrul ba gnyi ga'i bdag nyid mthong bar rigs pa can la sogs pas pha rol pos nye bar byas pa des na 'di ni rigs pa nyid las zlos pa ma yin no/_/gal te de'i phyir lkog gyur don rnams kun/_/zhes tshad ma ma nges pa yang bsal ba ma yin nam des na 'di yang bkod
[\[128a.6\]]pas ci zhe na/_de'i phyir zhes gsungs so/_/des na zhes bya ba ni skabs nye bar bsdu ba ste/_gang gi phyir gzhal bya gzhan srid pa dang /_gcig la yang du ma 'jug pa nges pa'o/_/'di la zhes bya ba ni gzhal bya nges na zhes bya ba nas brtsams nas/_gzhal bya gzhan ni yod phyir ro/_/zhes bya ba'i bar la'o/_/
[\[128a.7\]]kha dog kyang mi rtag nyid bzhin du spyi'i ngo bos rnam par rtog pa'i yul yin no zhes bshad pa ni skyon 'dir zhes bya ba'o/_/mi rtag pa nyid bzhin du kha dog kyang spyi nyid yin te/_rnam par rtog pa'i yul yin pa'i phyir ro zhes bya ba'i don to/_/sbyor ba'i rnam pa brjod pa ni mi rtag pa'o zhes bya ba'o/_/des na zhes ni sbyor bas
[\[128b\]]
[\[128b.1\]]na'o/_/gal te kha dog la sogs pa'i spyi la mi rtag pa nyid la sogs pa sbyor na dngos po'i chos nyid du mi 'gyur la khyad par la lhag par zhen pa dang 'jug par yang ji ltar 'gyur zhes dogs pa ni/_gal te zhes bya ba'o/_/spyi yang zhes bya ba ni kha dog la sogs pa'i'o/_/de'i zhes bya ba ni mi rtag pa nyid la sogs
[\[128b.2\]]pa'i rang bzhin te ngo bo nyid yin no/_/gal te de lta na yang ji ltar dngos po'i chos ma yin snyam na spyi ni zhes smras so/_/dngos po nyid de ltar lhag par zhen par bya bas spyi yin pas des na dngos po'i chos ma yin pa ma yin la de la lhag par zhen pa dang 'jug pa dang mi 'gal lo zhes lan 'debs pa ni/_dngos med
[\[128b.3\]]ngo bo nyid yin te/_mi rtag pa'i sgra las kha dog gi spyi ni dngos po las gzhan ma yin no/_/ci'i phyir zhe na/_dngos po de nyid de ltar de byas pa yin par grub pa ste/_nges par grub phyir ro/_/gal te rang gi mtshan nyid gzhan mi snang ba'i phyir ma 'brel ba'i rnam par rtog pa gzhan gyis ji ltar 'thob snyam du dogs pa ni rang
[\[128b.4\]]gi mtshan nyid gzhan la mi snang ba'i phyir ma 'brel pa'i rnam par rtog pa gzhan gyis 'grub pa ma yin te/_'thob pa ma yin zhe na ma yin zhes bya ba'o/_/rang gi mtshan nyid rnam par rtog pa las 'grub pa yang yin no zhes bya bar ni mi 'thad do/_/rang gi mtshan nyid de nyid brgyud nas 'brel pa'i rnam par rtog pas
[\[128b.5\]]'grub pa'i phyir de 'thob pa'i phyir ro/_/gal te spyi zhes bya ba nas zhe na'i bar gyis kha dog dang mi rtag pa gnyi ga spyi'i rang bzhin yin pa'i phyir dngos po ma yin par dogs pa bsu ba'o/_/da lta kha dog nyid ni dngos po'i chos dngos po'i rang bzhin ma yin na/_mi rtag pa la sogs pa de yang dngos po nyid ma yin par
[\[128b.6\]]'gyur ro zhe na/_lan du dngos po ma yin pa ma yin no/_/ci'i phyir zhe na/_dngos po nyid ces bya ba'o/_/de ltar zhes bya ba ni rnam par rtog pa la gnas pa'i rang bzhin du'o/_/gal te dngos po'i rang bzhin mi snang ba'i phyir na dngos po de ltar ji ltar 'grub snyam na rnam par rtog pa la zhes bya ba'o/_/de la yang yod
[\[128b.7\]]pa yin no zhes bya ba ga las she na/_lan du dngos po ma yin pa ma yin no/_/ci'i phyir rang gi mtshan nyid nyams su myong ba nyid las zhes gsungs so/_/'di ni tha snyad byed pa'i skye bo la ltos nas bshad pa ma yin no/_/gzhan la gzhan 'grub yin zhe na zhes bya ba rnam par 'grel pa ni gal te rnam par rtog pa zhes
[\[129a\]]
[\[129a.1\]]bya ba'o/_/lan ni sgrub par byed pa nyid ma yin na ma yin no/_/ci'i phyir zhe na brgyud nas zhes gsungs so/_/rang gi mtshan nyid mi snang yang brgyud nas 'brel pa'i phyir ro/_/'di nyid brjod pa ni dngos su zhes bya ba'o/_/mi slu ba dang ldan pa nyid ni sgrub par byed pa nyid do/_/rjes su dpag
[\[129a.2\]]pa dngos po dang 'brel pa 'gog par dogs pa bsu ba ni gal te zhes bya ba'o/_/lan ni de'i bag chags de'i dngos po dang zhes bya ba ste/_rjes su dpag pa de'i bag chags rtags kyis shes pa ni khyab par byed pa'i dngos po dang 'brel pa'i phyir ro/_/de'i bag chags dang 'brel pa yin yang dngos po dang
[\[129a.3\]]'brel par ji ltar 'gyur zhe na/_zhes dris pa la brjod pa ni me dang shing la sogs pa'o/_/dngos gang ji lta bur gyur pa zhes bya ba ni me ma yin pa'i bdag nyid la ldog pa de ni rgyu yin no/_/gang gi zhe na/_de 'dra ba'i rtags sems kyi'o/_/de 'dra ba'ang yin te du ma ma yin pa dang sha pa ma yin pa las ldog
[\[129a.4\]]pa'i rang bzhin yin gyi/_yod pa dang lo ma la sogs pa las byung ba ni ma yin pas so/_/rtags kyang yin te 'bras bu'am khyab par bya ba yin pas so/_/de dag gi sems kyi'o/_/de las ci 'khrul snyam na/_gang gi phyir de lta ma yin pa de'i phyir ji lta ba bzhin du gyur pa de lta bu'i dngos po la ste/_yul
[\[129a.5\]]rgyu mtshan la des bskyed de rtags kyis bskyed pa rtags can gyi blor 'gyur ba yin te/_rtags kyi sgo nas de des bskyed pa'i phyir na 'brel par 'gyur ba yin no/_/dbang phyug la sogs pa'i blo ni ma yin te bzlog pa'i phyir ro/_/gal te dngos po dang 'brel kyang de snang bas stong pa'i phyir na ji ltar rjes su dpag pa
[\[129a.6\]]mi slu ba yin snyam na des na zhes smos so/_/des na 'brel pa yin no zhes 'brel to/_/rtags dang rtags can blo zhes bya ba ni 'chad par 'gyur ba'i tshul gyis rjes su dpag pa'i bdag nyid can dag go/_/gal te snang bas stong na ji ltar mi slu ba yin zhe na/_snang ba nyid las zhes bya ba'o/_/mngon sum
[\[129a.7\]]nyid las so/_/lhag par zhen pa las kyang zhes bya ba ni rjes su dpag pa las kyang ngo /_/ji ltar zhe na 'jug pas zhes bya ba'o/_/'on te snang ba med na 'jug pa nyid du mi 'gyur zhe na/_'jug pa ni zhes bya ba'o/_/de lta ma yin na zhes bya ba ni gal te rjes su dpag pas dang po mi 'jug na/_phyis mngon
[\[129b\]]
[\[129b.1\]]sum gyis 'jug par mi 'gyur ro/_/'o na ji ltar mngon sum 'jug snyam na dang po zhes gsungs so/_/lhag par zhen pas ni rjes su dpag pas so/_/de las zhes bya ba ni lhag par zhen pa las so/_/gal te gang gis 'thob par 'gyur ba snang ba ma yin pa ji ltar yod pa nyid yin zhes dogs na/_ji ltar
[\[129b.2\]]zhes bya ba'o/_/gnyi ga la yang mi snang ba dang gzhan dag la'o/_/snang ba thob pa ni gang na yang med pa'i phyir 'di ni khas blangs pa kho nas brjod pa yin no zhes brjod pa ni snang ba ni zhes bya ba'o/_/gal te mi snang na ni yod kyang de ji ltar rtogs she na/_ji ltar zhes bya ba'o/_/'brel pa snang ba las kyang yod
[\[129b.3\]]par shes so zhes 'brel to/_/'on te mi snang ba'i phyir thob pa'i yul med pa nyid de zhe na gal te zhes bya ba'o/_/'on te mi snang ba'i phyir thob pa'i yul med pa nyid do zhe na/_de'i phyir zhes bya ba ste/_gang gi phyir thob par bya ba'i yul med na 'khrul pa dang /_cig shos kyi rnam par dbye ba med pa de'i phyir
[\[129b.4\]]thob par bya ba lkog tu gyur pa rtog na 'khrul pa cig shos kyi rnam par dbye bar 'gyur ba yin no/_/gzhan du ni ma yin no zhes bya ba ni lkog tu gyur pa ma rtogs par ni ma yin te/_rang gi ngo bos ni thams cad kyang ma 'khrul pa'i phyir ro zhes bya bar nges pa yin no/_/'brel par gyur pa'i 'brel pa'i yul nges par
[\[129b.5\]]byed pa nyid rjes su dpag pa'i mi slu ba slu ba med pa'i rang bzhin gyi tshad ma yin no zhes brjod nas/_'chad pa po'i log par rtog pa bsal ba'i don du tshigs su bcad pa yang 'don pa ni de ltar rtags dang zhes bya ba'o/_/rtags can gyi shes pa bzhin du de nges par byed pa'i rtags kyi shes pa yang rtags de dang
[\[129b.6\]]'brel pa'i phyir de la mi 'khrul ba nyid yin no zhes bya ba'i don to/_/gal te don dang 'brel pa dang lhag par zhen pa dang thob par byed pa la sogs pa yin yang ji ltar 'khrul pa yin te 'gal ba'i phyir ro zhes dogs na/_sgrub par byed pa nyid lhag par zhen par byed par rtags dang rtags can gyi shes pa de ni rtags can
[\[129b.7\]]de'i ngo bo yin pa'i phyir/_'khrul pa rnam gzhan byas pa yin/_/de'i ngo bo zhes bya ba ni de mngon du byed pas stong pa dag ste/_'di ni gtan tshigs so/_/rang gi ngo bo dngos su byed pa nyid ni ma 'khrul pa yin no/_/bshad pa mdzad pa ni rang bzhin gyi rjes su dpag pa ni rtags kyi shes pa yin te/_rtags can
[\[130a\]]
[\[130a.1\]]yang rtags nyid tha mi dad pa'i phyir ro/_/'bras bu'i rjes su dpag pa ni rtags can gyi shes pa yin no zhes 'chad do/_/'di la kha cig na re zhes bya ba ni slob dpon chos mchog la sogs pa yin te/_du ba la sogs pa zhes bya ba nas brtsams nas gtso bo nyid du yin no zhes bya ba'i bar ro/_/
[\[130a.2\]]rtags can gyi shes pa bzhin rtags kyi shes pa yang rtags can gyi yul can yin te/_rtags med na mi 'byung bar nges pa'i rang bzhin nyid rtags kyi byed pa yin pas na rtags can yang 'dus pa'i phyir ro zhes bya ba ni/_slob dpon chos mchog la sogs pa'i lus rnam par gzhag pa'o/_/
[\[130a.3\]]'di gsal ba'i rtsod pa brjod pa ni/_des na ji skad du zhes bya ba ste/_bde byed kyis so de bsal ba yin te zhes bya ba rgyang ring por 'brel to/_/ji skad smras she na/_'dir zhes bya ba'o/_/rtags smos pa ni skabs su bab pa ma yin te/_rtags can gyi blo nyid kyi skabs yin pa'i phyir ro/_/des na
[\[130a.4\]]rtags kyi blo dpyad pas ci zhig bya/_ci ste de yang zhes bya ba ni rtags kyi blo'o/_/de lta na ni zhes bya ba ni rtags kyi blo rjes su dpag pa'i bdag nyid du gyur pa na'o/_/rtags dang rtags can blo zhes tha dad par smos pa don med do/_/sngon gyi blo nyid bdag nyid yin na yang der snang bas stong pa zhes mi 'thad
[\[130a.5\]]do zhes brjod pa ni/_gal te rtags rtogs pa zhes bya ba'o/_/bsgrub par bya ba'i rnam par stong pas 'khrul pa yin na yang ha cang thal bar 'gyur ro zhes brjod pa ni/_rtags can snang bas zhes bya ba'o/_/de ni zhes bya ba ni bsgrub par bya ba ste yul ma yin pa'i phyir ro/_/'di ga las she na bum pa'i
[\[130a.6\]]zhes smos so/_/ji ltar 'dis bsgrub snyam na rtags dang zhes so/_/yul gcig pa ni rtags can du'o/_/rtags can gyis khyad par du byas pa'i rtags ni mngon sum nyid kyang ma yin no zhes smos pa ni/_mngon sum ma yin pa'i phyir ro zhes bya ba'o/_/de ltar gzhan dag 'dod la/_gal te rtags ni
[\[130a.7\]]zhes bya ba la sogs pa'i rjes su brjod nas sel bar byed pa ni phyogs kyi chos nyid 'dzin pa'i dus na thun mong gi rang bzhin can mtshungs pa ni chos dag gi 'brel pa ni rjes su dpag pa las yin te/_de'i yul ma yin pa'i phyir na mngon sum gyis ni ma yin na/_de'i tshe thug pa med par 'gyur ro zhes
[\[130b\]]
[\[130b.1\]]brjod pa ni/_de lta yin na thug med 'gyur/_/zhes bya ba'o/_/ji lta zhe na/_de la'ang zhes gsungs te/_rjes su dpag pa la'o/_/'on te rtags ni zhes bya ba la sogs pas ni ci ste goms pa las de med na mi 'byung ba'i rtags ni de med na mi 'byung ba nyid do/_/rtogs pa yin no zhes bya ba'i dogs pa
[\[130b.2\]]bsu nas/_mngon sum de ni rtags snang ba kho na yin te/_de mi snang ba de med na mi 'byung ba nyid du 'dzin pa mi 'thad pa'i phyir ro zhes lan 'debs pa ni/_de lta yin zhes bya ba de mngon sum gyi yul nyid yin nam/_ji ltar 'gyur zhes bya ba ni mngon sum de'o/_/ci ste bya zhes bya ba la gzung yang zhes bya ba la
[\[130b.3\]]dpe la'o/_/de'i tshe zhes bya ba ni phyogs kyi chos nyid 'dzin pa'i dus na'o/_/de lta na zhes bya ba ni med na la'o/_/de ni dran pa'o/_/de la zhes bya ba ni med na mi 'byung ba nyid la'o/_/ci'i phyir zhe na tshad ma nyid kyis zhes bya ba'o/_/'on te zhes bya ba ni dogs pa'o/_/'o na zhes bya ba ni lan no/_/rjes su
[\[130b.4\]]dpag pa ni zhes bya ba ni de'i rang bzhin gyis rtags las skyes pa'i phyir ro/_/de zhes bya ba ni rjes su dpag pa'o/_/sngar zhes bya ba ni phyogs kyi chos nyid 'dzin pa las so/_/de la zhes bya ba ni med na mi 'byung ba nyid la'o/_/gang gi phyir de ltar gzhan gyi bshad pa mi 'grig pa de'i phyir ro/_/gal te rtags kyi
[\[130b.5\]]blo'i sgras rtags can gyi blo ci ltar brjod ce na/_don dam par zhes gsungs so/_/rgyu'i yul can gyi rtags can gyi blo yang rtags kyi blo'i sgras rtags can gyi blo ci ltar brjod ce na/_der ni tha dad pa'i phyir zhes bya ba ste rgyu dang 'bras bu dag la'o/_/de zhes bya ba ni rtags kyi blo'o/_/ci ste yang du ba'i rang
[\[130b.6\]]bzhin me mi 'byung ba nyid du khas mi len na rtags ma yin te/_des na de las rjes su dpag pa ji ltar 'byung snyam na shin tu zhes bya ba'o/_/sbrang bu'i tshogs la sogs pa dang mtshan nyid mi mthun pa'i rang bzhin shin tu goms pa las ni me ma rtogs kyang shin tu gsal bar nyams su myong bas nye bar
[\[130b.7\]]mtshon pa'i du bas rjes su dpag pa skyed par byed pa ni rtags kho na'o zhes bya ba'i don to/_/goms pa med na ni de'i rang bzhin gyi rtags las mi 'brel bar 'dzin pa kho na rtags blo yin no zhes brjod pa ni/_du'i zhes gsungs so/_/de nyid ni du ba nyid du ni'o/_/mes bskyed pa rnam pa de lta bu nyid la du'o
[\[131a\]]
[\[131a.1\]]zhes bsnyad pa'i phyir du ba nyid de dang 'brel pa yin la/_de bzung ba nyid kyang de dang 'brel par bzung ba yin no/_/de nyid ga las rtogs snyam na/_du ba nyid kyang ngo shes pa las so zhes bya ba'o/_/de nyid rtags kyi shes pa yin no zhes ngo shes pa la yang zhes gsungs so/_/gal te rjes
[\[131a.2\]]su dpag pa 'di la yang de rang bzhin gyi rtags phyogs kyi chos su grub pa'i don du rjes su dpag pa gzhan dang gzhan gyi rjes su 'gro ba'i phyir thug pa med par 'gyur ro zhe na/_shin tu goms pa las so zhes bya ba'o/_/gang gi phyir med na mi 'byung ba nyid du nges pa'o ni rtags 'dzin pa nyid du mi 'thad pa de'i phyir
[\[131a.3\]]rang gi mtshan nyid ces bya ba'o/_/gzhan gyis 'brel pa nges pa nyid rtags 'dzin brjod pa gang yin pa de ni rtags can 'dzin pa kho na yin te rtog pa gzhan med pa'i phyir ro zhes bshad pa ni de'i zhes bya ba'o/_/'brel pa nyid 'dzin pa nyid yin pa de ni zhes 'brel to/_/de ni spyi'i 'dzin pa rjes su dpag
[\[131a.4\]]pa yin zhes 'brel to gzhan du zhes bya ba ni rjes su dpag pa'i rang bzhin ma yin pa rtags kyi shes pa yin par ro/_/rjes su dpag pa dngos po dang 'brel pa de nyid nye bar sdud pa ni de'i phyir dngos po zhes bya ste/_dngos por rtogs par bya ba'i dngos po rtogs par bya ba la'o/_/khyab byed ni rgyu mtshan yin no su'i
[\[131a.5\]]zhe na khyab par byed pa yang sems kyi'o/_/khyab par byed pa yang de'i ngo bo'am rgyu yin par 'gyur ro/_/khyab par bya ba'i sems de yang khyab par byed pa de'i blo'i rgyu yin no/_/gal te gang gis dngos po rtogs par bya ba la'o/_/byed pa bsgrub par bya ba gzhan dag kyang srid dam snyam na bsgrub par bya ba zhes gsungs so/_/de ltar
[\[131a.6\]]bsgrub par bya ba yin snyam na/_gang gi phyir zhes gsungs so/_/ji ltar de'i rgyu yin zhe na de yang zhes bya ba'o/_/de lta na ji ltar rjes su dpag pa tshad ma yin zhe na/_de yang zhes bya ba ste khyab par bya ba'i sems kyang ngo /_/de bsgrub pa'i yul can gyi rjes su dpag pa tshad ma nyid du bsgrubs nas dgag pa'i
[\[131a.7\]]yul can yang bsgrub pa'i phyir mi dmigs pa zhes smos so/_/gang gis de'i yul can gyi shes pa tshad mar 'gyur ba ji ltar 'brel pa yod ces dris pa la ston pa ni zhes bya ba'i don to/_/thams cad du zhes bya ba ni 'ga' zhig tu dgag pa zhes bya ba'o cog der ni mi dmigs pa kho na yin no/_/'di ga las
[\[131b\]]
[\[131b.1\]]she na dmigs pa'i bdag nyid kyis tshad grub pa ste/_nges par smra ba rnams kyi don gyis zhes bya ba med pa rtogs pa'i rnam pa gzhan med pa'i shugs kyis so/_/bzlog pa nyid las zhes bya ba nyid 'dzin par byed pa'i tshad ma bzlog pa las so/_/mi dmigs pa nyid las 'gag pa 'grub pa zhes bya ba 'di ga
[\[131b.2\]]las she na/_gang du dngos po'i zhes bya ba'o/_/dngos po de dgag pa ni'o/_/des na zhes bya ba ni dmigs pa ni dngos po med pa'i sgrub byed nyid du mi 'thad pa'i phyir ro/_/bzlog pa nyid kyis zhes bya ba ni mi dmigs pa nyid kyis so/_/gal te gang gis de skad brjod pa mi dmigs pas dgag par 'grub la gzhan
[\[131b.3\]]gyis ched cher 'dzin pa'am zhe na ched cher 'dzin to zhes bstan pa'i don du rnam pa gcig dper brjod pa ni 'di ltar zhes bya ba'o/_/dmigs par rigs pa ni ltar rung ba'o/_/gal te gzhan gyi ltar na rnam pa ci zhig ltar med par rtogs par 'gyur ba yin na/_khyed la ji ltar tshad ma dang ldan pa'i rtogs pa
[\[131b.4\]]dang ldan pa'i mngon sum pa'am 'brel pa can ma yin pa med do zhes dogs pa bsu nas bstan pa'i 'brel pa gsal bar byed pa ni de tsam dang zhes bya ba'o/_/mi dmigs pa las gzhan pa'i dgag pa la ni 'brel pa med par yang 'gyur gyi/_nged kyi la ni ma yin gyi/_gzhan ma yin pas na de'i bdag nyid yin pa'i
[\[131b.5\]]phyir ro zhes bya ba'o/_/gal te dgag pa nyid ni thams cad du mi dmigs pa las grub pa yin zhes bya ba ni mi 'thad de/_'gal ba dmigs pa la sogs pa yang med pa'i sgrub byed yin pa'i phyir ro/_/mi dmigs pa ni 'dir de'i bdag nyid kyang ma yin te/_rung ba ma yin pa'i yul can nyid kyis dgag pa
[\[131b.6\]]las tha dad pa'i phyir zhes dogs pa ni 'gal ba yang zhes bya ba'o/_/dngos sam zhes bya ba ni 'gal ba mi dmigs pa la'o/_/brgyud pas zhes bya ba ni rgyu 'gal ba la sogs pa'o/_/'di la zhes bya ba ni rgyu 'gal ba'o/_/'gal ba 'dzin pa'i dus nas rtogs pa'i snang ba mi dmigs pa de'i rang bzhin
[\[131b.7\]]mthong ba las dpag pa nyid dngos po med pa'i tha snyad kyi rgyu yin no zhes lan 'debs pa ni 'gal ba brjod pa mthong ba gang yin zhes bya ba'o/_/gang gi zhe na/_dgag par bya ba grang ba de'am de'i rgyu'i ste ba spu langs pa la sogs pa gang la rgyu grang ba de dgag pa la'o/_/mthong ba la gang yin pa de la yang grang ba la
[\[132a\]]
[\[132a.1\]]sogs pa de nyid tshad ma nyid med pa ste/_mi dmigs pa ston par byed pa yin te/_dpog par byed pa yin no/_/'gal ba dang dmigs pa la sogs pa'i sgo nas mi dmigs pa nyid rjes su dpog pa yin no zhes bya ba'i don to/_/'bar ba'i gzugs mngon sum du mthong bas ni
[\[132a.2\]]tshogs pa gcig la rag las pa nyid kyis grang ba mi dmigs pa'i rang bzhin dro ba'i reg pa go bar byed pa yin te/_des ni rjes su dpag pas mi dmigs pa grub pa yin no/_/des mi dmigs pa dang 'gal ba la 'brel ci yod ces brjod pa de gsal ba yin no/_/de la tshogs pa gcig la rag las
[\[132a.3\]]pa'i me'i gzugs kyis ni dro ba'i bdag nyid kyi reg pa dpog pa yin no zhes kyang 'chad par 'gyur ro/_/'gal ba ni zhes bya ba ni grang ba'i reg pa'o/_/dogs pa ni med pa'i tshul du zhes bya ba'o/_/de lta na ni zhes bya ba ni lan no/_/de lta ma yin na de mthong ba las de med par ji ltar rtogs de dang ni zhes bya
[\[132a.4\]]ba ni grang ba med pa dang ste me dang grang ba med pa dag ni lhan cig yin pa'i phyir ro/_/gang la me de yod pa der grang ba med par 'gyur ba la ni de ga las zhes bya ba'o/_/de lta bu nyid du zhes dogs pa bsu nas/_ci zhes bya ba'i rnam par rtog pa gnyis byas nas gal te zhes bya bas dang po sel ba'o/_/de ste
[\[132a.5\]]zhes bya ba ni gnyis pa'o/_/mi dmigs pa kho na las zhes bya ba ni 'gal ba mthong bas dpag pa las so/_/gzhan du zhes bya ba ni 'gal bar bsgrub pas mi dmigs pa rjes su dpag pa ma yin na'o/_/me la sogs pa'i dngos po gcig yod par brjod pas gzhan grang ba'i reg pa la sogs
[\[132a.6\]]pa med par ro/_/gang las zhes bya ba ni tshad mas so/_/de nyid kyang ni 'gal ba nyid kyang ngo /_/de ni zhes bya ba ni lhan cig mi gnas pa'o/_/tshad ma med pa nyid ni mi dmigs pa nyid do/_/'on te gcig yod pa nyid las gzhan 'gog pa'i phyir mi dmigs pas ci bya zhe na/_gal te zhes bya ba'o/_/'on
[\[132a.7\]]te gzhan dgag pa ni 'gal ba las yin pa des na ha cang thal ba ma yin no zhe na lhan cig ces gsungs so/_/gal te de lta zhes bya ba la sogs pas mu stegs pa'i lugs dogs pa bsu ba'o/_/'di 'gog pa slob dpon chos mchog gi lugs kyis dogs pa bsu ba ni ci ste 'gal ba bsgrub pa'i zhes
[\[132b\]]
[\[132b.1\]]bya ba'o/_/sngon zhes bya ba ni 'gal ba 'dzin pa'i dus su'o/_/de'i rjes su 'brang ba nyid kyis zhes bya ba ni sngon zhugs pa'i mi dmigs pa'i rjes su 'brang ba las so/_/de nyid ces bya ba ni sngon zhugs pa'i mi dmigs pa'o/_/'brel pa 'dzin pa nyid las rjes su dpag par bya ba 'grub pas na rjes
[\[132b.2\]]su dpag par tshad ma dus su'o/_/de'i rjes su 'brang ba nyid kyis zhes bya ba gal te de lta na zhes bya ba'o/_/khong par mthong ba ni snang ba mi dmigs pa ste 'gal ba 'dzin pa'i dus na zhugs pa des/_gal te bsgrub par bya ba dngos po med par 'grub par 'gyur ba me'i rjes su dpag par tshad mar ji ltar 'gyur te mi
[\[132b.3\]]'gyur ba nyid do/_/gal te gzhan rnam pa gzhan du 'gyur bas gzhan rnam pa gzhan du ji ltar 'gyur zhe na/_rjes su dpag pa'i zhes gsungs te rtags kyi'o/_/de nyid las zhes bya ba ni mngon sum nyid las so/_/der zhes bya ba ni/_lkog tu gyur pa la'o/_/lan ni lkog tu gyur pa'i
[\[132b.4\]]zhes bya ba'o/_/'jug pa gang yin pa zhes bya ba ni/_grang ba la sogs pa dgag par bya ba lkog tu gyur pa'o/_/'o na ni 'gal ba 'dzin pa'i dus na yod pa'i mi dmigs pa dran pa'i yul du gyur pa nyid med pa'i sgrub par byed pa yin no/_/zhes dogs pa bsu ba ni ci ste zhes bya ba'o/_/'di
[\[132b.5\]]yang me'i rjes su dpag pa dang mtshungs pa yin no zhes lan 'debs pa ni de'i 'di yang zhes bya ba'o/_/der yang zhes bya ba ni/_lkog tu gyur pa'i me la yang ngo /_/'o na ji ltar 'gal ba dmigs pa la sogs par mi dmigs pa las me 'grub pa ji ltar yin zhe na/_dogs pa bsu nas mjug sdud pa'i sgo nas
[\[132b.6\]]mjug gi lugs brjod pa ni de'i phyir zhes bya ba'o/_/'di las zhes bya ba ni 'chad par 'gyur ba'o/_/de kho na'i don can zhes bya ba lung gi skad kyis ni don gyi de nyid brjod pa yin no/_/gang gi phyir 'gal ba 'dzin pa'i dus na me grang ba med pa dang 'brel pa ni dmigs pa brten pa des na me de grub pas grang
[\[132b.7\]]ba'i reg pa med par grub pa'o/_/de lta na yang mi dmigs pa sgrub par byed par ji ltar 'gyur zhe na/_med pa de yang zhes bya ba'o/_/des na zhes bya ba ni gzhan la yin pas na'o/_/mi dmigs pa nyid ces bya ba ni grang ba med pa'i rang bzhin dro ba'i reg pa'i ngo bo nyid de/_/gal te gang gis dper 'gyur ba mngon
[\[133a\]]
[\[133a.1\]]sum gyis grub pa'i mi dmigs par brjod pa yod dam zhe na/_gang 'chad par 'gyur ro zhes gsungs so/_/gal te de lta na yang rjes su dpag pas grub pa yin no zhes bya bar ji ltar 'gyur snyam na/_'dir yang zhes gsungs so/_/mngon sum rang nyid las zhes bya ba ni nye bar mtshon pa yin
[\[133a.2\]]no zhes bya ba'i don to/_/'o na rgyu 'gal ba dmigs par mi dmigs pa las dngos po med par ji ltar 'grub snyam na gang gi tshe zhes bya ba ni sla zhing 'bar ba'i gzugs can gyis so/_/'di nyid brjod pa ni de la tshogs pa gcig la zhes bya ba'o/_/de yang ni dro ba'i reg pa'o/_/de mi dmigs pa nyid ni zhes
[\[133a.3\]]bya ba ni dro ba'i reg pa dmigs pa nyid na'o/_/gang gi phyir de ltar spu langs pa med par sgrub par byed pa'i rgyu nges na'o/_/dro ba'i reg pa grang ba med pa'i rang bzhin can bsgrub par bya ba la gzugs ni 'bras bu'i gtan tshigs yin la/_spu langs pa med pa'i bsgrub par bya ba la grang ba med par ni rgyu mi
[\[133a.4\]]dmigs pa yin te/_de gnyis spu langs pa med pa'i mtshan nyid kyi bsgrub par bya ba gcig la 'jug pa'i phyir ro/_/des na zhes bya ba ni 'gal ba rtags can gzhan ma yin pas na'o/_/grang ba'i med pa'i rang bzhin can dro ba'i reg pa la ni gzugs 'bras bu'i gtan tshigs yin la/_de'i 'bras bu
[\[133a.5\]]med pa la grang ba med pa rgyu mi dmigs pa yin no zhes brjod par ni de'i phyir de ni zhes bya ba'o/_/gang yang 'brel pa 'dzin pa'i mngon sum rjes su dpag pa nyid las rjes su dpag par grub pa na/_rjes su dpag pa med par zlog par byed pa de yang mi 'thad de/_mngon sum las rjes su dpag par bya ba tha dad par
[\[133a.6\]]med pa yin na/_de grub na rjes su dpag par bya ba nyid grub pa yin pa'i phyir ro zhes brjod pa ni/_gal te de lta na ni zhes bya ba nas rjes su dpag par dngos po'i yul can yin no zhes bya ba yin no/_/gal te dmigs pa yod na de'i tshe mi dmigs pa med par 'gyur ro zhes dogs pa bsu ba ni/_mi dmigs pa
[\[133a.7\]]nyid ces bya ba'o/_/yin mod ces bya ba ni lan no/_/mi dmigs pa nyid med pa yin par khas len na/_mi dmigs pa las med par bsgrub po zhes bya ba'i phyogs nyams par 'gyur ro zhes dogs pa bsu ba ni mes zhes bya ba'o/_/mi dmigs pa las med pa tha dad pa ma yin na/_gang zhig gang gis sgrub
[\[133b\]]
[\[133b.1\]]ces lan 'debs pa ni me nyid ces bya ba'o/_/'on te yang me nyid ni grang ba med pa ma yin gyi/_'on kyang de las gzhan yin no snyam na/_dro bas zhes bya ba'o/_/me grang ba med pa'i rang bzhin yin na ni rang bzhin gyi gtan tshigs nyid du 'gyur ro zhes dogs pa bsu ba ni zhes bya ba'o/_/mi dmigs pa ni zhes
[\[133b.2\]]bya ba ni lan no/_/ji ltar dmigs pa las med pa nyid tha mi dad pa de bzhin du gzhan dmigs pa'i rang bzhin gyi mi dmigs pa las kyang tha mi dad de des na tha snyad las mi rtogs pa'i bsgrub par bya ba ni/_med do gang gi phyir grang ba med pa'i tha snyad bsgrub par bya ba las me rang bzhin gyi gtan tshigs
[\[133b.3\]]yin pa des na 'di na zhes bya ba'o/_/gang gi phyir ji snyed bsgrub par bya ba las me rang bzhin mi dmigs pa nyid dngos po med par bsgrub par bya ba yin pa de'i phyir mi dmigs pa zhes bya ba rang sgras brjod na yang ngo /_/yang gi sgras ni 'gal ba dmigs par rang gi sgra ma yin pas brjod pa yang ngo /_/kha
[\[133b.4\]]cig na re yang sgra ni ma brjod na yang zhes bya ba yin no zhe'o/_/bshad par ni 'gal ba'i skabs yin pa'i phyir rang gi sgra ni de'i sgra la bya'o zhe'o/_/rgol ba gang la gzhan dmigs pa'i rang bzhin ma dmigs pa mngon sum mam rjes su dpag pa las grub pa ni med pa'i tha snyad sgrub pa'i tshad mar mi
[\[133b.5\]]'dod kyi/_'on kyang dngos po rnams kyi med pa nyid 'ga' zhig las bsgrub par bya bar 'dod pa des na dgag pa brjod par bya ba ma yin no zhes brjod pa ni/_gang la zhes bya ba'o/_/rnam kun zhes bya ba ni 'gal ba nye bar bstan pa'am/_tshad ma gzhan gyis kyang rung ba'i phyir ro/_/da ni phyed phyi ma 'chad
[\[133b.6\]]de gang la de zhes bya ba'o/_/gal te rnam pa gzhan du yang dgag pa rtogs pa yin no zhe na/_dpag pa la ni zhes bya ba'o/_/des ni zhes bya ba ni 'gal ba dmigs pa nye bar bstan pa'i tshul gyis so/_/dgag par bya ba de dang 'gal ba med pa la sogs pa'i don de'i 'bras bu du ba de brjod pa yang
[\[133b.7\]]bshad pa yin no/_/'o na 'gal ba dmigs pa la sogs pa'i dbye ba ji lta zhe na sbyor ba nyid ces gsungs so/_/'o na rang bzhin mi dmigs pa'i nang du ji ltar 'du shes na/_thams cad du ni zhes gsungs te rang bzhin 'gal la sogs pa dmigs par ro/_/gang gi phyir don de rang bzhin mi dmigs pa'i
[\[134a\]]
[\[134a.1\]]ngo bo nyid dang /_bsgrub par bya bas gyur pa tha snyad kyi ngo bo nyid tha dad pa med pa des na khongs su 'dus pa yin no zhes bya ba'i don to/_/de la yang zhes bya ba na 'gal ba'i 'brel la yang ngo /_/ji ltar rjes su dpag pa yin zhes dogs pa bsu ba na/_des ni 'di ltar yin no zhes brjod pa ni 'di
[\[134a.2\]]ltar zhes bya ba'o/_/sngar bshad tshul gyis zhes bya ba ni dro ba'i reg pa ni grang ba mi dmigs pa'i rang bzhin yin pa'i phyir ro/_/gzhan du zhes bya ba ni 'gal ba'i ste dro ba'i reg pa med pa'i rang bzhin ma yin na de'i tshe grang ba med pa mi 'grub pa zhig na 'grub pa yang yin te/_des na 'gal ba'i 'bras bu
[\[134a.3\]]dmigs pa der yang brgyud pa kho nas grang ba la sogs pa med par 'grub pa yin no/_/du ba las zhes bya ba ni 'chad pa'o/_/du ba las rab tu 'grub pa grang ba'i reg pa med pa'i rang bzhin can me las de med pa'i tha snyad 'grub pa yin no zhes bya ba'i don to/_/gang gi phyir de ltar thams cad la don tha mi dad pa
[\[134a.4\]]des na'o/_/ji ltar brjod pa'i mi dmigs pa dang bral ba'i sbyor ba la ni med pa 'grub pa med do zhes brjod pa ni 'gal ba dang zhes bya ba ste/_'gal ba ma grub par dgag pa bsgrub par bya ba la tshad mar smra ba gang yin pa de ni rigs pa'i rjes su 'brang ba can ma yin no/_/'gal ba de yang thams cad mkhyen
[\[134a.5\]]pa ma yin pa nyid la sogs pa'i thabs dang 'di lhan cig tu 'jug pas thabs dang bcas par bkag par te bstan pa med par ro/_/dngos su 'gal ba med pa'i phyir na de'i rgyu'i sgo nas tshig dgag par bya ba dang 'gal ba ma bstan pa dgag pa brjod pa ni mi 'thad do zhes bya ba'i don to/_/ji skad brjod pa'i mi
[\[134a.6\]]dmigs pa dang bral ba'i sbyor ba'i dpe brjod pa ni smra ba ni tshig go/_/de la sogs pa 'chi ba'i sems nyid la sogs pa gang yin pa des kun mkhyen dang /_'jig rten gzhan zhes bya ba mtshams sbyor ba la sogs pa 'gog pa'o/_/de yang rnam pa gzhan mi srid pa'i phyir na 'gal ba sgrub pa las 'gyur
[\[134a.7\]]grang na/_smra ba nyid la sogs pa yod na thams cad mkhyen pa nyid la sogs pa med pa'am spangs pas gnas par rtogs pa yang yod pa ma yin te dbang po las 'das pa'i phyir ro zhes brjod pa ni/_dbang po las 'das zhes bya'o/_/skad cig ma ma yin pa nyid ni sngon po la sogs pa'i rang bzhin du sgro
[\[134b\]]
[\[134b.1\]]btags pas na/_bltar rung ba yin pa'i skad cig smra ba nyid rang 'gal ba kho na'o zhes dogs pa'o/_/tshig ni thams cad rig pa dang 'gal ba ma yin te/_des na de bsgrub pas ni de med pa ma yin no zhes brjod pa ni/_smra ba ni zhes bya ba'o/_/ci'i phyir zhe na/_dbang po las 'das zhes gsungs so/_/
[\[134b.2\]]'bras bus rgyu med par go bar byed pa yang mi 'thad do zhes brjod pa ni tshig ni zhes bya ba'o/_/de med par ni shes pa med pa'o/_/gal te shes pa tsam dang ni mi 'gal gyi/_'on kyang thams cad shes pa dang ngo zhes dogs pa ni thams cad shes pa zhes bya ba'o/_/'gal ba 'dzin pa'i tshad ma 'ga'
[\[134b.3\]]yang med do zhes lan brjod pa ni gang gis zhes bya ba'o/_/gal te nyon mongs pa dang lam shin tu 'gal ba yin te/_lam yod pa de 'og nas 'og tu 'grib pa'i phyir ro/_/de bzhin du rigs pa dang tshig dag kyang brtag par bya ba yin no zhes bya bar ni mi 'thad de/_rigs pa 'phel na tshig 'phel
[\[134b.4\]]bas phyin ci log tu 'grub pa'i phyir ro zhes brjod pa ni gal te zhes bya ba'o/_/de la legs pa ci yod snyam na/_thams cad shes pa la zhes gsungs so/_/de ltar yin pa kho na'o zhe na/_de ltar ni zhes gsungs so/_/tshig ni rigs pa'i rgyu can yin te/_des 'phel na 'phel ba'i phyir ro zhes bya ba'i don to/_/
[\[134b.5\]]gal te thams cad rigs pa dang tshig gnyis lhan cig 'jug pa ma mthong ba'i phyir de dang smra ba 'gal ba yin no zhes dogs pa ni gal te zhes bya ba'o/_/de lta yin na tshig las thams cad rmongs pa nyid du rjes su dpog par thal lo zhes lan 'debs pa ni smra bas so zhes bya ba'o/_/mkhas pa mthong
[\[134b.6\]]bas de rjes su dpog pa la gnod do zhes dogs pa ni smra ba'o zhes bya ba'o/_/lan ni de yang zhes bya ba ste thams cad rig pa yang ngo /_/gal te da lta thams cad rig pa dang smra ba gnyis lhan cig rigs pa med pa'i phyir na phyis ci ste mi 'gal zhe na/_'di ltar zhes bya ba'o/_/'gal ba'i sgrub byed de
[\[134b.7\]]'phel na 'grib pa nyid med do zhes bya ba'i don to/_/gal te de 'dra ba mi dmigs pa'i khyad par can gyi smra ba po nyid ni grang ba ma dmigs pa'i khyad par can gyi dro ba'i reg pa bzhin du 'gal ba kho na ma yin nam zhes dogs pa bsu ba ni de 'dra ba mi dmigs phyir zhe na zhes bya ba'o/_/'o na mi dmigs
[\[135a\]]
[\[135a.1\]]pa de nyid thams cad rigs pa med par grub pa la brjod par bya ba'i de'i khyad par can gyi smra ba nyid kyis ci zhig bya/_re zhig phyed snga ma 'chad pa ni dper na zhes bya ba'o/_/de med kyang ni rmongs pa nyid med kyang ngo /_/gang gi tshe zhe na mkhas pa'i dus su'o/_/de bzhin du gal te
[\[135a.2\]]zhes bya ba ni gnas su yang khyad par du gyur na zhes 'brel to/_/de'i tshe ci 'gal te ci yang mi 'gal lo zhes bya ba'i don to/_/thams cad 'phel ba dang ni mi 'gal mod kyi 'on kyang thams cad rig pa dang 'gal ba yin no zhes dogs pa bsu ba ni shin tu zhes bya ba'o/_/ma yin te zhes bya ba ni lan no/_/
[\[135a.3\]]da ni phyed phyi ma 'chad de/_de lta bu'i zhes bya ba'o/_/snang ba mi dmigs pa kho na go bar byed pa yin no zhes bya ba 'di la rgyu ci yod snyam na/_mi dmigs pa ni de lta bu zhes bya ba gsungs te/_bltar rung ba'i khyad par dang bral ba'o/_/gal te mi dmigs pa tsam las med par mi nges na 'o na yod par
[\[135a.4\]]nges par 'gyur ro zhes dogs pa bsu nas de'i phyir zhes gsungs so/_/res 'ga' lkog tu gyur pa ni tshad ma dag gis yod pa'am/_med par nges pa yin no/_/dbang po ni rtag tu lkog tu gyur pa yin yang don gyis go bas rtogs pa yin na thams cad mkhyen pa la sogs pa ni ma yin no zhes
[\[135a.5\]]gzhan gyis khas blangs pa yin no/_/de ltar 'gal ba ma bsgrubs par dgag pa brjod pa'i rigs pa'i rjes su 'brang ba can ma yin no zhes bya ba bshad pa nas/_de ni thabs bcas par zhes bya bar bshad pa'i don du thams cad rig pa gsal bar don thams cad mthong ba ni rnam par rtog pa dang 'gal ba
[\[135a.6\]]yin la de'i 'bras bu tshig dang yang 'gal ba yin te/_des na smra ba nyid ni 'gal ba'i 'bras bu yin te zhes dogs pa bsu ba ni 'on te yang zhes bya ba'o/_/thams cad mkhyen pa zhes bya ba ni gsal bar ro/_/'o na tshig ji ltar 'byung ba yin zhe na/_snga ma dang zhes bya ba'o/_/smra ba po gzhan bzhin du thams
[\[135a.7\]]cad mkhyen pa yang rtogs pas 'jug pa yin te/_ma brtags ma dpyad par ni tshig mi smra ba'o zhes lung las gsungs pa'i phyir ro/_/yang na de med kyang sngon gyi brjod par 'dod pa'i 'phen shugs yod pa des na gcig mi srid par ji ltar 'gyur zhes bya ba gnyis po 'di lhan cig brjod pas tshigs su bcad
[\[135b\]]
[\[135b.1\]]pa gcig gis brjod pas ni don kun zhes bya ba'o/_/brjod 'jug par gyur te/_goms pa'i phyir ro zhes bya ba ni phyogs dang po la'o/_/sngon gyi dus na yod pa'i brjod par 'dod pa goms pa las brjod 'jug pa zhes bya ba ni phyogs gnyis pa la'o/_/de'i phyir thams cad mkhyen pa de la rnam pa gnyis ka ltar
[\[135b.2\]]yang tshig med par ji ltar 'gyur/_gal te mthong ba'i dus na rnam par rtog pa med pa'i phyir ji ltar smra snyam na bsgoms stobs la zhes bya ba'o/_/bsgoms pa'i stobs la brten nas don dpag tu med pa'i rnam pa shin tu gsal bar mthong ba gang yin pa de dang dus mtshungs brjod par 'dod pa mi 'byung
[\[135b.3\]]ba ni ma yin te/_'di ga las snyam na/_nye bar gnas pa'i zhes gsungs so/_/ci de ltar 'ga' zhig tu mthong ba snyam du dogs pa bsu nas 'dir mthong ba kho na'o zhes brjod pa ni/_yid gzhan du zhes bya ba'o/_/mthong ba gzhan yang brjod pa ni sngar goms pa zhes bya ba'o/_/nye
[\[135b.4\]]bar gnas pa la zhes bya ba ni sngon la mthong ba dang po nyid nye bar gnas pa la zhes bya ba'i don to/_/ji ltar 'dis 'di gsal ba yin zhe na/_'gal te zhes bya ba'o/_/gzhan gyi 'gal ba gzhan te dper na grang ba dang me bzhin no/_/gzhan gyis tha mi dad par sgro btags pa'i 'gal ba yang 'gal ba
[\[135b.5\]]yin no zhes brjod pa ni tha mi dad la zhes bya ba'o/_/'gal ba gnyis po 'di nyid khyad par gyi mthar thug par byed pa ni kha ba med la zhes bya ba ste grang ba med pa'o/_/de dang tha mi dad par khas blangs pa'i skye ba la yod pa nyid gnod par byed pa yin pa bzhin no/_/ci tha dad pa med pa la lhan cig mi
[\[135b.6\]]gnas pa'i mtshan nyid kyi 'gal ba yod na zhes dogs na yod pa dang zhes gsungs te/_yod pa dang skye ba dag ni 'gal ba yin no zhes 'brel to/_/rnam pa ci 'dra bar zhe na phan tshun zhen pa gsungs so/_/tha dad pa med pa ni yod pa dang skye ba dang khas blangs pa'i yul yin no/_/gzhan gyis
[\[135b.7\]]khas blangs pa de nyid ston pa ni skye ba ni zhes bya ba'o/_/yod pa dang skye ba dag ni 'gal ba yang yin no/_/'gal ba nyid brjod pa ni yod pa nyid ni zhes bya ba'o/_/tha dad pa la 'gal ba nyid med par dogs pa bsu ba ni tha dad pa med pa dag ces bya ba'o/_/gzhan gyis zhes bya ba ni lan te grangs can gyis
[\[136a\]]
[\[136a.1\]]so/_/'gal ba'i rang bzhin ma rtogs pa ni gal te zhes bya ba'o/_/bzlog par bya ba ni lan no/_/'gal ba'i rang bzhin 'di nyid ston pa ni 'di ltar zhes bya ba'o/_/'byung ba zhes bya ba ni rgyun gyis 'jug pa'o/_/med par 'gyur ba ni de'i tshe de gnyis bzlog par bya
[\[136a.2\]]ba dang zlog par byed pa yin pa'i mtshan nyid kyi 'gal ba de mthong bar 'gyur ro/_/gang la zhe na me dang grang ba'i bdag nyid la'o/_/re zhig 'gal na 'di nyid rnam par spyod pa ni gal te zhes bya ba'o/_/skad cig ma'i phyogs la yang gzhan gyis gzhan 'jig pa ma yin pa zhes brjod pa ni skad
[\[136a.3\]]ni zhes bya ba'o/_/ma skyes pa la 'jig pa ji ltar mi 'thad snyam na ma skyes pa ni zhes bya ba'o/_/'o na skyes pa la yang de ci ltar mi 'thad snyam na skyes pa yang zhes gsungs so/_/'o na gzhan gyis dus gzhan du 'jig par byed do snyam du gzhan gyis dus su ni zhes gsungs so/_/de las zhes bya ba
[\[136a.4\]]ni skad cig la'o/_/'o na rgyun gzhan med mod/_'on kyang skad cig yod pa yin la de'i 'jig pa yang skad cig brgyud pa phyi ma'i gegs byas pa las gzhan ma yin no zhes dogs pa bsu ba ni gal te phyi ma'i zhes bya ba'o/_/rgyu yod pa dang med pa'i phyogs dag la rgyun gzhan gyis gegs byed pa ma
[\[136a.5\]]yin no zhes lan brjod pa ni gal te zhes bya ba'o/_/skad cig brgyud pa phyi ma'i rgyu yod na'o/_/rgyu med pa la ni 'bras bu ma skyes pa 'gal bas byas pa yin no zhes brjod pa ni/_de ste zhes bya ba'o/_/gal te zhes bya ba ni 'chad pa'o/_/gal te rgyu yod pa'am/_med pa la yang 'gal bas 'bras bu bzlog par
[\[136a.6\]]mi nus na/_'o na 'gal bas rgyu ma tshang bar byas pa'i sgo nas 'bras bu 'gog par byed pa yin no zhes dogs pa ni/_ci ste 'gal bas zhes bya ba'o/_/rgyu med pas ni 'gal bas ma tshang bar byed srid de rang nyid kho na med pa'i phyir ro zhes brjod pa ni gal te med pa zhes bya'o/_/rang gi ngo bos yod pa la
[\[136a.7\]]'gal bas phyin ci log tu bya bar mi nus so zhes brjod pa ni/_rang gi ngo bos zhes bya ba'o/_/ji ltar byed de mi byed pa kho na'o zhes bya ba'i don to/_/rgyu ma tshang ba med par yod na rgyu yang su dang yang 'gal ba ma yin no zhes brjod pa ni gal te de la zhes bya ste rgyu la'o/_/de ni rgyu'o/_/gang gis
[\[136b\]]
[\[136b.1\]]'bras bu ldog par 'gyur ba ci ste de med par 'gyur/_de med na yang 'gal ba ci yang yod pa ma yin no zhes brjod pa ni/_'on te ma tshang zhes bya ba'o/_/de ni zhes bya ba ni rgyu'i bdag nyid do/_/de ma thag pa'i tshig le'ur byas pa'i phyed snga ma 'chad pa ni ma tshang ba zhes bya ba'o/_/phyed phyi ma 'chad pa ni
[\[136b.2\]]de'i rgyu zhes bya ba'o/_/de'i phyir rnam par dpyad na ni 'gal ba yod pa ma yin no zhes bya ba ni skabs kyi don to/_/bsdad nas byed pa'i rgyu dang 'bras bu'i khyad par nyid 'gal ba yin no zhes lan 'debs pa ni/_me ni zhes bya ba'o/_/gang la lhan cig byed pa med pa'i grang ba des ni grang ba gzhan skyed de/_lhan cig
[\[136b.3\]]byed pa med pa'i grang ba ni skyed par byed pa yin no zhes bya ba'i don to/_/lhan cig byed dang zhes bya ba ni me dang ngo /_/de ni zhes bya ba grang ba'o/_/phyed phyi ma nyid rnam par 'brel pa ni grang ba'i zhes bya ba'o/_/grang ba'i reg pa snga ma ni me'i lhan cig byed pa nyid kyi phyir ci srid du gzhan pa dang ches gzhan pa la sogs
[\[136b.4\]]pa'i grang ba'i reg pa nas skyed par byed pa nas grang ba'i reg pa gzhan skyed par byed pa ma yin pa de srid kyi bar du 'gyur ro zhes ji srid gong du bton la de srid kyang khong nas phyung ste sbyar bar bya ba'o/_/de lta na yang gang gis 'gal bar 'gyur ba grang ba'i zlog par byed pa ji ltar yin zhe na/_de zhes smos te skyed byed ma yin
[\[136b.5\]]pa'i grang ba'i reg pa'o/_/gzhan yang zhes bya ba ni grang ba'i reg pa'o/_/gal te de'i rgyu nus pa med pas skyed pa las skyed byed nyid yin pa'i phyir ji ltar ldog par byed pa yin zhe na/_des byas pa zhes smos te/_me des byed pa grang ba'i reg pa'i de'i rgyu nus pa la med pa skye ba zhes bya bas so/_/de la zhes bya ba nus pa
[\[136b.6\]]med pa'i skad cig las so/_/ji lta bur gyur pa skye ba med pa zhe na snga na med pa'i mtshan nyid gang la yod pa de ste myu gu skye ba med pa bzhin no/_/gal te phyi ma'i skad cig ldog pa nyid des byas par ci khas mi len zhe na/_rgyu'i byed pa ni zhes bya ba'o/_/de'i phyir nus pa med pa'i skad cig skye bas me grang ba'i zlog par
[\[136b.7\]]byed pa yin te/_gzhan du ni mi 'thad pa'i phyir ro zhes gnas so/_/yang na sdod pa med par de'i khyad par 'gal ba yin no zhes brjod pa ni grang ba'i zhes bya ba'o/_/gang gis zhes bya ba ni ngo bo nyid kyis so/_/gal te rang gi ngo bo de me nye ba kho na yin gyi gzhan gyi tshe ma yin no zhes bya ba gang las zhe na/_dngos po
[\[137a\]]
[\[137a.1\]]rnams kyi nus pa ni zhes bya ba'o/_/'gal ba dag tshogs pa mi srid par dogs pa ni 'gal ba zhes bya ba'o/_/de ltar zhes bya ba ni lan te/_gcig la tshig pa nyid du gyur pa yin na'o/_/gzhan du ni zhes bya ba ni tshogs pa yin par ro/_/sdod pa'i phyogs la ni me dang grang ba skad cig dang
[\[137a.2\]]por tshogs pa gnyis mi 'gal lo zhes brjod pa ni skad cig ces bya ba'o/_/ji ltar 'di gnyis de'i tshe mi 'gal ba nges she na me zhes bya ba'o/_/shin tu gsal ba'i snang ba dang mi nye bas mun pa dang kha ba dag 'jig pa kho nar byed do zhes dogs pa ni shin tu gsal ba'i zhes bya ba'o/_/de nyid la zhes bya ba ni
[\[137a.3\]]snang ba tshogs pa'i dus pa nyid la'o/_/ma yin te zhes bya ba ni rtsod pa dgag pa'o/_/ci'i phyir zhe na/_de la yang zhes bya ba shin tu gsal ba'i snang ba yod pa la yang ngo /_/gsal ba'i de'i rgyu dang lhan cig pa'i mun pa ni'o/_/shin tu gsal ba'i me dang snang ba nye ba na ni de 'dra ba'i rgyu dang lhan cig pa
[\[137a.4\]]ni mun pa dang kha ba'i rgyu nyid ma yin no/_/skyes zin pa sel ba ni ma yin no zhes bya ba'i don to/_/skyes zin pa nyid bzlog pa yin no zhes dogs pa bsu ba ni/_de nyid ces bya ba ste/_snang ba'i rgyu dang lhan cig pa gang yin pa'o/_/lan ni de nyid zhig pa ma yin no/_/ci'i phyir zhe na/_snang ba'i rgyu dang lhan cig
[\[137a.5\]]pa'i mun pa de ni'o/_/skyes kyang de nyid mi 'dzin pa de ltar zhe na/_rang bzhin gang gis zhes gsungs so/_/snang ba'i yul can ni ma skyes pa nyid kyis 'jig pa ma yin no zhes gsungs pa ni/_rang bzhin gang du zhes bya ba'o/_/gang gi phyir skyes pa dang ma skyes pa dag 'jig pa ma yin pa de'i phyir de nyid
[\[137a.6\]]ni zhes bya ba'o/_/mthong ba nyid de zhig pa yin par dogs pa ni/_gal te zhes bya ba'o/_/gang gi tshe mthong ba med pa de'i tshe de ma rtogs pa'i phyir de zhes bya ba'i blo ji ltar don dam pa yin zhes lan 'debs pa ni zhig pa'i gnas skabs su zhes bya ba'o/_/ji ltar mi srid snyam na/_gang gi zhes bya ba'o/_/
[\[137a.7\]]des de'o snyam pa'i blo ni don dam pa nyid ma yin no zhes bya ba'i don to/_/gang gi phyir zhes bya ba la sogs pa chod pa'o/_/gal te zhes bya ba ni lan no/_/gal te ma dmigs pa zhig pa yin na/_de'i tshe bum pa dang bral ba'i las phyogs su de ma dmigs pas na bum pa de yang zhig par 'gyur ro/_/ma yin
[\[137b\]]
[\[137b.1\]]kyang zhig go zhes bya bar tha snyad byed pa ni ma yin no/_/'on te khyad par can gyi ma dmigs pa zhig pa yin pa des na/_nyes pa 'di med do snyam par dogs pa ni gang zhig sngar zhes bya ba'o/_/de yang zhes bya ba ni lan te/_yul gzhan du song ba'i bum pa'o/_/gang du mthong ba zhes bya ba la sogs pa
[\[137b.2\]]ni rtsod pa'o/_/de nyid kyi tshe ni mthong ba nyid kyi tshe/_de nyid kyi tshe zhes bya ba ni lan no/_/'gal ba nyid spong ba'i dogs pa bsu ba ni de ma thag pa'i zhes bya ba'o/_/sngar dmigs pa de'i yod pa ma dmigs pa ni zhig pa yin pa des na mi 'gal lo zhes bya ba'i don to/_/bar du zhes bya ba ni lan no/_/ji ltar
[\[137b.3\]]de ma thag par yul gzhan du ma dmigs par zhig pa de bzhin du bar du ma chod par yul gzhan du mi dmigs pa ji ltar zhig pa ma yin te/_rigs pa mtshungs pa'i phyir zhig pa nyid do zhes bya ba'i don to/_/gal te yul gzhan du mi dmigs pa ni de nyid kyi tshe yul gzhan na yod pa ma yin gyi dus gzhan na
[\[137b.4\]]yod pa ni de nyid kyi tshe dus gzhan na yod pa ma yin no zhes dogs pa dus gzhan zhes gsungs so/_/gang zhig sngar mthong ba la sogs pa'i dus gzhan du ma mthong ba de gal te zhig pa yin na de'i tshe yul du ma mthong ba ci ste zhig pa ma yin no/_/'on te yul khyab pa'i don gzhan du mthong ba ni gzhan
[\[137b.5\]]du ma mthong ba las 'jig par 'gyur ba yin na/_de khyad par ni 'ga' yang yod pa ma yin no/_/des na gzhan du mthong ba gzhan du ma mthong bas zhig par ji ltar 'gyur snyam du dogs pa ni yul gzhan khyab pa zhes bya ba ste bum pa'o/_/dus gzhan la ni ji ltar yod ces bya ba ni lan te/_yul gzhan
[\[137b.6\]]bzhin du dus gzhan khyab pa yang 'ga' yang yod pa ma yin na de ji ltar dus gzhan du mthong ba dus gzhan du zhig pa yin/_gal te zhes bya ba ni 'chad pa'o/_/de nyid ces bya ba ni yul gzhan du song ba'o/_/de yang zhes bya ba ni dus gzhan dang 'brel pa'o/_/yul gzhan du zhes bya ba ni rtsod pa'o/_/
[\[137b.7\]]yul gzhan bzhin du zhes bya ba ni lan no/_/dus gzhan du zhes bya ba ni dogs pa'o/_/ma dmigs pa 'di ni yul dang dus gnyis ka la yang mtshungs pa'o/_/gang gi phyir khyab pa ma dmigs pa'i phyir ro/_/ji ltar zhes bya ba ni ma khyab pa nyid du'o/_/de lta nyid yin zhes bya ba ni ma khyab pa nyid do/_/
[\[138a\]]
[\[138a.1\]]gzhan du min te byas pa nyid ni ma yin no/_/dpe gsungs pa ni sngon po nyid du zhes bya ba'o/_/des na de nyid ces bya ba ni skabs nye bar sdud pa'o/_/gzhan zhes bya ba ni mun pa dang grangs la sogs pa'i skad cig go/_/ci ste mi skye zhe na/_rgyu med pas so/_/des na sus kyang su yang
[\[138a.2\]]gzhig pa ma yin gyi 'on kyang 'di ni tha snyad tsam yin no zhes mjug sdud pa de ma mthong ba na zhes bya ba'o/_/yul de lta bu zhes bya ba ni rgyu med pas ma skyes pa'i yul la'o/_/'o na de kho na nyid 'gal ba ci 'dra ba yin zhe na/_don dam par ni zhes bya ba'o/_/grang bas grang ba gzhan skyed pa ni me dang lhan
[\[138a.3\]]cig skyes pa'i skyed par mi nus pas ni rgyu dang 'bras bu'i khyad par nyid 'gal ba yin no/_/'o na phan tshun spangs te gnas pa'i 'gal ba tshul ji ltar yin zhe na/_de yang tshul 'di las 'da' ba yin no zhes brjod pa ni/_phan tshun zhes bya ba'o/_/me dang lhan cig pa'i grang bas grang ba gzhan mi skyed pa bzhin
[\[138a.4\]]du skad cig ma'i rang bzhin dang bral ba brtag pa'i rang bzhin skyed par byed pa ma yin pa'o/_/'dir brjod pa ni skad cig ces bya ba'o/_/des na zhes bya ba ni mi nus pa de'o/_/mi skyed pa nyid do zhes bya ba ni 'gal ba yin no zhes skabs kyis so/_/'o na sngon po dang sngon po ma yin pa dag la 'gal ba 'di ji ltar
[\[138a.5\]]zhe na/_ji ltar zhes bya ba'o/_/sngon po nyid la sogs pa ni sngon po'i rang bzhin 'ba' zhig pa nyid skyed par byed pa yin gyi/_ser po la sogs pa dang lhan cig pa'i rang bzhin ni skyed par nus pa ma yin no/_/'o na ji ltar slob dpon chos mchog gi lugs bzhin du tha dad par 'gyur zhe na/_'gal ba 'di gnyis
[\[138a.6\]]ni zhes bya ba'o/_/gal te 'di gnyis la rnam pa ci zhig ltar khyad par yod du chug pa de lta na yang skye ba med pas byas pa'i khyad par ni 'ga' yang yod pa ma yin no zhes bya ba'i don to/_/ser po dang sngon po bzhin du me dang bcas pas de dang bral ba 'gal ba yin no zhes brjod pa ni des na zhes bya ba'o/_/rgyu'i
[\[138a.7\]]dbang gis zhes bya ba ni ji skad bshad pa las so/_/de yang zhes bya ba ni mi mthun pa'i mtshan nyid kyi rang bzhin nyid do/_/de lta ma yin na zhes bya ba ni don gyi rang bzhin ma yin na me la sogs pa'i don rnams kyi nges pa'i rang bzhin med par thal bar 'gyur ba'i phyir ro/_/gal te 'gal ba'i don gyi rang bzhin yin na
[\[138b\]]
[\[138b.1\]]gang gis mi dmigs pa nyid mi dmigs pa ji ltar yin zhe na/_de dag ni zhes gsungs so/_/dbang po las 'das pa ni 'ga' yang lhan cig 'gal ba yod par mi 'grub pa des na 'gal ba dmigs pa srid pa la yin no zhes brjod pa ni/_dbang po las 'das pa zhes bya ba'o/_/mi dmigs pa tsam gyis kyang
[\[138b.2\]]med pa mi 'grub po zhes sbyar ro/_/de ga las she na/_ma dmigs so zhes bya bas so/_/'o na mi dmigs pa las med par brjod pa ni mdzes par 'gyur ba de gang yin zhe na/_gang gi zhes smos so/_/'o na de nyid kyis thams cad mkhyen pa nyid 'gog par 'gyur ro zhe na/_de'i tshe yang zhes bya ba'o/_/'o na thams
[\[138b.3\]]cad mkhyen pa mi spong mod/_'jig rten pha rol la sogs par 'gyur ro zhe na 'jig rten pha rol zhes gsungs so/_/ci'i phyir zhe na/_de la zhes gsungs so/_/de ltar gnod byed med pa brjod nas/_sgrub par byed pa yod pa brjod pa ni/_bzlog pa la ni zhes bya ba ste/_thams cad rig pa dang /_'jig
[\[138b.4\]]rten pha rol yod pa'i tshad ma ni tshad ma grub pa'i le'ur bshad zin to//_//gang gi phyir lkog tu gyur pa rnams la dmigs pa las med par nges pa de'i phyir ro/_/yang na ji ltar dmigs pa las yod par grub pa de bzhin du ma dmigs pa las kyang med pa 'grub po/_/des na ma dmigs
[\[138b.5\]]par nges byed ji ltar ma yin zhes dogs pa bsu nas ji ltar zhes gsungs te/_dper na du ba la sogs pa'i dngos po nyid lkog tu gyur pa'i dngos po rnams kyis grub pa ste/_nges pa la sgrub par byed par 'dod pa'i dmigs pa ni ma yin pa de bzhin du dngos po nyid rang log pa na dngos po rnams kyi ldog
[\[138b.6\]]byed du 'dod kyi/_mi dmigs par byed pa yin no zhes bya ba'i don to/_/ji ltar zhes bya ba ni rnam par 'grel pa'o/_/ldog pa brjod pa ni 'brel pa med pa ni zhes bya ba ni/_de bzhin du zhes bya ba ni 'brel pas so/_/ci'i phyir zhe na/_'brel pa med par ni zhes gsungs so/_/spyir brjod pa'i don
[\[138b.7\]]khyad par gyi mthar thug par byed pa ni dper na zhes bya ba'o/_/de lta ma yin na zhes bya ba'o/_/gal te khyab par byed pa med pas khyab par bya ba med par mi 'gyur na/_de'i tshe 'brel pa de yin no/_/dngos po sgrub byed nyid du bstan pa'i zhar la dngos po med par 'dod pa tsam las byung ba'i sgrub par
[\[139a\]]
[\[139a.1\]]byed pa yin pa nyid do/_/brjod pa ni 'dis ni zhes bya ba ste/_dngos po nyid sgrub par byed par bstan pa las so/_/sogs pa'i mi mthun pa'i phyogs ma yin pa nyid kyi chos bsgrub par bya ba rtag pa'am mi rtag pa nyid ci yang rung ba
[\[139a.2\]]la mi srid pa'i phyir ro/_/ci'i phyir de ltar srid snyam na/_gang gi phyir rtogs pas sbyar ba'i chos yin pas so/_/dngos po'i chos ma yin pa kho na sgrub par byed pa yin gyi gzhan ni ma yin no zhes bya ba'i don to/_/ji ltar 'dis 'di gsal zhe na/_phyogs
[\[139a.3\]]dang zhes gsungs so/_/ji ltar na gnyis las gcig dang ma 'brel ba zhe na/_phyogs ni zhes gsungs so/_/de lta bu nyid do zhes bya ba ni 'dod pas byas pa kho na'o/_/'di ltar bsgrub par bya ba'i chos kyi spyi phyogs dang mthun pa'i phyogs yin no/_/de yang na ji ltar de dang de
[\[139a.4\]]las mthun pa'i phyogs mtshungs pa don dam pa ma yin par 'gyur/_dngos po zhes bya ba ni las so/_/ji ltar go bar byed pa ma yin no zhes dogs pa bsu nas/_rjes su 'gro ba dang ldog pa med pa'i phyir ro zhes brjod pa ni/_gzhan du zhes gsungs so zhes
[\[139a.5\]]'dod pa la'o/_/gzhan ni dngos po'o/_/rjes su 'gro ba med pa brjod nas ldog pa med pa brjod pa ni gang gis zhes bya ba ste/_ldog par byed pas so/_/de zhes bya ba ni rtag pa dang mi rtag pa dag go/_/'ga' zhig las zhes bya ba ni rtag pa'am mi rtag
[\[139a.6\]]pa las so/_/gang gi phyir de ltar dngos po dang 'brel pa ma yin pa des na'o/_/'o na ji ltar sgrub pa dgag pa 'grub ce na/_bshad pa ni de'i phyir zhes bya ba'o/_/ci dngos po mtha' dag dang ldog pa na dngos po mtha' dag gi ldog par byed pa yin nam/_'on te
[\[139a.7\]]'ga' kho na yin zhe na/_de la yang zhes bya ba ste dngos po rnams la'o/_/khyab par byed pa ldog pa gcig khyab par bya ba ldog pa go bar byed pa yin gyi khyab par byed pa yin pa ni ma yin no/_/gang gi tshe zhes gal te zhes bya ba'o/_/'dis ni thams cad ni sgrub par byed pa ma yin gyi
[\[139b\]]
[\[139b.1\]]'on kyang khyab par byed pa kho na ma yin te/_des na dngos po rnams bsgrubs la/_/dngos nyid sgrub par byed par 'dod/_/ces bya ba yang thams cad la ni ma yin no zhes brjod par 'gyur ro/_/spyir brjod pa tshigs su bcad pa snga ma'i don 'dir bsdus te 'dzin pas bsdu ba ste/_khyad par du rnam par
[\[139b.2\]]'jog par byed pa zhes bya ba'i don to/_/rang bzhin mi dmigs pa la yang zhes bya ba'i rtsod pa'i don ni 'di yin te/_dmigs pa log pa snang ba mi dmigs pa'i rang bzhin yang dngos po'i byed pa zhes ldog par byed pa yin no zhes ni ci ste brjod ces bya ba yin no/_/rang bzhin mi dmigs pa ni
[\[139b.3\]]dngos po med pa'i go bar byed pa ma yin no zhes lan 'debs pa ni de la zhes bya ba'o/_/ci'i phyir zhe na/_dmigs pa'i zhes bya ba'o/_/skabs kyi rtsod pa bsal nas gal te rang gi ldog pa ni zhes bya ba 'chad pa ni des na zhes bya ba'o/_/sgrub pa des zhes bya ba ni/_khyab pa med pas so/_/de bas na dngos po
[\[139b.4\]]nyid ldog pa na dngos po med pa sgrub par byed pa yin no/_/gal te khyab par byed pa ldog pa ni gzhan dmigs pa'i rang bzhin yin pa'i phyir na mngon sum gyis grub pa ma yin rnam nges na rnam 'drar zhes ci ste brjod ce na/_bshad pa gang gi phyir med par bsgrub par bya ba la khyab par byed pa de nyid kyi tshad ma med pa ste
[\[139b.5\]]mi dmigs pa rtags su brjod pa gang yin pa de ni shin tu rmongs pa'i don du yin te/_des na de ltar brjod pa yin no zhes bya ba'i don to/_/ma rmongs pa rnams la yang rtags nyid ci ste yin zhe na/_gnag rdzi mo bar zhes gsungs so/_/dmigs par dmigs pa ma yin ma dmigs par ni med pa'i tha snyad
[\[139b.6\]]kyi yul yin par byis pa rnams kyis kyang nges pa des na de nges pa'i don du khyab byed mi dmigs pa la sogs pa'i rjes su 'brang ba'i ni dmigs pa 'gal ba yin no/_/yang brjod pa gang yin de ni shin tu rmongs te zhes gang gi don 'dzin pa'o/_/shes pa gcig la 'dre ba can gang gi tshad ma med pa mi
[\[139b.7\]]dmigs pa de nyid kyi med pa la ste/_med pa'i tha snyad la rtags su brjod pa ni shin tu rmongs pa'i don du yin no zhes bya ba'i don to/_/rang bzhin mi dmigs pa la zhes bya ba ni 'chad pa'o/_/gal te gnag rdzi la sogs pa spyod pa dang bral ba yang 'dir ma rmongs pa yin na/_'o na rmongs pa de gang yin zhe na/_
[\[140a\]]
[\[140a.1\]]'on kyang zhes bya ba'o/_/ji ltar rtogs par byed ce na med pa'i tha snyad ces bya ba'o/_/de lta ma yin na zhes bya ba ni mi dmigs pa'i rgyu mtshan can du khas mi len pa'o/_/bdag dang bde ba la sogs pa tha dad par rtogs pa'i rgyu ni/_bstan bcos 'di min na zhes bya ba'o ma yin te/_
[\[140a.2\]]bstan bcos ni don dang 'brel pa med pas tshad ma yin pa'i phyir ro/_/bstan bcos nyid dang zhes bya ba ni bde ba la sogs par ma zad pa'o/_/bstan bcos gzhan kho na las tha dad pa yin na ni thug pa med par 'gyur ro/_/gal te phan tshun tha dad par dmigs pa ni tha dad pa'i sgrub par byed pa'i 'dod pa nyid yin gyi
[\[140a.3\]]mi dmigs pa ni ma yin zhes dogs na/_tha dad par zhes gsungs so/_/mi dmigs pa khas mi len pa la yang nyes pa gzhan dag brjod pa ni/_gsal ba ni zhes bya ba ste gsal ba ni chen po pa nyid la sogs pa'i 'bras bu'o/_/dmigs pa la ni gtso bo'o/_/des dmigs pa gdon mi za bar tshad mar
[\[140a.4\]]byas pa yin no/_/gal te/_dngos po'i rang bzhin gang la ni/_/dngos po yod par rtogs don can/_/tshad ma lnga po ma skyes pa/_/der ni dngos med tshad ma med/_/ces brjod pa'i phyir tshad ma lnga po med pa yang tshad mar ci'i phyir khas mi len zhe na mi dmigs pa ni zhes gsungs so/_/mi dmigs pa'i tshad ma 'di
[\[140a.5\]]kho na tsam zhig bsgrub par bya ba med pa la dngos su med pa'i 'bras bu can yin gyi/_tshad ma rtogs pa ni ma yin te sngar nyid bkag zin pa'i phyir ro/_/de gang yin zhe na de yang ngo /_/dgag bya'i rgyu'am rang bzhin de khyab par byed pa snang bar 'dod pa snang med nyid de mi dmigs pa nyid do/_/ci'i phyir 'di tsam
[\[140a.6\]]nyid mi dmigs pa nyid ce na/_yang zhes gsungs te/_rgyu la sogs pa yang ngo /_/gzhan dang zhes bya ba ni rgyu ma yin pa la sogs pa ni/_rnam pa gzhan du zhes bya ba ni mi rung ba'o/_/de'i phyir zhes bya ba ni khyab par byed pa la sogs pa med pa la nges pa'i phyir ro/_/mi dmigs pa la sogs pa de dag gis
[\[140a.7\]]bskyed pa'o/_/des na zhes bya ba ni mi slu ba'i phyir ro/_/des ni rtags can gyi shes pas so/_/de ltar zhes bya ba ni kha dog la sogs pa ni mi rtag pa'o zhes bya bar ro/_/des na mi rtag pa la sogs pa ni dngos po'i chos ma yin na/_'dis ni mi rtag pa nyid kha dog gi spyi la sbyor ba'i phyir na mi rtag pa nyid dngos
[\[140b\]]
[\[140b.1\]]po'i chos ma yin par 'gyur ro zhes brjod pa ni gang yin pa de spangs pa yin no/_/gal te dngos po med ngo bo yin te/_/rang gi mtshan nyid grub par grub phyir ro/_/zhes bya bas rjes su dpag pas dang /_mngon sum gyi rjes las 'byung ba'i shes pa rang gi mtshan nyid kyi yul can du bstan pa ma
[\[140b.2\]]yin nam/_da ni gang la kha dog spyi la sbyor phyir ro/_/zhes brjod la/_mi rtag pa nyid kyi spyi dang sbyar ba'i kha dog gi spyi snang ba de dang yin snyam du dogs pa ni/_gal te kha dog 'di zhes bya ba la sogs pa la ni rjes su dpag pas zhes bya ba la sogs pa'o/_/rnam par rtog pa ni lhag par zhen pas rang gi
[\[140b.3\]]mtshan nyid kyi yul can yin yang dngos po'i 'jug pa la de'i rang bzhin la ma reg pa'i phyir na spyi'i yul can kho na yin no/_/des na rjes su dpag pas mi rtag pa la sogs pa 'dzin na kha dog spyi la sbyor phyir ro zhes bya ba'i tshul 'di yin par 'dod pa nyid do/_/gal te rjes su dpag pas kyang kha dog nyid
[\[140b.4\]]spyi la mi rtag pa nyid rtog pa yin na chos can gyi de tshad ma gzhan gyis rtogs par bya ba yin te mngon sum gyi yul ma yin pa'i phyir dang rjes su dpag pas rtogs na yang thug pa med pa'i phyir ro/_/rnam par dpyod pa dang ldan pa'i mngon sum gyi de ma thag tu kha dog la sogs pa 'di ni mi rtag pa'o snyam pa'i
[\[140b.5\]]shes pa gang yin pa yang tshad ma gzhan yin te/_rang gi mtshan nyid la sbyor ba'i phyir ro snyam na/_gzhan du zhes gsungs so/_/ci'i phyir zhe na/_nges par skyes par nus pa'i mngon sum gyis bzung ba'i kha dog nyid la sogs pa la 'di ni sngon po zhes bya ba la sogs pa'i rnam par rtog pas 'dzin
[\[140b.6\]]pa'i phyir na/_de ni tshad ma gzhan nyid du 'dod pa ma yin no/_/phyed snga ma 'chad pa ni rang dang zhes bya ba'o/_/rang gi mtshan nyid brjod par bya ba ma yin pa dang /_spyi'i mtshan nyid kha dog nyid de/_rnam pa de dag tu kha dog la sogs pa mngon sum gyis bzung zhing ngo /_/rnam
[\[140b.7\]]pa gzhan yang bshad pa ni/_mi rtag pa nyid du yang zhes bya ba ste/_mngon sum gyis bzung nas so/_/'di tsam gyis ni dang por yod pa'i tshad ma'i byed pa bstan pa yin no/_/de'i 'og tu yid kyis mtshams sbyor bar byed pa yin no zhes gsungs pa ni/_kha dog la sogs pa
[\[141a\]]
[\[141a.1\]]mi rtag pa ste zhes bya ba'o/_/yid kyis zhes bya ba ni rnam par dpyod pa'i blo can la ltos te/_mngon sum gyi rjes las byung ba dang /_blo dman pa la ltos te de ni rjes su dpag pa las so zhes bya ba'i don to/_/slob dpon gyis zhes bya ba ni phyogs kyi glang pos so/_/tshad mar thal ba
[\[141a.2\]]ni dgag par 'os pa yin pa des na thal ba brjod pa ni kha dog gi spyi la zhes bya ba'o/_/de ltar tshad ma gzhan yod par 'gyur snyam na/_chos can spyir thug pa med par 'gyur bas na/_rjes su dpag pas ni mi 'dzin to/_/mngon sum gyis kyang ma yin te/_de'i yul ma yin pa'i phyir ro/_/des na de'i
[\[141a.3\]]yul can gyi shes pa tshad mar gzhan du 'gyur ro zhes brjod pa ni/_chos can gyi de zhes bya ba'o rnam par rtog pa'i shes pa tshad ma gzhan du thal bar 'gyur ro zhes gsungs pa ni/_gang gi tshe zhes bya ba'o/_/thal zin pa'i rtsod pa gnyis ka la yang ngo /_/de la rnam par rtog pa la'o/_/gal te re
[\[141a.4\]]zhig kha dog la sogs pa gzugs dang ro la sogs pa ni dngos po yin pa'i phyir mngon sum gyis 'grub par 'gyur ba min na/_dngos po med pa'i rang bzhin yin pa'i phyir mi rtag pa nyid des 'grub par ji ltar 'gyur snyam nas brjod pa ni mi rtag pa nyid ces bya ba'o/_/'di ltar zhes bya ba ni lan no/_/sngon po
[\[141a.5\]]la sogs pa'i dngos po las mi rtag pa nyid gzhan yod pa ma yin te/_tha ma'i skad cig mthong ba na tha dad par nges pa'i phyir ro/_/sngar yang dngos po dmigs pa ni mi rtag pa nyid kyi snying po can yin te/_tha dad pa med pa'i phyir ro zhes brjod pa ni/_de yang zhes bya ba'o/_/sngar zhes bya ba'i rnam par rtog pa
[\[141a.6\](]stod [,]ltos [)]nas so/_/gal te mi rtag pa nyid kha la sogs pa las tha dad pa ma yin na/_de'i tshe brjod ces par bya ba tha dad pa med pa'i phyir kha dog la sogs pa mi rtag pa'o zhes bya ba gzhi mthun pa nyid du mi 'gyur gyi/_'on kyang rnam grangs par 'gyur ro zhes dogs pa bsu nas brjod pa ni/_du ma'i dngos de zhes
[\[141a.7\]]bya ba'o/_/brjod par bya ba tha dad pa ldog pa tha dad pa'i rgyu mtshan can yin pa'i phyir te nyes pa 'di med do zhes bya ba'i don to/_/gal te thun mong ma yin pa'i phyir na dngos po'i rang bzhin ji ltar spyi yin zhes dogs pa bsu nas/_rnam par rtog pas zhes gsungs so/_/de nyid ces bya ba ni dngos po'i rang bzhin
[\[141b\]]
[\[141b.1\]]nyid do/_/ci'i phyir zhe na/_mi nus pa'i phyir rnam par rtog pas dngos po'i rang bzhin 'dzin par mi nus pa de'i phyir na rang bzhin no/_/de bas na spyi ni 'dzin pa'i byed pa'am/_dngos po las gzhan ni med do/_/gal te rnam par rtog pa la spyi tha dad par snang ba ma yin nam/_des na gzhan ni med do zhes ji ltar
[\[141b.2\]]brjod snyam na/_'dis ni zhes bya ba'o/_/mngon sum las snang ba'i rang bzhin gyi rnam par brjod pa ni/_'di ni sngon po zhes bya ba'o/_/de nyid la zhes bya ba ni rang gi mtshan nyid la'o/_/de ltar zhes bya ba ni 'di ni sngon po'o zhes bya bar sbyar ro/_/mngon sum gyis ma bzung ba'i spyi nyid rnam par rtog pas 'dzin pa
[\[141b.3\]]yin no zhes dogs pa bsu ba ni/_'on te zhes bya ba'o/_/'dir yang lan 'di nyid yin no zhes brjod pa ni/_de ni mi rigs te zhes bya ba'o/_/de ni rnam par rtog pas so/_/gal te spyi med par tha snyad 'dir ji ltar 'gyur snyam na/_tha snyad kyi zhes gsungs so/_/gal te zhes bya bas don dam pa'i du ma nyid
[\[141b.4\]]du dogs pa'o/_/de ni don dam pa ma yin zhes lan 'debs pa'i don du rang gi mtshan nyid ni re zhig brjod par bya ba ma yin na zhes gsungs pa ni/_'di la brjod pa zhes bya ba'o/_/brjod par bya ba nyid ni brtags pa'i tha dad pa min no zhes brjod pa ni tha dad pa ni zhes bya ba'o/_/yang na don dam pa'i chos tha dad
[\[141b.5\]]pa med par rnam par rtog pa tha dad par ji ltar snyam na/_tha dad na ni zhes bya ba'o/_/ji ltar thog ma med pa'i bag chags kyi rgyu can yin snyam na rnam par rtog pa ni zhes bya ba'o/_/gal te rnam par rtog pa'i spyi la gzhi mthun pa yin pa de ci ltar na rnam par rtog par gzung ba 'dzin par 'gyur snyam na bshad pa spyi'i
[\[141b.6\]]chos kyi rten dang de las ldog pa'i dngos po de nges pa bskyed par nus pa'i mngon sum gyis grub pa na spyi de nyid ni grub pa kho na yin te/_skad cig ma mthong ba rnams kyis nges pa'i phyir ro/_/des na rnam par rtog pa gzung ba 'dzin pa yin no zhes bya ba'i don to/_/'on te des stong pa'i don mthong yang
[\[141b.7\]]gal te tha ma'i skad cig mthong spangs yin pas mi nges na de nges par byed pa'i don rjes su dpag par 'dod par bya dgos so zhes brjod pa ni/_de ma grub pa zhes bya ba ste spyi ste ma grub na ni de ltar de rgyu mtshan rab tu bstan pas rab tu grub phyir zhes bya ba dngos po rab tu grub pa'i phyir ni ma yin pa'o/_/phyed snga ma
[\[142a\]]
[\[142a.1\]]'chad pa ni spyi ni zhes bya ba'o/_/gzhi mthun par zhes bya ba ni sgra mi rtag pa'o zhes so/_/gzhan du zhes bya ba ni gzhi tha dad par te sgra'i mi rtag pa'o zhes bya bar ro/_/tha snyad ma grub na ni zhes bya ba ni phyed phyi ma rnam par 'grel pa'o/_/tha snyad yul gyi dngos po nyid du dran par byed pa
[\[142a.2\]]yin no zhes 'brel to/_/ji ltar zhe na rgyu mtshan dran pa'i sgo nas so/_/ji ltar rgyu mtshan bstan pas zhes bya ba'o/_/gzhan ni ma yin no zhes bya ba ni dngos po nyid do/_/gal te mthong ba'i dngos po la de'i rnam par rtog pa tha snyad sgrub pa yin te/_'di lkog shal la sogs pa dang ldan pa'i phyir na ba lang ngo
[\[142a.3\]]zhes bya ba bzhin no/_/'di me dang ldan pa yin te de du ba dang ldan pa'i phyir ro zhes bya ba ni ma yin te/_me dang ldan pa nyid ma mthong ba'i phyir zhes dogs pa ni gal te zhes bya ba'o/_/'bras bu'i rjes su dpag pa la ni dngos po ma mthong ba nyid kyis tha snyad sgrub par byed pa yin no zhes brjod pa ni/_de
[\[142a.4\]]yang mi 'thad de zhes bya ba'o/_/de nyid la ni zhes bya ba rjes dpag rtogs pa nyid la'o/_/gal te zhes bya ba ni 'chad pa'o/_/gal te rjes su dpag pa bdag nyid thams cad kyis dngos po rtog pa yin no zhes bya ba ni mi srid pa dang 'gal ba dag gis skyon dang bcas pa yin no zhes dogs pa bsu nas/_
[\[142a.5\]]gal te zhes bya ba'o/_/rung ba'i rgyu las zhes bya ba ni dpe gsum brjod pa'o/_/don gsum brjod pa ni de la zhes bya ba la sogs pa'o/_/dper na tshogs pa'i dbang gis rung ba'i skyes pa'i rgyu ni gdon mi za bar 'bras bu skyed par byed pa de bzhin du rang gi rgyu las skyes pa'i sngon bdag nyid thams
[\[142a.6\]]cad kyis dngos po 'dzin pa yin no/_/ji ltar rgyu med pas 'bras bu mi skye bas de bzhin du de med pa'i phyir rjes su dpag pa bdag nyid thams cad 'dzin par byed pa yin no/_/yang dper na me grang ba zhes bya ba ni tshad ma dang 'gal ba yin pa de bzhin du rjes su dpag par bdag nyid thams cad
[\[142a.7\]]'dzin pa yin no zhes bya ba de dang 'gal ba yin te/_tshad ma gzhan 'jug pa'i phyir te/_tshad ma gzhan la ltos pa'i phyir ro zhes bya ba'i don to/_/mi srid pa dang 'gal ba khas len na ni rjes su dpag pa dngos po mi 'dzin to zhes rang nyid kyis khas blangs pa yin no/_/zhes lan brjod pa ni 'di ni
[\[142b\]]
[\[142b.1\]]zhes bya ba'o/_/rjes su dpag pa dang bdag nyid thams cad 'dzin pa mi srid pa dang /_tshad ma gzhan 'jug pa ni mtshan nyid kyi 'gal ba yin na dngos po 'dzin pa gang las yin te ma yin pa kho na'o/_/'on te de lta yang dngos po 'dzin par 'dod na de'i tshe/_'dzin pa dang mi 'dzin pa 'di gnyis gcig
[\[142b.2\]]gi yin par thal na 'gal ba dang ldan pa de yang rigs pa ma yin no/_/phyed snga ma bshad nas phyed phyi ma 'chad pa ni/_de 'dzin na zhes bya ba ste/_mi nges na de dang tha mi dad pa'i khyad par mi 'dzin par ji ltar 'gyur/_ji ltar mi 'gyur zhe na/_de nyid kyi tshe zhes bya ba'o/_/gzugs par rtogs pa mi
[\[142b.3\]]'thad pa nyid brjod nas/_'dzin par rtogs pa gsungs pa ni de bzhin du bya ba'o/_/me'i khyad par las ma rtogs pa de nyid ni yod pa yang ma yin te/_de mi 'dzin pa thams cad mi 'dzin pa nyid do/_/des na gcig la 'dzin pa dang mi 'dzin pa ni 'thad pa ma yin no/_/de'i phyir rjes su dpag pa ni tha
[\[142b.4\]]snyad sgrub par byed pa nyid do zhes dgongs pa'o/_/gal te rtags med la mi 'khrul ba zhes bya ba de 'dzin pa'i rgyu yin gyi rnam pa thams cad 'dzin pa ni ma yin te/_'khrul pa'i phyir ro zhes dogs pa ni ci ste 'du snyam du zhes bya ba'o/_/phyir rgyu ma yin zhe na/_lo ma las byung ba la sogs pa khyad par rab tu
[\[142b.5\]]'grub par mi 'gyur ba'i phyir ro/_/ci'i phyir 'grub par mi 'gyur zhe na/_'khrul phyir zhes bya ba'o/_/de gnyis ga las she na/_spyi la zhes gsungs te/_gsal ba thams cad la thun mong du gyur pa'i phyir ro zhes bya ba'i don to/_/de lta yin na rjes su dpag pa de dngos po 'dzin pa ma yin no zhes lan
[\[142b.6\]]brjod pa ni gal te de lta na ni zhes bya ba'o/_/de'i tshe ji ltar khyad par 'dzin pa yin te ma yin pa nyid do/_/khyad par 'dzin pa nyid yin pa nyid do zhe na/_'di na zhes bya ba'o/_/'o na ci zhig rtogs she na/_me tsam zhes smos so/_/gang gi phyir de ltar khyab par 'dzin pa min pa des na dngos po 'dzin na ma yin
[\[142b.7\]]no zhes brjod pa ni sngar du ma zhes bya ba'o/_/gal te khyad par gyi the tshom yod kyang rjes su dpag pa dngos po la dge ba yin no zhe na/_mngon sum du zhes gsungs so/_/mngon sum bzhin du dngos po la reg pa yin na ni rjes su dpag pa la yang khyad par la the tshom za ba yod par mi 'gyur la/_yod pa ma
[\[143a\]]
[\[143a.1\]]yin te des na dngos po 'dzin pa ma yin no zhes bya ba'i don to/_/thob pa gzhan du mi 'thad pas the tshom mi srid par dogs pa ni the tshom za na zhes bya ba'o/_/the tshom ni thob pa dang 'gal ba ma yin no zhes lan 'debs pa ni thob pa yang zhes bya ba'o/_/des na zhes bya ba ni skabs nye
[\[143a.2\]]bar sdud pa'o/_/rang bzhin gyi zhes bya ba rtsod pa'o/_/lan du don ni zhes bya ba 'o na ji ltar thob ce na kun tshe zhes bya ba'o/_/gang gis 'thob pa dngos po ma bzung bar der 'jug par ji ltar 'gyur zhe na/_'khrus pas kyang zhes bya ba'o/_/de don don gnyer rnams ni don du gnyer ba rnams so/_/de nyid
[\[143a.3\]]gsal bar byed pa ni skra shad la sogs pa zhes bya ba ni rab rib can gyis dmigs pa dag la'o/_/kun tshe yod pa las zhes bya ba rnam par 'grel pa ni gang du zhes bya ba'o/_/'byung bar 'gyur ba yin pa'i phyir na thams cad du 'jug pa'i yul 'dzin pa ma yin no zhes brjod pa ni mngon sum dang zhes bya
[\[143a.4\]]ba'o/_/'byung bar 'gyur ba'i zhes bya ba ni dogs pa'o/_/rang bzhin gyis bstan gyi gtan tshigs la sogs pa dag tu ni dngos po 'byung bar 'gyur ba'i rang bzhin nyid du 'dzin pa yin te/_des na ma bzung ba thob pa ni ma yin no zhes bya ba'i don to/_/lan ni 'byung bar 'gyur ba'i rang bzhin gyis
[\[143a.5\]]ni 'dzin pa ma yin no/_/ci'i phyir zhe na de ltar zhes smos so/_/byung bar gyur pa nyid du dngos po la rtogs pa'i phyir ro/_/de'i rang bzhin du rtogs na yang skyon yod do zhes brjod pa ni ci ste zhes bya ba'o/_/gzhan du zhes bya ba ni thob pa'i dus na da ltar byung ba nyid du'o/_/de'i tshe yang 'byung bar
[\[143a.6\]]'gyur ba nyid du rtogs par 'gyur ro zhes bya ba'i don to/_/spyi'i yul can nyid kyis dngos po 'dzin par dogs pa ni gal te zhes bya ba'o/_/de lta na 'o na ma rtogs pa'i khyad par ji ltar 'thob ces brjod pa ni spyi rtogs pa na zhes bya ba'o/_/thob pa'i rgyu mtshan dogs par byed pa ni yod
[\[143a.7\]]pa'i zhes bya ba'o/_/ji ltar gzhan rtogs pa ni gzhan yod snyam na 'di ltar zhes bya ba'o/_/lan ni 'o na zhes bya ba'o/_/de nyid las zhes bya ba ni rtags nyid las so/_/gzhan zhes bya ba ni rtsod pa'o/_/spyi yang zhes bya ba ni lan no/_/des na brgal zhing brtag pa mtshungs kyang gcig la ni brgal zhing
[\[143b\]]
[\[143b.1\]]brtag par bya ba yin la/_gzhan la ni ma yin no zhes bya ba'i tshul 'di ci zhig yin/_gang gis brtag cing brgal ba mtshungs pa nyid du 'gyur ba/_du ba bzhin du tha dad ni ma yin pa kho na'o zhes dogs par byed pa ni gal te spyi ni zhes bya ba'o/_/gal te gzhan kho nar gcig tu nges pa ma yin gyi/_'on
[\[143b.2\]]kyang gzhan ma yin pa kho na yin gyi/_de'i tshe spyi ni gzung ba dang de nyid ces bya ba spyi gzung ba nyid don ni gzung bar 'gyur ro/_/de lta yin na ci yod snyam na/_de lta yin na zhes gsungs te don bzung ba yin na'o/_/ci'i phyir zhe na/_gzung ba zhes smos so/_/de'i the tshom mo/_/spyi'i tshul gyis zhes bya
[\[143b.3\]]ba ni dogs pa'o/_/khyad par gyi rang bzhin las zhes bya ba ni lan no/_/de yang zhes bya ba ni dogs pa ste/_khyad par gyi rang bzhin no/_/ci'i don du zhes bya ba ni lan no/_/mngon par 'dod pa grub zin pa'i phyir ro zhes bya ba ni dogs pa'o/_/'ga' zhig gis ni ma yin no zhes bya ba ni
[\[143b.4\]]khyad par gyi rang bzhin gyis so/_/phyogs 'di gnyis ka la yang yod pa dang mi nus pa'i skyon rim pa bzhin brjod par ni tshul gang gis zhes sbyar ro/_/ci'i phyir zhe na/_mi nus pa'i phyir ro zhes bya ba ste/_khyod kyi 'dod pas ni ma shes pa la 'jug par nus pa 'ga' yang med do/_/the tshom las
[\[143b.5\]]'jug pa yin no zhe na/_spyi shes pa la ni the tshom mi za'o/_/'o na mi shes pa la the tshom gyis 'jug pa yin no snyam na/_bshad pa khyad par gyi rang bzhin ma shes pa la yang the tshom za ba ma yin no zhes 'brel to/_/ci'i phyir zhe na/_the tshom ni zhes gsungs so/_/gzhan gyi ltar na ni the tshom yang dngos
[\[143b.6\]]po la reg pa yin te/_des na dngos po'i gnas lugs kyi khyad par ma rtogs pas na de la zhen pa'i the tshom du mi 'gyur ro/_/rtogs pa la yang the tshom yod pa ma yin te/_gnyis ka yang rang gi ngo bo rtogs pa'i phyir ro/_/de'i phyir the tshom las 'jug pa zhes bya ba ni theg pa ma yin no/_/rtogs
[\[143b.7\]]pa'i spyi la 'jug pa nyid ni de dang tha mi dad pa'i na ma rtogs pa'i khyad par la yang 'jug pa yin gyi the tshom las ni ma yin no zhes dogs pa bsu ba ni/_gal te spyi dang zhes bya ba'o/_/khyod kyi lugs kyis yul du ma byas pa la 'jug pa mi 'thad do zhes lan brjod pa ni ma yin te zhes bya ba'o/_/ngo bo gcig pa'i
[\[144a\]]
[\[144a.1\]]phyir zhes bya ba yang ma grub ces brjod pa ni/_rtogs pa dang zhes bya ba'o/_/rtogs pa ni spyi'o/_/ma rtogs pa ni khyad par ro/_/ji ltar de gnyis gcig ma yin par brjod snyam na/_sngar bshad zin pa dran par byed pa ni shes pa zhes bya ba ste/_spyi dang khyad par dag la rang bzhin gcig
[\[144a.2\]]nyid kyis rtogs pa'i skyes bu ni de dag gis gcig nyid rtogs par 'gyur ba yin gyi gnyis ka ma rtogs par ni ma yin no/_/rjes su dpag pa'i dus na ni khyad par rtogs pa yang ma yin te/_spyi 'ba' zhig rtogs pa'i phyir ro zhes dogs pa'o/_/'on te zhes bya ba la spyi rtogs pas gzhan pa'i dus ni
[\[144a.3\]]dus gzhan ni der mngon sum gyis rtogs pa'i khyad par sngar rtogs pa'i spyi dang gcig tu rtogs pa'i skyes bu'o/_/grub pa'i mthar ni sngon gyi dus su rtogs pa'i spyi dus gzhan du mngon sum dang rjes su dpag pa dag med pas ma rtogs pa'i phyir ji ltar de dang gcig nyid rtogs zhes brjod pa ni/_dus
[\[144a.4\]]gzhan la zhes bya ba'o/_/bstan zin to zhes bya ba ni/_de dang gcig la tshad med min/_/zhes bya ba der ro/_/gal te mi rtag pa nyid dngos po'i chos nyid yin na chag pa'i bum pa bzhin du rdo rje'i rdo rje ba la sogs pa dag kyang rtogs par 'gyur ro zhes dogs pa ni/_gal te zhes bya ba'o/_/nges pa yod pa
[\[144a.5\]]yang ma yin te/_des na mi rtag pa nyid ni dngos po'i chos ma yin no zhes bya ba'i don to/_/nges pa med kyang de'i ngo bor mi 'gal lo zhes lan gsungs pa ni 'di ni zhes bya ba'o/_/la lar zhes bya ba ni rdo rje la sogs pa la'o/_/de zhes bya ba ni mi rtag pa nyid yongs su mi shes te mi nges so/_/'dra ba
[\[144a.6\]]gzhan rgyun 'jug par yod pa'i phyir ro/_/rigs mi mthun par skye ba med pa'i phyir ro/_/'khrul pa yin te des na tha dad pa la nges pa bsal ba med pa'i phyir mthong yang mthong ba kho na'o zhes brjod pa ni/_tha dad mthong ba med phyir ro zhes bya ba ste/_dper na sgong gi tha dad pa bzhin no/_/rgyu ma byed pa
[\[144a.7\]]dag ni sgong gcig bstan nas de las gzhan ston par byed do/_/de dag kyang tha dad par mthong yang de nyid du rtogs pas ma mthong ba dang 'dra ba yin no/_/ma nges pa'i phyir ro/_/sgong de la sgong gzhan nyid du rtogs pa'i phyir ro/_/gal te zhes bya ba nas ci yin zhe na'i bar ni rtsod pa'o/_/rtsod pa po nyid kyis
[\[144b\]]
[\[144b.1\]]gal te sgrib par zhes bya ba la sogs pas bskal par dogs pa bsu nas/_bsgribs pa zhes bya ba zhes lan brjod pa'o/_/ci'i phyir yod pa ma yin zhe na/_rang gi ngo bos zhes gsungs so/_/de lta na yang ste khas len na ni gnyi ga yang de 'gyur ro zhes brjod pa ni yang na zhes bya ba'o/_/ji ltar gnyi ga
[\[144b.2\]]bsgribs par 'gyur zhe na/_phan tshun zhes bya ba'o/_/'on te sems zhes bya ba ni dogs pa'o/_/de lta na ni zhes bya ba ni lan no/_/skabs kyi don ni 'di yin no/_/gal te tha dad par bzung nas bsgribs pa'i don ci yin/_de 'dzin pa med na yang tha dad par mthong ba ma 'khrul bar gnas pa nyid
[\[144b.3\]]do zhes bya ba'o/_/sngon gyi rig pa dang de'i yul med pa'i phyir des ni rnam par rtog pa ma yin gyi 'on kyang rjes su mthun pa'i tha snyad kyi gegs byed pa'i phyir na/_de ni rnam par rtog pas bsgribs par 'gyur ro zhes lan brjod pa ni/_'dir smras pa zhes bya ba'o/_/mthong ba dang blta bar bya ba de tha
[\[144b.4\]]dad par skye bos mthong ba med do/_/ci'i phyir zhe na zhig phyir ro/_/'o na ci mthong snyam na/_rtag pa nyid du zhes bya ba'o/_/sngar gyi zhes bya ba ni chad pa'o/_/'o na 'das pa nyid du tha snyad gang gis dgos so snyam na/_tha snyad kyang zhes bya ba'o/_/gang gi phyir gnyis ka 'das pa dang /_tha snyad kyang rtag pa
[\[144b.5\]]nyid du byed pa des na'o/_/'di zhes bya ba ni rtag pa nyid kyi tha snyad do/_/gal te mthong ba bzhin du rnam par rtog pa yang ji ltar tha snyad byed pa yin zhe na/_phyin ci log tu gsungs so/_/des na zhes bya ba ni yod pas so/_/gal te de de lta na yang de mthong ba ji ltar bsgribs te ci yang ma byas pa'i
[\[144b.6\]]phyir ro zhe na/_des na zhes bya ba'o/_/ji ltar tha snyad med pa yin zhe na gzhan zhes gsungs te/_skad cig phyi ma skad cig snga ma las tha dad par nye bar ma mtshon pa'i phyir ro/_/de las ni zhes bya ba ni snga ma las so/_/gal te mkhas pas sgong la sogs pa tha dad par rtogs pa nyid ma yin nam
[\[144b.7\]]rigs mthun pa'i skad cig ma skyes par ni don gyi rgyu 'gal yang ni tha dad par rtogs pa ma yin no/_/des de bzhin no/_/'dir yang tha dad pa ji ltar yin zhe na/_rigs mi mthun pa las skyes kyang de dmigs pa brjod pa ni de ltar zhes bya ba ste mkhas pa lta zhog ste rtags med de rtags med pa kho
[\[145a\]]
[\[145a.1\]]nar 'jig rten byis pa'i bar gyi skye bos kyang ngo /_/phyis 'byung ba dang snga ma 'brel pa med pa gang yin pa de ltar mar me la sogs pa'i dngos po 'di'i gnas skabs ma yin par mthong ngo /_/'jig pa yongs su gcod pa ni 'dzin pa'o/_/'jig pa dang de'i gnas skabs ma yin pa
[\[145a.2\]]dag ni don gzhan ma yin pa'i phyir des na sgyu ma'i sgong bzhin du 'dir yang tha dad par dmigs pa yod pa nyid do/_/phyis 'byung ba dang mi 'brel med de 'brel pa med pa gang yin pa de'i tha ma'i skad cig des zhes sbyor ba ni/_la lar de'i sa mi shes te zhes bya ba la sogs pa'i khyad par brjod pa nyid kyis don
[\[145a.3\]]go ba yin no/_/bkod pa'i rnam 'grel bshad pa'i don du phyogs snga ma 'god pa ni gal te zhes bya ba'o/_/nges par rtogs par byed pas ni dbang po'i shes pas kyang skad cig nyid 'dzin pa yin no zhes lan 'debs pa ni 'di ltar zhes bya'o/_/ci ste yang sgron ma la sogs pa ni de'i gnas skabs kho na
[\[145a.4\]]yin te/_des na skad cig ma nyid ji ltar 'dzin zhe na/_sgron ma la sogs pa ni zhes bya ba'o/_/'o na ji ltar de nyid yin no zhes rtogs snyam na/_de lta mod kyi zhes gsungs so/_/'dri'i zhes bya ba ni rang gi ngo bos so/_/tshogs pa mtshungs pa zhes bya ba ni rgyu'i sgo nas so/_/gcig nyid kyi tshe zhes bya ba ni
[\[145a.5\]]mar me 'bar ba gzhan dang gzhan yod pa ma yin no zhes bya ba'i don to/_/gcig yin na mar me la sogs pa phyi ma don med do zhes lan 'debs pa ni gal te de ni zhes bya ba'o/_/de la zhes bya ba ni til tshigs ma dang po las gzhan pa'i mar khu la sogs pa don med do/_/rag las pa med pa'i phyir zhes
[\[145a.6\]]bya ba ni rang dbang yin pa'i phyir ro/_/rang dbang ji ltar zhe na grub zin pas zhes bya ba'o/_/dus gzhan du gnas par skye nas tshogs pa gzhan don med par brjod nas/_dus gzhan mi gnas par skye ba la ma nus pa med pa brjod pa ni dus gzhan du mi gnas par zhes bya ba'o/_/tshogs pa gzhan gyis gzhan
[\[145a.7\]]skyed pa'i phyir ji ltar don med pa yin zhe na bshad pa gzhan skyed nas ni de nyid ces bya ba'o/_/de ltar sgron ma la sogs pa skad cig dang po nyid las dus gzhan du gnas par skyes pa la sgong bu dang ras bal la sogs pa'i tshogs pa med par brjod nas/_mig la sogs pas kyang skad cig dang po nyid la
[\[145b\]]
[\[145b.1\]]bdag nyid thams cad bzung ba'i phyir rjes su 'jug pa'i mig la sogs pa don med par 'gyur ro zhes brjod pa ni de bzhin du zhes bya ba'o/_/rnam pa 'dzin pa rnam pa gnyis su dogs pa bsu nas ni 'on te zhes bya ste/_dus gzhan dus gnas pa'i de yin la 'dzin pa'i yin pa de zhes bya ste rnam
[\[145b.2\]]par rtog pa gnyis pa'o/_/lan ni de ltar gyur na zhes bya ba ste/_mthong ba gzhan dang gzhan gyis 'dzin na'o/_/rnam par rtog pa gnyis pa la brjod pa ni 'dzin pa zhes bya ba'o/_/cig car tshe na zhes bya ba ni skad cig gcig la'o/_/de ltar zhes bya ba ni rtag pa nyid du'o/_/gang gi phyir de ltar
[\[145b.3\]]dus gzhan du gnas pa nyid 'dzin par mi 'thad pa de'i phyir ro/_/gal te lan mthong bar gyur pa ni dus yun ring por gyur na/_de'i tshe glog la sogs pa thams cad kyang de ltar 'gyur te/_dus ring por 'gyur snyam na/_mthong ba zhes gsungs so/_/'di ni gzhan gyi lugs kyis brjod par zad
[\[145b.4\]]kyi 'di 'thad par ni ma yin no zhes bya bar dgongs pa'o/_/ji lta ji ltar zhes bya ba phyed phyi ma 'chad pa'o/_/phyed snga ma rnam par 'brel pa ni dus gcig nyid du zhes bya ba'o/_/des na zhes bya ba ni dus yun ring por ma mthong bas na'o/_/'o na ji ltar rmongs snyam na ni gal te zhes bya ba'o/_/mthong ba
[\[145b.5\]]yin yang gsal ba med pa'i phyir/_mthong ba ma nges par yin no zhes lan brjod pa ni nus pa dngos po las tha mi dad pas bzung bzhin du yang rmongs 'gyur te nges pa med par 'gyur ro/_/gang las zhes nges gsal med phyir ro/_/gsal ba med pa nyid ji ltar zhe na 'bras bu mthong ba med pa'i
[\[145b.6\]]phyir ro/_/ji ltar mthong ba med snyam na de ma thag med pas zhes bya ba'o/_/de bzhin du mi rtag pa nyid de las tha mi dad pas de bzung bas bzung nyid yin bzhin du yang rmongs pa ni nges pa gsal ba med pa'i phyir de chod pas na skad cig tha ma'i 'bras bu ma mthong ba'i phyir ro/_/'di'i rigs mi
[\[145b.7\]]mthun pa'i rgyu rtag tu nye ba ni ma yin zhes bya ba dpe'i don ci shugs kyis 'phangs pa yin no zhes ston pa ni/_dper na zhes bya ba'o/_/de nyid ces bya ba rmongs pa bzlog pa'i ched du yod pa'i phyir skad cig ma yin no zhes bya ba'i rjes su dpag pa brjod pa yin gyi dngos po'i rang bzhin grub pa'i don ni ma
[\[146a\]]
[\[146a.1\]]yin no/_/bgoms pa las de'i rang bzhin nye bar mtshon pa'i mthong ba nyid las ni mtha' skad cig mthong ba med kyang nges pa yin no zhes brjod pa ni blo gros chen po zhes bya ste/_gang la blo gros chen po mnga' ba'o/_/blo gros chen po yang bgoms pa las gsal ba nyid do rnam pa yang yin la
[\[146a.2\]]thams cad kyang yin pas rnam pa thams cad de/_mi rtag pa dang sdug bsngal ba dang /_bdag med pa dang stong pa'i rang bzhin rnams so/_/de dag ni mthong ba nyid las nges par byed do/_/des na ni rmongs pas na'o/_/de'i phyir ni ma nges pa'i phyir ro/_/des na zhes bya ba ni skabs kyi don nye bar sdud pa'o/_/gang
[\[146a.3\]]las zhes bya ba ni mi 'dra ba'i skad cig mtshams sbyor ba la'o/_/dngos po gcig gi rjes su 'brang ba yin la ji ltar chos tha dad pa'i rjes su 'brang bar mi 'gyur snyam na/_sngon po nyams su myong ba zhes gsungs so/_/rjes su 'brang ba na yang nges par brten pa'i rjes su dpag pa brtag pa'i yul can du 'gyur
[\[146a.4\]]ro/_/'dod pa tsam las byung ba'i rtogs pas ni thams cad la dka' ba med pa'i phyir ro zhes bya bar dgongs pa'o/_/'di dngos po'i rang bzhin gcig gi rjes su 'brang ba'am/_'dod pa tsam las byung ba ni ma yin gyi 'on kyang de dang de las ldog pa'i rgyu mtshan can yin no zhes brjod pa ni/_'di la lan du
[\[146a.5\]]zhes bya ba'o/_/de dang de las bzlog pa'i rgyu mtshan can gyi chos dang nye bar ston par byed pa'i blos ni tha dad pa'i rten can bzhin du rjes su dpag pa 'jug par 'gyur te/_'dis ni bsgrub par bya ba dang sgrub par byed pa dag tha dad par brjod pa yin no/_/brda yod pa na sgras kyang tha dad pa 'di ni brjod pa yin no zhes
[\[146a.6\]]brjod pa ni ji ltar brtags pa'i sgra zhes bya ba'o/_/gal te dngos po thams cad las ldog pa yin na/_ji ltar 'ga' zhig las ldog pa nyid du nges she na/_'khrul rgyu med na zhes gsungs te/_goms pa bsal ba'i phyir 'khrul pa'i rgyu med na ni don med rang dang rjes su mthun pa'i blo bskyed par 'gyur ro/_/
[\[146a.7\]]skad cig yin pa las ldog pa'i rang bzhin las ni ma yin te/_'khrul pa'i rgyu mtshan srid pa'i phyir ro/_/des na bsgrub par bya ba dang sgrub par byed pa mi 'gal lo zhes bya bar dgongs pa'o/_/rnam par bshad pa yang med bzhin du grang bar bya ba'o/_/thabs gcig nyid kyis zhes bya ba ni 'dzin pa'i bdag nyid kyi bya
[\[146b\]]
[\[146b.1\]]ba gcig nyid kyis so/_/ji ltar thams cad las ldog pa mi nges te/_nges pa kho nar 'gyur ro/_/des na mi rtag pa nyid la sogs pa sgrub par byed pa'i rjes su dpag pas ci zhig bya zhe na/_de'i rgyu mtshan gsungs pa ni 'khrul pa'i zhes bya ba'o/_/'khrul pa'i rgyu mtshan de bas yin zhe na/_nang gi 'khrul
[\[146b.2\]]pa'i rgyu mtshan gsungs pa ni/_sngar mthong ba zhes bya ba'o/_/gal te sngar mthong ba'i skad cig skad cig phyi ma'i dus na de kho na nyid bzhin du dran par 'gyur na ni mi rtag pa nyid du nges par gyur pa zhig na/_de ltar dran pa ni ma yin te/_des na 'khrul pa'i rgyu mtshan srid pa yin no/_/de nyid kyi phyir dran pa
[\[146b.3\]]nyams pa med na rtag tu ldog pa dran par 'gyur ro zhes brjod pa ni/_sngar 'di mthong zhes bya ba'o/_/gal te sngon mthong ba nyid kyis dran pa yin yang ji ltar nges she na/_'di ltar zhes gsungs so/_/gang zhig nyams su myong ba 'di dran pa skye ba 'di nyid ni nyams su myong ba nges pa yin na/_de yod na ldog
[\[146b.4\]]pa las ldog pa mi nges par ji ltar 'gyur/_ji ltar 'di nyid nges pa yin zhe na/_bshad pa nyams su myong ba las gzhan du dran pa skye ba gcig tu nges par gyur na phyin ci log yin zhe na/_log pa nyid du yin no/_/dper na smig rgyu dag la chur lhag par zhen pa bzhin no/_/nyams su myong ba dang de las
[\[146b.5\]]bzlog pa dag la nges pa med par dran pa skye ba ni nges pa yin no/_/ldog pa brjod pa ni nyams su myong ba zhes bya ba'o/_/rjes su 'gro ba brjod pa ni ji lta ba bzhin du zhes bya ba'o/_/gang gis ldog pa thams cad nges par 'gyur ba ji ltar ni de kho na bzhin dran par 'gyur zhe na/_ji lta ba bzhin du gsungs so/_/
[\[146b.6\]]des na [(]zhas [,]zhes [)]bya ba ni 'khrul pa'i rgyu mi srid pas so/_/gal te tshu rol mthong ba rnams la rnam pa gzhan du dran pa 'byung ba'i phyir na/_ji ltar mi rtag pa nyid du nges she na/_de lta ma yin pa ma mthong ba'o/_/de ma thag tu nges par mi byed na ni mi dran pa ste phyin ci log tu dran pa'o/_/de ltar mi rtag pa nyid
[\[146b.7\]]rang gi ngo bor gyur pa yin pa'i phyogs la tshad ma gzhan du thal bar yod pa ma yin no zhes brjod pa yin no/_/da ni mi rtag pa nyid dngos po'i ngo bo ma yin pa'i phyogs la yang thal ba der mi 'gyur ro zhes rang gi phyogs pa dag kho nas brjod pa ni gzhan dag ces bya ba ste mi rtag pa nyid dngos po'i rang bzhin du smra
[\[147a\]]
[\[147a.1\]]ba las gzhan pa rang gi phyogs pa dag go/_/ji skad smra zhe na/_yang na zhes bya ba'o/_/dngos po nyid mi rtag pa nyid du mngon sum gyis ma grub pa'am/_'jig pa gzhan mi rtag pa yin par 'gyur mod/_de lta na yang mtha'i skad cig 'dir mi dmigs pa'i rtag pa las
[\[147a.2\]]'jig pa grub pa kho na'o/_/dmigs pa'i mtshan nyid du gyur pa de ma thag pa ni phyis mi dmigs pa'i phyir na sngar gyi dngos po yang mi rtag pa yin par 'grub po/_/skad cig so sor mi 'jig na mtha'i skad cig la yang rang bzhin de nyid yin te/_des na sngar bzhin du phyis kyang mi 'jig par 'gyur ro/_/
[\[147a.3\]]mthar 'jig pa'i phyir na sngar yang 'di de'i chos can kho na yin no zhes nges par byed do/_/mi gsal ba la ni dgag par bya ba mi dmigs pa'i rang bzhin bzlog zla'i mngon sum las dgag pa 'grub pa yin la de lta na yang tshad ma gzhan du thal ba ma yin no zhes bya bar bsams pa'o/_/'chad pa ni dngos
[\[147a.4\]]po thams cad ces bya ba'o/_/mngon sum zhes bya ba ni bsgrub par lhag par zhen pa ste/_dgag par lhag par zhen pa ni med par sgrub par byed par mi 'gal ba'i phyir te/_dper na rang bzhin 'gal ba dmigs pa la sogs pa bzhin no/_/rigs pa pa'i 'dod pa las 'di khyad par du 'phags par
[\[147a.5\]]bstan pa'i don du de'i don du ba'i dogs pa bsu ba ni gal te zhes bya ba'o/_/yod pa sgrub par byed pa'i tshad ma nyid kyis zhes bya ba ni sgrub par zhen pa yin pa'i phyir mi dmigs pas ma yin pa'o/_/rang gi ngo bo tsam gyis ni mi rtag pa ma yin no zhes bya ba ni rigs pa'i ltar na ste/_nam mkha' la sogs pa
[\[147a.6\]]yang mi rtag pa nyid du thal ba'i phyir ro zhes bya ba'i don to/_/'o na ji ltar mi rtag pa yin zhe na/_'o na ci zhe na zhes bya ba'o/_/de lta na yang tshad ma gzhan du thal bar ji ltar mi 'gyur zhe na/_dngos po med pa ni zhes bya ba'o/_/rgol ba gzhan gyi ltar na zhes bya ba ni snang byed kyi ltar na'o/_/snga ma dang phyi ma'i mtha'
[\[147a.7\]]gnyis nyid kyi zhes bya ba ni snga na med pa dang zhig nas med pa'i mtshan nyid gnyis kyi'o/_/'di ji ltar zhes bya ba ni yang na 'dir ni zhes bya ba la sogs pa'o/_/'di la bshad pa zhes bya ba ni grub pa'i mtha' smra ba'o/_/ji ltar bshad ce na/_snga na med pa dang zhig nas med pa'i mtshan nyid can gyi mtha' gnyis
[\[147b\]]
[\[147b.1\]]kyis chod pa ni/_bar chod byed pa'i yod pa'am/_de dang 'brel pa can mi rtag pa yin pa'o/_/mi rtag pa ni mtha' gnyis dang ldan pa'i dngos po yin la mi rtag pa'i sgra'i dngos po'i rkyen ni yod pa'am de dang 'brel pa la yin na zhes bya bar 'dod pa'i rgol ba ni des mtha' de dag gang la brjod de dngos po med pa
[\[147b.2\]]las ma gtogs pa gang zhig yin par 'dod pa der khas len pa ni de mi dmigs pas 'dzin gyi mngon sum dang rjes su dpag pa las ma gtogs pa'i tshad ma gzhan gyis ni ma yin no/_/re zhig ces bya ba ni 'chad pa'o/_/khyad par med par zhes bya ba ni mtha' gnyis kyi khyad par med do/_/mi rtag pa dang thal
[\[147b.3\]]ba'i phyir ro zhes 'brel to/_/'o na mi rtag pa nyid gang yin snyam na mtha' gnyis kyi zhes bya ba'o/_/gal te de lta bur gyur pa'i mi rtag pa nyid ni dmigs pas bsgrub par bya ba ma yin no zhe na/_dngos po med pa ma rtogs pa'i mtha' gnyis nyid ni 'ga' yang yod pa ma yin no zhes gsungs so/_/de lta na
[\[147b.4\]]yang dngos po med pa mi dmigs pas sgrub par 'gyur gyi mi rtag pa nyid ni ma yin no snyam du dogs pa sel ba ni gal te zhes bya ba na'o/_/dngos po med pa mi dmigs pas 'dzin pa yin gyi/_mi rtag pa nyid ni ma yin no zhe na/_de'i tshe de nyid ces bya ba snga phyir med pa nyid mi rtag ces ma yin te yin pa nyid do/_/
[\[147b.5\]]des na nyes pa'i ni med do zhes bya bar bsams pa'o/_/yang na yod pa dang de dang 'brel pa'i dus na ni dngos po med pa kho na yin na/_de ji ltar 'di yod pa dang de dang 'brel pa dag gi khyad par du 'gyur/_'on te dus tha dad pas kyang sngar dang phyis med pa yin no/_/dngos po'i dus na ni khyad par blos bsdebs pa
[\[147b.6\]]yin na/_de'i tshe dngos po'i dus na nye bar gzung ba'i dngos po'i med pa nyid mi rtag par ji ste mi 'dod de/_de nyid mi rtag pa yin mod/_mi rtag pa 'thad pa med pa gzhan khas blangs pas ci bya/_'dod pa la nyes pa dogs par byas/_sel bar byed pa ni drug pa sogs zhes bya bar ro/_/drug pa la sogs
[\[147b.7\]]pa'i sbyar ba ni 'brel pas rab tu phye ba yin na/_dngos po snga na med pa la sogs pa dang 'du ba dang ldan pa la sogs pa'i mtshan nyid kyis 'brel pa yod pa ma yin no/_/'dra ba dang ldan pa dag ni dngos po kho na'i yin no/_/khyad par dang khyad par can gyi 'brel pa ni ldan la ltos pas dngos po dag kho na'i yin
[\[148a\]]
[\[148a.1\]]no/_/de'i phyir dngos po dang dngos po med pa dag ni/_'brel pa 'ga' yang yod pa ma yin no/_/'brel pa med pa de bas na drug pa dang bdun pa la sogs pa'i rnam par dbye ba dang /_chos dang chos can gyi tha snyad dang mi 'thad do/_/drug po la sogs pa'i 'thad pa de bas na med pa ni mi rtag
[\[148a.2\]]pa nyid du mi 'dod do zhe na/_de'i tshe yod pa la sogs pa dang gzhan 'ga' zhig tu yang rung ste/_bar chod du 'gyur ba'i yod pa zhe'am/_de gnyis kyi khyad par can zhes pa de ltar sbyar ba snga na med pa dang /_zhig nas med pa'i mtha' la yang drug pa la sogs pa'i sbyor ba'am/_khyad par dang khyad par can gyi
[\[148a.3\]]dngos po de tsam ltar 'gyur te/_mi 'gyur ba kho na'o/_/'gyur ba yang ma yin te/_des na de dang 'dra bar dngos po la yang snga na med pa la sogs pa la ltos nas drug pa la sogs pa'i sbyor ba'am/_khyad par dang khyad par can gyi dngos por 'gyur ba yin no/_/'gyur ba ni thams cad la 'gyur la mi
[\[148a.4\]]'gyur na ni 'gar yang ma yin te/_khyad par med pa'i phyir ro zhes dogs pa'o/_/bshad pa ni/_gal te bsam pa 'di yin te/_/zhes bya ba'o/_/bsam pa gang zhe na/_gal te zhes bya ba'o/_/med pa yin na de'i tshe dngos po'i zhes sbyar ro/_/ci'i phyir med par 'gyur snyam na/_dngos po dang zhes
[\[148a.5\]]bya ba'o/_/ci'i phyir zhe na/_dngos po dang zhes gsungs so/_/sogs pa smos pas ni khyad par can gyi dngos po bzung ngo /_/dngos po dang dngos po med pa dag 'brel pa mi 'thad pa'i phyir ro zhes bya ba 'di ga las yin snyam na mi 'thad pa'i phyir ro zhes gsungs te/_mi 'thad pa yang rnam 'grel bshad pa
[\[148a.6\]]nyid du gsal bar byas nas yang mi 'dod do/_/ci zhig smras she na/_khyad par zhes bya ba'o/_/dngos po ni dngos po med pa dang 'brel pa med pa'i phyir na dngos po'i snga na med pa dang /_zhig nas med pa mi rtag pa nyid yin no zhes drug pa la sogs pa'i rgyu sbyor bar mi 'gyur ro zhes bya ba'i 'dod pa ni mi
[\[148a.7\]]'thad de 'brel pa yod pa'i phyir ro/_/'byung ba la sogs pa'i 'brel pa bzlog zin to snyam na/_bzlog med khyad par dang khyad par can gyi dngos po yang 'du ba la sogs pa'i 'brel pa gang gis zlog par byed cing drug pa la sogs pa'i sbyor ba yang gang gis bzlog_/'o na khyad par dang khyad par can
[\[148b\]]
[\[148b.1\]]gyi dngos po yang 'du ba la sogs pa'i 'brel pa med par mi 'gyur na 'o na ni zhes smos te/_bshad pa 'di ni gsal lo/_/'di ni gnyis kyi bar gnas pa nyid kyi khas blangs nas brjod pa yin no/_/da ni de nyid yod pa ma yin no zhes brjod pa ni/_yod pa nyid dang 'brel zhes bya ba'o/_/'chad pa ni
[\[148b.2\]]mtha' gnyis kyis zhes bya ba ste/_de ni skye 'jig can ma yin no zhes bya ba'i don to/_/'on te rtag pa phyir na yod pa dang de'i 'brel pa mtha' dag gi khyad par du 'gyur ba ma yin mod kyi/_'on kyang don gang la de gnyis yod/_/de nyid mtha' dag gi khyad par du byed par 'gyur ro zhe na/_de lta na ni 'o na
[\[148b.3\]]zhes gsungs so/_/de'i khyad par can ni mtha' gnyis kyi khyad par can no/_/bsam pa ni 'di yin te/_sgra'i 'jug pa'i rgyu ni dngos po yin na mi rtag pa'i rgyu ni yod pa'am de dang 'brel pa dag ma yin gyi/_'on kyang mi rtag pa nyid yin no/_/des na mi rtag pa'i sgra las dngos po rtog par ji ltar 'gyur
[\[148b.4\]]zhes bya ba'o/_/gal te yod pa mi rtag pa nyid du mi 'dod la mi rtag pa'i sgra'i dngos po'i rkyen kyang tha dad pa'i mi rtag pa nyid rjod par byed pa ma yin no/_/de'i tshe tha dad pa med pa'i phyir na sgra'i mi rtag pa nyid ces bya ba'i drug par mi 'gyur ro zhes dogs pa bsu nas brjod pa ni yod pa nyid kyis zhes bya ba'o/_/ji ltar tha
[\[148b.5\]]dad pa med kyang yod pa nyid gnas so zhes bya bar 'gyur ba de bzhin du dngos po'i mi rtag pa zhes drug par ci ste mi 'dod/_de lta na mi rtag pa nyid tha dad par 'thad pa ma yin no/_/yang na sgra'i tshul lam rigs pas mtha' gnyis kyi khyad par can gyi yod pa mi rtag pa nyid yin no zhes bya ba'i phyogs med pa'i
[\[148b.6\]]phyir na/_snga na med pa dang zhig nas med pa nyid tha dad pa'i mi rtag pa yin no zhes bya ba'i phyogs la ni drug pa la sogs pa med pa'i nyes pa'i go skabs su mi 'gyur ro zhes smras pa ni/_gzhan yang zhes bya ba'o/_/de las zhes bya ba ni dngos po las so/_/de ltar snga na med pa dang zhig nas med pa'i bar nas yod
[\[148b.7\]]pa'i yod pa nyid mi rtag pa nyid du mi 'thad la der khas len na yang de gnyis nyid mi rtag par thal lo zhes bstan pa yin no/_/da ni dngos po dang dngos po med pa gang gi 'brel pa khas mi len pa'i phyir med pa gnyis kyi dbus na gnas pa'i yod pa mi rtag pa nyid ma yin la/_de khas blangs pa sngon du song ba can gyi
[\[149a\]]
[\[149a.1\]]snga na med pa la sogs pa nyid kyang mi rtag pa nyid ma yin gyi/_'on kyang rgyu dang 'bras bur gyur pa'i yang gnyis kyi dbus na gnas pa'i yod pa mi rtag pa nyid yin na zhes bsams nas gzhan dogs pa bsu ba ni/_ci ste zhes bya ba'o/_/bum pa'i rgyu ni rdza mkhan la sogs pa yin la/_
[\[149a.2\]]'bras bu ni gyo mo la sogs pa yin no/_/de ltar yin du zad mod/_des cir 'gyur snyam na/_rgyu dang 'bras bu de dag gis/_/zhes gsungs so/_/ji ltar mi rigs pa med pa snyam na/_rgyu dang 'bras bu zhes gsungs te/_sngon gyi mtha' dang phyi ma'i mtha'i mtshan nyid can dag dang ngo /_/dngos po'i zhes
[\[149a.3\]]bya ba ni dbus na gnas pa'i'o/_/gal te de lta na yang rgyu dang 'bras bur gyur pa'i mtha' gnyis kyi dbus na gnas pa'i yod pa ji ltar mi rtag pa nyid yin zhe na/_yod pa nyid dang zhes gsungs so/_/rtsod pa rjes su brjod pa sngon du 'gro ba'i lan rnam 'grel gyi phyed kyis ston pa na gal te zhes bya ba'o/_/
[\[149a.4\]]gal te ji skad brjod pa'i rgyu dang 'bras bu gnyis mtha' yin no/_/de'i tshe khyad par med pa nyid du 'gyur te/_rgyu dang 'bras bur gyur pa'i mtha'o/_/de dag ni yod pa'i khyad par mi 'gyur ro zhes bya ba'i don to/_/ci'i phyir de dag khyad par du mi 'gyur zhe na 'brel pa med pa'i phyir ro/_/rtag pa ni rgyu dang
[\[149a.5\]]'bras bur gyur pa'i mtha' dag dang 'brel pa yod pa ma yin te/_rang gi ngo bo nyams par thal ba'i phyir ro/_/'on te dngos po gang la yod pa dang 'brel pa dag gnas pa de'i khyad par rgyu dang 'bras bur gyur pa'i mtha' dag yin no zhe na/_'di yang log pa yin te mtha' de dag ni de'i yang khyad par ma
[\[149a.6\]]yin te/_sngon med pa dang 'brel pa khas mi len pa'i phyir rigs pa can pa yis ni dngos po la snga na med pa 'dod pa ma yin no/_/de nyid kyi phyir de'i lugs kyi ni dngos po snga na med pa zhes bya ba'i tha snyad kyang med pa kho na'o/_/gal te de lta yin mod de lta na yang rgyu dang 'bras bu dngos po'i yin par ji
[\[149a.7\]]ltar mi 'gyur zhe na/_snga na med pa de'i khyad par can gyi brjod pa gang la yod pa de ni de'i khyad par can no/_/brjod pa de gang dag la yod pa'i rgyu dang 'bras bu de yang mi 'grub po/_/de'i khyad par can gyi brjod pa snga na med pa la brten nas rgyu dang 'bras bu'i tha snyad thob pa ni/_dngos po'am rigs pa can de
[\[149b\]]
[\[149b.1\]]la mi 'grub po/_/ci'i phyir zhe na gang zhig ces bya ba'o/_/'on te 'brel pa yod pa nyid do snyam na/_dngos po ni zhes gsungs so/_/ci'i phyir khas mi len snyam na/_khas len zhes gsungs so/_/snga na med pa dang zhig nas med pa nyid mi rtag pa yin no zhes bya bar gsungs so/_/des na yod
[\[149b.2\]]pa'i yod pa nyid mi rtag pa yin no zhes bya bar rang gi gzhung nyams pa dang /_snga na med pa dang /_zhig nas med pa mtha' yin no zhes bya ba'i phyogs las rgyu dang 'bras bu mtha' yin no zhes bya ba'i mtha' phyogs gzhan de la brten pa yang nyams par 'gyur ro zhes rjes su 'jug go/_/gang gi phyir
[\[149b.3\]]dngos po dang dngos po med pa dag 'brel par khas mi len na nyes pa 'di yod pa des na'o/_/'on kyang 'brel pa med mod/_de lta na yang dngos po'i rgyu dang 'bras bur 'gyur ro snyam na brjod pa'i khyad par 'di ni zhes bya ba'o/_/de med na zhes bya ba na snga na med pa'i khyad par med pa'o/_/der zhes bya ba ni
[\[149b.4\]]brjod pa'i khyad par du'o/_/gang med par 'gyur ba brjod pa'i khyad par de yang gang yin zhe na/_'di ni zhes bya ba'o/_/'o na rgyur 'gyur ro snyam na/_'bras bu med pa'i zhes gsungs so/_/de ltar snga na med pa'i khyad par la ltos pa rgyu dang 'bras bu nyid ni de med na mi 'gyur ro zhes brjod pa yin na ni de'i
[\[149b.5\]]khyad par la ma ltos pa'i phyir yang zhes bya ba'o/_/rgyu dang 'bras bu nyid kyi rang bzhin de ni gang rnam pa gzhan ni gang zhig des de med par ni ji ltar 'gyur zhe na/_'di ltar zhes bya ba'o/_/gang gis de med par 'gyur ba snga na med pa nyid du khyad par can ni rgyu ma yin gyi 'on kyang 'bras bu yod pa nyid dang 'brel
[\[149b.6\]]pa de 'du ba'am/_'bras bu rang gi rgyu dang 'brel pa'i 'du ba de byed pa'i phyir na rgyu yin no zhes grag go/_/sgra ni 'dod pa nyid ma yin pa'o/_/de ltar phyed snga mas de'i rang bzhin brjod pa'o/_/re zhig dngos po'i rang bzhin ni byed pa ma yin la yod pa dang 'brel pa yang rtag pa yin no zhes bya ba ni rnam
[\[149b.7\]]pa gzhan brjod pa'o/_/'o na 'dir 'bras bu gang zhes bya ba ni 'dod pa dang 'brel pa dang rgyu dang 'brel pa la skye bar khas len na yod pa ni re zhig byed pa ma yin te rtag pa'i phyir ro/_/de nyid kyi phyir 'brel pa yang mi byed do/_/des ci yang mi byed pa des na gang zhig skyed par byed pas rgyu yin/_des na phyi mas ni
[\[150a\]]
[\[150a.1\]]de med par brjod pa yin no/_/skye bzhin pa'i 'bras bu nyid rang gi rgyu dang 'du ba yin nam/_skyes zin pa'i 'bras bu 'du shes de ltar lugs gnyis bsdu ba'i phyir na phal cher gyi sgra smras so/_/de ltar phyed snga ma bshad nas phyi ma 'chad pa ni yod pa nyid dang zhes bya ba'o/_/'o na
[\[150a.2\]]dngos po 'bras bu nyid du 'gyur ro snyam na/_dngos po yang zhes gsungs so/_/gzhan du ni zhes bya ba ni yod pa dang 'brel pa byas pa med par ro/_/de zhes bya ba ni dngos po'o/_/rang gi ngo bo kho nas snga na med pa'i khyad par med par ro/_/gang zhig med pa de byed na zhes bya ba ni de ltar yin no zhes bya ba'i
[\[150a.3\]]tha tshig go/_/khyod kyi 'dod pa dang sbyar na ni de ltar yang ma gyur te zhes brjod pa ni dngos po sngar med ces bya ba'o/_/ldog bzhin pa'i dngos po nyid dngos po med pa yin pa'i phyir snga na med pa dang ma 'brel yang dngos po 'bras bu nyid du 'gyur ro zhes bya ba'i gzhan gyi 'dod pa brjod pa ni gal te zhes bya ba'o/_/
[\[150a.4\]]des na zhes bya ba ni med pa'i phyir ro/_/'di sel bar byed pa ni gang zhig ces bya ba'o/_/de lta ma yin na zhes bya ba ni gal te med pa dang lhan cig 'brel ba med par yang med pa yin na de'i tshe'o/_/gal te de lta na yin mod/_de las cir 'gyur zhe na de na zhes bya ba'o/_/de lta na yin mod ce na khas kyang zhes
[\[150a.5\]]gsungs so/_/de'i phyir zhes bya ba ni snga na med pa dang lhan cig mi 'brel pa'i phyir ro/_/gang gi tshe de ltar dngos po snga na med pa la sogs pa dang ma 'brel na nye bar 'gyur ba kho na gang gi dngos po'i dngos po med pa de mi rtag pa nyid du 'gyur ba snga na med pa dang zhig nas med pa'i mtshan nyid can dngos po'i dus
[\[150a.6\]]na yod pa ma yin pa'i dngos po med pa dang /_dngos po ji ltar 'brel zhe na/_de'i phyir zhes bya ba'o/_/don med sgro 'dogs pa ni don la reg pa dang bral ba'i ste bla'o/_/gang dag la don du mngon par 'dod pa tha dad pa yod pa ma yin pa'i sgra de dag la yang brjod bya tha dad par sbyor bar byed do/_/de'i phyir blo
[\[150a.7\]]de nyid ldog pa ste tha dad zhig pa dang tha dad pa mi rtag pa zhes bya ba de lta bu'i rang bzhin gyis rten de rgyu mtshan yin no/_/don tha dad dam zhes bya ba ni/_gang gi sgras bsdus pa don tha dad par mngon par 'dod pa dag la 'brel pa rtogs pas bkod par brjod pa ni dngos po las zhes bya ba'o/_/'brel pa ni
[\[150b\]]
[\[150b.1\]]gnyis la gnas pa'i phyir tha dad pa kho nar 'brel pa yin no zhes bsams nas gzhan dag dogs par byed pa na tha dad pa nyid ces bya ba'o/_/tha dad pa ni 'brel pa ma yin no zhes dogs nas grub pa'i mtha' smra bas gsungs pa ni gal te zhes bya ba'o/_/gal te tha dad pa nyid 'brel pa yin no
[\[150b.2\]]zhes bshad zin pa ma yin nam/_des na 'di skad ci ste brjod snyam na/_tha dad par ni zhes gsungs so/_/thams cad la 'brel pa yod par 'gyur zhes bya ba'i don to/_/de'i bdag nyid ces bya ba la sogs pas 'brel pa gzhan dag kyang dogs pa byas nas spong ba tha dad yin na zhes bya ba'o/_/phyed
[\[150b.3\]]snga ma yan rkang pa gnyis pa 'brel pa ni tha dad pa la ni zhes bya ba'o/_/gal te zhes bya ba la ni rtsod pa'o/_/ma yin te zhes bya ba ni rtsod pa'o/_/de las ni zhes bya ba ni tha mi dad pa la'o/_/ji ltar brtag pa'i yul can du 'gyur ba zhe na de la zhes bya ba'o/_/rkang pa dang po 'chad pa ni tha dad pa nyid ces
[\[150b.4\]]bya ba'o/_/rgyu dang 'bras bu'i 'brel pa'i dogs pa bsu ba nas 'gog pa ni gal te zhes bya ba'o/_/ji ltar rtag pa'i yul can du 'gyur zhe na/_mngon sum gyis zhes gsungs so/_/phyed phyi ma ni bla ba'i phyir ma bkrol to/_/gang gi phyir rnam par dpyad na mi gnas pa de'i phyir 'di ni 'brel pa'o/_/
[\[150b.5\]]gang gi phyir don dam pa min pa de'i phyir ro/_/skabs kyi mjug sdud pa ni de bas na zhes bya ba'o/_/de'i phyir dngos po'i snga na med pa dang zhig nas med pa yang mi rtag pa nyid dang /_bdag nyid ma yin pa dang mi dmigs pas bsgrub par bya ba yang yin no/_/gang gi phyir de ltar kha dog la sogs
[\[150b.6\]]pa mi rtag go snyam pa'i shes pa kha dog gi spyi la mi rtag pa nyid la sogs pa spyi sbyor bas skye ba ni tshad ma gzhan ma yin te/_gzhal bya gzhan gyi yul can ma yin pa de bas na'o/_/tshad ma gzhan yod pa ma yin no zhes bya ba ni skabs kyis kha dog la sogs pa skad cig ma nyid la sogs par
[\[150b.7\]]shes pa zhes bya ba yin no/_/ci'i phyir zhe na/_gzhal bya zhes smos te/_spyi dang khyad par can gyi gzhal bya gzhan med pas so/_/ci'i phyir med snyam na kha dog gi spyi la mi rtag pa nyid kyi spyi sbyor ba'i phyir te/_'di skad brjod pa yin te/_gang gi phyir kha dog la sogs pa ni mi rtag pa'o snyam pa'i shes
[\[151a\]]
[\[151a.1\]]pas ni kha dog gi spyi la mi rtag pa'i spyi sbyar ba yin te/_des na de ni gzhal bya gzhan ma yin no zhes bya ba'o/_/gal te tshad ma'i rjes las byung ba de nyid 'di yin no/_/mnyam du mtshams sbyor bar byed pa spyi dang khyad par gyi bdag nyid can gyi gzhal bya'i yul can ni tshad ma gzhan
[\[151a.2\]]yin no zhes dogs na yang dang yang ngo shes kyang tshad ma gzhan min zhes 'brel to/_/dran pa dang 'dod pa can no/_/ci'i phyir zhe na/_mi 'dod par thal phyir zhes gsungs so/_/mi 'dod par zhes bya ba ni tshad ma rnams kyi tshad nges pa med pa'i phyir na mi 'dod par thal ba'i phyir ro/_/don 'di yin te
[\[151a.3\]]tshad mas mthong ba la yang dang yang ngo shes par byed pa ni tshad ma snga ma dang khyad par med pa'i yul can de dang grub pa dang bde ba gcig pa des na tshad ma gzhan ma yin te dper na dran pa la sogs pa'i shes pa bzhin no/_/de lta na yang tshad ma yin na ni/_tshad ma rnams kyis drangs pa nges pa nyams par 'gyur
[\[151a.4\]]ro zhes bya ba ni yin no/_/'di yang gzhan ni gzung ba'i 'dzin pa'i phyir na tshad ma nyid mi 'dod ces bya ba la sogs pas bshad zin pa yin la rgyas par bshad pa'i phyir yang smras pas na nyes pa med do/_/yang ngo shes par zhes bya ba ni 'chad pa'o/_/dran pa nyid ces bya ba ni tshad ma ma yin pa'o/_/dbang po'i byed
[\[151a.5\]]pa las zhes bya ba la sogs pa'i rtsod par ni dbang po'i byed pa'i rjes dpag dang mi slu ba tshad ma de'i rgyu mtshan du brjod pa yin no/_/de la dbang po'i byed pa la brten pa nyid re zhig dgag pa'i phyir brjod pa ni yang ngo /_/shes par byed pa ni dbang po'i byed pa brten pa ma yin no/_/ci'i phyir zhe na/_dbang po'i byed
[\[151a.6\]]pa ni zhes gsungs so/_/gzhan nye ba tsam gyi yul can du myong bas brjod pa ni gal te zhes bya ba'o/_/ji ltar 'jug ste mi 'jug pa nyid do/_/'jug pa yang yin te de'i phyir nye ba'i yul can ma yin pa nyid do zhes bya ba'i don to/_/grub pa'i mtha' ni de nyid ces bya bas ni rtog pa dang ldan pa 'jug
[\[151a.7\]]pa nyid min te rnam pa gzhan du 'jug par mthong ba'i phyir ro zhes brjod pa ni de ni de ltar zhes bya ba'o/_/'o na ji ltar 'jug ce na/_de ni phan 'bras zhes bya ba'o/_/gal te de nyid ces bya ba ni 'chad pa'o/_/ci'i phyir zhe na/_rtog pa dang ldan pa zhes bya'o/_/gal te yang 'jug pa'i yul don bya ba sgrub
[\[151b\]]
[\[151b.1\]]par byed pa yin pa de lta na yang don bya ba sgrub par byed pa de ni de nyid yin no zhe na/_de nyid kyis zhes bya ba ste/_sngar mthong ba de nyid kyis so/_/ci'i phyir zhe na/_rang gi zhes gsungs so/_/'on te mngon sum yang don bya ba sgrub pa'i yul can nyid yin na des byas pa'i 'jug pa ni de sgrub pa'i yul can du gyur pa des na
[\[151b.2\]]tshad ma ma yin pa'i rgyu mtshan gyi dran pa nyid gang zhig yin/_dran pa yin yang tshad ma yin na ni tshad ma rnams mtha' med par 'gyur ro zhes bya ba'i dogs pa zhe la bzhag pas lan 'debs pa ni don byed pa'i 'brel pa ni zhes bya ba'o/_/gal te don byed pa'i 'brel pa mngon sum gyi yul yin na ni nyes pa
[\[151b.3\]]'dir 'gyur nyid ni 'on kyang 'di ni mngon sum gyi yul ma yin te/_gsal ba med pa'i phyir ro/_/'o na de su'i yul yin zhe na/_sngon mthong nyid ces gsungs so/_/me la sogs pa'i don byed pa dang 'brel pa ni mngon sum dang mi dmigs pa dag gis sngar mthong ba yin te/_de nyid ngo shes pas
[\[151b.4\]]dran pa'i phyir ngo shes nyid kyi yul yin no/_/des na dran pa nyid la sogs pa'i nyes pa ni 'di kho na'i yin no zhes bya bar dgongs pa'o/_/ci ste 'di yin dran pa ma yin te/_dngos po pa'i rang gi ngo bo 'dzin pa'i phyir ro zhes dogs pa bsu nas/_de'i don zhes gsungs so/_/sngon mthong ba'i don bya ba byed
[\[151b.5\]]pa nyid kyis so/_/de lta na yang ji ltar dran pa yin zhe na/_sngon mthong ba nyid du zhes gsungs so/_/tshad mas mthong ba la yang de shes par byed pa ni/_sngar gyi tshad dang yul khyad par med pa des na grub pa dang bde ba tha dad pa ma yin pas na/_dran pa gzung ba la 'dzin par byed pa yin pas na/_dran pa
[\[151b.6\]]gzung ba la 'dzin par byed pa yin gyi tshad ma gzhan ni ma yin no zhes bya ba'i don to/_/'on te spyi dang khyad par bdag nyid gzhal bya'i yul can yin pa'i phyir na tshad ma gzhan yin no zhe na 'di la zhes gsungs so/_/sbyor ba'i rnam par brjod pa ni de'i don byed par rung ba'i zhes bya ba'o/_/'di la yang zhes
[\[151b.7\]]bya ba ni dpe la mthong ba 'ba' zhig tu ma zad kyi/_de ltar mngon sum gyis mthong ba la yang ngo /_/spyi tsam gyi yul can yin pa'i phyir na nyes pa 'dir thal ba med do zhes bya bar bsams pa'o/_/gal te rjes su dpag pa yang ji ltar tshad ma yin te/_skad cig ma nyid kyis bstan pa'i don mi skye ba'i phyir
[\[152a\]]
[\[152a.1\]]ro zhes dogs pa bsu ba de dag ces gsungs so/_/bstan pa dang thob pa de dag tha mi dad pa nyid du sgro btags nas/_gcig nyid kyi tha snyad byed de des na 'di yang nye bar thob par byed pa'i phyir tshad ma yin no zhes bya ba'i don to/_/gal te dngos la tshul gcig pa can ma yin/_'o na mi
[\[152a.2\]]slu ba yul gcig pa can du 'gyur ro zhe na/_mi slu ba yang zhes gsungs te/_tshad ma 'ba' zhig tu ni ma zad pa'o/_/ci'i phyir zhe na/_du ma nyid yin yang zhes gsungs te/_nye bar btags pa'i gcig pa nyid du ni ma zad de/_bgrod par bya ba ma yin par ma la sogs par bgrod par lung las nye
[\[152a.3\]]bar bstan pa ni skad cig gi rgyur ma ltos pa yin gyi/_skad cig gcig gi yul can ni ma yin no/_/nye bar len pa dang nye bar len pa las byung ba'i rgyu ni gcig gi tha snyad kyi yul yin pa'i phyir ro zhes brjod pa ni bgrod par bya ba ma yin par bgrod pa zhes bya ba la sogs pa'o/_/de ltar na mngon
[\[152a.4\]]sum gyi rjes las byung ba'i mtshams sbyor ba ni gzung ba 'dzin pas tha snyad tsam gyi yul can yin pas yid ni spyi tsam gyi yul can yin te/_des na gzhal bya gzhan srid pa ma yin no/_/des na gzhal bya rnam pa gnyis kho na zhes grangs nges pa grub po zhes brjod pa yin no/_/de ni gang las yul
[\[152a.5\]]rnam pa gnyis nges par 'grub pa ste las mngon sum dang rjes su dpag pa dag gi yul nges pa'i mtshan nyid kyi nges par grub pa yin no zhes gsungs pa ni des na zhes bya ba'o/_/spyi'i yul can zhes bya ba ni mngon du gyur pa'i yul can no/_/khyad par gyi yul can zhes bya ba ni lkog tu gyur pa'i yul can no/_/
[\[152a.6\]]'di tsam gyi ni 'o na gang zhig kha dog la sogs pa zhes bya ba la sogs pa'i rtsod pa'i lan brjod pa yin no/_/da ni gcig la yang du ma nyid ni 'jug phyir te zhes bya ba la sogs pa spang bar 'dod pas de nyid zlos par byed pa ni gal te zhes bya ba la sogs pa'o/_/mngon sum gyis mthong ba'i khyad par rjes
[\[152a.7\]]su dpag pa de ni khyad par mthong ba'i rjes su dpag pa'i khyad par kho na zhes bya ba ni mngon sum gyis mthong ba kho na'o/_/khyad par mthong ba'i rjes su dpag pas khyad par kho na 'dzin pa yin te/_sngar ni de mngon sum gyis bzung nas phyis yang de nyid la des sngar mthong ba ni de nyid yin no zhes 'du ba'i sgo nas
[\[152b\]]
[\[152b.1\]]rtogs so/_/des na tshad ma yul gcig la 'jug pa yin no/_/'dis ni 'di ltar tshad ma 'dod pa yin te/_gang tshad ma yin pa de ni yul nges pa can ma yin no/_/dper na khyad par mthong ba'i rjes su dpag pa'i shes pa bzhin no/_/mngon sum yang tshad ma yin no/_/des na de yang de ltar
[\[152b.2\]]'gyur ro/_/spyi'i yul la zhugs pa na yang tshad ma gcig tu smra ba nyid la sogs pa yin no/_/yang na gzhal bya gnyis phyir tshad ma gnyis zhes rnam par gzhag pa gang yin pa de spangs pas gzhal bya gcig la tshad ma du ma 'jug pa'i phyir na/_tshad ma rnam pa mang po nyid du 'dod pa yin no/_/de
[\[152b.3\]]yang na/_gzhal bya gnyis ni mthong ba'i phyir/_/gsum gcig grangs kyang bsal ba yin/_/zhes brjod pa gang yin pa de sel phyogs snga ma 'di yin no/_/mngon sum dang rjes su dpag pa dag yul nges pas gcig la 'jug pa med pa'i phyir na/_gzhal bya gnyis ni spyir tshad ma gnyis zhes bya
[\[152b.4\]]ba la sogs pa gang brjod pa ni ma nyams pa kho na'o zhes lan 'debs pa ni de yang mi rigs te zhes bya ba'o/_/mngon sum gyis mthong ba'i khyad par la ni ngo shes pa srid pa ma yin no/_/ci'i phyir zhe na skad so sor zhes gsungs te/_tha dad pa gzhan dang yod pa'i phyir ro/_/ci ste tha dad pa gzhan nyid la ngo
[\[152b.5\]]shes pa yin no zhe na de'i tshe skabs nyams so zhes brjod pa ni/_khyad par yul can nyid kyang min/_/zhes bya ba'o/_/de las gzhan pa'i yul can yin na ni skabs su bab pa mngon sum gyis mthong ba'i khyad par gyi yul can nyid du mi 'gyur ro/_/skad cig de rang gi ngo bos de'i yun ni ma yin gyi 'on kyang
[\[152b.6\]]mngon sum gyis mthong ba'i skad cig dang /_/phyi ma'i skad cig de mtshungs par du ba'i sgo nas 'dzin pa'i phyir ro/_/de ltar na yang rjes su dpag pa de ni spyir mthong ba nyid ni mi 'gyur ro zhes bya bar dgongs pa'o/_/gang gi tshe zhes bya ba ni 'chad pa'o/_/tha dad pa ni rnam par gyur pa'o/_/gal te sngar mthong
[\[152b.7\]]ba'i khyad par gyi yul can ma yin na/_yod pa'i khyad par gyi yul can nyid du 'gyur ro zhe na/_tha dad par zhes bya ba'o/_/gyur pa la zhes bya ba ni yod pa la'o/_/lhag par zhen pas zhes bya ba ni mthong ba dang gcig par lhag par zhen pas so/_/phyi nyid ces bya ba ni khyad par yod pa yul du byed pa ni ma yin
[\[153a\]]
[\[153a.1\]]pa'o/_/de ltar na gnyi ga ltar yang khyad par gyi yul can nyid ma yin no zhes dgongs pa'o/_/'on te rtag pa'i phyogs la sngon mthong ba'i khyad par yul nyid du 'gyur ro zhe na/_dogs pa ni 'o na zhe na zhes bya ba'o/_/de la ni bstan pa la'o/_/lan ni 'di zhes bya ba'o/_/'gyur ba med
[\[153a.2\]]pa'o/_/ci'i phyir mi rtogs snyam na/_mi snang ba ni zhes bya ba'o/_/'gyur ba med pa nyid du dogs pa ci ste zhes bya ba'o/_/gzhan du yang ni gsal ba gzhan du'o/_/de lta bu nyid du zhes bya ba ni rnam par 'gyur ba med pa nyid du'o/_/de ltar na ni zhes bya ba ni lan te/_gsal ba gzhan la rnam par 'gyur ba
[\[153a.3\]]med par mthong ba ni'o/_/khyad par gyi yul can ma yin gyi 'on kyang spyi'i yul can yin te des na sbyor ba mthong ba'i rjes su dpag pa nyid do/_/gal te khyad par mthong ba'i rjes su dpag pas ni 'brel pa 'dzin pa'i dus su mthong ba'i khyad par nyid yul du byed pa ma yin nam/_de dang 'dra ba ma yin no
[\[153a.4\]]zhes dogs pa ni zhes bya ba'o/_/de nyid ces bya ba ni mngon sum mi 'jug pa'i dus na rjes su dpag par bya ba gang yin pa nyid do/_/des na dogs pa'i don ni mngon sum gyis mthong ba'i khyad par 'dzin par byed pa kho na'o zhes bya ba yin no/_/lan ni dpe nyid yin pa'i phyir zhes bya ba'o/_/gal te zhes bya ba
[\[153a.5\]]ni 'chad pa'o/_/'di la zhes bya ba ni sngar mngon sum gyis grub pa la'o/_/ji ltar 'di las rjes su dpag pa don med pa yin zhe na/_gal te zhes bya ba'o/_/de'i tshe de nyid kyis zhes bya ba sngar gyi mngon sum nyid kyis so/_/'o na de gang du 'jug snyam na rjes su dpag pa ni zhes gsungs so/_/de nyid
[\[153a.6\]]la ni zhes bya ba ni mngon sum gyi yul nyid la'o/_/gal te zhes bya ba ni gzhan gyi sogs pa ste/_mngon sum gyi yul la 'jug pa nyid kyi phyir ro/_/lan ni khyad par zhes bya ba ste gzung ba 'dzin pa'i phyir ro zhes dgongs pa'o/_/gzung ba 'dzin pa spong 'dod pa ni ci ste zhes bya ba'o/_/gzhan ni
[\[153a.7\]]'byung bar 'gyur ba'o/_/sgrub par byed pa dam pa yin pa'i phyir tshad ma nyid yin no zhes bya ba'i tha tshig go/_/lan ni gal te zhes bya ba'o/_/mngon sum gyis mthong ba dang rjes su dpag par bya ba dag gcig ma yin pa'i phyir na khyad par gyi yul can ma yin no zhes dgongs pa'o/_/'on te zhes bya ba ni
[\[153b\]]
[\[153b.1\]]rnam 'grel la 'jug par byed pa'o/_/de ni rjes su dpag par bya ba'o/_/de nyid kyi phyir na ni brjed pa nyid kyi phyir na'o/_/re zhig rtsod pa'i cha rnam par 'grel pa ni gal te zhes bya ba'o/_/ji lta ba bzhin du zhes bya ba ni sngar mthong ba nyid du'o/_/'o na ni zhes bya ba ni grub pa'i mtha'o/_/de nyid
[\[153b.2\]]gsal bar byed pa ni dpe'i sgo nas zhes bya ba'o/_/de zhes bya ba ni dpe'o/_/'on te ma brjod na de'i tshe nyes pa yod do zhes brjod pa ni/_gal te rtags kyi zhes bya ba'o/_/de ni mngon sum gyis mthong ba'o/_/grub zin pa grub na ni thug pa med par 'gyur ro zhes brjod pa ni de nyid ces bya ba'o/_/brjod
[\[153b.3\]]pa yang nyes pa yod do/_/zhes brjod pa ni 'on te zhes bya ba'o/_/brjed pa dpe ma yin mod/_de med pa kho nar du ba glo bur ba las me rtogs pa bzhin du rtags las rtogs pa gang gis zlog par byed snyam du dogs pa bsu nas/_'du byed ma nyams pa'i mngon sum gyis bzung ba la de mi srid pa nyid la
[\[153b.4\]]srid kyi tshad ma nyid ni ma yin no zhes lan brjod pa ni ci ste zhes bya ba'o/_/de zhes bya ba ni mngon sum gyis mthong ba'o/_/khyab pa de'i zhes bya ba ni rjes su dpag par bya ba gang yin pa de'i khyad par rtogs pa med pas so/_/sngar gyi mngon sum gyis zhes bya ba ni/_mthong ba'i 'du byed ma
[\[153b.5\]]nyams pa can gyis so/_/ji ltar khyad par ma rtogs she na/_dus kyi cha zhes gsungs te/_rtag pa'i phyir ro zhes bya ba'i don to/_/mthong ba'i 'du byed nyams na ni rjes su dpag pa'i tshad ma yin no zhes dogs pa bsu ba ni/_dran pa yod na zhes bya ba de rjes su dpag pa yod na'o/_/
[\[153b.6\]]de la zhes bya ba ni mthong ba'i 'du byed nyams pa'i mngon sum gyis bzung ba la'o/_/tha snyad byed pa'i phyir de nyid tshad ma yin no zhes sbyar ro/_/'di nyid gsal bar byed pa 'di ltar zhes bya'o/_/rang bzhin gyi gtan tshigs kyis zhes bya ba ni de'i rang bzhin can gyi mtshan nyid las so/_/ji lta ba
[\[153b.7\]]bzhin du zhes bya ba ni dpe la mthong ba'i byed pa dang /_chos mtshungs par tha snyad byed pa na'o/_/rjes su dpag pa tshad ma yin no zhes bya ba ni skabs yin no/_/gang la ji lta ba bzhin tha snyad byed snyam na bdag nyid thams cad ces gsungs te/_mi gsal ba'i mngon sum gyis bdag nyid thams cad
[\[154a\]]
[\[154a.1\]]bzung zin pa nyid las so/_/ma yin te zhes bya ba ni dogs pa 'gog pa'o/_/ci'i phyir de lta na ma yin zhe na/_sngon zhes gsungs te rang bzhin gyi gtan tshigs la'o/_/'dir ni zhes bya ba ni khyad par mthong ba las so/_/lta zhes bya ba ni rang bzhin gyi gtan tshigs kyi
[\[154a.2\]]rjes su dpag pa'am/_glo bur ba'i rjes su dpag pa'i ltar te/_bsgrub par bya ba zhes pa ni skabs yin no/_/ci'i phyir de lta ma yin zhe na/_sngon zhes gsungs te khyad par mthong ba'i rjes su dpag pa las sngar ro/_/de 'dra ba med pa'i phyir ro zhes bya ba ni 'brel pa 'dzin pa la brjod pa nyid med pa'i
[\[154a.3\]]phyir te/_rang gi gzhan gyi rjes su dpag pa ltar sgrub par byed pa ma yin no/_/glo bur ba'i rjes su dpag pa dang 'dra bar sgrub par byed pa yang ma yin no zhes gsungs pa na/_goms pas bskyed pa ma yin pa'i phyir ro zhes bya ba'o/_/glo bur ba'i rjes su dpag pa la ni goms pa yod pa yin no zhes
[\[154a.4\]]bya ba'i tha tshig go/_/des na de ltar khyad par mthong ba ni mngon sum gyis mthong ba'i yul can ma yin la/_de'i yul can yin yang tshad ma gzhan ma yin no zhes brjod nas/_da ni de'i yul can ma yin na rjes su dpag pa kho na yin no zhes brjod pa ni 'di ni mthong ba zhes bya ba'o/_/ci'i phyir ma 'brel
[\[154a.5\]]zhe na/_rnam pa gzhan du zhes gsungs te/_de lta ma yin pa mthong ba gang yin pa de nyid srid pa'i phyir ro/_/'di nyid gsal bar byed pa ni 'di zhes bya ba'o/_/'on kyang ma bzung ba nyid yin no/_/gang phyir de lta yin pa des na 'di ni mthong ba yin no/_/zhes bya ba'i dran pa tshad mar 'grub po zhes 'brel to/_/
[\[154a.6\]]ci'i phyir zhes dogs na bshad zin pa nyid gsal bar byed pa ni ma bzung ba nyid de/_gzhan du gyur pa nyid yin pa'i phyir ro/_/du ba'i rtags las skyes pa'i tshad ma yang mngon sum ma yin na rjes su dpag pa kho na yin gyi khyad par mthong ba ni ma yin no zhes bya bar dgongs pa'o/_/gang gi rjes su dpag
[\[154a.7\]]par 'gyur ba rjes su rnam pa gzhan du 'gyur bar srid snyam na/_mngon sum gyis ni zhes gsungs so/_/de lta ma yin na zhes bya ba ni rang gi dus kyi mthar thug pa'i rang bzhin mi 'dzin na'o/_/'chi ba'i mtha' dang bcas pa'o/_/de nyid kyi tshe na zhes bya ba ni 'chi mtha' 'dzin dus kyi de ma thag pa'i dus
[\[154b\]]
[\[154b.1\]]nyid du'o/_/de lta yang ma yin te/_dus ni rang gi dus kyi mthar thug pa'i rang bzhin nyid mngon sum gyis 'dzin pa yin no/_/des na 'di na ma mthong ba nyid yin no snyam pa'i dran pa ni mthong ba yin par mi 'thad do zhes gnas so/_/'on te 'di yang /_khyad par yul can nyid kyang min/_/zhes bya ba
[\[154b.2\]]'dis don brjod pa'i phyir yang zlos pa'i don yin zhe na/_nyes pa lhag par brjod pa'i don to/_/de nyid brjod pa'i don du gzhan dag dogs par byed pa ni rjes su dpag pa nyid kyis zhes bya ba ste rgyun gyi rjes su 'jug pa nyid kyis so/_/'di ga las she na/_mngon sum ring pos zhes gsungs so/_/
[\[154b.3\]]gal te de lta na yang 'chi ba'i mtha' dang bcas par 'dzin par thal ba las ji ltar thar snyam na/_ring min pas na zhes smras so/_/de ltar na ci 'grub snyam na/_de nyid kyi tshe na zhes smras so/_/de lta na yang nyes pa gzhan yod do zhes brjod pa ni gal te zhes bya ba'o/_/des na zhes bya ba ni dus
[\[154b.4\]]gzhan khyab pa 'dzin pas na'o/_/ci ste zhes bya bas don dam par mthong ba'i yul can ma yin pa'i yul can yin zhes bya ba'i dogs pa bsu nas 'di la brjod pa zhes bya bas sel bar byed do/_/de la zhes bya ba ni skyes pa la'o/_/de'i dngos po zhes bya ba ni mngon mthong ba'i dngos por grub pa'o/_/
[\[154b.5\]]tshad mas zhes bya ba ni mngon mthong bas so/_/de'i tshe dngos po gzhan la ste ma mthong ba la mthong ba de nyid sgro 'dogs pa ni 'khrul par 'gyur ro/_/mngon sum gyis grub pa nyid khyad par mthong bas grub pa yin na gzung ba 'dzin phyir tshad ma ma yin pa nyid do zhes brjod pa ni de grub ces bya ba'o/_/re
[\[154b.6\]]zhig rtsod pa'i cha nyid rnam par 'grel pa ni gal te zhes bya ba'o/_/gzhan min zhes bya ba ni gzhan kho na'o/_/de nyid ni mthong ba'o/_/gzhan pa yang sngar gyi mngon sum bzung ba nyid do zhe na/_sngar mthong ba de ni zhes gsungs so/_/ma bzung ba ni mngon sum gyis so/_/de nyid du mthong ba nyid du'o/_/
[\[154b.7\]]gzhan du ma mthong ba nyid du'o/_/rjes su dpag pas ma bzung /_'dzin pa ni ma yin te zhes 'brel to/_/gal te dran pa 'dzin pa'i rjes su 'brang na/_rjes su dpag pas ji ltar zhe na/_rjes su dpag pa ni zhes bya ba'o/_/ci ste rjes su dpag pa zhes bya ba ni mngon sum gyis mthong ba nyid khyad par mthong
[\[155a\]]
[\[155a.1\]]bas 'dzin pa yin no zhes bya ba'i don to/_/mngon sum cig shos zhes bya ba ni mngon sum dang rjes su dpag pa'o/_/gcig grub pa na zhes bya ba ni gnyis kyi nang nas gcig kho na grub mod/_gnyis kas ci zhig byed dang 'brel pa'i phyir zhes bya ba ni mig la sogs pa'i
[\[155a.2\]]byed pa dang rjes su 'brel pa'i phyir ro/_/gang tshe snang ba yod pa de'i tshe yang 'dzin pa ma yin no zhes brjod pa ni/_'o na snang ba de zhes bya ba'o/_/dngos po 'dzin pa nyid du dogs pa bsu nas sel ba ni snang ba dang bral ba ni zhes bya ba'o/_/de ltar gyur pa na ni zhes bya ba ni snang ba dang ldan pa de dang
[\[155a.3\]]bral bar 'dzin pa'o/_/de nyid ces bya ba ni 'ba' zhig 'dzin pa nyid do/_/gal te khyad par mthong ba ma yin na 'o na da ci yin zhe na/_gzhan dang zhes bya ba'o/_/sngon mthong ba'i don dang mtshams sbyar ba'i zhen pa nges pa ste rigs pa zhes pas dran pa yin par shes kyi tshad mas ni ma yin no/_/des
[\[155a.4\]]na mngon sum nyid yin no zhes bya ba'i don to/_/'on te du ba la sogs pa la ltos nas 'gyur ba'i phyir ji ltar tshad ma ma yin zhe na/_dogs pa bsu nas sel ba ni gal te zhes bya ba'o/_/de ni rtags la ltos pa'i phyir dran pa ni ma yin gyi/_'on kyang tshad ma yin no zhe na/_dran pa ma yin pa ma
[\[155a.5\]]yin te/_'on kyang dran pa kho na'o/_/ci'i phyir zhe na 'khrul phyir ro/_/gzhan yang zhes bya ba'o/_/mtshams ni zhes bya ba'i 'grel pa'o/_/rnam par dpyod par bya ba brjod pa ni gsal ba'i rang bzhin du zhes bya ba'o/_/'di la sun 'byin pa ni de'i tshe dran pa nyid yin te khyad par mthong ba ni ma yin no/_/
[\[155a.6\]]'di nyid gsal bar byed pa ni mngon sum dang zhes bya ba'o/_/gal te de btags zhes bya ba rnam par 'brel pa ni gal te zhes bya ba'o/_/da ni ma yin te zhes bya ba ni grub pa'i mtha'i 'grel pa'o/_/'di las ni du ba la'o/_/ci'i phyir rtags nyid med ce na/_tshul gsum pa med pa'i
[\[155a.7\]]phyir ro zhes bya ba ste khyed kyi 'dod pas so/_/de nyid ji ltar zhe na dpe dang zhes gsungs so/_/des na du ba ni 'khrul pa yin no zhes dgongs pa'o/_/rang gi ngo bo 'dzin pa'i phyir ji ltar spyi'i yul can zhe na gang zhig ces bya ba'o/_/dran par bya ba ni don gyi rang bzhin du lhag par zhen par bya ba ste spyi
[\[155b\]]
[\[155b.1\]]yin no/_/gzung bar bya ba ma yin pa ci'i phyir zhe na/_gzung bar bya ba nyid du zhes gsungs so/_/gal te rjes su dpag par ni dran pa ma yin pa des na de ltar ji ste brjod snyam na rjes su dpag pa ni zhes gsungs so/_/skabs nye bar sdud pa ni de'i phyir zhes bya ba'o shes pa gang gis so/_/gal
[\[155b.2\]]te khyad par mthong ba dngos po'i 'dzin pa'i rang bzhin ma yin na 'o na zhes sbyor ro/_/da ltar zhes bya ba ni lan no/_/ci'i phyir zhe na phyogs de na zhes gsungs so/_/gang gi phyir de ltar khyad par mthong ba spyi'i yul can yin pa de'i phyir de lta yin pa zhes bya ba'o/_/skabs chen po nye bar sdud pa ni de'i
[\[155b.3\]]phyir gzhal bya gnyis zhes bya ba'o/_/ji ltar tshad ma rnam pa gnyis yin zhe na/_mngon sum dang zhes bya ba'o/_/yul rnam pa gnyis ji ltar zhe na dngos dang zhes bya ba'o/_/mngon sum rtog dang bral bar ni/_/mngon sum nyid kyi grub pa yin/_/zhes bshad pa mthong ba'i phyir na bshad par bya
[\[155b.4\]]ba'i mdo nyid 'god pa ni/_de la mngon sum ni zhes bya ba'o/_/de dang bral ba nyid sgrub pa'i don du rtog pa dang 'khrul pa'i rang gi ngo bo gsungs pa ni khyad par zhes bya ba'o/_/khyad par la sogs pa dang sgra la sogs pa dang /_'brel pa 'dres pa'i don gyi rnam pa gang la yod pa ste de ni rtog pa yin no/_/
[\[155b.5\]]gzhan du zhes bya ba ni phyin ci log nyid du'o/_/de gnyis dang zhes bya ba ni spyir rtog pa dang 'khrul pa gnyi ga dang ngo /_/gzhan du zhes bya ba ni ma 'khrul te dung dkar po la ser po la sogs par shes pa 'khrul pa nyid ni mig sman la sogs pas gsal bar byas pa'i mngon sum dung dkar po mthong ba
[\[155b.6\]]las nges pa yin no/_/chos can gyi chos bstan pa'i phyir na rtog pa nyid dang /_bral ba de'i dngos de nyid gang las nges pa yin te/_'ga' las kyang ma yin no zhes bya ba'i don to/_/gal te rjes su dpag pa las nges pa ma yin nam/_de na de skad ci ste brjod snyam na/_mngon sum de med na'o/_/
[\[155b.7\]]'o na mngon sum gyi rtog pa dang bral ba nyid nges pa yin/_de sngon du 'gro ba'i rjes su dpag pas kyang yin no zhe na/_mngon sum mtha' dag kyang zhes bya ba'o/_/de'i yang zhes bya ba ni spyod pa pa la sogs pa'i yang ngo /_/des ci 'gyur zhe na de zhes bya'o/_/de yang ni rnam par rtog pa dang bcas pa'i mngon
[\[156a\]]
[\[156a.1\]]sum yang ngo /_/gal te rnam par rtog pa ni sha za bzhin du bltar mi rung ba'i phyir na ji ltar mngon sum gyis med pa'i tha snyad du byed snyam na kun gyi rnam rtog ces bya ba'o/_/ming ste dgra'i rten ni mi rten can te/_sgra dang 'dre bar rung ba'i snang ba can zhes bya ba'i don to/_/rtog
[\[156a.2\]]pa po gsal ba la ltos te ni thams cad mngon sum nyid kyis dngos po med pa'i tha snyad du byed kyi mi dmigs pas ni ma yin no zhes bshad zin to/_/de las gzhan la ltos te ni 'ga' zhig tu mi dmigs pas yin gyi/_thams cad du ni ma yin gyi/_dpe med par thal ba'i phyir ro zhes
[\[156a.3\]]kyang bstan zin to/_/de'i bdag nyid dgag pa la ni khyad par dang bral ba'i mi dmigs pa yin la/_tha dad pa dgag pa la ni khyad par dang bcas pa nyid kyis yin no/_/shes pa gcig la 'dre ba nyid kyang 'khrul pa med par dmigs pa'i nye bar mtshon byed yin te/_des na dbang po'i rnam par
[\[156a.4\]]shes pa dang rnam par rtog pa dmigs pa pa la 'khrul pa med pa can dag las/_dbang po'i rnam par shes pa gcig dmigs pa nyid dmigs pa'i mtshan nyid du gyur pa'i rnam par rtog pa mi dmigs pa yin no/_/'dir ni rang bzhin khyad par can nyid brjod do 'chad pa ni mngon sum zhes bya ba'o/_/
[\[156a.5\]]gal te rnam par rtog pa dang gzhan dag lhan cig 'byung bas tha dad pa med pa'i phyir ji ltar rtog pa dang gzhan gyi rnam par byed par 'gyur snyam na/_rnam par rtog par bya ba ni rang rig pas zhes so/_/rnam par brtag par bya ba ni mi gsal ba'o/_/snang zhes bya ba ni gsal ba'o/_/gang gi phyir de ltar
[\[156a.6\]]nyams su myong ba des na gsal ba dang mi gsal ba'i chos 'gal ba'i gnas pa na'o/_/de yod pa zhes bya ba ni rnam par rtog pa dang bcas pa dang cig shos dag yod pas so/_/rkyen gzhan tshogs pa dang ldan par ston pas lan brjod pa ni thams cad las ni zhes bya ba ste/_yul thams cad las
[\[156a.7\]]rnam par rtog pa'i sems bsdus nas so/_/g.yo med pa ste rtog pa'i rlung dang bral ba'i phyir brtan par gnas pa na'o/_/'dis ni rnam par rtog pa med kyang yod pa'i phyir na/_rnam par rtog pa ni tha dad pa yin no/_/zhes bstan to/_/thal bar 'gyur ba'i sgo nas 'chad pa ni/_gal
[\[156b\]]
[\[156b.1\]]te zhes bya ba'o/_/rnam par rtog pa'i tshogs pa med na zhes bya ba ni/_rigs mthun par rnam par rtog pa'i rgyu med na'o/_/de'i tshe med pa zhes bya ba rigs mthun pa'i rnam pa'i tshogs pa med par don 'dzin pa'i dbang po'i byed pa med par 'gyur ro/_/med
[\[156b.2\]]pa yang ma yin na des na'o/_/de'i zhes bya ba rnam par rtog pa bsdus pa'i gnas skabs na'o/_/rnam par rtog pa dang ma 'brel pa zhes bya ba ni/_rnam par rtog pa dang bral ba'o/_/gal te thams cad la rnam par rtog pa yod pa'i phyir na rnam par rtog pa dang bral ba'i gnas skabs
[\[156b.3\]]med pa nyid ma yin nam zhes dogs pa ni gal te zhes bya ba'o/_/'di la zhes bya ba ni rnam par med pa la'o/_/de'i tshe nyid ces bya ba ni rnam par rtog pa med pa'i dus na'o/_/de'i tshe zhes khong nas phyung la ji ltar zhes bya ba la sogs par sbyar ro/_/de'i tshe zhes bya ba ni rtog pa med pa'i dus na'o/_/
[\[156b.4\]]nyams su myong ba ni rang gi yul la rang gi byed pa'i rjes su 'brang ba'i rnam par rtog pa bskyod pas na/_de las sngar 'byung ba yin gyi de dang dus mtshungs par ni ma yin no zhes lan 'debs pa ni 'di las bshad pa zhes bya ba'o/_/sngar bshad gnas skabs kyi zhes bya ba ni rnam par rtog pa dang ma
[\[156b.5\]]'brel ba'i gnas skabs kyi'o/_/dbang po'i rtog pa las ni/_kho bo'i rnam rtog 'di 'drar 'gyur/_/zhes bya ba de med do/_/gal te rnam par rtog pa ni rnam par rtog pa'i dus nyid na 'di la yod par tha snyad byed pa ma yin nam/_des na gnas skabs 'ga' zhig rnam par rtog pa dang bral bar ji ltar
[\[156b.6\]]brjod snyam na/_de nyid kyi tshe zhes smos so/_/rnam par rtog pa med pa'i dus nyid kyi tshe'o/_/'di ni rnam par rtog pa med pa'o/_/rnam par rtog pa de rnam pa ci 'dra ba zhig snyam na/_'di rnam par rtog pa med pa'o snyam pa'o/_/gang gis de dgag par brjod pa yin pa'i tha snyad du byed pa'i rnam par rtog pa
[\[156b.7\]]yod na ci nyes snyam na/_de lta ma yin pa zhes gsungs te/_gal te yod pa'i tha snyad du byed pa'i rnam par rtog pa de bzhin du yod na de'i tshe mngon sum rnam par rtog pa med par smra ba 'ba' zhig tu ni ma zad kyi mngon sum rnam par rtog pa dang bcas par smra la yang ngo /_/'di ni rnam par rtog pa rnam par rtog pa
[\[157a\]]
[\[157a.1\]]gzhan dang dus mtshungs par khas blangs te brjod par shes par bya'o/_/de la zhes bya ba ni rnam par rtog pa dang bcas pa'i mngon sum la'o/_/gzhan gyi bya ba ni dus mtshungs pa'i rnam par rtog pas so/_/lan ni rnam par rtog pa med pa la yang ngo zhes bya ba ni rnam par rtog pa
[\[157a.2\]]zhes bya ba ni dus nyams par 'byung bas so/_/des na de ltar rnam par rtog pa dang bcas pa bzhin du rnam par rtog pa med pa la yang dus mtshungs pa'i rnam par rtog pas yod pa'i tha snyad bya bar mi nus la/_rang rig pa'i phyogs la ni don med do zhes bstan pa yin no/_/'o na rang rig pa'i phyogs
[\[157a.3\]]la dus phyis 'byung ba nyid kyis de bzhin du rnam par rtog pa yin gyi thams cad ni ma yin no zhes dogs pa pa ni 'on te zhes bya ba'o/_/de lta na ni 'o na de nyid tshe 'di rnam par rtog pa med pa'o zhes bya ba de dag gnas pa yin no zhes ston pas rnam 'grel rnam par 'grel pa ni 'di la yang zhes bya ste/_rnam
[\[157a.4\]]par rtog pa gzhan dang bcas pa'i rtog pa med pa la'o/_/rnam par rtog pa bsdus pa'i gnas skabs na/_de ltar tha snyad mi byed pa ci'i phyir zhe na/_de la zhes gsungs so/_/rnam par rtog pa bsdus pa'i skabs su'o/_/de'i tshe zhes bya ba ni tha snyad kyi dus na'o/_/shi ba la zhes bya ba ni lan no/_/
[\[157a.5\]]de lta ma yin na zhes bya ba ni gal te de la tha snyad med na'o/_/de'i tshe rnam par rtog pa dang bcas pa zhes bya ba'o/_/yang zhes bya ba ni dogs pa'o/_/de'i rigs can ni rnam par rtog pa'i rigs can no/_/gnyi ga yang nye bar sdud pa ni des na zhes bya ba'o/_/mtshan nyid tha dad pa dang zhes bya ba ni/_gsal
[\[157a.6\]]ba dang mi gsal ba'i rang bzhin tha dad pa dang phan tshun med pa yang zhes bya ba ni/_rnam par rtog pa med pa dang cig shos dag re re med kyang yod pa'i phyir gcig nyid ma yin no/_/phan tshun med par 'byung bar dogs pa bsu ba ni ci ste zhes bya ba'o/_/dran pa dang dbang po la sogs pa yod pa'i phyir ro/_/_
[\[157a.7\]]de med pas ni de 'dra'i tshegs med pas so/_/dbang po 'ba' zhig yod pa las/_/zhes bya ba'i don to/_/gang zhig rnam par rtog pa dang bcas pa'i tshogs pa'i khyad par las gzhan nyid skye ba de ni da med par 'gyur ba ma yin gyi/_gang zhig dbang po 'ba' zhig las byung ba de ni gzhan kho na yin te/_bcas
[\[157b\]]
[\[157b.1\]]pa gang yin pa de nyid ma yin no/_/de bas na phan tshun med pas 'byung ba ma yin pa'i phyir 'di ni rnam par rtog pa dang bcas pa'i tshogs gcig kho na yin no zhes bya ba ni dogs pa'i don to/_/lan de ni ma 'brel te zhes bya ba'o/_/ji ltar zhe na brjod pa gal te rnam par rtog pa dang bcas gcig pa nyid tshogs
[\[157b.2\]]pa las yin par rtog na de'i tshe sngon po dang ser po dag tha dad pa med par 'gyur/_ci'i phyir zhe na/_bsdoms pas zhes bya ba'o/_/de ni zhes bya ba ni 'chad pa'o/_/de la zhes bya ba ni bsdoms pa dang /_'ba' zhig pa dag gi nang nas sngon po dang ser po gcig par mi bzod nas gzhan dag dogs
[\[157b.3\]]par byed pa ni ci ste ngo shes pa'i phyir te zhes bya ba'o/_/de nyid ces bya ba so sor mthong ba gang yin pa'o/_/lan ni tha dad par zhes bya ba'o/_/de'i phyir zhes bya ba ni tha dad pa'i phyir ro/_/dbang po sogs pa'i tshogs pa khas blangs nas sun phyung ba yin no/_/de 'thad pa yang ma yin no zhes brjod pa ni/_
[\[157b.4\]]dran pa la sogs pa zhes bya ba'o/_/ci'i phyir zhe na/_dbang po'i zhes gsungs so/_/'o na don gyi shes pa nyid rnam par rtog pa dang bcas pa yin te/_brda sbyar ba la 'dzin pa'i phyir ro zhe na/_dbang ba zhes gsungs so/_/ci'i phyir zhe na de brjod pa nyid kyi zhes bya ba ste rang gi mtshan nyid brjod pa'o/_/ji
[\[157b.5\]]ltar de brjod pa nyid med ce na/_rang gi mtshan nyid la zhes gsungs so/_/'o na spyi 'dzin pa'i dbang po'i shes pa ni rtog pa dang bcas pa yin te/_de la brda srid pa'i phyir ro zhe na spyi zhes gsungs so/_/gal te rang gi mtshan nyid dang /_spyi dag brda'i yul ma yin pa dang /_dbang po'i gzung ba ma
[\[157b.6\]]yin par ji ltar 'grub ces bsams nas gzhan dag dogs par byed pa ni ci'i phyir zhes bya ba'o/_/de ltar gnyis pa'i'o/_/de la re zhig rang gi mtshan nyid brda'i yul ma yin par sgrub pa na gcig tu zhes bya ba'o/_/'dis ni mngon sum gyi yul gyi khyad par ni rnam par rtog pa'i yul ma
[\[157b.7\]]yin no zhes brjod pa yin no/_/spyi ni rnam par rtog pa'i yul yin yang dbang po'i shes pa'i gzung ba yin no zhes brjod pa yin no/_/de las zhes bya ba ste khyad par las so/_/gzhan ni tha dad pa zhes bya ba'i don to/_/phyed snga ma 'chad pa ni khyad par ni zhes bya ba'o/_/ji ltar rjes su 'gro ba ma yin
[\[158a\]]
[\[158a.1\]]zhe na/_gang gi phyir zhes gsungs so/_/gcig tu yul lam dus su'o/_/gzhan du zhes bya ba ni nges par yul lam dus su'o/_/de nyid ni da ltar byung ba'o/_/gzhan gyi ni dus phyis 'byung bas so/_/ci'i phyir mi mthong snyam na de na zhes gsungs te mngon sum mo/_/'di nyid
[\[158a.2\]]gsal bar byed pa ni mngon sum gyis ni zhes bya ba'o/_/des na zhes bya ba ni dus gzhan du gnas pa med pas so/_/mngon sum snga ma ni phyi ma la mi 'jug la mngon sum phyi ma yang snga ma la mi 'jug go zhes bya bar sbyar ro/_/ngo shes pa'i mngon sum ni snga ma dang phyi ma dag la 'jug pa yin no zhes dogs
[\[158a.3\]]pa ni gal te zhes bya ba'o/_/ma yin te zhes bya ba ni lan no/_/ji ltar mngon sum ma yin zhe na de la zhes gsungs so/_/ngo shes pa la'o/_/ji ltar dbang po'i byed pa med snyam na/_ji ltar zhes gsungs so/_/'on te dbang po la brten pa'i rnam par shes pa 'das pa la sogs pa la 'jug pa yin no zhe
[\[158a.4\]]na/_de la brten pa'i zhes gsungs so/_/ci'i phyir 'das pa la sogs pa dbang po mi 'jug snyam na/_dbang po'i shes pas zhes gsungs so/_/'dzin pa la nyes pa brjod pa ni de ltar yin na zhes bya ba ste/_yul dang dus dang khyab pa 'dzin na'o/_/phyed phyi ma 'chad pa'i phyir dogs pa bsu ba ni gal te
[\[158a.5\]]zhes bya ba'o/_/'chad pa snga ma lan 'debs pa ni gal te zhes bya ba'o/_/de'i tshe mig kyang 'jug par 'gyur ro/_/ji ltar shes pa 'jug na mig kyang 'jug par 'gyur zhe na/_mig ces gsungs so/_/shes pa 'jug pa las gzhan du'o/_/'o na 'das pa la sogs pa 'dzin pa la mig
[\[158a.6\]]byed pa yod pa kho na'o zhe na/_snga ma dang zhes gsungs so/_/ci'i phyir zhe na/_srid par zhes bya ba ni/_rgyu snga ma las 'bras bu phyi ma dang 'bras bu phyi ma las rgyu snga ma las srid par rjes su dpog pa'o/_/rjes su dpag pa 'jug pa nyid dbang po 'jug pa yin no zhes dogs pa ni gal te zhes bya
[\[158a.7\]]ba'o/_/lan ni rjes su dpag pa yang zhes bya ba'o/_/gang gi phyir khyad par gcig tu mthong ba ni gzhan du mthong ba de'i phyir ro/_/phyed phyi ma bshad pa'i phyir dogs pa bsu ba ni spyi zhes bya ba'o/_/khyad par las tha dad pa dang tha mi dad pa'i spyi ni yod pa ma yin no/_/des na gang gi dbang po shes pa rnam
[\[158b\]]
[\[158b.1\]]par rtog pa dang bcas par 'gyur ba de dbang pos gzung ba nyid ji ltar yin zhes bstan pa'i don du lan 'debs pa ni khyad par de ltas tha dad pa ni yod pa ma yin no/_/ci'i phyir zhe na/_tha dad med phyir zhes bya ba'o/_/khyad par rnams la ni tha dad pa dang tha mi dad pa'i spyi dang khyad par gyi rnam pa can gyi blo nyams
[\[158b.2\]]su myong ba ni med de 'on kyang khyad par rnam pa nyid yin no/_/spyi ni ma dmigs pa'i phyir med pa kho na'o zhes pa'i don to/_/gal te gsal ba dang spyi dag rjes su 'gro bar srid pa'i phyir/_ji ltar brda'i yul la yin zhe na/_khyad par rnams zhes gsungs so/_/dbang pos gzung bar bya ba'i spyi yang rjes su 'gro
[\[158b.3\]]ba ma yin te zhes 'brel to/_/ci'i phyir zhe na/_de ni med pa'i phyir ro zhes bya ba'o/_/khyad par rnams rjes su 'gro ba ma yin la zhes brjod pa nyid gsal bar byed pa ni/_khyad par rnams ni zhes pa'o/_/spyi yang zhes brjod pa gsal bar byed pa ni spyi zhes bya ba ste/_dbang pos gzung ba ma
[\[158b.4\]]yin pa'o/_/de nyid kyi phyir de ni zhes gsungs te/_sa'i dbang pos gzung ba'i zhes bya ba ni spyi'o/_/ci'i phyir zhe na/_'dir ci ni zhes bya ba'o/_/'dir ni khyad par rnams la'o/_/ci'i phyir mi snang snyam pa'i dogs pa sel bas tha dad blo med phyir zhes bya ba rnam par 'grel pa ni rnam gzhan zhes bya ba'o/_/
[\[158b.5\]]de nyid kyi phyir zhes bya ba ni mi dmigs pa'i phyir ro/_/tha dad pa dang tha mi dad pa'i spyi ni med pa nyid yin la/_mi dmigs pa las med kyang bla ste de khas len na nyes pa gzhan yang brjod pa ni brjod du med pa yang med pa nyid do/_/gang gi phyir spyi med pa de'i phyir dbang po las skyes blo zhes bya ba'o/_/gal te
[\[158b.6\]]khyad par nyid sgra'i yul yin pa des na de 'dzin pa'i dbang po shes pa rtogs pa med par ji ltar 'gyur snyam na khyad par rnams la zhes gsungs so/_/ci'i phyir 'jug pa mi srid snyam na khyad par zhes gsungs so/_/gal te khyad par nyid spyi yin pa des na dbang po'i rnam par shes pa khyad par gyi
[\[158b.7\]]yul can du ji ltar 'gyur snyam na/_rjes su 'gro ba med par zhes gsungs so/_/khyad par rnams la zhes bya ba la sogs pa 'chad pa ni khyad par zhes bya ba'o/_/ci'i phyir rjes su 'gro ba med pa la brda mi 'jug snyam na brda ni zhes gsungs so/_/de lta ma yin na zhes bya ba ni gal te yul dang dus gzhan
[\[159a\]]
[\[159a.1\]]du tha snyad 'jug pa'i don du brda mi 'dod na'o/_/de'i tshe zhe na zhes pa de nyid du zhes bya'o/_/tha snyad 'jug pa'i don to/_/ma yin no zhes dogs pa ni chos kyi zhes bya ba'o/_/lan ni de ltar zhes bya ba'o/_/des na zhes bya ba ni yul gzhan la sogs par tha snyad par 'jug pa'i don yin
[\[159a.2\]]pas na'o/_/de'i phyir zhes bya ba ni so sor nges pa la brda mi 'jug pa'i phyir ro/_/khyad par sgra'i yul ma yin mod/_de lta na yang de sbyar nas 'dzin par ji ltar mi 'dod ce na/_sgra rnams zhes gsungs te/_de ltar brdar btags pa rnams kyi yul lo/_/gang zhig yin pa zhes bya ba ni yul la
[\[159a.3\]]sogs par rjes su 'gro ba gang yin pa'o/_/de nyid ci zhes bya ba ni rjes su mi 'gro ba ni ma yin pa'o/_/de rnams kyis zhes bya ba ni de ltar brdar btags pa'i sgra rnams kyis so/_/sbyor byed ces bya ba bum pa de ni 'di'o zhes bya ba'o/_/des zhes bya ba ni khyad par la brda med pas na'o/_/de'i phyir
[\[159a.4\]]zhes bya ba ni sbyar nas 'dzin pa med pa'i phyir ro/_/ci'i phyir zhes bya bas ni rgyu ci'i phyir na khyad par nyid dang sbyor gyi khyad par ni ma yin zhes bya ba'i tha tshig go/_/shes pa la ni rnam par rtog pas shes pa la'o/_/gang yin pa'i don de dag nyid do/_/ci'i phyir zhes dris pa na brjod pa ni 'di zhes gsungs
[\[159a.5\]]so/_/shes pa gang gis tha snyad kyi dus su rtogs par bya ba yin te/_ci gang la lkog tu gyur pa'i don yod pa rnam par rtog pa dang bcas pa des sam zhes bya ba'o/_/re zhig rnam par rtog pa tha ma sel ba ni gal te zhes bya ba'o/_/rnam par rtog pa dang po'i dbang du byas te brjod pa ni 'on te zhes bya
[\[159a.6\]]ba'o/_/ci'i phyir zhe na/_de'i tshe zhes bya ba ste/_tha snyad kyi dus na'o/_/dbang po'i yul gyi don rtogs bzhin pa med pa'i phyir ro/_/'dis ni 'di skad brjod de gal te dbang po'i yul gyi don rang gi mtshan nyid la brda byed pa yin na ni de'i tshe tha snyad kyi dus su de nyid rtogs par 'gyur ba zhig na/_de ltar
[\[159a.7\]]yang ma yin te/_des na de la brda byed pa ma yin no zhes bya ba'o/_/yang na zhes bya ba la sogs pas ni rnam 'grel la 'jug par byed pa'o/_/don dang sgra med kyang 'brel par byed pa'i phyir na de'i tshe dbang po'i spyod yul gyi don 'brel pa ma yin no zhes 'brel to/_/'on te yang gang gi tshe don 'das te med pa na
[\[159b\]]
[\[159b.1\]]yang brda byed pa yin no zhes brjod pa ni/_de'i tshe yang rnam par rtog pa'i blo la don snang ba yod pa yin la/_snang ba de nyid kyang don yin pa des na don kyang brda byed pa yin zhe na/_snang ba tha dad pa yin yang zhes gsungs so/_/rnam par rtog pa la ni mi gsal bar snang ba yin na/_de ji ltar na mngon sum
[\[159b.2\]]la snang ba gsal ba'i don de la cig car 'gyur zhes bya bar dgongs pa'o/_/'dir slob dpon chos mchog gi lugs kyi dogs pa ni gal te zhes bya ba'o/_/rtag par 'dzin pas ni 'khrul pa ma yin no zhes bya ba'i don to/_/'o na ji ltar dngos po rnams tha dad ce na/_tha dad pa ni zhes bya ba ni 'di la brjod
[\[159b.3\]]pa ni don byed pa zhes bya ba'o/_/snang ba tha dad pa nyid don byed pa tha dad pa'i sgras brjod par bya ba yin no/_/gal te bum pa dang snam bu dag ci ltar tha dad ces bya ba 'dir chu 'dzin pa la sogs pa 'bras bu tha dad pa'i phyir ro zhes brjod pa ma yin nam des na snang ba tha dad pa nyid don byed pa tha dad pa ji lta
[\[159b.4\]]yin snyam na gzhan du gyur pa'i 'bras bu tha dad pa ni rgyu tha dad pa'i mtshan nyid ma yin no/_/rgyu'i snang ba tha dad pa med par zhes 'brel to/_/de nyid las zhes bya ba ni snang ba tha dad pa nyid las so/_/thug pa med par 'gyur ro zhes bya ba ni/_'bras bu gzhan dang 'bras bu gzhan tha dad pa'i sgo kho nas tha dad pa
[\[159b.5\]]yin la de yang de las gzhan gyis yin pa'i phyir ro/_/'bras bu tha dad pa snang ba tha dad pa las yin no zhe na ni/_de'i tshe rgyu yang snang bas tha dad pa de nyid las so/_/gzhan yang brjod pa ni don byed pa zhes bya ba'o/_/de ni zhes bya ba mi slu ba'o/_/des na rjes su dpag pa der yang ngo /_/gang gi phyir de lta ma
[\[159b.6\]]yin pa de'i phyir tha dad pa ni thams cad du zhes blta'o/_/de lta bu la zhes bya ba ni mig mngon sum phye ba'i rtogs pa po la'o/_/'o na ji ltar 'brel snyam na/_'di'i zhes gsungs te zhes rnam pa de ltar bstan pa ste/_brjod pa'i don gang yin pa nyid sbyor ba yin no/_/don de nyid dbang po'i shes pa'i yul
[\[159b.7\]]yin pa'i phyir rnam par rtog pa dang bcas pa yin no snyam na/_mngon sum la ni zhes gsungs so/_/don rkyang ba tsam zhes bya ba ni rtags kyi don tsam mo/_/re zhig 'di ni khas blangs nas brjod pa yin te/_rnam pa'i dbye ba'i don ni snang ba ma yin no zhes bstan pa'i don du'o/_/rtags kyi don gzhan du rnam par
[\[160a\]]
[\[160a.1\]]dbye ba'i don yang ci ste mi snang zhe na/_brjod pa ni 'di ltar zhes bya ba'o/_/gal te 'di'i zhes bya ba'i 'brel pa phan gdags par byed pa dang /_phan 'dogs par byed pa dag ma yin na 'o na ji ltar 'di'i rjod par byed pa ni 'di yin no zhes 'brel pa yin/_'dir ni brjod par bya ba dang rjod
[\[160a.2\]]par byed pa dag phan gdags par bya ba dang phan 'dogs par byed pa'i dngos po yod pa ma yin no zhe na des zhes bya ba'o/_/blo'i yul gyi don las res 'ga' sgre 'byung ste skye la/_res 'ga' ni sgra las blo la gnas pa'i don yin pa'i phyir te rnam pa de ltar blo'i rang bzhin dang ngag gi rnam par rig byed de gnyis
[\[160a.3\]]so/_/gal te de lta na yang mngon sum nyid kyi 'brel pa byed do/_/des na mngon sum la snang ba'i don nyid la brda byed pa yin no zhe na/_mngon sum la zhes gsungs so/_/de ni mngon sum la snang ba'o/_/mig la sogs pa skyed pa'i shes pa la snang ba'i ngang tshul gang la yod pa de la brda byed pa yin na
[\[160a.4\]]de'i tshe rang gi mtshan nyid de ni tha snyad kyi dus na sgra brjod pa'i rjes su snang bar 'gyur ro/_/snang ba nyid do snyam na/_de ltar ni ma yin te zhes gsungs so/_/ci'i phyir min zhe na/_rang nyid ces gsungs so/_/gal te brda ma byas kyang don rtogs na ni de'i tshe brda med par rtogs tshogs par 'gyur ro de ltar yang ma
[\[160a.5\]]yin te/_'di nyid rnam pa gzhan du bshad pa'i phyir yang na zhes gsungs so/_/de lta bu nyid ni brda med pa nyid do/_/'on te gsal bar snang ba rnam par rtog pa med pa las mi gsal bar snang ba'i rnam par rtog pa'i shes pa 'di ni gzhan kho na yin no zhe na/_'dir rnam par rtog pa zhes bya ba'o/_/gal te
[\[160a.6\]]rnam par rtog pa gzhan yin na/_de'i tshe de'i gzung ba lkog tu yin par 'gyur ro/_/de lta yang ma yin no zhe na ston pa ni 'di la zhes bya ba'o/_/'on te zhes bya ba la sogs pa ni gzhan dag nyid sangs rgyas pa'i dogs pa bsdu ba'o/_/sngar yang zhes bya ba ni mngon sum gyi dus na yang ngo /_/de zhes bya
[\[160a.7\]]ba ni rang gi mtshan nyid do/_/'dir zhes bya ba ni rnam par rtog pa'i dus na'o/_/'on te khyad par 'di nyid med do zhe na/_mthong ba nyid ni zhes bya ba gsungs so/_/rkang pa tha ma rnam par 'grel pa ni shes par gyur pa nyid ni zhes bya ba'o/_/pha rol nyid kyi dogs pa bsu ba ni rnam rtog phyir na zhes bya ba ste/_mi
[\[160b\]]
[\[160b.1\]]bden pa nyid do zhes bya ba ste/_mi bden pa nyid do zhes 'brel to/_/'di gzhan gyi brjod pa ni 'dir tshad gang zhes bya ba'o/_/rnam par rtog pa yang yin la bden pa nyid kyang yin mod 'gal ba ci yod/_'on te de lta bu kho nar rnam par rtog pa'i shes pa mi bden par brjod na rnam par rtag pa med pa'i blo
[\[160b.2\]]la yang zhes smras so/_/mngon sum du byed pa zhes bya ba ni/_rnam par rtog pa'i shes pa zhes bya ba lhag ma ni'o/_/'di ni zhes bya ba ni ba lang ba lang sbrul sbrul zhes bya ba la sogs pa'o/_/mngon sum gyi yul can yin yang 'di ni rjes su dpag pa nyid yin no zhe na/_yul gyi dbye ba nyid
[\[160b.3\]]las zhes bya ba'o/_/'on te mngon sum gyi yul gcig kho na las mngon sum dang rjes su dpag pa las 'jug pa des na lkog tu ma gyur pa'i yul can yin yang rjes su dpag pa nyid do zhe na/_tshad ma nges pa med pa nyid ces smras so/_/'di ma grub pa'i mtha' brjod pa ni de thams cad ni zhes
[\[160b.4\]]bya ba'o/_/'jug pa myur phyir zhes bya ba ni 'di ni gzhan gyi lugs la ltos pa kho na grub pa'i mtha'i nang du smos pa yin no/_/rang gi mtshan nyid ces bya ba ni ba lang la sogs pa'i rang gi mtshan nyid 'dzin pa ltung gyur pa'o/_/yi ge'i rnam pa zhes bya ba ni ba la sogs pa'i yi ger zhen pa'o/_/de
[\[160b.5\]]las zhes bya ba ni ba lang la sogs par snang ba las so/_/'o na mngon sum gyi shes pa gang zhig yin snyam na/_bdun na zhes gsungs so/_/ci ltar na shes pa 'di nyid mngon sum yin gyi/_snga ma ni ma yin zhe na/_de la ni zhes bya ba ste snga ma la'o/_/'di nyid ces bya ba ni phyi ma nyid do/_/grub
[\[160b.6\]]pa'i mtha' smra bar rnam par dpyod par byed pa la ltos nas ni med pa kho na zhes bya ba'o/_/snang ba tha dad pas zhes bya ba ni ba la sogs pa'i yi ger zhen pa ni mi gsal bar snang la/_khra bo la sogs pa ni gsal bar snang ba'o/_/re zhig ba la sogs pa'i yi ge rnam par rtog pa dang /_khra bo la
[\[160b.7\]]sogs pa snang ba yin pa lta bar zhog ste/_yi ge ba dang da la sogs pa'i rnam par rtog pa rnams kyang gcig nyid ma yin no zhes bstan pa'i don du yi ge ba la sogs pa'i zhes bya ba'i khyad par gyi dngos po gcig nyid ma yin pa'i gtan tshigs kyi tshig brjod pa ni rim gyis zhes bya ba'o/_/rim
[\[161a\]]
[\[161a.1\]]gyis 'byung ba dag la ni gcig nyid srid pa ma yin no/_/'on te yi ge ba la sogs par zhen pa gang yin pa nyid rnam par rtog pa med par khra bo rtog par byed pa yin no zhe na/_yi ger zhes bya ba'o/_/de zhes bya ba yi ger snang ba med kyang ngo /_/gzhan gyi de med kyang zhes smras te/_yi ger
[\[161a.2\]]snang ba med kyang ngo /_/rang bzhin de nyid snga ma nyid du snang ba ni nges pa yin no zhe na sngon gyi zhes gsungs so/_/gzhan zhes bya ba la sngon snang ba nges pa zhes bya ba de ltar de sngon snang ba de dang gcig tu nges par bya ba nyid nges pa'i sgras brjod par bya ba yin no zhe na zhes bya ba'i don to/_/gal te don dam par shes
[\[161a.3\]]pa de gnyis gcig pa nyid ma yin na/_de'i tshe ji ltar blo dman pa rnams gcig tu nges pa yin zhes bsams nas smras pa ni 'o na zhes bya ba'o/_/'bras bu zhes bya ba ni grub pa'i mtha'o/_/gal te de dag tha dad pa kho na yin na/_de'i tshe 'o na rim gyis zhes bya ba'o/_/rim gyis 'dzin par nges na ma yin pa
[\[161a.4\]]zhes bya ba ni/_'on kyang dus gcig tu 'dzin par nges pa yin no khyed kyi ltar na ni 'dzin pa 'ba' zhig kho na rim gyis yin la/_lhag par zhen pa ni cig car kho na yin no/_/des na ji ltar khyed kyi 'dod pas de dag tha dad kyang cig car lhag par zhen par byed pa yin pa de bzhin du/_kho bo cag gi ltar na 'dzin pa
[\[161a.5\]]yin par 'gyur ro zhes bsams pa'o/_/rnam par rtog pa de la'o/_/de la yang zhes bya ba ni pha rol nyid sangs rgyas pa'i dogs pa bsu ba'o/_/de nyid kyis smras pa ni 'o na ni zhes bya ba'o/_/zhugs pas zhes bya ba ni chags pas so/_/rnam par rtog pa des so/_/'dir grub pa'i mtha' smra ba yul med
[\[161a.6\]]pa nyid du dogs nas bar chad 'gog par byed pa ni ma yin te zhes bya ba'o/_/gzhan yang zhes bya ba la sogs pas ni de'i lugs nyid kyis grub pa'i mtha' brjod pa'o/_/gzhan gyi ltar na rigs pa pa'i ltar na yod do/_/rigs ni tha dad pa'i rnam par rtog tshe ni brdar ro/_/ji ltar ba lang gi mthong ba rgyun
[\[161a.7\]]'chad pa min zhes bya ba ni ltos pa'o/_/phyed snga ma 'chad pa ni mngon sum zhes bya ba'o/_/gzhan gyi zhes bya ba ni rigs pa can gyi ltar na'am/_yang na mthong ba'i don gyi mngon sum gyi shes pa'i rang bzhin nyid ma yin no/_/de la zhes bya ba ni rigs mi mthun pa'i rnam par rtog pa'i dus na'o/_/rigs mi
[\[161b\]]
[\[161b.1\]]mthun pa'i rnam par rtog pa las sngon rol gyi mthong ba gang yin pa dang /_de bzhin dus kyi 'byung ba'i mthong ba gang yin pa de nyid kyi dngos po ni stobs dang ldan pas mthong ba de gnyis kyi bar du zhugs pa mthong ba ma yin pa rigs mi mthun pa'i rnam par sgrib pa'o/_/mi srid do zhes bya ba ni rigs mthun
[\[161b.2\]]pa'i rnam par rtog pa'i dus sam/_rigs mi mthun pa'i rnam par rtog pa'i dus su yang bar du gcod pa ni srid pa ma yin no/_/bar chod rtogs par thal ba'i phyir ro/_/bar chod yod kyang myur ba'i phyir bar du ma chod par rtogs pa yin no zhe na/_gyur pa'i phyir zhes bya ba'o/_/yi ge dag kyang zhes bya ba
[\[161b.3\]]ni sa ra dang sa ra zhes bya ba la sogs par ro/_/rim dang ldan pa la yang zhes bya ba ni bar chod yod pa la yang ngo /_/de la ni mtsho dang ro zhes bya ba la sogs par ro/_/dus gcig tu thos pa ma yin pa ni rim gyis thos pa'o/_/'dir zhes bya ba ni grub pa'i mtha' ste/_rigs mi mthun pa'i rtog pa dang
[\[161b.4\]]rtog pa med pa gnyis la'o/_/gzhan gyis smras pa rdul gyi tshad la sogs pa dang ldan pa'i mtshan nyid can yin gyi dbang po dag dus gcig tu 'jug pa med pa'i phyir ro/_/de las byung ba'i shes pa rim gyis 'byung ba yin te/_des na myur ba nyid las dus gcig pa mngon par rlom pa yin no zhes bya
[\[161b.5\]]ba'i don to/_/'di las brjod pa ni 'di ni zhes bya ba'o/_/de lta ma yin na zhes bya ba ni myur ba med na'o/_/rim gyis skye ba dag la gal te myur ba yang med na ni/_de'i tshe dus gcig tu mngon par zhen par mi 'gyur ro zhes mnos pa'o/_/mchog tu gyur pa zhes bya ba ni khyad par du 'phags pa'o/_/
[\[161b.6\]]yi ge rnam pa gcig thos pa'i rgyu mgyogs pa nyid med do zhes brjod pa gang yin pa de la brjod pa ni dbang po'i nyes pa lnga po rnams kyis chod kyang chod pa med pa de bzhin du snang ba'i rnam par rtog pa'i blo gang yin pa de chod par snang ngo zhes bya ba ni ngo mtshar te/_ya mtshan che'o/_/'dir yang chod par
[\[161b.7\]]snang ba nyid du 'gyur ro zhes bya ba'i don to/_/ci'i phyir zhe na/_ming ste sgra'i mthar thug pa'i skad cig gang yin pa de dang 'dre ba'i phyir te 'du ba'i phyir ro/_/de ltar lhag par zhen pa ni cig car ba nyid du zhen pa'o/_/ji ltar mi 'gyur zhes bya ba ni cig car ba nyid du lhag par zhen par zhes 'brel to/_/de bas
[\[162a\]]
[\[162a.1\]]kyang zhes bya ba ni sa ra dang sa ra zhes bya bas kyang ngo /_/dri zhim pa'i tshig ni dri nye ba'o/_/blta na sdug pa'i na chung ni gzugs so/_/kha'i ro myang ba zhes bya ba ni reg bya dang ro dag go/_/der ni zhes bya ba ni rnam par shes pa drug skye ba'i dus na'o/_/de 'dra ba zhes bya ba ni yi ge rnams
[\[162a.2\]]kyi mgyogs pa ci 'dra ba de dang 'dra ba'o/_/yi ge rnams la yang zhes bya ba ni ro dang mtsho zhes bya ba rnams la'o/_/sa ra sa ra zhes bya ba la sogs pa'i yi ge'i yul can skad cig ma'i shes pa gang yin pa des bar du chod pa der mgyogs pas cig car zhen pa bsgrub par ji ltar mi 'gyur te/_
[\[162a.3\]]'gyur ba kho na'o zhes bya ba'i don to/_/khyad med na zhes bya ba ni thams cad la'o/_/de'i tshe don nye ba la yang zhes bya ba tshogs pa la yang ngo /_/yul gzhan la chags pa gang yin pa des nus pa nyams par 'gyur ba gang yin pa de yod par yin na ni rkyen du mi 'gyur te skyed byed du mi 'gyur ro/_/gang
[\[162a.4\]]gi zhe na nye bar gnas pa thams cad kyi rnam par shes pa bskyed pa'i'o/_/gzhan gyi mtshungs pa ma yin te zhes smras so/_/yid kyi zhes bya ba ni dbang ba'i'o/_/'di la brjod pa ni de lta na yang zhes bya ba'o/_/'di ni yid khas blangs te brjod pa yin na ni de nyid kyang mi srid do zhes brjod pa ni rnam par
[\[162a.5\]]shes pa snga ma las ma rtogs pa'i zhes bya ba'o/_/mtshams sbyar bas zhes bya bas ni snga phyi mtshams sbyar bas ni ma yin te/_mi gsal bar snang ba thob pa'i phyir ro/_/mgal me la sogs pa myur du 'jug pa'i rjes su 'gro ba 'khor ba'i mtshan nyid gang yin pa des gnod pa gang la yod pa'i
[\[162a.6\]]mig gang yin pa de la de skad ces brjod do/_/mthong ba ste shes pa rnams mtshams sbyor ba ni ma yin no/_/da ni rang nyid blo cig car ba nyid du bsgrub pa'i don du gzhan gyi tshul nye bar 'god pa ni ci ste yang zhes bya ba'o/_/grub pa'i mtha' smra bas gsungs pa 'o na ni zhes bya ba'o/_/cig car
[\[162a.7\]]snang ba la yang tshad ma ci yod snyam na/_cig car zhes gsungs so/_/de zhes bya ba ni cig car snang ba'o/_/de ltar zhes bya ba ni 'khrul pa'i mtshan nyid du'o/_/gzhan gyi 'dod pa ni bram ze'i 'dod pa'o/_/sogs pa'i sgras ni don brjod pa na nyams su myong ba'i rnam pas 'jug pa zhes bya ba'o/_/dpe
[\[162b\]]
[\[162b.1\]]nyid bsgrub pa ni byis pa'i zhes bya ba'o/_/de skad smra ba'i bram ze de dag gi lugs ltar na mngon sum kho nar 'gyur gyi rnam par rtog pa ma yin te/_brda med pa'i phyir ro zhes dogs pa'o/_/'gyur mod ces bya ba la sogs pas gzhan gyi tshig gi dogs pa bsu nas brjod pa ni ma yin te zhes bya
[\[162b.2\]]ba'o/_/ci ste zhes bya ba ni dogs pa'o/_/snga ma dang phyi mar rtog pa zhes rjes su 'jug go/_/lan ni phyis kyang zhes bya ba'o/_/thabs med pa nyid bsgrub pa ni brda 'dzin pa'i zhes bya ba'o/_/de ni zhes bya ba rnam par rtog pa'o/_/des na zhes bya ba ni rnam par dpyod pa'i yid brda 'dzin pa'i phyir phyis
[\[162b.3\]]zhes bya ba rtog pa'i gnas skabs na'o/_/gnod par byed pa la gzhan yang brjod pa ni byis pa'i zhes bya ba'o/_/'brel pa med pa'i phyir ro zhes bya ba ni/_gal te dbang po'i shes pas kyang brda 'dzin nus na de la gnod par byed pa ci yod ces bya bar dgongs pa'o/_/thams cad du zhes bya ba ni shed byed la yang ngo /_/
[\[162b.4\]]de ltar ni rnam par rtog pa med par ro/_/byis pa kho na'i rnam par rtog pa med par 'gyur gyi/_gzhan gyi ni rnam par rtog pa dang bcas par 'gyur ro zhes bya ba'i don to/_/'on te dpe des gzhan yang rtog pa med pa nyid du 'grub po snyam na/_gnod par byed pa'i zhes gsungs so/_/gnod byed kyi tshad mas
[\[162b.5\]]'brel pa grub pa ste/_nges pa gang yin pa de med par ro/_/ci ste gzhan dogs par byas nas 'di zhes bya bas lan 'debs te/_dbang po'i shes pa 'di'o/_/gzhan dag mngon du byed pas snga phyi 'dzin pas stong par ston pa ni mngon sum du zhes bya ba'o/_/don med pa nyid ston pa ni rtog pa med pa nyid ni zhes bya
[\[162b.6\]]ba'o/_/de'i rjes su 'brangs nas zhes bya ba ni mngon sum gyi rjes su 'brangs nas so/_/ci ste zhes bya ba la sogs pa ni gzhan dag byis pa'i rnam par shes pa nyid rnam par rtog pa med pa yin par mngon du byed pas bsgrub par bya ba yin gyi/_gzhan ni ma yin pa des na dbang po las skyes pa la sogs pa don
[\[162b.7\]]med par mi 'gyur ro zhes ston pa'o/_/'dir yang zhes bya ba ni shed bye ba la yang ngo /_/skal ba la zhes bya ba ni skab ba'i yul can gyi rnam par rtog pa la'o/_/gzhan la zhes bya ba ni rnam par rtog pa la'o/_/lkog tu ma gyur pa'i yul can yin pa'i phyir zhes bya ba ni mngon du byed pa nyid yin pa'i phyir ro/_/
[\[163a\]]
[\[163a.1\]]'o na khyod kyang mngon du byed pa nyid la rnam par rtog pa med pa 'grub par 'dod pa nyid ma yin nam/_des na tshig gang gis rtog pa med pa 'grub par bya ba'i don du mngon du byed pa sgrub par byed par slob dpon gyis gsungs she na/_mngon sum du byed pa de ni zhes gsungs so/_/brjod do zhes
[\[163a.2\]]bya ba ni/_nye bar mtshon par byed pa'o/_/rnam par rtog pa med par grub pa bya ba la gtan tshigs sngon du byed pa nyid gang yin zhe na/_rnam par rtog pa nyid ni zhes sgrub par byed pa'i dngos po dgag par byed pa ni rtog pa dang bcas pa yin la/_de yang 'gal ba yang rtog pa med pa yin zhing des ni mngon du byed pa
[\[163a.3\]]khyab pa yin te des na 'gal bas khyab pa dmigs pa yin no/_/rnam pa gzhan gyis kyang bsgrub par bya ba dang /_sgrub par byed pa'i dngos po gsungs pa ni yang na zhes bya ba'o/_/de las kyang zhes bya ba ni mngon du byed pa las kyang ngo /_/'khrul pa yin na mngon du byed pa yin no/_/des na 'khrul pa zla ba
[\[163a.4\]]gnyis su snang ba rnam par rtog pa med pa yin yang mngon du byed pa ma yin pas de mngon sum du ga la 'gyur/_gal te zhes bya ba la sogs pa ni rnam par rtog pa dang bcas pa thams cad ni 'khrul pa nyid yin pa'i phyir spang bar 'gyur ro zhes bsams pa'o/_/gal te 'di'i 'dod pas ma 'khrul pa zhes pa'i
[\[163a.5\]]tshig mi slu ba'i don yin pa de lta na yang slob dpon chos mchog gi lugs kyis grub pa'i mtha' gsungs pa ni ma yin te zhes bya'o/_/gang gis gzhan gyi lugs la ltos pa'i mtshan nyid la ma 'khrul ba nyid med pa yin te/_mngon sum rtog pa dang bral ba zhes bya ba tsam zhig gsungs pa'i phyir
[\[163a.6\]]ro/_/des na ma 'khrul ba'i tshig med pa nyid kyis rnam par rtog pa dang bcas pa ji ltar gcod snyam na/_'khrul pa med pa nyid du zhes gsungs so/_/slob dpon phyogs kyi glang pos so/_/dmigs kyis bsal ba zhes bya ba ni/_mngon sum ltar snang rab rib bcas zhes dmigs kyis bsal ba'i
[\[163a.7\]]sgo nas so/_/de ltar na re zhig rnam par rtog pa med pa'i tshig gis mngon du byed pa nyid nye bar mtshon nas bsgrub par bya ba dang /_sgrub par byed pa'i dngos po bstan pa yin no/_/de nyid rnam pa gzhan gyi sgo nas sam mngon du byed pa nyid brjod pa yin no zhes ston pas gang na zhes gsungs so/_/dbang
[\[163b\]]
[\[163b.1\]]la brten pa nyid des na'o/_/yang na zhes bya ba la sogs pa ni mngon sum gyi tshig nyid kyis mngon du byed pa nyid brjod pa yin no zhes gsungs pa yin no/_/des na bya ba ni mngon sum nyid kyis na'o/_/yang na zhes bya ba la sogs pas ni rnam par rtog pa med pas zhes bya ba 'di 'ba' zhig nyid rnal 'byor
[\[163b.2\]]spyod pa pa'i lugs kyis mtshan nyid du brjod pa yin no zhes gsungs pa yin no/_/'dir brtsad pa ni 'o na zhes bya ba'o/_/mngon sum du byed pa zhes bya ba ni lan brjod pa'o/_/gal te 'ga' zhig 'khrul pas mngon sum yin pa yod na ni/_de gcad pa zhig na de lta bu ni srid pa ma yin no zhes
[\[163b.3\]]dgongs pa'o/_/'o na phyi rol la yang de mngon sum ji ltar mi 'gyur zhe na/_snang ba'i rang bzhin las zhes gsungs so/_/'dir ni phyi rol pa ni tshad ma yin te/_rtog pa'i rang bzhin yin pa'i phyir zhes bstan to/_/'khrul pa nyid 'dod pa'i shes pa ni yid kyi 'khrul pa gang yin pa de'i yul
[\[163b.4\]]can yin pa'i phyir 'khrul pa nyid yin gyi don dam par de yod pa ma yin no/_/gzhan la zhes bya ba la sogs pas rnam pa gzhan gyi rnam par rtog pa med pa nyid du grub pa brjod pa yin no/_/thams cad du yang sbyor ba mi srid do zhes ston pa ni 'di ltar zhes bya ba'o/_/gyur du chug kyang zhes bya ba ni sbyor ba
[\[163b.5\]]zhes 'brel to/_/'di zhes bya ba ni so sor snang ba'o/_/'di nyid brjod pa ni rigs dang zhes bya ba'o/_/de nyid kyi phyir ni zhes bya ba ni tha dad par snang ba med pa nyid kyi phyir ro/_/de ltar 'gyur ro zhes bya ba ni 'dres par snang bar ro/_/rang bzhin tha dad pa kho na'i phyir snang ba tha dad par 'gyur ba yin te/_
[\[163b.6\]]de ltar zhes bya ba ni tha dad par ro/_/de la zhes bya ba ni yul dang dus tha dad pa la'o/_/rlung dang nyi ma dag ces bya ba ni tshad mas grub pa'i dpe'o/_/thams cad du zhes bya ba ni spyi la sogs pa gcig tu mngon par 'dod pa dag la yang ngo /_/de ltar zhes bya ba ni gcig tu 'dres par ro/_/du
[\[163b.7\]]ba'i stobs kyis yon tan dang bya ba la sogs pa rnams tha dad pa mi snang ba yin no zhes rtog par thal bar 'gyur ro/_/thams cad ces bya ba ni chu la sogs par snang yang chu tsam gyi sgrub byed du mi 'gyur te/_me la sogs pa dag kyang gcig tu 'dres nas snang ba'i phyir ro/_/gal te ba lang
[\[164a\]]
[\[164a.1\]]zhes rtogs pa la de'i khyad par gang yin zhes dris pa na/_dbyug pa bzhin du tha dad par ci ste mi brjod snyam na/_de ni 'di yin no zhes bya ba'o/_/gzhan dag dpe yang mi 'thad par byed pa ni dbyug pa can bya'o zhes dogs pa bsu ba ni dbyug pa zhes bya ba'o/_/gal te dbyug pa
[\[164a.2\]]mi snang na de'i tshe sngar nyid dbyug pa can du ci ste mi rtogs she na/_gzhan lan 'debs pa ni ma yin te zhes bya ba'o/_/gal te tshogs pa yod kyang ci der khyad par can nyid don gzhan kho na yin nam zhe na/_skyes la zhes gsungs so/_/khyad par can de rtogs pa med pa'i phyir ro/_/gal te der
[\[164a.3\]]dbyig pa yang snang na ci nyes she na/_gal te dbyig pa yang zhes bya ba'o/_/grub pa'i mtha' gsungs pa ni/_de thams cad ni zhes bya ba'o/_/gal te skyes bu 'ga' zhig snang na ni de'i tshe gang zhig rtogs pa ma yin pa de la de skad ces brjod de de ni khyad par nyid du mi 'gyur te/_rtog pa kho na khyad
[\[164a.4\]]par yin pa'i phyir/_khyad par ma bzung bar khyad par can blo mi skye'o zhes bya ba lugs yin pa'i phyir ro/_/gal te dbyig pa la sogs pa'i khyad par rtogs pa kho na'o zhe na/_de ste zhes bya ba la sogs pa'o/_/'dis ni gang du yang ji ltar yang khyad par khyad par can gyi dngos po mi 'thad do zhes bstan
[\[164a.5\]]pa yin no/_/'ba' zhig la zhes bya ba la ni skyes bu la'o/_/dbyig pa can zhes bya ba'i rtogs pa la yang khyad par can nyid du rtogs par mi 'gyur te/_khyad par mi snang na skyes bu 'ba' zhig snang ba'i phyir ro/_/'on te gang gis de la rtogs na/_khyad par can nyid du rtogs par mi 'gyur ba dbyig pa ni khyad
[\[164a.6\]]par can ma yin no/_/'on kyang khyad par can gyi blo'i yul gang yin pa'i dngos po de nyid yin no zhes ston pa ni gal te zhes bya ba'o/_/grub pa'i mtha' smra bas 'di la brjod pa ni zhes rnam par rtog pa mdzad nas phyogs dang po sel ba ni/_bde ba la sogs zhes gsungs so/_/gang gi tshe sngon po la
[\[164a.7\]]sogs pa nye ba las bde ba sogs pa'i rang bzhin sngon po la sogs pa'i rnam par shes pa skye ba de'i tshe rnam par shes pa la rang la brten pa'i khyad par yod pa des na ci de rnam par rtog pa dang bcas par 'gyur ram zhes bya ba'o/_/gal te bde ba la sogs pa'i khyad par de yul gyi ma yin na de'i tshe yul med
[\[164b\]]
[\[164b.1\]]par zhes bya ba la sogs pa'o/_/'di la la ni ma yin te zhes bya ba'o/_/rnam par rtog pa gnyis pa la brjod pa ni khyad par zhes bya ba'o/_/'on te khyed dbyug pa can gyi rtogs pa yul med pa nyid du 'dod na de nyid ltar dngos po gnyis ka'i yul can yin zhes brjod snyam na/_gnyis ka yang zhes gsungs
[\[164b.2\]]te/_dbyug pa dang skyes bu gnyis ka'o/_/tha snyad tsam zhes bya ba ni lhag par zhen pa tsam mo/_/gnyi ga zhes bya ba ni gzhan gyis smras pas so/_/dbyug pa dang skyes bu gnyis ka'i'o/_/'di ni zhes bya ba ni grub pa'i mtha' ste gcig gi tshig dang gnyis kyi tshig la sogs pa'o/_/tha snyad tsam nyid bsgrub
[\[164b.3\]]pa ni gtso bo ma yin pa'i zhes bya ba la sogs pa'o/_/de ni zhes bya ba khyad par ro/_/'di nyid bzhad gad du byed pa 'dra bar gsungs pa ni gal te zhes bya ba'o/_/gcig gi tshig bstan pa 'dis ni'o/_/dbyug pa snang ba ni yod pa kho na'o zhes bya ba'i don to/_/khyad par gdon mi za bar rdzogs par bya ba
[\[164b.4\]]yin no zhes bya ba mi bzod pas gzhan dag smra ba ni ci ste zhes bya ba'o/_/bum pa dang snam bu la sogs pa'i yul dang dus sogs khyad par can rnams dang /_dus la sogs pa dang bral ba 'ba' zhig snang ba nyid yin te/_'dir yul dang dus ni rtogs pa ma yin gyi/_de la yang shes pa'i khyad par can
[\[164b.5\]]nyid ni mi snang ba ma yin te/_snang ba nyid yin no/_/grub pa'i mtha' smra ba rnam par rtog par mdzad pa'i khyad par zhes bya ba ni don gzhan dang 'brel pa khyad par can yin no/_/don gyi rang bzhin mi mthun pa nyid khyad par can yin/_de'i tshe zhes bya ba ni phyogs gnyis ka la yang ngo /_/de ni zhes bya ba ni don
[\[164b.6\]]gzhan dang 'brel pa'i mtshan nyid kyi khyad par can ni snga ma dang phyi ma la sogs pa'i shes pa la snang ba'i ngang tshul gang la yod pa'i bum pa la sogs pa'i de la yod pa ma yin no/_/bum pa la sogs pa snang ba la ni dus la sogs par yang snang bar nyams su myong bar byed do/_/rnam par rtog pa gnyis
[\[164b.7\]]pa rjes su brjod nas sun 'byin pa ni ci ste zhes bya ba'o/_/nyes pa gzhan yang brjod pa ni mi 'dra ba ni zhes bya ba'o/_/sngar so sor mthong ba de nyid sbyor ba gang gi sngon du 'gro ba de la de skad ces bya ba'o/_/de bas na rigs la sogs pa khyad par yin yang rigs la sogs pa de yang gdon mi za bar snang bar
[\[165a\]]
[\[165a.1\]]'gyur ba yin te/_de lta ma yin na sbyor ba mi 'thad pa'i phyir ro/_/sgra dang gsal ba zhes bya ba ni ba lang zhes bya ba'i sgra dang tshig gsal ba'i rang bzhin gyis gsal ba ste de dag snang ba'o/_/'dir zhes bya ba ni rjes su 'gro ba'i shes pa la'o/_/ming tsam dang 'brel pa nyid
[\[165a.2\]]brjod pa ni 'di yang zhes bya ba'o zhes rnam pa 'dis ming sgra dang bzhon pa dang /_bzhon pa la sogs pa'i don bya ba mtshungs pa yin no/_/don ni 'ga' zhig gi yang zhes bya ba ni bzhon pa la sogs pa'i yang ste/_de yang gsal ba so sor tha dad pa'i phyir ro/_/rnam pa ni rnam par rtog pa
[\[165a.3\]]la snang ba'o/_/de yang zhes bya ba ni rnam pa yang ngo /_/so sor nges pa'i rnam par rtog pa'i rang bzhin nyid brjod pa ni ba lang zhes bya ba'o/_/rnam pa gcig ni rnam par rtog pa thams cad rtogs pa ma yin no zhes dgongs pa'o/_/des na rnam par rtog pa'i rnam pa de ni spyi'i rnam par rtog pa ma
[\[165a.4\]]yin no/_/rnam pa gcig tu ni nyams su myong ba zhugs pa med de/_des na dran pa yang de ltar mi 'thad do zhes bya ba'i don to/_/'o na ji ltar spyi med par gsal ba thams cad sgra gcig gis brjod ce na/_sgras 'di ni zhes smos te/_ba lang la sogs pa'i sgra 'di na'o/_/mtho ris la sogs
[\[165a.5\]]pa dgu la'o/_/gal te yang da ltar gyi ni sgra don bcu la grags pa de lta na yang sngon gyi grags pa la ltos na de skad brjod pa yin no/_/don dgu po de dag la ni rjes 'gro ba gcig yod pa ma yin no zhes dgongs pa'o/_/brda byed pas byed pa gang yin pa dang /_nyan pas nyan pa gang yin pa de
[\[165a.6\]]dag gi yul gyi brda'o/_/'di yang khas blangs nas brjod par zad de/_don dam par ni gang la sogs pa de dag gi nang gi dbye ba la ltos te mtha' yas pa'i phyir ro/_/'di ni mi gsal ba'i rnam pa spyi'i rang bzhin yin yang dbang po shes pa la mi snang ba'i phyir na/_rnam par rtog pa med pa kho na'o zhes
[\[165a.7\]]bstan pa yin no/_/sngon gyi mi gsal ba gang yin pa de nyid ni gsal ba 'di yin no zhes ngo shes pa las gsal ba dang mi gsal ba dag gcig nyid yin te des na gsal bas snang ba nyid spyir snang ba yin no/_/de lta na yang dbang po'i rnam par shes pa rnam par rtog pa dang bcas pa nyid do zhes brjod
[\[165b\]]
[\[165b.1\]]pa ni de nyid 'di'i zhes bya ba'o/_/rgyu tha dad pa bshad pa ni mig la sogs pas ni dbang po'i shes pa skyed la/_bag chags kyis ni rnam par rtog pa'i rnam pa'o/_/'dis ni chos 'gal ba gnas pa dang /_rgyu tha dad par bstan to/_/rnam pa'i zhes bya ba ni gsal ba dang mi gsal ba'i rang bzhin gyi'o/_/
[\[165b.2\]]de ni zhes bya ba ni dbang po'i shes pa dang rnam par rtog pa'i mtshan nyid kyi blo'o/_/'du ba gsal ba'i don du gzhan gyi lugs 'gog pa ni/_gal te zhes bya ba'o/_/'phrod pa 'du ba yod med des mi 'grub snyam na/_rigs la sogs pa zhes smras so/_/'phrod pa 'du ba mngon sum gyis ni dmigs
[\[165b.3\]]pa ma yin no/_/'o na ci zhe na/_snal ma 'di rnams la snam bu'o zhes bya ba la sogs par shes pa las so zhes gzhan gyi smras pa ni ci ste zhes bya ba'o/_/'jig rten 'gar yang ngo /_/de med pas zhes bya ba ni 'di la'o zhes bya ba'i blo med pas so/_/gal te blo 'di nyid kyis 'phrod pa 'du ba
[\[165b.4\]]'grub pa'i phyir/_de la bcad pa ci yod ce na/_lkog shal la sogs pa zhes gsungs te/_de la ni ba lang la'o/_/gang zhig ces bya ba ni ba lang ngo /_/de dag la ni lkog shal la sogs pa dag la'o/_/yan lag lhag ma dag la zhes bya ba ni ris las gzhan pa'i yan lag la ba lang zhes rten nyid du
[\[165b.5\]]rtogs na'o/_/yang ji ltar na yan lag lhag ma rten nyid dang /_rwa ni brten pa nyid du rtog gi_/don dam par ni 'di yod pa ma yin zhe na/_'di ltar zhes bya ba'o/_/de'i phyir 'byung ba zhes bya ba ni snal ma ni phyis 'byung ba'o/_/du ba dang me la sogs pa dus tha dad pa dag ni rgyu dang 'bras bu'i dngos po
[\[165b.6\]]'ba' zhig nyid dam/_spyi bo skyes dang du ba dag ni 'brel pa med par yang 'gyur ro/_/gal te rgya shug ltung ba khar gzhong gi gnas par byed pas gnas brtan brjod pa ma yin zhe na/_gnas ni zhes gsungs so/_/rgya shug de'i rang bzhin gyi khyad par las gnas pa gzhan ni yod pa ma yin no/_/des na
[\[165b.7\]]gnas pa byas na rgya shug nyid byas par 'gyur ro/_/shes pa des na brten pa'i dngos po ni rgyu dang 'bras bu kho na yin no/_/snal ma dang snam bu dag kyang de kho na ltar rten dang brten par 'gyur ro zhe na/_snal ma dang zhes gsungs so/_/rgyu'i rang bzhin 'bras bu la sgro btags pas so/_/shes pa sgro btags
[\[166a\]]
[\[166a.1\]]pa las yin no zhes ji ltar shes she na/_'di ltar gsungs so/_/de lta ma yin te gal te der rgyu sgro 'dogs pa ma yin gyi 'on kyang de'i tshe nyid snal ma yod pa yin na/_de'i tshe sngar gyi gnas skabs ma mthong ba yang snal ma de dag ni 'di'o/_/zhes shes par 'gyur na/_'gyur ba yang ma
[\[166a.2\]]yin te/_des na rgyu btags pa kho nas shes pa 'dir 'gyur ro zhes rtogs pa yin te/_de ltar na 'bras bu'i gnas skabs na snal ma med do zhes brjod pa nas snal ma las tha dad pa'i snam bu la med do zhes brjod pa ni yang na zhes bya ba'o/_/des na zhes bya ba ni snam bu tha dad pa yod pa ma yin pas na'o/_/
[\[166a.3\]]rang bzhin gcig la ni rten dang brten pa zhes bya ba yod pa ma yin no/_/phan gdags par bya ba dang /_phan 'dogs par byed pa nyid kyis bshad pa rtsom par byed pa ni de la zhes bya ba'o/_/ldan pa'i khyad par las zhes bya ba ni gzhan gyi bsam pas brjod pa yin no/_/rnam chad dmigs su med pa nyid
[\[166a.4\]]'chad pa ni ji ltar zhes bya ba'o/_/gzhan du yang zhes bya ba ni/_rgyu mtshan med par yang ngo /_/spyi'i rgyu mtshan nyid du ci ste mi 'gyur snyam na/_de las tha dad pa'i zhes gsungs te/_khung bu ba las tha dad pa'o/_/gang zhig ces bya ba ni dang po brda'i yul dngos po gang yin pa de dang 'dra bas na gang
[\[166a.5\]]zhig de'i rang bzhin sgro btags pa de la 'jug pa gang yin pa de ni dngos po ma yin no/_/der blo ji ltar 'khrul zhe na/_snal ma'i zhes gsungs so/_/snal ma'i tshul ni 'dra ba la sogs pa la ltos pa'i 'bad pa med par de nyid las brda byed pa ste de med na'o/_/chos gzhan ni ba lang nyid
[\[166a.6\]]las gzhan gtsang sbra med pa nyid la sogs pa ste/_'di rjes su 'brangs pas 'dra ba gang yin pa de las 'khrul pa yin no/_/gal te chos gzhan gyi rjes su 'brangs pas ci bya zhe na/_de'i zhes gsungs te/_chos gzhan de'i rjes su 'brang bar ni ba lang la sogs pa de dang 'dra bar
[\[166a.7\]]'gyur ba ma yin te/_gtsang sbra chung ba la sogs pa med na ni 'dra bar 'gyur ba ma yin no/_/gzhan zhes bya ba ni ba lang gcig las ba lang gzhan la'o/_/don 'chad pa ni khra bo la sogs pa mtshan nyid mi mthun pa dag la yang ba lang ngo snyam pa'i blo'o/_/de la zhes bya ba'i ba lang ngo snyam pa'i
[\[166b\]]
[\[166b.1\]]blo skye ba la yang mtshungs pa'i ba lang nyid rgyu mtshan yin no zhe na/_'di ni lan du mi rung ste zhes gsungs so/_/gal te dper na dbyug pa can zhes bya bar rtog pa nyid kun rdzob pa'i rgyu mtshan can ma yin pa de bzhin du ba lang gi shes pa yang yin no zhe na/_'di ltar zhes gsungs so/_/de ltar ma
[\[166b.2\]]yin zhes bya ba ni gal te dbyig pa rgyu mtshan yin na/_de'i tshe gcig na gnas pa'i dbyug pa nyid kyis thams cad dbyug pa can du 'gyur ro/_/de la yang zhes bya ba ni 'brel pa la yang ngo /_/ci ste dbyug pa la 'brel pa med pa kho nar dbyug pa ni 'brel pa can yin no zhes rtogs na de lta yin na ni
[\[166b.3\]]zhes bya ba'o/_/de nyid ces bya ba ni kun rdzob pa nyid du'o/_/de las zhes bya ba ni/_dbyug pa las tha dad pa'i'o/_/'on te gnyis po de nyid las 'byor par brjod ce na/_gnyis po tsam zhes gsungs so/_/phan 'dogs par byed pa'i dngos po ji ltar kun rdzob ma yin zhe na/_de yang zhes gsungs
[\[166b.4\]]so/_/gang gi phyir de lta yin pa de'i phyir khyad par can gyi rtog pa ni 'ga' yang dbang po las byung ba ma yin no/_/de bzhin du ba lang nyid la sogs pa yang don dam pa kho na yin no zhes 'brel to/_/rigs la sogs pa ni gsal ba las tha dad par mi snang ba'i phyir na don dam par mi 'gyur ba ma yin na
[\[166b.5\]]zhes sbyar ro/_/'phrod pa 'du ba'i stobs kyis rigs la sogs pa tha dad par mi snang du chug mod/_'phrod pa 'du ba nyid tha dad par ci ste mi snang zhe na/_brjod pa ni 'phrod pa 'du ba nyid ces bya ba'o/_/ba lang nyid la sogs pa'i rgyu mtshan zhes bya ba ni ba lang nyid la sogs par rtogs pa'i rgyu mtshan
[\[166b.6\]]yin no zhes bya ba'i don to/_/tha dad pa nyid la zhes bya ba ni phan tshun tha dad pas du ma'i rang bzhin du gyur pa'i bzho ba la sogs pa'o/_/phyed phyi ma 'chad pa ni ji ltar zhes bya ba'o/_/de bzhin du ba lang nyid la yang 'dri na'o/_/gal te rigs med na tha snyad 'jug par 'gyur ro zhe na/_rigs ni
[\[166b.7\]]tha snyad kyis zhes gsungs so/_/de'i tshe gzhan du yang de la zhes bya ba dngos po la ma ltos par sgra mi 'jug par 'gyur na ltos pa med pa ni mthong ba yang dngos po med kyang sgra 'jug pas ni mthong ba yin no/_/des na ba lang la sogs pa 'di la yang de kho na bzhin 'gyur ro zhes dgongs pa'o/_/
[\[167a\]]
[\[167a.1\]]gal te tshig don drug po rnams la dngos po nyid tha dad pa yod pa de nyid sgra'i rgyu mtshan yin no zhe na/_rdzas la sogs pa'i zhes gsungs te/_drug po 'di rnams nyid kyi nang nas gang rung zhig dngos po nyid du 'gyur ba yin te/_de lta ma yin na tshig gi don bdun par thal ba'i phyir
[\[167a.2\]]ro/_/re zhig rdzas ma yin no zhes bya ba'o/_/de bzhin du yon tan la sogs pa la yang brjod par bya'o/_/des kyang spyi la sogs pa dang ldan pa'am 'du ba ma yin pa'i phyir ro/_/khang bzangs kyi sgra ni re zhig rdzas kyi rgyu mtshan can du 'gyur ro zhe na/_khang bzangs kyang zhes gsungs so/_/rigs mi
[\[167a.3\]]mthun pa'i yan lag gi rdzas mi rtsom pa'i phyir ldan pa nyid du 'gyur ro zhe na/_de la bshad pa ni zhes gsungs pa/_de phreng de ni ci zhig yin/_/zhes bya ba ni/_rdzas dang yon tan dang las ni phreng ba ma yin no/_/so sor sel ba ni rdzas ni yon tan la zhes bya ba ste/_khang bzangs kyi mtshan nyid kyi ldan pa
[\[167a.4\]]la'o/_/ldan pa ni yon tan yin pas gang gis phreng ba de la 'du bar 'gyur ba yon tan la ni rdzas kyi 'du ba yod pa ma yin no/_/yon tan la med pa nyid kyi phyir phreng ba yon tan yang ma yin no/_/yon tan ni yon tan med pa yin no zhes bya ba lugs yin pa'i phyir na/_ldan pa'i mtshan nyid kyi khang
[\[167a.5\]]bzangs yon tan la phreng ba med par ji ltar 'gyur/_phreng ba ni las kyang ma yin te/_las ni rdzas la brten pa yin pa'i phyir ro/_/yon tan la mi brten pa'i phyir dang /_khang bzangs kyang yon tan yin pa'i phyir ro/_/'du ba dang khyad par ma yin te/_de dag gi 'bras bu gang yin pa 'di la'o snyam pa'i blo
[\[167a.6\]]dang phan tshun ldog pa'i blo de med pa'i phyir ro/_/yon tan la yang zhes bya ba ni ldan pa'i mtshan nyid khang bzangs la sogs pa la yang ngo /_/de ltar khas len na zhes bya ba ni tha dad pa khas len na'o/_/mtshungs pa'i tha snyad don du zhes bya ba ni rigs rigs zhes bya ba tha snyad kyi don du'o/_/der yang zhes
[\[167a.7\]]bya ba ni rigs kyi rigs rnams la yang ngo /_/tha snyad kyi zhes bya ba ni rigs rigs zhes bya ba de lta bu'i rang bzhin can no/_/de'i phyir rtogs pa 'thad pa ma yin no/_/ci'i phyir zhe na/_rtogs mtha' med pas zhes bya ba ste/_rgyu mtshan mtha' med pas zhes bya ba'i don to/_/'di nye bar btags pa nyid du
[\[167b\]]
[\[167b.1\]]zhes bya ba ni phreng ba chen po zhes bya ba la sogs pa'i tha snyad 'di'o/_/de ltar zhes bya ba nye bar btags par khas blangs par ro/_/gal te nye bar btags pa nyid du ma gtogs mod/_de lta na yang don gzhan du gyur pa'i chen po nyid la sogs pa med pa'i phyir nye bar btags pa nyid do zhes bsams nas
[\[167b.2\]]gzhan dag brjod pa ni chen po nyid ces bya ba'o/_/gal zhes bya ba ni rtogs pa'i phyir ro zhes bya bar dgongs pa'o/_/'on te nye bar btags pa rtogs pa yin no zhes brjod na/_de'i tshe med pa grub ces bya ba la sogs pa'o/_/rdzas kyi mtshan nyid yod pa ma yin no zhes bya ba ni phreng ba chen po zhes rtogs
[\[167b.3\]]pa'i phyir/_chen po nyid kyi mtshan nyid kyi yon tan yod pa ma yin no/_/yon tan la ltos na 'du ba can gyi rgyu nyid kyang yin te/_des na rdzas kyi mtshan nyid dang ldan pa'i phyir/_phreng ba ni rdzas nyid du 'gyur ro zhes dgongs pa'o/_/bsdus pa mtshan nyid ma yin no zhes bya ba 'di yang ji ltar shes snyam na/_
[\[167b.4\]]nam mkha' la sogs pa zhes bya ba'o/_/gal te zhes bya bas dogs pa bsu nas lan brjod pa ni rtog pa yod pa'i phyir zhes bya ba'o/_/gnyis ka yang dgag pa ji ltar zhe na/_re zhig gtso bo ni zhes bya ba'o/_/nye bar btags pa'i rgyu mtshan zhes bya ba ni don gcig 'du ba'o/_/de nyid ston par byed pa ni
[\[167b.5\]]dper na zhes bya ba'o/_/nags zhes bya ba ni grangs sam tshogs pa'i rang bzhin no/_/phreng ba chen po zhes bya ba la sogs pa ni don gcig la 'du ba yang med pa nyid de/_khang bzangs la sogs pa ldan pa'i rang bzhin gang la phreng ba 'dus pa ni ma yin pa'i phyir ro/_/rgyu gzhan dang ldan pa zhes bya ba ni tha
[\[167b.6\]]dad pa gzhan dang ldan pa'o/_/srid pa ma yin te zhes bya ba ni brtag par rung ba ma yin no/_/rang gi ngo bo nyid 'jug pa'i rgyu mtshan ma yin no zhe na/_rang gi ngo bo nyid 'jug pa'i rgyu mtshan yin na zhes bya ba'o/_/chen po la sogs pa'i tha snyad ni bum pa la sogs pa gzhan du yon tan gzhan zhes bya
[\[167b.7\]]ba yon tan chen po nyid kyi rgyu mtshan can yin pas phreng ba la sogs pa gang la de med par 'jug na der phal pa yin no/_/gzhan rung ste zhes bya ba ni rgyu mtshan med par yang ngo /_/de dang ni grags pa dang ngo /_/mtshungs gang yin pa de la ltos nas so/_/de lta ma yin na zhes bya ba ni grags pa dngos kyi
[\[168a\]]
[\[168a.1\]]rgyu ma yin na de'i tshe phyin ci log tu zhes bya ba dngos po med pa la 'jug pa'i sgra ni dngos ma yin par 'gyur la bu la sogs pa yod med pa'i sgra 'jug pa ni gtso bo nyid du mthong bar 'gyur ro/_/'di nyid gsal bar byed pa ni gzhan du rgyu mtshan med pa ni gtso bo la sogs pa med pa
[\[168a.2\]]la sgra 'jug pa'i nye bar btags pa gang yin pa de'i rgyu mtshan du 'gyur ro/_/de med kyang zhes bya ba rgyu med kyang sgra yod pa'i phyir ro/_/gal te rgyu mtshan med par yang dngos po med pa la sogs pa la sgra 'jug mod/_sgra ni rgyu mtshan gyi 'bras bu yin pa'i phyir ro zhes dogs na/_gang zhig gang
[\[168a.3\]]med kyang zhes bya ba'o/_/ci ste sgra 'jug pa'i rgyu mtshan ni rgyu nyid ma yin no/_/des na rgyu nyid bkag kyang rgyu mtshan ma bkag pa kho na'o zhes dogs pa bsu nas brjod pa ni/_rgyu mtshan ni rgyu yin no zhes bya ba ste/_rgyu mtshan gyi sgras ni rgyu nyid brjod pa yin no zhes bya ba'i don to/_/dper na sdeb sbyor ba
[\[168a.4\]]dag gi sdeb sbyor gyi dbye ba dpyid kyi thig le dang /_pad ma dang phreng ldan ma la sogs pa'i rnam pa dang /_sgra'i cha su pa dang /_ting nga la sogs pa dang ming dang bzhin dang rkyen sogs pa ste de bzhin no/_/'dis ni 'dod pa la rag las pa nyid bstan pa yin no/_/ldog pa brjod nas rjes su 'gro ba gsungs pa
[\[168a.5\]]ni/_'jug pa'i rgyu mtshan med kyang zhes bya ba'o/_/'di ma grub pa'i mtha'i smra bas brjod pa ni rgyu mtshan la yang zhes bya ba'o/_/'dir gzhan gyi rgyu mtshan med na zhes bya ba smos so/_/'di 'gog pa'i ni ma yin te zhes bya ba'o/_/de la zhes bya ba ni rigs med par bram ze don byed mi nus so zhes bya ba'i
[\[168a.6\]]gzhal bya 'di la'o/_/'on te rigs tshad ma'i yul ma yin du chug pa de lta yang de bram ze'i don bya ba la nus pa yod pas des de med par de don ji ltar 'gyur zhes brjod pa ni/_rjes su 'gro ba dang zhes bya ba'o/_/de lta ma yin na zhes bya ba ni gal te rjes su 'gro ba dang ldog pa ma mthong ba yang nus par rtog
[\[168a.7\]]pa de'i tshe/_phreng ba 'dzin pa la sogs rnam pa ci ltar 'dod par yongs su rdzogs pa nyid re zhig brjod pa ni/_yi ge'i rim pa la ni zhes bya ba'o/_/de lta ma yin na zhes bya ba ni gal te yi ge'i rim pa la de kho nar rgyu mtshan 'ga' zhig yod na de'i tshe'o/_/'on te rgyu mtshan de nyid brdas gsal bar byed do zhe na ma yin
[\[168b\]]
[\[168b.1\]]te zhes bya ba'o/_/ji ltar gzugs la sogs pa dngos por gyur pa rtogs pa na brda la mi ltos pa de bzhin du 'di yang brda la mi ltos par 'gyur ro/_/rtog pa zhes bya ba ni nyan pa'i rtogs pa ste/_nyan pas ma rtogs pa'i rang bzhin la ni/_smra ba pos kyang brda bya bar mi nus so/_/de lta'o zhe na ni tha snyad kyi tshe
[\[168b.2\]]na nyan pa pos mi rtog pa kho nar 'gyur ro/_/de nyid 'chad pa ni ci srid dngos po mtha' med par zhes bya ba'o/_/da ni rang bzhin la sogs pa ji ltar 'dod pa bzhin yin par brjod pa ni/_rang bzhin la sogs pa dag ni zhes bya ba'o/_/'o na ji ltar yod do zhes bya ba la sogs pa 'grub ce na 'di ltar zhes bya
[\[168b.3\]]ba'o/_/yang ji ltar na brda rgyu mtshan tha dad pas ma sbyar ce na/_'dod pa dang zhes gsungs so/_/gal te spyi med na 'o na ji ltar zhes bya ba'o/_/rnam pa de lta bu'i zhes bya ba gcig tu 'dzin pa bskyed par nus pa'i mngon sum mo/_/dpe nyid bsgrub par bya ba ni bde ba la sogs pa'o zhes bya ba'o/_/de lta bu
[\[168b.4\]]nyid yin zhes bya ba ni don la brten pa'i bde ba nyid yod pa yin na'o/_/de lta bu ma yin pa nyid ni sdug bsngal nyid do/_/ji ltar kha dog dang dbyibs kyi phyi rol na yod pas na dus gcig tu rnam par shes pa'i rnam pa gnyi gar 'gyur ba de bzhin du/_bde ba dang sdug bsngal phyi rol na yod pas na rnam
[\[168b.5\]]par shes pa dus gcig tu gnyi ga'i rnam pa can du 'gyur ro/_/thal ba spong ba brjod pa ci ste zhes bya ba'o/_/lan ni de ltar gyur na zhes bya ba'o/_/ma mthong ba kho nas zhes bya ba ni phyi rol na ni bde ba dang sdug bsngal dag yod pa ma yin no zhes dgongs pa'o/_/de lta bur gyur pa zhes bya ba ni bde ba dang
[\[168b.6\]]sdug bsngal gyi rang bzhin no/_/ma mthong bas ni yod pa'i dngos po nges par byed kyi/_sgrub par ni ma yin te/_des la ste phyi rol na bde ba dang sdug bsngal yod pa de lta na yang de dag gi nang na mthong ba'i dbang gis gcig kho na mthong ba yin gyi gzhan ni ma yin no zhes nges par 'thad pa yin na zhes
[\[168b.7\]]brjod pa ni ma mthong ba ni zhes bya ba'o/_/sgrub pa nyid mchog yin pa nyid brjod pa ni ma mthong bas nges par byed pa na rtog pa du mar 'gyur te/_re zhig phyi rol bde ba dang sdug bsngal bar brtag par bya ba yin la/_de las kyang gzhan nges par byed pa yin no/_/'di nyid brjod pa ni 'di ltar zhes bya
[\[169a\]]
[\[169a.1\]]ba'o/_/ma mthong bas sgrub par byed par rtogs pa na ma mthong ba 'ba' zhig rtog pa yin gyi gzhan ni ma yin no/_/'dzin pa de rjes su 'gro ba nyid las spyi'i don rjes su dpag pa la sogs pa 'grub kyi spyi'i dbang gis ni ma yin no/_/gang gi phyir de ltar 'du ba'i dbang gis
[\[169a.2\]]gcig tu rtogs pa mi 'thad pa de'i phyir na spyi de rtogs pa gang yin pa de la nus pa med do/_/de bzhin du zhes bya ba ni rtogs pa'i nus pa med pa nang gi byed pa la rag las pa de bzhin du'o/_/rigs zhes bya ba yang shes pa nyid la brjod de/_des na rigs gzhan khas blangs pa mi rigs pa ma yin no/_/
[\[169a.3\]]'o na ji ltar thams cad la ba lang ba lang zhes bya ba'i sgra rjes su 'gro zhe na/_lhag ma ni zhes gsungs te/_gang la 'bras bu tha mi dad par zhen pa yod pa ba lang la sogs pa de dag gi dngos po nyid de des so/_/ci ste yang rang gi ngo bo las tha dad par de'i 'bras bu can gyi spyi yod par 'gyur ro zhe na/_
[\[169a.4\]]'di la brjod pa ni de lta na ni zhes bya ba'o/_/cig tu rtogs par zhes bya ba ni/_sa bon la sogs pa yang 'di ni zhing ngo zhes bya bar 'gyur ro/_/ma yin te zhes bya ba ni grub pa'i mtha'o/_/ji ltar ba lang gi gsal ba rnams la de'i 'bras bu can nyid kyi dbang gis ba lang ba lang zhes rtogs pa de bzhin
[\[169a.5\]]du zhing la sogs pa rnams la yang de'i 'bras bu can nyid kyi dbang gis sa bon sa bon zhes rtogs par 'gyur ro/_/'gyur ba yang ma yin te/_des na de'i 'bras can nyid ces bya ba'i spyi tha dad pa na tha dad par rtogs pa'i rgyu ma yin no/_/spyi yod dam 'on te med ces bya ba la sogs pa'ang der dub
[\[169a.6\]]pa ste nyon mongs pa de ni dgos pa med do/_/'jug pa'i rgyu mtshan zhes bya ba ni 'jug pa ni yod pa yin/_de nyid rgyu mtshan yin te 'bras bu gcig pa de nyid do/_/de dang ldan pa ni rab tu bcug pa'o/_/rnam pa dang ldan pa nyid du ji ltar mi 'thad ce na/_ma 'dres pa la ste/_gzhan las ldog pa
[\[169a.7\]]la ni rnam pa med pa'i phyir te/_rang bzhin can ma yin pa'i phyir ro/_/de las gzhan dang zhes pa ni nges pa kho nar rnam pa dang ldan pa'o/_/blo dang 'brel pa yin na 'gyur gyi gzhan du ni ma yin no/_/'dis ni re zhig blo'i rnam pa gdon mi za bar khas blang bar bya ba nyid du bstan pa yin no/_/'di ltar
[\[169b\]]
[\[169b.1\]]yin pa ci'i phyir zhe na/_'di ltar zhes bya ba'o/_/gal te de ltar ji srid blo thog ma med pa'i bag chags dang 'brel par khas len na blo der snang ba'i rgyu ni ci nyid yin par khas blang bar bya'o snyam na 'di la ba lang ngo snyam pa'i yod pa ma yin no zhes bya ba ni gzhal bya snang ba ma yin pa'o/_/spyi mi snang
[\[169b.2\]]mod de de lta na yang de yul du ji ltar mi 'gyur zhe na/_gzhal bya'i rnam par zhes bya ba'o/_/de dang ni bag chags dang ngo /_/de nyid la mi slu bar zhes bya ba ni bag chags nyid la mi slu bar ro/_/de'i 'bras bu med pa las ldog pa yongs su gcod mod/_ci skyon snyam na/_de'i 'bras bu can nyid de yang
[\[169b.3\]]zhes bya ba ste/_ldog pa yang ngo /_/yang na phyi rol gyi rang bzhin gyi ldog pa nyid yin no/_/'dis ni ldog pa yongs su gcod pa na phyi rol gyi rang bzhin yongs su gcad par bstan pa yin no/_/de zhes bya ba ni sgrub pa'i rang bzhin nam/_ldog pa'i rang bzhin gyi phyi rol gyi rang bzhin no/_/gal te phyi
[\[169b.4\]]rol gyi mthar thug pa yin na de'i tshe phyi rol la reg par ci ste mi 'gyur snyam na/_brgyud pas zhes gsungs so/_/de dang tha mi dad pa'i zhes bya ba ni rnam par rtog pa'i gzugs brnyan gyi rang bzhin no/_/gtan tshigs gnyis pa ni gzhan las ldog pa dag la zhes bya ba'o/_/'di gnyis gsal bar byed
[\[169b.5\]]pa ni phyi rol la zhes bya ba la sogs pa'o/_/de zhes bya ba ni rnam par rtog pa'i gzung ba'o/_/de las gzhan zhes bya ba ni/_tha dad par snang ba las gzhan no/_/'gal ba ci yod ces bya ba ni kha dog dang dbyibs su snang ba dang ldan pa rnam par rtog pa la snang ba gal te dngos po yin mod/_de'i tshe ci 'gal
[\[169b.6\]]zhes bya ba'i don to/_/'di la brjod pa ni gang gi phyir zhes bya ba'o/_/rnam par rtog pa'i gzugs brnyan phyi rol gyi dngos po ma yin mod/_blo'i mtshan nyid ni dngos po yin pas de nyid sgra dag gi brjod par bya bar 'gyur ro zhes brjod pa ni de lta yin mod ces bya ba'o/_/sgra'i don gzhan sel ba ma
[\[169b.7\]]gtogs pas gzhan dag brjod pa ni 'o na ni gzhan sel ba yang zhes bya ba'o/_/de yin na zhes bya ba ni blo'i rnam pa yin na'o/_/de zhes bya ba ni blo'i rnam pa sgra las rtogs pa na'o/_/mi 'gyur mod kyi ci skyon snyam na gzhan sel ba ni zhes bya ba'o/_/gzhan sel ba ni don gyi cha nyid do zhes bya bar yang ji
[\[170a\]]
[\[170a.1\]]ltar shes snyam na sgras zhes bya ba'o/_/'on te blo'i rnam pa nyid ni don la yang yod de des na de la don gyi cha nyid kyang ma nyams par yod do zhe na/_rnam pa de yang zhes bya ba'o/_/de'ang zhes bya ba ni blo'i rnam pa'i mtshan nyid do/_/blo nyid bzhin no zhes bya ba ni mthong ba bzhin no/_/dper
[\[170a.2\]]na mthong ba rjes su 'gro ba med pa de bzhin du blo'i rnam pa yang yin no/_/'on te 'di rjes su 'gro ba med pa'i mthong bas bskyed pa de de lta na yang rjes su 'gro bar 'gyur ba yin no snyam na/_rjes su 'gro ba can ma yin pa'o zhes gsungs so/_/gzugs brnyan zhes bya ba ni blo'i rnam pa'o/_/dngos po ni
[\[170a.3\]]zhes bya ba ni phyi rol lo/_/spyi rtogs pa med pa nyid gsal bar byed pa'i dngos po la brten pa'i zhes bya ba'o/_/de ni zhes bya ba ni rtogs pa'i dngos po cha'i rang bzhin du gyur pa'i gzhan sel ba mi rtogs la/_gzhan sel ba'i dngos po cha'i rang bzhin du yang khyod kyis brjod pa yin no zhe na/_lan ni
[\[170a.4\]]'di la zhes bya ba'o/_/blo'i rnam pa la dngos po'o snyam du sgro 'dogs par ji ltar 'gyur zhe na/_de dang gcig tu zhes gsungs so/_/dngos po dang blo'i rnam pa gcig tu zhen nas so/_/de yang zhes bya ba ni blo'i rang bzhin no/_/de'i zhes bya ba ni thams cad la rtogs pa'i phyir dang dngos po dang lhan
[\[170a.5\]]cig tu byas pa'i phyir ro/_/'o na ni gzhan sel ba'i yul can du'ang 'thad pa ma yin te/_log par snang ba'i phyir ro zhe na/_gzhan sel ba ni bden pa'i phyir ro zhes gsungs so/_/ji ltar bden snyam na dngos po rnam pa ltar zhes gsungs te/_dper na dngos po'i rnam par bya ba yin pa la gdon
[\[170a.6\]]pa yod pa de bzhin du gzhan sel ba de la ni yod pa ma yin no/_/'di nyid gsal bar byed pa ni 'di ni zhes bya ba ste/_'dis ni gnod pa'i rnam pa brjod pa yin no/_/gang la gnod pa byed pa yod pa ni de ma yin no/_/gal te gnod byed yod pa dang med pa dag gis ma rtogs pa dang /_rtogs
[\[170a.7\]]par gzhag pa ni mi 'thad de snang ba yod pa dang med pa dag kho nas rnam par gzhag par rigs pa'i phyir ro snyam na de'i phyir ro zhes bya ba'o/_/cig shos zhes bya ba ni dngos po'i rnam par rtog pa'o/_/'gro ba yin no zhes bya ba rtogs pa yin te nges pa yin no zhes bya ba'i don to/_/gzhan sel ba de
[\[170b\]]
[\[170b.1\]]la skyes bu 'jug par byed pa yang yin no/_/de'i phyir rgyu rnam pa 'di gnyis kyi phyir na mnyan pa ni gzhan sel bar byed pa yin no/_/phyi rol de'i tha snyad kyi yul dang rgyu de'i dngos po nyid du rnam par 'jog pa ste gnas pa'o/_/gal te shes pa de las lhag par sgro btags pa la lhag par zhen pa
[\[170b.2\]]zhes brjod pa yin gyi de la ma rtogs kyang 'jug pa'i rgyu nyid la ni ma yin no zhes bya ba'i don du rtsod pa brjod pa ni de la zhes bya ba la sogs pa'o/_/shes pa gzhan yin mod ci skyon snyam na/_gal te zhes gsungs so/_/des zhes bya ba ni lhag par zhen pa'i rang bzhin gyis rnam par rtog pas so/_/
[\[170b.3\]]rigs pa can la sogs pa'i lugs kyi dogs pa bsu ba ni gzhan du zhes bya ba'o/_/gang gi tshe smig rgyu la chur sgro btags pa de nyid kyi tshe sgro 'dogs par byed pa'i shes pa de nyid kyis gzhan na gnas pa'i chu 'dzin pa yin no zhes bya ba ni de dag gi rnam par gzhag pa yin no/_/grub pa'i mtha'
[\[170b.4\]]smra ba 'dri ba na ci de zhes bya ba ste sgro btags pa de'o/_/gzhan gyi lan ni de'o zhe na zhes bya ba'o/_/de ni gzhan na yod pa nyid do zhes bya ba'i don to/_/'di la brjod pa ni lhag par zhes bya ba'o/_/gzhan na yod pa'i chu nyid des gzung ba'i phyir sgro btags pa yin no/_/'on te med do zhe na zhes bya ba ni
[\[170b.5\]]gzhan na'o/_/gang la zhes bya ba ni smig rgyu la sogs pa'o/_/de zhes bya ba ni chu la sogs pa'o/_/de yang ni smig rgyu la sogs pa yang ngo /_/de'i tshe zhes bya ba ni gnyi ga ltar na yang ngo /_/'di'i lan ni de la de rtogs pa ste zhes bya ba'o/_/'di nyid kyi don brjod pa ni de dang zhes bya ba'o/_/don de ltar
[\[170b.6\]]'gyur mod ci skyon snyam na/_de'i tshe yang zhes bya ba'o/_/'on te zhes bya ba ni dogs pa ste chu la sogs pa med pa nyid la'o/_/med pa nyid ces grub pa'i mtha' dang ldan pas dris pa na gzhan gyi lan ni de'i zhes bya ba'o/_/ma yin te zhes bya ba ni 'gog pa'o/_/chu la sogs pa med pa zhes bya ba ni smig rgyu ba dag la rtogs pa'i chu ni
[\[170b.7\]]gzhan gyi yul ma yin pa'i phyir ji ltar gzhan gyis med par rtogs/_bdag nyid kyis rtogs pa'i chu ni gzhan gyis yul du byed pa ma yin te/_de'i shes pa'i rang bzhin yin pas na thun mong ma yin pa'i phyir ro zhes dgongs pa'o/_/de ltar zhes bya ba ni chu ma yin pa la yang chu'i rnam par ro/_/de ni
[\[171a\]]
[\[171a.1\]]zhes bya ba ni snang bzhin pa'i chu'o/_/rang gi rnam par rtog pa yin yang /_phyi rol gyi thob par bya ba'i tha snyad byed pa'i rgyu'i phyir na/_thob par bya ba ma yin pa rang gi rnam pa'i tha snyad mi byed pa yin no zhes bya ba'i don to/_/'di'i ming ni 'di yin te zhes bya ba ni 'di nyid kyi don ni 'di
[\[171a.2\]]las ni dus gzhan du yang 'di zhes bya ba'o/_/rang gi mtshan nyid ni ma yin no zhes bya ba ni yul dang dus gzhan na med pa'i phyir ro zhes dgongs pa'o/_/bzlog pa ni zhes bya ba ni goms pa'am/_rtog pa sngon du gtong ba can yin pas so/_/rtogs pa po gnyi ga yang mdor bsdus nas ston pa ni 'di ltar
[\[171a.3\]]zhes bya ba'o/_/'di'i ming 'di zhes bya ba ni brda nyid kyi don to/_/de ltar re zhig gang zhig dngos po kho nar brda 'dzin pa brjod pa yin no/_/de ni gang zhig rang nyid kho na tha snyad las brda rtogs pa de brjod pa ni de bzhin du zhes bya ba'o/_/de lta na yang rtogs pa ldan pa dag rtogs par 'gyur ro zhes blta bar
[\[171a.4\]]bya'o/_/'ga' zhig gis 'di 'on cig ces brjod pa las so/_/sgra 'di las zhes bya ba ni rnam pa 'di lta bu'i sgra las so/_/yang na zhes bya ba la sogs pas ni de phyir brda'i dus na yang zhes bya ba'i rnam 'grel nyid rnam pa gzhan du 'chad pa'o/_/sngar zhes bya ba ni brda'i dus na'o/_/rang gis rtogs
[\[171a.5\]]pa'i 'bras bu can zhes bya ba 'di'i don brjod pa ni/_gzugs de'i 'bras bu yang zhes bya ba'o/_/ldog pa ni tha dad pa kho na'o zhes brgya la 'ga' zhig dgongs par 'gyur bas na de nye bar bkod nas sun 'byin pa ni ldog pa de ni zhes bya ba'o/_/bkar nas zhes bya ba ni gsal ba las so/_/ldog pa yang rtog
[\[171a.6\]]pas bkar na/_da de dang gcig tu tha snyad byed pa'i phyir ro/_/de ltar gyur na zhes bya ba 'di nyid kyi don ni sgrub pa'i tshul du zhes bya ba la sogs pa'o/_/ji srid du rigs mthun pa'i gsal ba mtha' dag la sgra mthong ba de srid du sgra nyid du mi 'gyur ro zhes bya ba'i don to/_/gal te gsal ba rnams la
[\[171a.7\]]brda byed pa yin na de'i tshe nyes pa 'dir 'gyur ba zhig na cis kyang brda ni spyi la yin no zhe na/_spyi la yang zhes bya ba'o/_/ci rigs mi mthun pa'i gsal ba dag la med pa dang bcas pa rtogs par bya ba'i don du sgra gzhan du ma mthong ba la ltos pa yin no zhes bya ba ni rtsod pa'i don to/_/'o na ni zhes bya ba ni lan
[\[171b\]]
[\[171b.1\]]no/_/'di nyid gsal bar byed pa ni gsal ba nyid ces bya ba'o/_/de las gzhan las zhes bya ba ni rigs mi mthun pa med pa dang ldan pa'o/_/gal te gsal ba rtogs pa med pa nyid de ba lang tsam zhig rtogs pa'i phyir ro/_/des na gsal ba nyid rtogs par 'gyur gyi/_ci ste brjod snyam du
[\[171b.2\]]bsams nas smras pa ni gsal nyid ni zhes bya ba'o/_/ma yin te zhes bya ba ni sun 'byin pa'o/_/ci nyis rim gyis zhes dris pa na gzhan lan 'debs pa ni/_rtog pa nyid do zhes bya ba'o/_/nang gi khyad par zhes bya ba ni thung ngu dang ring po la sogs pa'i rang bzhin gyi khyad par rtog pa ni mi srid
[\[171b.3\]]pa'o/_/da yang zhes bya ba ni khra bo la sogs pa khyad par gyi rang bzhin no/_/gsal ba rnams zhes bya ba ni rigs mthun pa dang mi mthun pa las ldog pa rnams so/_/spyis zhes bya ba ni ba lang nyid kyis so/_/khyad par gyi rang bzhin de gdon mi za bar rtogs pa nyid yin nam zhes bya ba'i don 'di la
[\[171b.4\]]tshad ma med de/_des na ji ltar gdon mi za bar khyad par 'ga' zhig yod ces bya ba'i don to/_/de ltar na 'di ni spyi rtogs par khas blangs nas brjod pa yin no/_/de yang yod pa ma yin na zhes brjod pa ni ci yang zhes bya ba'o/_/blo nyid de de yul gyi ma yin no/_/gal te ji ltar gzhan las ldog pa
[\[171b.5\]]las 'jug pa zhes brjod pa de bzhin du/_kho bo cag kyang gsal ba nyid dam spyi nyid la 'jug go zhes brjod do/_/stong pa'i rang bzhin gyi ldog pa la ni su yang 'jug pa ma yin te/_dngos po kho na 'jug par mthong ba'i phyir ro zhes dogs pa la brjod pa ni gal te zhes bya ba'o/_/slu bar gyur na zhes bya ba
[\[171b.6\]]ni gzhan gyis smras pa'o/_/slu bar gyur na ji ltar spyi'am gsal bar sgra'i don ma yin pa de bzhin du gzhan sel ba yang ngo zhes bsams pa'o/_/'di la brjod pa ni gzhan mthong ba zhes bya ba'o/_/don 'di yin te gzhan sel ba ni slu ba med pa nyid do/_/'di ltar bum pa khyer la shog ces bya ba'i ngag
[\[171b.7\]]'di'i don ni bum pa ma yin pa khyer la ma 'ong zhes bya ba yin no/_/gcugs pa'i skyes bu yang bum pa ma yin par mthong yang de mi len te des na sgra'i don gang yin pa de la ni slu ba med do/_/bum pa khyer nas 'ong ba'i sgra'i don nyid ma yin te/_des na bum pa ma mthong ba gal te khyer nas 'ong ba med pa de lta
[\[172a\]]
[\[172a.1\]]na yang sgra'i don ma yin pa'i phyir slu ba med do zhes bya ba'o/_/de nyid brjod pa ni bum pa las gzhan mthong yang de las gzhan mi len pa'i phyir te/_bum pa las gzhan mi len pa'i phyir ro/_/slu ba yod pa ma yin no zhes sbyar ro/_/'di nyid gsal bar byed pa ni bum pa ma yin pa'i rang
[\[172a.2\]]bzhin de ni'o/_/gzhan zhes pa ni bum pa ma yin pa las gzhan de bum pa'i rang bzhin no/_/de ltar na re zhig rtogs pa gang zhig gzhan gyi brda 'dzin du bcug pa de la ltos nas rnam 'grel sbyar ba yin no/_/da ni gang zhig bdag nyid tha snyad la brda rtogs pa de la ltos nas sbyor bar byed pa ni yang na zhes bya
[\[172a.3\]]ba'o/_/bye brag tu zhes bya ba ni rnam par dbye bar ro/_/dngos po 'di 'on cig ces bya ba'i ngag 'di'i byed pa ni len pa ma yin te/_dngos po nyid la ni ma yin no/_/med pa ni blang bar mi nus so/_/des na khyer te 'ong ba la/_byed pa 'jug pa'i phyir na yod pa nyid la yang byed pa 'jug pa yin no zhes bya ba ni rtsod
[\[172a.4\]]pa'i don to/_/gal te gdon mi za bar khyer te 'ong bar 'gyur na ni de'i tshe yod pa nyid la byed pa 'jug par 'gyur ba zhig na/_'on kyang gdon mi za bar khyer te 'ong ba ni ma yin te zhes bya ba ni lan gyi don to/_/'o na yod pa nyid du gang las rtogs she na de ni zhes bya ba ste sgras ni ma yin no zhes bya ba'i don to/_/
[\[172a.5\]]dper na byis pa mngon par 'dod pa'i dngos po slong ba de la 'di byis pa 'dis blang ba des na gor ma chag pa dngos po yod dgos so zhes bya ba'i don gyis go bar 'gyur ram ci de bzhin du gzhan dag la yang don gyis go ba yod pa ma yin no/_/gzhan du ni ma yin no zhes bya ba ni mi srid na ni len pa ma yin
[\[172a.6\]]no/_/gzhan dag ni zhes bya ba ni lha dbang la sogs pa'o/_/rjes su 'gro ba dang ldog pa gnyis kyi nang nas ldog pa gcig tu gtso bo yin la/_sgrub pa ni phal pa nyid du khas blangs pa yin no zhes bya ba'i don to/_/'di la lan de ni mi bden te zhes bya ba'o/_/'di yang khas blangs nas brjod par
[\[172a.7\]]zad kyi 'di ni yod pa ma yin no zhes brjod pa ni zhes bya ba'o/_/ci'i phyir zhe na gsal ba cig ces gsungs so/_/yang na la la kho nar sgras bstan pa de thob pa de la ltos te mthong ba'i phyir ro/_/'di nyid 'chad pa ni zhes bya ba ni zhes bya ba'o/_/'di'i ming 'di yin no zhes brjod pa 'di las ni 'dir
[\[172b\]]
[\[172b.1\]]tha dad du bya ba yin no zhes bya ba 'di tsam zhig yin te zhes bya bar ro/_/gzhan du zhes bya ba ni dngos po mthong na'o/_/ji ltar me'i khyad par la the tshom za zhes bya ba ni spyi mthong ba'i phyir dang /_khyad par ma mthong ba'i phyir dang /_khyad par dran pa'i phyir the tshom du 'gyur ro zhes bya ba'i don to/_/lan ni
[\[172b.2\]]rtogs pa tsam gyis zhes bya ba'o/_/'di nyid ston pa ni re zhig ces bya ba yin no/_/gang du zhes bya ba ni rtsod pa'i gzhi ni 'di yin te ci me yod dam 'on te med ces the tshom za'o zhes ci ste brjod de/_gang gi phyir 'di la me yod do zhes nges par rtogs pa'i phyir ro zhes bya ba yin no/_/'di la lan ni ma
[\[172b.3\]]yin no zhes bya ba ni 'di la lan ni ma yin te zhes bya ba'o/_/de la ni reg pa'i khyad par la'o/_/ji ltar rtogs zhes bya ba ni 'dri ba'o/_/dro ba tsam zhig ces bya ba ni lan no/_/khyad par gyi rim pa nyid yod pa'i phyir ro zhes bya ba ni khyad par rim pa la ma gtogs pa dro ba'i spyi ni yod pa ma yin no/_/
[\[172b.4\]]dgongs pa 'di nyid gsal bar byed pa ni khyad par rim pa la sogs pa'i dbye ba la'o/_/gcig nyid ni zhes bya ba ni yul gcig pa'o/_/res 'ga' ni 'di lta bu zhes bya ba rtswa las byung ba'am res 'ga' ni 'di lta bu zhes bya ba ni lo ma las 'byung ba ste/_de ltar yul dang gzhan la blo skye ba'i phyir gcig pa nyid
[\[172b.5\]]du mi 'gyur ro/_/gcig ni zhes bya ba ni rtswa las 'byung ba'am/_'o ma las 'byung ba'o/_/de 'thad pa yin no/_/bya ba ni gzhan sel ba'i yul can de'o/_/ldan pa snang ba'i phyir rdzas 'brel pa'i rtog pa dbang po'i rnam par shes pa la yod par 'gyur ro zhes bya bar blta'o/_/gzhan rtogs pa'i rgyus
[\[172b.6\]]mdun na gnas pa de la skyes bu rnam par rtog pa mi byed kyang dngos po gnyis po de'i ngo bor snang ba ni med pa'i phyir ro/_/de nyid ces bya ba ni de tsam 'ba' zhig snang ba nyid do/_/ldan rtog pa yang zhes brjod pa ni gnyi ga'o/_/las las skyes pa'i ldan pa ni sha gzan gnyis kho na'i'o/_/gang yang rung
[\[172b.7\]]ba'i las las skyes pa ni gangs can dang mi la sogs pa'i'o/_/ldan pa las skyes pa zhes bya ba ni nam mkha' dang 'bras bu'i ldan pa skye ba'o/_/'di la gzhan gyis brjod pa ni/_dngos po gnyis po de nyid ni ldan par gyur pa yin no zhes rtogs pa yang med par gyur te ldan pa med pa'i phyir ro/_/des
[\[173a\]]
[\[173a.1\]]na ste de lta bur gyur pa'i rtogs pa yid pa'i phyir ldan pa gzhan yin no zhes bsams pa'o/_/snga ma dang lhan cig tu rtogs pa med pa'i phyir ldan par gyur pa rtogs pa ni ma yin no zhes sbyar ro/_/gang zhig mi ldan par gyur pa de ni ldan par gyur pa 'di yin la/_de bzhin du 'di na
[\[173a.2\]]slar yang bral bar 'gyur te/_so sor 'gyur ba dang 'di gnyis kyi nang nas gcig gis bdag ni 'bras bu byed mkhan yin no zhes de ltar rtogs pa gsum srid pa na ldan med rtogs par 'dod pa yin no/_/gal te rtogs pa de lta bu med na ni de'i tshe ldan par rtogs pa don med pa kho na'o/_/'o na
[\[173a.3\]]'bras bu dang bcas par ji ltar 'gyur snyam na/_'di ni gcig 'gyur zhes bya ba'o/_/ldan pa'i dngos po 'di ni 'ba' zhig kyang 'gyur ba yin no zhes bya ba'i don to/_/mngon sum ni de ltar 'jug pa ma yin te/_'byung ba dang byung zin pa dag la de 'jug pa mi 'thad pa'i phyir ro/_/des na mngon
[\[173a.4\]]sum la ni ldan pa snang ba ma yin no/_/gal te de ltar ldan pa mi snang ba'i phyir rdzas 'brel pa'i rtogs pa ma yin mod/_sgra sbyor bar ni 'gyur ba yin te des na dbang po'i shes pa rnam par rtog pa med pa ma yin te des dbang po'i rnam par rtog pa ma yin no zhe na/_sgra sbyor bar byed pa yang zhes gsungs
[\[173a.5\]]so/_/de la zhes bya ba ni mngon sum la snang ba'i dngos po la'o/_/dogs pa ni brda'i dus na zhes bya ba'o/_/'di la brjod pa ni de dang zhes bya ba ste/_brda'i dus na yod pa dang ngo /_/re zhig brda 'chad pa ni 'di la ba lang ngo zhes bya ba'o/_/'di ni mngon sum la snang ba'o/_/gal te 'di ba lang
[\[173a.6\]]gi sgra ma yin na/_'o na ji ltar na 'di 'di zhes bya ba dang ba lang gi sgra dang /_gzhi mthun par 'gyur snyam na/_de dang 'brel ba ni ba lang gi sgra dang 'brel ba'o/_/gal te 'di la ba lang gi sgra'o zhes rnam pa de ltar na brda mi byed kyi/_'on kyang 'di ni ba lang ngo zhes bya ba yin no snyam na/_de la tshig gi
[\[173a.7\]]zhes gsungs te/_ba lang gi sgra zhes bya ba 'di'o/_/phyogs gcig ni ba lang zhes bya ba yin te de sbyar bas so/_/tshig gi phyogs gcig gi rnam pa brjod pa ni ba lang ngo zhes bya ba'o/_/brda bshad nas dran pa 'chad pa ni ba lang de ni zhes bya ba'o/_/gal te 'das pa dang 'brel ba gzung ba na 'das pa
[\[173b\]]
[\[173b.1\]]'dzin gyi 'brel pa med par ni ma yin na de ci ltar thams cad 'dzin par brjod snyam na zhes gsungs so/_/dran par bya ba dang yongs su mthong bzhin pa nyid lhan cig nyid du'o/_/de dang zhes bya ba ni dran par bya ba mi bden pa dang ngo /_/de nyid ces bya ba ni sngon mthong ba nyid do/_/de'i don bya ba gang yin pa de byed
[\[173b.2\]]pa'i phyir ro/_/don bya ba don bya ba zhes bya ba de yang dran pa nyid yin te/_de ni da ltar mngon sum gyis gzung ba med pa'i phyir ro/_/de nyid 'di yin no zhes bya ba la yod pa'i de'i sgras brjod par bya ba nyid kyang dran pa nyid do/_/des na mngon sum gyi yul ma yin no zhes dgongs pa'o/_/gzhan yang de nyid kyis don
[\[173b.3\]]bya dgos so zhes bya ba'i nges pa yang med de gzhan gyis kyang byed pa'i phyir ro/_/des na don bya ba de byed pa'i phyir dngos po 'di de nyid yin no zhes kyang 'grub pa ma yin no zhes ston pa ni de nyid kyis zhes bya ba'o/_/'di ni tha snyad tsam du zhes bya ba ni/_de nyid 'di yin no zhes bya ba la sogs pa'o/_/gal te gcig
[\[173b.4\]]med par ni don nyid du mi 'gyur ro zhe na/_de'i don nyid ni zhes gsungs so/_/mtshams sbyor bar byed pa las/_blangs pa la yon tan brjod pa ni/_mtshams sbyor ba po gcig yin na zhes bya ba'o/_/ma yin te zhes bya ba ni lan no/_/da ni bdag khas blangs kyang snga ma dang phyi ma dag gcig tu 'dzin pa med do
[\[173b.5\]]zhes ston pa ni gal te mngon sum zhes bya ba'o/_/de tsam gyis zhes bya ba ni bdag la brten pa tsam gyis so/_/de ni mngon sum mo/_/de ni zhes bya ba ni mngon sum gyis shes pa'o/_/'o na dbang po nyid snga ma dang phyi ma dag la 'jug par 'gyur te/_des na de la brten pa yang 'jug pa yin no snyam na dbang po
[\[173b.6\]]yang zhes bya ba'o/_/dbang po snga ma dang phyi ma la mi 'jug mod/_de'i rjes su 'brel pa ni 'jug go snyam pa ni de'i zhes bya ba'o/_/ma yin te zhes bya ba ni lan no/_/de'i zhes bya ba dbang po'i'o/_/de nyid ces brjod pa ni sngon gyi zhes bya ba'o/_/sngon gyi dngos po la zhugs pa'i shes pa gang yin pa de'i rjes su
[\[173b.7\]]'brangs pa de'i med pa ni snga ma la 'jug pa ma yin no zhes 'brel to/_/ci'i phyir zhe na/_de las gzhan pa'i zhes gsungs te/_mig la sogs pa las tha dad pa'i shes pa mngon sum zhugs pa'i rjes su 'brangs pa ni dbang po de'i rjes su 'brangs pa yin no zhes bya ba 'di ni bab chol yin no/_/de nyid bsdus te
[\[174a\]]
[\[174a.1\]]ston pa ni gcig nyid du bya ba'o/_/mngon sum la gcig nyid du rtogs par 'gyur ba gang yin pa de ni dbang po las skyes pa yin no zhes bya ba'i rtsod pa 'gog pa ni ma yin te zhes bya ba'o/_/mngon sum la gcig nyid du rtogs pa gang yin pa dang /_gzhan gang yin pa ste/_gnyis po de ni
[\[174a.2\]]khyad par med de/_gnyis ka yang gcig tu rtogs pa'i rang bzhin yin pa'i phyir ro/_/mngon sum la gcig nyid du rtogs pa yin pa de ni gsal ba yin la/_gzhan ni mi gsal ba yin te/_des ji ltar khyad par med ces brtsad pa na grub pa'i mtha' gsungs pa ni gsal nyid dang zhes bya ba'o/_/de ltar
[\[174a.3\]]byung ba ni gsal ba'i rang bzhin dang gcig tu 'gyur mod/_sngar mthong ba de lta bu dang gcig par ji ltar 'gyur de ni mi gsal ba'i phyir ro/_/gal te sngon mthong ba 'di dang gcig par mngon sum gyis khong du chud par mi 'gyur mod/_de ltar mthong ba 'di go sngon mthong ba de dang cig car mngon sum
[\[174a.4\]]gyis ci ste mi rtogs she na/_zhes bya ba'o rtsod pa 'gog pa ni ma yin te zhes bya ba ni mtshungs pa nyid gzhung 'dzug pa ni gnyi ga zhes bya ba'o/_/gal te dran pa med par mthong ba 'byung mod/_de lta na yang dran pa dbang po'i lhan cig byed par ni 'gyur ba yin no zhe na gang zhig gang gi zhes bya ba'o/_/'dir
[\[174a.5\]]dper na sa la sogs zhes bya ba'o/_/dran pa dbang po'i lhan cig byed pa ma yin gyi'o/_/de zhes bya ba ni dbang po'i rnam par shes pa'o/_/gzhan du na zhes bya ba ni rnam par rtog pa tha mi dad pas rtog pa dang bcas pa nyid yin na'o/_/mthong ba de yod na yang med par 'gyur la mthong ba de med na yang yod
[\[174a.6\]]pa'i rnam par rtog pa gang yin pa de dang ste de lta bu'i rnam par rtog pa dang mthong ba de gcig nyid du ji ltar 'gyur te/_bshad zin pa'i mtshan nyid can 'gal ba'i chos dang ldan par brjod pa'i rnam par rtog pa can de ni'o/_/gal te shes pa de nyid mthong ba de yod kyang 'byung ba dang mi 'byung ba yang yin
[\[174a.7\]]na de'i tshe 'gal ba'i chos dang ldan par brjod pa mdzes pa zhig na/_'on kyang gang zhig 'ga' zhig pa de ni gzhan kho na yin la/_de dang lhan cig pa gang yin pa de yang gzhan yin te/_des na 'gal ba'i chos dang ldan pas tha dad par ji ltar 'grub snyam du bsams pa'o/_/'di la brjod pa ni de lta yin
[\[174b\]]
[\[174b.1\]]na ni zhes bya ba'o/_/shes pa de nyid 'di yin no zhes bya bar ngo shes pa yod kyang /_'dir tha dad par khas blangs pa'i phyir gzhan du yang ngo /_/shes pa las gcig pa nyid du mi 'grub po zhes dgongs pa'o/_/ha cang thal bar yang zhes byas pa ni sngon po dang ser po dag kyang gcig pa nyid du thal bar
[\[174b.2\]]'gyur te/_de yang sngon po 'ba' zhig pa las tshogs pa tha dad pa'i phyir ro zhes sngar bshad zin to/_/de ni zhes bya ba ni mthong ba'o/_/gzhan gyi tshe yang zhes bya ba ni rnam par rtog pa med par ro/_/nam yang zhes bya ba ni phung po lnga'i mtshan nyid kyi lus ni shes pa'i rgyu yin pa'i phyir ro/_/shes pa
[\[174b.3\]]de gnyis zhes bya ba ni mig dang rna ba'i shes pa'o/_/gzhan du yang zhes bya ba ni ba lang mthong ba'i dus su ba lang du rnam par rtog pa ni yang ngo /_/gnas skabs de na zhes bya ba ni brdar rnam par rtog pa'i gnas skabs na'o/_/tha snyad las zhes bya ba ni ba lang la 'jug pa dang ldog pa'i mtshan nyid
[\[174b.4\]]las so/_/'dir zhes bya ba ni rnam par rtog pa bsgrub par bya ba 'dir ro/_/'dra zhes bya ba ni ba lang gi rnam par rtog pa bde ba'i 'bras bu yin pas ji ltar mi 'dzin te/_ba lang gi rnam par rtog pa de yang yod pa kho na'o zhes bya bar bsams pa'o/_/sgra sbyor bar byed pa zhes bya ba ni ba lang gi rnam par rtog
[\[174b.5\]]pa'o/_/rtogs par 'gyur ba nyid do zhes bya ba'i don to/_/sbyor ba ni 'di ltar yin te gang zhig gang du tha snyad byed pa de thams cad ni de'i rnam par rtog pa sngon du 'gro ba can yin te/_dper na ba lang gi rnam par rtog pa'i de ma thag pa bzhin no/_/rnam par rtog pa gzhan gyis de ma thag pa 'di yang tha snyad
[\[174b.6\]]yin no zhes bya ba'o/_/'on te zhes bya ba la sogs pas ni gzhan nyid kyis grub pa'i mtha' smra ba'i dogs pa bsu nas lan 'debs pa ni ma yin te zhes bya ba'o/_/'dir grub pa'i mtha' smra bas brjod pa ni ma yin te zhes bya ba'o/_/de'i rjes su bya ba ni me rjes su dpog pa'i tshe'o/_/rjes su
[\[174b.7\]]dpag pa nyid ston pa ni reg pa ste dro ba'i rnam shes dang /_gzhan gyi tha snyad de me 'de ba la sogs pas so/_/'di nyid brjod pa ni lkog tu gyur pa'i me bdag nyid ni grang ba zlog pa na ste/_bde ba la sogs pa'i tha snyad de las sam/_rang gi rig pa'i rnam par shes pa las rtogs na zhes de ltar
[\[175a\]]
[\[175a.1\]]grub pa'i mtha' smra bas brjod pa la gzhan gyis de yang 'thad par dka' zhes smras so/_/the tshom gyi rnam pa brjod pa ni res 'ga' me med kyang zhes bya ba'o/_/du ba'i rang bzhin las me rtogs pa gang yin pa de'i dus phyis kyi reg pa'i rnam par shes pa'am grang ba bzlog pa'i tha snyad gang
[\[175a.2\]]yin pa des so/_/de rtogs na ste me de rtogs par khas len na/_reg pa'i rnam par shes pa'i mtshan nyid dam/_gzhan gyi tha snyad kyi rjes su dpag pa'i mtshan nyid de la'o/_/'di ltar gang dang gang la reg pa'i rnam par shes pa'am grang ba sel ba'i tha snyad yod pa de na me yod pa sngon nyams su myong ba bzhin no/_/
[\[175a.3\]]'di na yang de bzhin no zhes bya ba ni rjes su dpag pa yin no/_/rjes su dpag pa de la yang mi 'khrul pa yang rjes su dpag pa gzhan gyis yin no zhes bya ba 'di gang las she na/_rjes su dpag pa nyid du zhes bya ba'o/_/gnod par byed pa gzhan yang brjod pa ni reg pas ni zhes bya ba ste/_dro ba'i reg pas so/_/
[\[175a.4\]]gzugs zhes bya ba ni mdog gsal ba'o/_/reg pa'i shes pa ni gzugs tsam gyi sgrub byed yin gyi/_gzugs kyi khyad par sgrub na ni ma nges pa yin no zhes dgongs pa'o/_/dung ser po ni shes pa'i yul gser mdog dung gang yin pa de la 'ong ba'i phyir ro/_/'dis ni rab tu grags pa'i dung dang gser
[\[175a.5\]]mdog gi dung la reg pa'i rnam par shes pa mtshungs pa yin te/_gzugs khyad par dkar po'am ser po ni sgrub par mi nus so zhes bstan pa yin no/_/gal te reg pa'i rnam par shes pa 'khrul na 'o na gzhan gyis me 'de ba'i tha snyad las rtogs so snyam na/_gang du zhes gsungs so/_/blo sngon du btang
[\[175a.6\]]nas byas pa zhes bya ba ni rnam pa gzhan du yang yod pa'o/_/dper 'ol ma se'i phung po grang ba bzlog pa'i don spre'u rnams kyis bsten par bya ba yin pa de ci me 'de ba'i tha snyad mthong ba las rjes su dpag par bya ba yin nam/_ci zhes bya bar dgongs pa'o/_/'di la grub pa'i mtha' smra bas gsungs pa ni/_de
[\[175a.7\]]yang mi bden te zhes bya ba'o/_/de yang zhes bya ba ni rjes su dpag pa'o/_/rnam par rtog pa'i sgrub byed ni de ltar de du ba dang 'brel pa ma yin no/_/de ni zhes bya ba ni lkog tu gyur pa'o/_/rgyang ring ba la sogs pa zhes sogs pa'i sgras ni lkog tu gyur pa nyid gzung ngo /_/des na gzhan rnam par rtog pa'i
[\[175b\]]
[\[175b.1\]]dus na ni rnam par rtog pa rang rig pa'i mngon sum gyi yul yin pa'i phyir rjes su dpag pa mi 'thad do zhes dgongs pa'o/_/gal te zhes pa la dbang po las 'das pa yod pa nyid de/_de lta ma yin na gzhan gyis ci'i phyir ma dmigs des na rnam par rtog pa yod kyang res 'ga' dmigs par mi 'gyur zhe na/_
[\[175b.2\]]khra bo nyid kyang zhes smos te dbang po las 'das pa nyid kyang ngo /_/khyi mthong ba ni g.yung ba'o/_/de ltar rtogs par bya ba ni grang ba'i rang bzhin du rtogs pa'o/_/gzhan du 'gyur ba nyid brjod pa ni 'di ltar zhes bya ba'o/_/skyes bu goms pa med pa'i tha snyad ni/_dpyod sogs te rnam par rtog pa dang /_the
[\[175b.3\]]tshom la sogs pa med pa'i phyir tha snyad srid pa ma yin no/_/de yod na zhes bya ba ni goms pa dang ldan pa nyid yod na ni rnam par dpyod pa la sogs pa med kyang tha snyad de 'gyur ba yin no/_/rnam pa gzhan du yang zhes bya ba ni snga ma dang phyi ma dpyod pa med par yang ngo /_/gzhan du ni ma yin no zhes bya ba ni kho
[\[175b.4\]]bo cag gi brjod pa gang yin pa de ni gzhan du ma yin te mi brdzun to zhes bya ba'i don to/_/de'i phyir rnam par rtog pa med kyang goms pa las srog chags rnams kyi tha snyad 'jug pa yin no/_/'o na ma goms pa'i gnas skabs na rjes su dpag pas rang gi rgyud kyi tha snyad rtogs par 'gyur ro zhe na/_
[\[175b.5\]]mthong ba de nyid la brten te dmigs pa kho na yin no/_/des na mngon sum gyis grub pa'i phyir ro/_/goms pa'i gnas skabs sam/_ma goms pa'i gnas skabs su tha snyad kyi rjes su dpag pa ma yin no/_/dpyod sogs zhes bya ba ni/_rnam par rtog pa la sogs pa'o/_/rnam pa gzhan du'ang
[\[175b.6\]]zhes bya ba ni dpyod pa la sogs pa med par yang ngo /_/dpe dang don dag mtshungs pa nyid ston pa ni de la yang zhes bya ba'o/_/'brel pa med par ni mi slu ba nyid mi srid do zhes tha snyad tsam du 'brel pa nye bar bstan pa'i phyir brjod pa ni 'di ltar zhes bya ba'o/_/gzhi mthun pa ste yul mtshungs pa dag la yod
[\[175b.7\]]pa de la de skad ces brjod do/_/de'i zhes bya ba ni ba lang gi mtshan nyid kyi'o/_/rtogs pa 'di nyid kyi don brjod pa ni ba lang gi sgra ni zhes bya ba'o/_/de lta bur gyur pa'i yul zhes bya ba ni mngon sum gyi yul la'o/_/'di yang tha snyad kyi brjod pa yin te/_de lta ma yin na brjod par 'dod pa tsam las byung
[\[176a\]]
[\[176a.1\]]ba'i sgra rnams gang la mi srid pas yin/_de mthong ba na zhes bya ba ni shing mthong ba na'o/_/ci de ltar rtogs pa mthong ngam zhe na/_bdag gis zhes bya ba'o/_/mthong ba la ni mthong bzhin pa'o/_/de nyid brjod pa ni de ni 'di zhes bya ba'o/_/de zhes bya ba snang ba tha dad pa tha dad par byed
[\[176a.2\]]pa ste/_tha dad pa'i rang bzhin ma yin na'o/_/dngos po 'ga' yang tha dad par mi 'gyur ro/_/'o na 'di'o zhes snang ba ni don bya ba byed pa'i dngos po'i 'dzin pa yin te/_des na mngon sum du 'gyur ro zhe na 'di'o zhes bya bar snang ba yang zhes bya ba'o/_/'di ni de'o zhes bya ba ni/_shes pa 'di la 'di'o
[\[176a.3\]]zhes bya bar snang ba yang mdun na gnas pa thams cad kyi thun mong ma yin pa'i rang bzhin gang yin pa lhag par zhen pa yin te/_des na mngon sum du ji ltar 'gyur te/_thun mong ba'i dngos po med pas na dngos po la reg pa nyid med pa'i phyir ro/_/'on te gang gi tshe mdun na gnas pa'i dngos po
[\[176a.4\]]gcig la lhag par zhen par byed pa de'i tshe ji ltar 'gyur zhe na/_thun mong ba nyid dang bral na ni zhes gsungs so/_/rnam pa gzhan gyi sgo nas rnam par rtog pa med pa nyid du sgrub pas brjod pa ni gal te zhes bya ba'o/_/lkog tu gyur pa'i don la 'jug cing zhes bya ba ni/_mngon sum du gyur pa la sgra mkho
[\[176a.5\]]ba med pa'i phyir ro/_/de la zhes bya ba ni sgra'i yul la'o/_/sgra dang rtags dang rnam par rtog pa rnams ni yul gcig pa'i phyir ro/_/'on te lkog tu gyur pa'i yul can yin pa'i phyir dmigs pa med pa ji ltar 'gyur zhe na/_lkog tu gyur pa la 'jug kyang rang bzhin dngos su med pa kho na'o snyam na/_
[\[176a.6\]]rang gi ngo bo la reg na ni zhes gsungs so/_/khyad par med pa'i phyir zhes bya ba ni dran pa dang mngon sum gnyi ga la lkog tu gyur pa la 'jug pa'i phyir ro/_/'on te sgra yang rang gi mtshan nyid kho na la 'jug pa yin la/_de dang yul mtshungs pa dbang po'i rnam par shes pa yang de nyid la 'jug
[\[176a.7\]]par 'gyur ba yin pa des na thal ba 'dir ji ltar 'gyur snyam na/_sgra'i shes pa ni zhes bya ba'o/_/rnam 'grel 'di nyid kyis bshad pa gnyis gsungs pa ni ci ste zhes bya ba ni ci ste thun mong yin yang /_rnam par rtog pa dang bcas pa yin na ni/_gang du mngon sum la 'dod pa'i rjes su byed pa
[\[176b\]]
[\[176b.1\]]med pa de dmigs pa dang bcas pa yin no zhes dogs pa ni 'on te zhes bya ba'o/_/lan ni gal te zhes bya ba'o/_/de'i tshe zhes bya ba ni don gyi rjes su byed pa mngon sum gyi mtshan nyid yin na'o/_/de lta na yang ji ltar rnam par rtog pa med pa yin zhe na/_sgra'i rnam pa nyid ni zhes bya ba'o/_/de lta
[\[176b.2\]]yin na zhes bya ba ni/_mngon sum rtog pa dang bcas pa yin par gyur na'o/_/de lta ma yin na zhes bya ba ni/_gal te rnam par rtog pa dang bcas par ma gyur na'o/_/nges so zhes nas 'jig rten zhes 'brel to/_/nges pa'i rnam par brjod pa ni 'di ni zhes bya ba'o/_/tshogs pas zhes bya ba ni bag
[\[176b.3\]]chags dang dbang po tshogs pa las so/_/shes pa ni skye bar 'gyur ba zhes bya ba ni rnam par rtog pa dang bcas pa'i mngon sum skye bar 'gyur ba'o/_/tshad ma nyid ston pa 'di ltar zhes bya ba'o/_/tha dad pa ni zhes bya ba ni rnam par rtog pa dang don gyi rjes su byed pa'i shes pa'o/_/rgyu tha dad pa
[\[176b.4\]]nyid ston pa ni sgra dang zhes bya ba'o/_/ci ste shes pa gnyis gal te gcig tu ma gyur na tha snyad nyid med par ni 'gyur ro zhe na tha snyad ni zhes gsungs so/_/'o na ji ltar tha snyad byed snyam na/_tshogs pa tsam gyis zhes gsungs so/_/rnam par rtog pa med par yang tha snyad ston pa ni gzhan zhes bya ba'o/_/de'i
[\[176b.5\]]tshe yang mthong bzhin pa la zhen pa yod pa yin no zhes rnam par rtog pa gzhan zhes bya ba'o/_/de ltar na re zhig 'jug pa'i yul de la rnam par rtog pa med kyang tha snyad yod par bstan nas/_da ni rnam par rtog pa yod kyang tha snyad med do zhes gsungs pa ni sgra sbyor bar bya ba'o/_/don bya ba sbyor ba'i rang bzhin
[\[176b.6\]]nyid dbang po'i rnam par shes pa 'gyur ro snyam na/_don bya ba yang zhes bya ba'o/_/rjes su dpag pa med par thal ba zhes bya bas ni/_'das pa dang ma 'ongs pa dag la yang mngon sum 'jug pas na de nyid kyis grub pa'i phyir ro/_/bshad pa ni gzhan du yang blta bar bya'o zhes bya ba ni/_de bzhin du zhes bya
[\[176b.7\]]ba'o/_/dper na de nyid yin no zhes bya ba ni des de zhes bya ba'i cha med pa yod kyang 'byung ba dbang po las skyes pa yin pa de bzhin du blo gzhan yang dbang po las skyes par 'gyur ro zhes bya ba'i dpe'i don to/_/yang ji ltar na 'di'o zhes bya ba la sogs pa'i rnam par 'jug pa mdun na gnas pa'i dngos po nges pa nyid
[\[177a\]]
[\[177a.1\]]mi 'thad snyam na 'di la zhes smos so/_/nges par ma byas pa zhes bya ba ni rnam par rtog pas ma bzung ba'o/_/gzugs zhes bya ba ni gzugs so zhes bya ba'i rnam pa can gyi rnam par rtog pas so/_/de la zhes bya ba ni gzugs kyi blo la'o/_/ci ste nyams su myong ba nyid med ces bya ba ni
[\[177a.2\]]gzugs kyi blo la'o/_/rig pa nyams su myong ba med kyang khyed kyi 'dod pa don gyis go ba la sogs pas ngo bo'i tha snyad srid pa yin na/_rnam par rtog pa med par gyur pas gsal ba'i rnam par nyams su myong ba'i rang bzhin la tha snyad mi srid par ji ltar 'gyur zhes 'brel to/_/de ltar blo nyams su myong
[\[177a.3\]]ba med par khas blangs nas brjod pa yin no/_/de ni gzugs kyi blo la yang nyams su myong ba yod pa nyid do zhes bsgrub pa brjod pa ni de zhes bya ba'o/_/de'i tshe zhes bya ba ni gzugs mthong dus na'o/_/bdag gi gzugs mthong ba'i zhes bya ba'i rnam pa can rnam par rtog pa dang bcas pa'i mngon sum de'o/_/
[\[177a.4\]]gzugs mthong ba nyid yin nam zhes bya ba ni gzugs mthong ba'i rang bzhin no/_/brtag par bya ba bdag nyid ces bya ba ni bdag gis gzugs mthong ba zhes bya ba'i rnam par brtag par bya ba bdag nyid rtog pa ni/_de'i tshe rnam par rtog pa gnyis zhes bya ba gzugs kyi rnam par rtog pa dang /_rang gi ngo bo'i
[\[177a.5\]]rnam par rtog pa'o/_/ci ste dang po gzugs rnam par rtog pa yin la/_phyis ni bdag nyid rnam par rtog pa yin/_gcig la zhes gsungs so/_/dus gcig tu rnam par rtog pa 'byung ba kho na'o zhe na/_mthong ba yang zhes smos so/_/de nyid ces bya ba ni gzugs kyi blo'o/_/gzugs la sogs pa nyams su myong ba'i
[\[177a.6\]]bdag nyid can dang rang gi ngo bo myong ba'i bdag nyid can no/_/de'i tshe rim pa yang rim pa ma yin pa zhes bya ba ni blo lta yin pa'i phyir/_dus gcig tu gnyi ga yang 'gyur/_/dogs pa na rim pa ma yin pa nyid yin par 'gyur ro/_/gzhan dag bsam pa mi rtogs pas smra ba ni/_de yang zhes bya ba ste rim pa med pa'o/_/
[\[177a.7\]]'di la brjod pa ni thug pa med par zhes bya ba'o/_/gal te blo gcig ces bya ba la sogs pa yang bzlas par bya ba yin pa'i phyir ro/_/gang gis rim ma yin par 'gyur ro zhes brjod pa ni/_gcig la rim pa ji ltar mi ring zhe na/_gzugs la zhes bya ba'o/_/'on te gcig la mngon par zhen pa na gzhan la
[\[177b\]]
[\[177b.1\]]mngon par zhen par mi 'gyur mod de lta bas na yang blo gcig nyid kho na res 'ga' ni de la mngon par zhen par byed la/_res 'ga' gzhan yin no zhe na mngon par zhen pa ma yin pa'i zhes bya ba'o/_/de la yang zhes bya ba ni mngon par zhen par byed pa la'o/_/rnam par rtog pa gnyis pa la rnam 'grel nyid
[\[177b.2\]]'god pa ni des ni zhes bya ba'o/_/dus mtshungs pa'i rnam par shes pa nyams su myong ba/_gzugs kyi rnam shes nyams su myong ba dang /_'di ni gzugs kyi rnam shes myong ba'o zhes bya ba de lta bu'i rnam pa can yod pa na gcig par rnam par rtog pa gnyis su thal lo/_/rnam par rtog pa gnyis su 'gyur mod
[\[177b.3\]]snyam na nyams su myong ba'i gnod pa bzhag nas sun 'byin pa gzhan nyid brjod pa ni des na de la yang zhes bya ba ni 'di ni gzugs kyi rnam par shes pa'o zhes bya ba la sogs pa de lta bu'i rnam pa can la'o/_/gzhan la du zhes bya ba ni 'di ni gzugs kyi rnam par shes pa'o zhes bya ba la sogs pa'i rnam par
[\[177b.4\]]rtog pa can du'o/_/gzhan phyis 'byung ba nyid brjod pa ni/_mngon sum mam zhes bya ba'o/_/de'i tshe yang zhes bya ba ni blo phyis ma skyes pa'i tshe yang ngo /_/rig pa ni zhes bya ba ni gzugs rig pa'o/_/'di ni grangs can gyi lugs yin te de dag gi ni rig pa rtag pa nyid du khas blang ba'i phyir ro/_/'di la
[\[177b.5\]]brjod pa ni 'o na zhes bya ba'o/_/gzugs 'dzin pa'i rang bzhin gyi rig pa blo phyi mas mi gzung ba'i 'on kyang rig pa tsam zhig mthun par 'gyur ro zhes dgongs pa'o/_/gal te gzugs nyams su myong bar bgyi bas ma bzung mod/_de lta na yang gzugs kyi blo ni gzung bar 'gyur ro zhe na blo gzhan yang
[\[177b.6\]]zhes gsungs te/_gang gis gzugs 'dzin pa'i rang bzhin ma bzung bar blo gzung bar 'gyur ba gzugs 'dzin pa las gzugs kyi blo gzhan yang yod pa ni ma yin no zhes bya ba'i don to/_/ci ste blo'i rang bzhin rtogs pa sems pa yod pa'i mtshan nyid can yin pas phyi ma 'dzin pa'i dus na
[\[177b.7\]]yang yod pa yin no zhes blta bar bya'o/_/lan brjod pa ni 'o na ni zhes bya ba'o/_/de'i tshe ni phyi ma 'dzin pa'i dus na'o/_/gang du nye bar mkho ba yin zhes bya ba ni rtog pa'i rang bzhin gzung yang gzugs 'dzin pa ma bzung ba'i phyir ro/_/gang yang nye bar mkho ba med do/_/gzugs 'dzin pa'i rang
[\[178a\]]
[\[178a.1\]]bzhin ma bzung mod/_ci skyon snyam na des na zhes smos so/_/'di yin no zhes da ltar bar bstan pa mi 'thad de gzung bzhin pa nyid la de ltar bsnyad pa'i phyir ro/_/gzugs 'dzin pa de ni 'das pa'i rang bzhin kho nar mngon sum gyis 'dzin pa des na byung bar gyur to zhes bya bar 'gyur
[\[178a.2\]]ro zhe na de ltar ni zhes gsungs so/_/'on te zhes bya ba ni gzhan gyi'o/_/de lta na yang 'das pa nyid kyis ni byung bar gyur to zhes bya bar 'gyur la/_da ltar ba nyid kyis ni mngon sum gyis gzung ba nyid du 'gyur ba yin no zhes bya ba ni gzhan gyis bsams pa'o/_/lan ni de ltar yin na zhes bya ba'o/_/blo
[\[178a.3\]]phyi ma'i dus na ci ltar gzugs 'dzin pa gnyi ga'i rang bzhin yin pa de bzhin du sngar yang yin te des na 'das pa nyid kyang sngar yod do zhes bya ba 'di ltar zhes bya ba'o/_/kun gyi tshe 'das pa yin gyi rgyus gzugs 'dzin pa de ni kun tshe ste/_dus tha dad du da ltar ba ma yin no/_/de ltar yin dang
[\[178a.4\]]gzugs 'dzin pa yod do zhes bya ba mi 'thad par 'gyur te/_'das pa ni da ltar ba nyid du bstan pa mi 'thad pa'i phyir ro/_/'on te sngar gzugs 'dzin pa da ltar byung ba yin la zhes rig par bya'o/_/gcig ces bya bar mi 'gyur ro zhes bya ba ni da ltar dang 'das pa dag phan tshun spangs te 'gal
[\[178a.5\]]ba'i phyir ro/_/'on te 'das pa dang da ltar gcig yin na gnyi ga yang da ltar ba dang 'das pa nyid du 'dzin par 'gyur ro/_/rim gyis gnyi ga yang yin no zhe na rim gyis 'dzin na zhes smos so/_/ji ltar mngon sum gyis gzung ba'i dngos po de kho na ltar rnam par 'jog pa yin te/_de lta ma yin nam
[\[178a.6\]]'dres pa nyid du mi 'gyur ro/_/mngon sum gyis sngon po'i rang bzhin du gzung ba yang sngon po ma yin par thal ba'i phyir ro/_/de bzhin du gal te mngon sum la rim par snang na 'di rim pa can kho nar 'gyur te/_rim gyis gzung ba ni rim pa med par mi 'thad do/_/rim pa can yang ji ltar gcig tu 'gyur/_
[\[178a.7\]]gcig la rim pa ci ltar mi 'thad snyam na gcig spangs nas zhes bya ba'o/_/gal te nges pa la rim gyis 'dzin pa mi srid na 'o na dran par 'gyur ro zhe na dran pa yang zhes bya ba'o/_/gzugs 'dzin pa'i rtog pa gang yin pa ste/_mngon sum gyi rang bzhin nam dran pa'i rang bzhin nam/_rjes su dpag pa'i rang
[\[178b\]]
[\[178b.1\]]bzhin yin yang rung ste med pa kho nar thal lo/_/rnam 'grel gyi phyed dang po bshad nas phyed phyi ma 'chad pa ni gal te zhes bya ba'o/_/myong ba 'di'i rang gi ngo bos rtogs pa med mod/_chad pa ci yod snyam na de lta na 'di su'i zhes bya ba'o/_/gzhan gyi rtog pa rjes su dpag pa'i rang bzhin gang yin pa de dang rang gi
[\[178b.2\]]rang bzhin 'dzin pa 'dra ba nyid du 'gyur te/_'di ni rang gi blo yin no zhes rtog par mi 'gyur ro/_/gzhan gyi rtog pa gang yin pa dang bdag gi blo gang yin pa nyid gang yang 'das pa dran pa rang bzhin du khyad par med pa'i phyir ro/_/'di ji ltar shes par bya ba yin zhes bya ba ni/_'di'i don ci yin zhes bya ba'i
[\[178b.3\]]don to/_/'dod pa nyid do zhes bya ba ni rang rig pa med par smra bar rig pa can la sogs pa ni ji ltar gzhan gyi blo blo gzhan gyis yongs su gcod pa de bzhin du/_rang gi blo yang yongs su gcod par 'dod pa nyid do/_/des na ji ltar de la 'di ha cang thal bar 'gyur/_rnam par rtog pa gnyis pa gsal ba'i
[\[178b.4\]]don du smras pa ni 'on te zhes bya ba'o/_/gzhan gyi blo gang yin pa de yongs su gcod pa dang /_rang gi blo yongs su mtshungs pa nyid yin na/_de la gzhan gyis smras pa ni de ni ma yin te zhes bya ba'o/_/gzhan gyi blo yongs su gcod pa med pa'i phyir ro zhes bya ba ni gzhan gyi blo yongs su gcod pa dang /_rang gi blo
[\[178b.5\]]yongs su gcod pa ni mtshungs pa nyid med pa'i phyir ro zhes bya ba'i don to/_/de nyid gsal bar byed pa ni gzhan gyi blo ni zhes bya ba'o/_/ji ltar yongs su gcod ces pa ni rang gi blo'o/_/de lta ma yin na zhes bya ba ni/_gal te mngon sum du byas pa yang 'das pa nyid du 'gyur ba'i'o/_/de yang ni rjes su dpag
[\[178b.6\]]pa'o/_/mtshungs pa nyid du zhes bya ba ni gzhan gyi blo yongs su gcod pa dang /_rang gi blo yongs su gcod pa'o/_/gzhal ba'i tshad mas zhes bya ba ni/_don gyis go ba la sogs pa'o/_/yang ji ltar na rjes su dpag pa nyid du khyad par med na gzhan gyi blo bzhin du rang gi blo yang gzhan 'brel pa nyid mi rtog
[\[178b.7\]]snyam pa gzhan du zhes bya ba'o/_/gzhan ni zhes bya ba ni rang gi blo'i rang bzhin no/_/rnam pa gzhan du zhes bya bas ni gzhan gyi blo'i rang bzhin nyid du'o/_/mngon du byed pa'i rang bzhin du 'dzin pa yin na ni rjes su dpag pa'i dran pa la/_rang gi blo'i rang bzhin du nges pa 'di srid par 'gyur ro/_/ji ltar
[\[179a\]]
[\[179a.1\]]srid snyam na 'dzin pa snga ma'i rjes 'jug phyir te rjes su 'jug pa'i phyir ro/_/gal te mngon sum gyis de'i rang bzhin nam yang ma rtogs na de'i tshe ji ltar rjes su dpag pas kyang rtogs par 'gyur zhes bsams pa'o/_/de bzhin du zhes bya ba ni gzhan dang 'brel pa nyid du mngon
[\[179a.2\]]sum med pa'i phyir ro/_/rang gi phyogs la skyon spongs pa ni rang rig pa nyid yin na zhes bya ba'o/_/de dang gzhan gyis byas pa zhes bya ba ni rang rig pa dang rig pa ma yin pas byas pa'o/_/de lta ma yin na ni zhes pa rang gi lus dang 'brel pa nyid du rjes su dpag na ni gzhan yin no zhes bya ba rang gi blo'o/_/'di
[\[179a.3\]]la lan ni bdag gi zhes bya ba la sogs pa'o/_/'byung bar gyur pa'i rnam 'grel gyi don brjod pa ni/_'on te zhes bya ba'o/_/rtsod pa 'di la re zhig rang nyid kyi skyon brjod pa ni/_gzugs la sogs pa zhes bya ba'o/_/de'i rang bzhin gyi blo zhes bya ba ni gzugs kyi rnam pa can gyi blo 'dzin pa nyid gzugs
[\[179a.4\]]'dzin pa yin gyi/_gzugs 'dzin pa gzhan ni yod pa ma yin no/_/gzugs kyi blo la yang de ltar 'dzin pa yin no zhe na/_blo ni de ltar 'dzin pa ma yin te/_ci'i phyir zhe na/_gzugs kyi blo'i blo dus phyi ma 'byung ba dag yin pa de 'dzin pa med pa'i phyir te/_blo gzhan khas ma blangs pa'i phyir ro/_/
[\[179a.5\]]dper na gzugs kyi rnam pa can gyi shes pa rig pa nyid gzugs rig pa yin pa de bzhin du gal te gzugs kyi blo'i rnam pa can rig pa srid na ni/_de'i tshe rig pa zhig na 'on kyang blo'i rnam pa can gyi shes pa rig pa ni srid pa ma yin te tha dad pa mi srid pa'i phyir dang /_rang rig pa ni khas ma blangs pa'i phyir ro/_/
[\[179a.6\]]blo'i blo yang zhes bya ba ni/_gzugs kyi blo'i blo gang yin pa de yang 'dzin pa de de'i 'dzin par byed pa yang gzhan yin na zhes bya ba'i don to/_/de ltar 'gyur na ni zhes bya ba ni thug pa med par 'gyur ba'o/_/thams cad ma bzung ba nyid du ba ni gcig ma grub na thams cad mi 'grub po zhes dgongs
[\[179a.7\]]pa'o/_/gzugs kyi blo'i blo gang yin pa de ma bzung ba nyid pa yin na ste/_'dzin byed kyi blo phyi ma med na'o/_/de zhugs pa zhes bya ba ni gzugs kyi blo'i blo la zhugs pa'i gzung ba gzugs kyi blo'i mtshan nyid do/_/de lta min na gzugs kyi blo ma rtogs na gzugs kyi blo'i blo gang yin pa de ma
[\[179b\]]
[\[179b.1\]]bzung ba nyid yin na ste/_'dzin byed kyi blo phyi ma med na'o/_/de zhugs pa zhes bya ba ni gzugs kyi blo'i mtshan nyid do/_/de lta min na gzugs kyi blo ma rtogs na/_gzugs kyi blo ma zhugs pa'i gzugs kyang mi rtogs so zhes bya ba'i don to/_/da ni rnam 'grel la brjod pa'i gnod byed brjod pa ni blo'i
[\[179b.2\]]blos zhes bya ba'o/_/ci ste blo dang po'i zhes bya ba ni gzugs kyi blo gcig tu de'i de ma thag tu ni blo'i blo'o/_/de bzhin du yang gzugs kyi blo de nas yang de'i blo'i blo yin na zhes bya ba'i don to/_/'chad par 'gyur ro zhes bya ba ni/_rgyun mi 'chad par snang mi 'gyur/_/zhes bya ba der ro/_/gcig tu ni
[\[179b.3\]]rigs gcig par ro/_/mngon sum du gcig nyid ces bya ba ni mngon sum gyi ngo bor gcig pa nyid gang yin pa de dang ldan par rtogs par mi 'gyur ro/_/rigs gcig pa'i blo mngon sum gyi rang bzhin gcig tu mi 'gyur ro zhes bya ba'i don to/_/ci'i phyir zhes rnam par chad par zhes bya ba ste/_blo de
[\[179b.4\]]la rigs mthun pa'i rigs blo snga ma dang /_phyi ma rnams rnam par chad par snang ba yin gyi/_rgyun mi 'chad pa'i ngo bor ni ma yin no/_/gcig snang ba na gnyis pa snang ba med par thal ba'i phyir ro/_/de ltar yin dang gang gi tshe blo snga ma gcig snang ba de'i rjes thogs la blo gzhan snang ba de'i tshe blo snga ma mi snang
[\[179b.5\]]ba'i phyir de la ltos nas blo'i blo dran par 'gyur ro zhes sngar brjod zin to/_/kyang gi sgra ni de ltar na yang zhes bya ba'i don la yin te de lta na yang 'gal ba med do zhes bya ba'i don to/_/shes pa gang gis brdar bya mi nus pa de la de skad ces bya'o/_/rnam par rtog pa med pa'i 'dzin pa gang yin pa'i gzung
[\[179b.6\]]ba de la de skad ces bya'o/_/de lta bur gyur pa'i gzung bar bya ba rang gi ngo bo 'dzin pa gang la yod pa zhes de la yang 'bru mang pos bsdu ba'o/_/gzhan dang yang zhes bya ba ni lhan cig pa'i don gyi gsum pa yin la/_rang gi ngo bo nyid kyis zhes bya ba ni byed pa po'i gsum pa'o/_/de bzhin du yin par
[\[179b.7\]]khas blangs na ni/_de'i tshe gzugs la sogs pa yang byed pa po 'dzin byed gzhan gyis sgra'i chos gzhan dang lhan cig sbyor bar nus pa ma yin no/_/ci'i phyir zhe na/_rang gi ngo bos zhes bya ba la sogs pa'o/_/'o na snang ba ma yin pa'i phyir ro zhe na/_rang gi ngo bos snang ba ma yin pa zhes gsungs so/_/mi
[\[180a\]]
[\[180a.1\]]snang ba la ni rang gi ngo bo rtogs pa nyid med par de sbyor bar ci ltar 'gyur/_de dang don gcig na zhes bya ba ni sgra de dang don gcig pa de rtogs pa gang la yod pa de la de skad ces bya ba'o/_/de'i don zhes bya ba ni spyod pa pa'i'o/_/de lta yin na ni 'di ba lang ngo snyam pa'i rnam pa dang /_
[\[180a.2\]]bcas pa sgra'i rnam pa dang /_'dres pa'i shes pa ni khyad par te rang gi mtshan nyid 'dzin pa ma yin no/_/khyad par sgra dang sbyor ba med pa'i phyir ro/_/rgyu tha dad pa nyid ston pa ni 'di ltar zhes bya ba yin no/_/brda'i dus de brda'i tshe nyams su myong ba'i sgra gang yin pa des goms pa zhes bya ba'i bag chags gzhan
[\[180a.3\]]pa gang yin pa de'i stobs nyid la ste/_pad+ma'i dbang gis skye ba'ang yin no/_/nyid kyi sgra'i rnam par gcad par bya ba brjod pa ni mig la sogs pa zhes bya ba'o/_/spyi'i rnam pa nyid kyang zhes bya ba ni mi 'dra ba rnams la yang ba lang ba lang zhes nang gi ba'i mtshan nyid do/_/de mig la sogs pa las mi
[\[180a.4\]]'byung ba ci'i phyir zhe na/_bshad pa mig la sogs pa yod kyang zhes bya ba'o/_/de dang rjes su mthun pa'i bag chags gang yin pa de dang bral ba'i sems gang la yod pa'i skyes bu la sgra dang spyi'i rnam pa de med pa'i phyir ro/_/mig la sogs pa'i rgyu rjes su 'brel pa la snang bas don gang yin pa de dang lhan
[\[180a.5\]]cig 'di ba lang zhes bya ba'i rnam pa 'dis gzhi mthun pa'o/_/de dang zhes bya ba ni mngon sum gyi gzung ba dang ngo /_/de 'dzin pa'i shes pa mngon sum gyi mtshan nyid dang /_mig la sogs pa'i rgyun gcig la rag las pa'i shes pa gang yin pa de 'di'o snyam pas des gzung ba ma yin par mngon sum la
[\[180a.6\]]snang ba'i geg la sogs par mi 'gyur te/_gzhan gyi gzung ba de dang yang gzhi mthun pa can nyid srid pa'i phyir ro/_/da ni gzhi mthun pa nyid mi srid do zhes brjod pa ni/_rnam pa gnyis zhes bya ba ste gsal ba dang mi gsal ba'i rnam pa gnyis nyams su myong ba de las ma gtogs pa'i'o/_/khyad
[\[180a.7\]]par med pa nyid bstan pa'i don du gzhan gyi brjod pa ni rang bzhin gnyis zhes bya ba'o/_/'di ltar zhes bya ba la sogs pas ni don dam par gzhi mthun pa med pa nyid du ston par byed do/_/shes pa 'di gnyis po 'ba' zhig ces bya ba la/_de zhes bya ba ni shes pa gcig yin la 'di zhes bya ba ni shes pa
[\[180b\]]
[\[180b.1\]]gnyis pa yin no/_/gnyis su snang ba gzhan la zhes bya ba ni bum pa dang snam bu la sogs pa'o/_/bag chags zhes bya ba ni lan no/_/bag chags sad pa yang gzhan la ci ste med snyam na don bya ba'i zhes gsungs so/_/shes pa gnyis zhes bya ba ni gzhan smras la'o/_/lan ni bag chags zhes
[\[180b.2\]]bya ba'o/_/rnam par rtog pa dang bcas pa dang /_lhan cig rkyen rgyu gcig mngon sum gang la yod pa de'i dngos po nyid do/_/rtogs pa med par med pa ni khyad par gang gis rtogs par 'gyur zhes bya ba 'di la gzhan gyi lan gyi dogs pa bsu ba ni ci ste zhes bya ba'o/_/bdag nyid thams cad dam rnam pa
[\[180b.3\]]'ga' yang spyi las khyad par tha dad pa med pa gang yin pa de'i phyir gal te khyad par rnam par rtog pa dang bcas pa'i shes pa'i rigs pa yin na/_de'i tshe shes pa kun gcig tu 'gro bar 'gyur te/_shes pa thams cad spyi dang khyad par gyi rnam pa can du rtogs par 'gyur ro zhes dgongs pa'o/_/de dang tha mi
[\[180b.4\]]dad pa'i phyir ro zhes bya ba ni spyi las tha mi dad pa'i phyir ro/_/khyad par dang bcas pa'i spyi sgra'i shes pa la mi snang ba yin no zhe na 'di la brjod pa ni de nyid ces bya ba'o/_/khyad par de dang lhan cig rjes su zhugs pa ma yin te 'dres pa ma yin pa ni'o/_/phyis ni mngon sum gyi 'dzin pa'i dus na'o/_/'di
[\[180b.5\]]la ba brjod pa ni 'di nyid ces bya ba ste/_sngar 'ba' zhig rtogs pa gang yin pa'o/_/de'i tshe ni 'dres par gyur pa'i dus na'o/_/sngar 'ba' zhig rtogs pa de rjes su 'jug pa ni ma yin no/_/de phyis rjes su 'jug par mi 'gyur ba ci'i phyir zhe na/_de ni zhes gsungs so/_/khyad par dang mi 'dre
[\[180b.6\]]ba'i rang bzhin gang gi rang gi shes pa sgra las byung ba la spyi snang bar 'gyur ba'i rang bzhin de nyid kyi spyi de de kho na ste/_rang bzhin yin no/_/dper na ut+pa la sngon po'i rang bzhin gang gi rang gi shes pa la snang ba de nyid de'i de kho na yin te/_ser po'i rang bzhin gyis ni ma yin pa
[\[180b.7\]]bzhin no/_/khyad par dang ma 'dres pa 'ba' zhig pa'i rang bzhin de mngon sum gyi dus na med na ni spyi nyid med par 'gyur te/_sngon po med na ut+pa la bzhin no/_/'di nyid ston pa ni/_gal te spyi de sgra las byung ba shes pas mthong ba'i rang bzhin der/_mngon sum
[\[181a\]]
[\[181a.1\]]la snang na de'i tshe ji ltar rjes su 'jug par rtogs te/_'ba' zhig snang ba'i phyir ma rtogs pa kho na'o/_/gal te sngar mthong ba'i rang bzhin 'ba' zhig pa der snang ba ma yin gyi/_'on te 'dres pa nyid du snang ba yin pa de'i tshe yang /_
[\[181a.2\]]ji ltar rjes su 'jug pa rtogs te sngar mthong ba'i rang bzhin te/_zhig pas ni/_'dren pa gzhan kho na zhig snang ba'i phyir ro/_/gal te snang ba med na de ni gcig ma yin la du ma yang ma yin te/_gcig dang du ma nyid la du ma yang ma yin te/_gcig
[\[181a.3\]]dang du ma nyid ni snang ba la sems pa'i phyir ro/_/spyi yang mngon sum gyi dus na snang ba ma yin te/_des na ji ltar 'gyur zhes dgong pa'o/_/des na rgyu mig la sogs pa med pas sgra las byung ba'i shes pa la gcig tu snang ba med pa'i khyad par yang du ma
[\[181a.4\]]nyid yin no/_/'on te khyad par khong du chud par khas len te/_mig la sogs pas khyad par skyes pa ga la yod pa'i rig pa ste rig pa de las so/_/rtog pa dang bcas pa dang /_rtog pa med pa dag gi rgyu gcig kho na yin te/_des na de dang rgyu mtshungs pa na
[\[181a.5\]]gzhan dag kyang rnam par rtog pa dang bcas par 'os pa kho na'o snyam na/_rnam par rtog pa dang bcas pa'i zhes gsungs so/_/phan tshun spangs te gnas pa'i ngo bo gang dag yin pa'i tshogs pa de dag gi stobs kyis bskyed pa'i dbang po'i rnam par shes pa nyid kyi ngo bor gyur pa'i rtogs pa gang yin pa de
[\[181a.6\]]gnyis la de skad ces brjod do/_/rang gi ngo bo ste rang bzhin gyi tshogs pa gang yin pa de las 'byung ba skyes pa de la brten pa la de skad ces bya ba'o/_/gcig ni rang bzhin dang zhes bya ba'i don to/_/tshogs pa tha dad pa brjod pa ni sbyor ba ni zhes bya ba'i don to/_/de la ni zhes bya ba ni dbang po'i rnam par shes
[\[181a.7\]]pa la'o/_/rgyu med pa nyid brjod pa ni/_rgyu med pa zhes bya ba'o/_/phyi rol sgra dang spyi la sogs pa dang 'brel par khas blangs nas rnam par rtog pa med pa nyid sgrub pa don du brjod pa ni de yang mi bden te zhes bya ba'o/_/gang zhig dang 'brel pa de ni der snang ba kho na yin na/_des na ci ste tshad ma'i yul du
[\[181b\]]
[\[181b.1\]]'gyur ba ma yin snyam na/_de lta yin na zhes gsungs so/_/'on te zhes bya ba ni dogs pa bsu ba'o/_/phyogs 'di la yang re zhig sgra dang 'dres pa ni med do zhes brjod pa ni/_de yang mi bden te sgra mi 'dzin pa zhes bya ba'o/_/de lta ma yin na zhes bya ba ni snam bu la sogs pa la sgra yod na'o/_/
[\[181b.2\]]the tshom za bar mthong ba nyid du sgrub pa ni don te zhes bya ba ste/_snam bu'i mtshan nyid kyi don te mngon sum gyis grub kyang rjod par byed pa'i bye brag snam bu la sogs pa'i sgra mi dran pa'i phyir ro/_/gal te snam bu la sogs pa la med pa'i phyir sgra la sogs pa mngon sum la mi snang mod mtshungs pa'i rnam pa
[\[181b.3\]]nyid ni 'gyur ro snyam pa ni mtshungs pa'i rnam pa nyid du na zhes bya ba'o/_/ma yin te zhes bya ba ni lan no/_/gang gi tshe dang po kho nar ba lang mthong ba de'i tshe mtshungs pa'i rnam pa nyid du nges pa yang med do zhes bya bar bsams pa'o/_/'di ba lang ngo snyam pa la sogs pa'i shes pa rnam par rtog pa dang bcas
[\[181b.4\]]pa ni skyed par byed pa yin no zhes 'brel te ma ltos par ni zhes bya ba ni brda dran pa la zhes 'brel to/_/lhan cig byed pa gzhan dag kyang bstan pa'i phyir brjod pa ni gang gi tshe zhes bya ba'o/_/rgyu des na brda ma bzung ba dang sngon mthong ba dang bral ba la ni 'di ba lang ngo snyam pa'i shes pa mi 'gyur ba nyid de/_brda 'dzin pa
[\[181b.5\]]dang sngon mthong ba lhan cig byed pa med pa'i phyir ro/_/de dang zhes bya ba ni sngon mthong ba dang ngo /_/re zhig sngar nyams su myong ba yod pa yin no zhes bsgrubs nas dran pa yang yod do zhes ston pa ni so sor pa'i zhes bya ba'o/_/sngon gyi sems su myong ba dang dran pa dag srid par brjod nas phyogs kyi chos nyid
[\[181b.6\]]yod par sgrub pa'i don du/_da ltar ba'i rtags mthong ba ston pa ni so sor nges pa'i zhes bya ba'o/_/mthong ba kho nar sad byed du 'gyur ro snyam na/_so sor nges pa'i zhes gsungs so/_/rgyu des mngon sum gyis gzung ba'i don de mthong ba na'o/_/de dran pa na zhes bya ba ni rjod par byed pa dran pa'i bya
[\[181b.7\]]ba la'o/_/'on te zhes bya ba la sogs pa ni gzhan gyi'o/_/'ga' zhig mngon sum gyi khyab pa gdon mi za bar rtogs dgos te/_de lta ma yin na rjes su dpag pa thug pa med par 'gyur ba'i phyir ro zhes bsams pa'o/_/cha shas zhes bya ba ni lan no/_/cha shas rnam pa nyid ji ltar ci yin zhe na/_cha
[\[182a\]]
[\[182a.1\]]shas rnams kyi mtshungs pa yang zhes bya ba ni de 'dra ba'i zhes bya ba'o/_/yan lag cha shas kyi bye brag rnams so/_/ji ltar zhe na ji srid du zhes bya ba'o/_/dbang po'i byed pas sbyor ba ni zhes bya ba ni ba lang zhes bya ba de lta bu la sogs pa ste/_de ni mngon sum kho na'o/_/de lta yin na
[\[182a.2\]]zhes bya ba ni lan no/_/phyogs 'di na ni me'o zhes bya ba'i rnam pa 'dis sa phyogs dang me sbyor bar byed pa gang yin pa de ni dbang po'i byed pa dang bral na 'gyur ba ma yin no/_/gal te dbang po'i byed pa dang ma bral bar mngon sum gyis sbyor ba yin na rjes su dpag pa ji ltar mngon sum nyid mi 'gyur te/_'gyur
[\[182a.3\]]ba nyid do zhes bya ba'i tha tshig go/_/sbyor ba ni zhes bya ba ni phyogs dang me sbyor ba na'o/_/phyogs tsam la ni zhes bya ba ni phyogs tsam gyi yul la mngon sum skye ba yin la/_phyogs dang me sbyor ba ni rjes su dpag pa las yin no/_/yang ji ltar me sbyor ba nyid mngon sum ma yin zhe na/_me la zhes
[\[182a.4\]]gsungs te/_gang gi phyir me'i yul la dbang po'i shes pa med pa de'i phyir/_ji ltar de sbyor ba mngon sum du 'gyur/_gal te mngon sum gyis me ma bzung ba de lta na yang de sbyor ba ni mngon sum du 'gyur ro zhe na/_gang gi phyir ma bzung ba ni sbyor ba ma yin no/_/rjes su dpag pa kho na las zhes bya ba ni/_
[\[182a.5\]]mngon sum las ma yin pa'o/_/mngon sum gyis ma bzung ba zhes bya ba ni me la sogs pa'o/_/de dang zhes bya ba ni sa phyogs dang me rtogs pa ni me la sogs pa ste mngon sum gyis so/_/de dang ldan pas ni phyogs dang ldan par rtogs so zhes bya ba ni rang gi tshig dang 'gal ba yin no/_/gang
[\[182a.6\]]la rtogs pa tsam nyid med pa de la rtogs pa'i khyad par ji ltar yod ces bya ba'i tha tshig go/_/de ltar na re zhig grub pa'i mtha' bas mngon sum gyis ni sbyor ba mi srid do zhes bstan pa na/_gzhan dag rjes su dpag pas mi srid do zhes brjod pa ni/_rjes su dpag pa'i zhes bya ba la sogs pa'o/_/
[\[182a.7\]]ri la sogs pa'i phyogs la ni rjes su dpag pa 'jug pa ma yin no/_/gal te phyogs su dpag pas ma rtogs kyang me dang sbyor ro snyam na ma bzung ba ni zhes smras so/_/'o na phyogs kyang rjes su dpag pas rtogs so snyam na/_mngon sum don ni zhes bya ba'o/_/sa phyogs rjes su dpag par bya bar
[\[182b\]]
[\[182b.1\]]khas len na ni mngon sum nyid du mi 'gyur ro/_/'on te tshad ma'i rnam par gzhag pa tshol ba'i phyir na mngon sum gyi yul gang yin pa de nyid rjes su dpag par bya ba yin no snyam na tshad ma'i rnam par gzhag pa nyams par ni mi 'dod do zhes gsungs so/_/'di la grub pa'i mtha' bas brjod pa ni don dam
[\[182b.2\]]du ni zhes bya ba'o/_/'o na phyogs dang me ji ltar sbyor snyam na/_rnam pa de lta'i zhes bya ba'o/_/gnyi ga'i zhes bya ba ni mngon sum dang rtags nges pa'i'o/_/mngon sum ni ri la sogs pa tsam 'dzin pa yin la rjes su dpag pa ni rtags nyid de rjes su dpag pa'i rgyu yin pa'i phyir dang shes par byed
[\[182b.3\]]pa'i rgyu'i skabs yin pa'i phyir ro/_/nges pa yang shugs kyis 'thob ste/_des mngon sum dang rtags nges pa'i rjes su byung ba zhes bya ba'i don to/_/rnam par rtog pa rnam par brjod pa ni/_'di ni 'di la'o zhes bya ba'o/_/de yang zhes bya ba ni rnam par rtog pa'o/_/'di'i rgyu mtshan brjod pa'i don du phyogs
[\[182b.4\]]snga ma 'god pa brjod pa ni rjes su dpag pa yang ji ltar sbyor bar byed pa'i rang bzhin du skye ba yin zhes bya ba'o/_/lan brjod pa ni mngon sum gyis de ltar gzung ba'i phyir ro zhes bya ba ste/_chad pa la sogs pa gzhan du gnyi ga'i rang bzhin mthong ba'i phyir ro zhes bya ba'i don to/_/gal te dbang po'i rnam par shes
[\[182b.5\]]pa dran pa las kyang 'gyur ba ni/_de'i tshe dus gzhan du zhes bya ba don med pa'i dus su yang dbang po'i blo 'byung bar 'gyur ro/_/'on te dus gzhan du ni dran pa yang med pa kho na yin pa des na ji ltar dbang po'i rnam par shes pa skye ste/_rgyu med par phyir ro zhe na/_'ba' zhig la zhes gsungs so/_/de'i tshe
[\[182b.6\]]srid pa'i phyir ro zhes bya ba ni don med pa'i dus na'o/_/gang gi phyir dbang po'i rnam par shes pa'i rgyur gyur pa dran pa'i mtshan nyid kyi rnam par rtog pa can gzhan srid pa'i phyir zhes bya ba la sogs par bsdebs so/_/de kho na de ltar zhes bya ba ni rnam par rtog pa med pa'i shes pa'i rgyu nyid du'o/_/gnyis
[\[182b.7\]]zhes pa ni rnam par rtog pa dang bcas pa dang rtog pa med pa'o/_/gzhan du ni ma yin no zhes bya ba ni dran pa dang bral bas so/_/de ltar zhes bya ba ni lhan cig pa nyid du'o/_/mngon sum skyed pa na dran pa dbang po la lhan cig pa nyid du mthong ba kho na'o zhe na dran pas ni zhes bya ba'o/_/'on te zhes bya ba ni gzhan
[\[183a\]]
[\[183a.1\]]gyi'o/_/mig la sogs pa'i shes pa dran pa nges pa'i rang bzhin du byed pa yin no zhes sbyar ro/_/lan ni de yang zhes bya ba'o/_/rang bzhin de zhes bya ba ni mngon sum gyis gzung ba'i rang bzhin lhag chad med par ro/_/tha dad med phyir zhes bya ba ni mngon sum snga ma'i yul de'o/_/
[\[183a.2\]]de dngos med na zhes bya ba ni nges pa'o/_/'on te de la zhes bya ba ni nges pa la'o/_/de zhes bya ba nges pa'i shes pa'o/_/dbang po'i shes pa las rang bzhin gzhan du'o/_/de nyid la zhes bya ba ni mngon sum gyi mthong ba nyid la 'jug pa'o/_/'di'i zhes bya ba ni rnam pa 'dis 'jug pa'i rnam rtog med
[\[183a.3\]]pa nyid du 'gyur te/_yid kyi mngon sum nyid du 'gyur ro zhes bya ba ni tha dad do/_/don bya dang sogs pa'i sgras ni rigs la sogs pa dang 'brel pa gang yin pa dang /_de nyid kyi snga ma dang phyi mar te gnyis po der mi rtogs pa'i phyir ro/_/gal te don dang 'brel pa la sogs pa rnam par rtog par mi byed
[\[183a.4\]]mod/_de lta na yang 'di ni rnam par rtog pa nyid yin no zhe na/_rnam par rtog par mi byed pa nyid ni zhes smos so/_/de ni zhes bya ba ni gsal ba'i rnam pa can mngon sum gyi yul ni de ltar zhes bya ba rnam pa gsal ba nyid du'o/_/de med na zhes bya ba ni dran pa med na'o/_/de'i rang bzhin du shes pa
[\[183a.5\]]zhes bya ba ni/_de'i rnam pa gsal bar 'dzin pa'i shes pa'o/_/yod kyang zhes bya ba ni yod pa min yang 'di'o zhes bya bar snang ba des ni khyad par gzhan yod pa ma yin pa'i phyir zhes bya ba ni/_tha dad par rtogs pa'i khyad par gzhan rtogs pa med pa'i phyir ro/_/'jug pa la zhes bya ba ni dogs pa
[\[183a.6\]]bsu ba ste/_'di zhes bya bar snang ba zhes 'brel to/_/lan ni de med kyang zhes bya ba ste zhes bya ba ni snang ba med kyang ngo /_/'brel pa grub pa ste sgra dang 'dres pa nges par bya ba'i don du'o/_/de zhes bya ba ni mngon sum gyi yul gyi don to/_/de ltar zhes bya ba ni sgra dang 'dres
[\[183a.7\]]pa nyid du ma grub na/_de'i tshe mngon sum gyi yul gyi don de rtogs pa la dran pa mi mkho bar 'gyur ro/_/'jug pa la mkho ba yin no zhes smras zin to zhe na dang po'i zhes smos so/_/'jug par byed pa yang zhes bya ba ni/_'jug pa la yang byed pa yod pa ma yin no
[\[183b\]]
[\[183b.1\]]zhes bya ba'i don to/_/gal te rnam par rtog pas dgos pa med na de'i tshe 'di ci'i don du 'jug ce na/_'di ni zhes gsungs so/_/des zhes bya ba ni mig la sogs pa'i blos so/_/spyi gzung ba na yang ba lang ji lta bu zhig ces khyad par 'dzin pa la ltos par rtogs pa ni 'jig
[\[183b.2\]]rten na mthong ba yin no/_/de la ni dbang po'i rnam par shes pa la'o/_/mdun na gnas pa'i gzugs tsam la mi 'jug par rtogs te shes pa yin no/_/mdun na gnas pa tsam la mi 'jug pa mthong gi gzhan du ni ma yin no zhes bya ba'i don to/_/gal te de lta yin mod de lta na yang byed pa
[\[183b.3\]]gzhan la 'jug go snyam na/_gzhan du zhes gsungs so/_/dran pa'i 'og rol gyi dus su'am dran pa las sngar mngon sum skyes kyang rung ste/_rnam par rtog pa ma yin pa nyid do/_/ci'i phyir zhe na/_yul zhes gsungs te/_rnam par rtog pa dang bcas pa dang /_rtog pa med pa'i yul
[\[183b.4\]]gang yin pa de tha dad pa nyid kyi phyir ro/_/gal te mig la sogs pa la brten nas skyes pa gang yin pa de kho na mngon sum yin na/_'o na ni de'i tshe yid la sogs pa mngon sum du mi 'gyur te/_mig la sogs pa la mi brten pa'i phyir ro snyam na/_gang zhig ces gsungs so/_/gzhan las zhes
[\[183b.5\]]bya ba ni goms pa la sogs pa la'o/_/yang na zhes bya ba la sogs pa'o/_/yid la sogs pa yang mngon sum gyi sgras brjod par bya ba nyid du bye brag tu bshad pa gzhan gyi sgo nas ston to/_/ci'i phyir dbang po'i sgo nas bsnyad par mi 'thad snyam na/_dbang po'am zhes smras so/_/zla ba gnyis la
[\[183b.6\]]sogs pa'i shes pa yang dbang po las skyes pas na/_mngon sum du thal bar 'gyur ro zhes bya ba'i don to/_/gal te yul gyi rang bzhin 'dzin pa thams cad kyang mngon sum ma yin te/_des na des kyang ji ltar bsnyad snyam na/_yul gyi zhes smras so/_/gal te dbang po la brten pa nyid mngon
[\[183b.7\]]sum nyid las 'khrul pa yin mod/_de lta na yang des tha snyad byed par 'gyur ro zhe na/_'khrul pa med pa'i rgyu mtshan zhes smos so/_/'di la ni 'khrul pa yod pa des na tha snyad du bya ba ma yin no zhes bya ba'i don to/_/grub pa'i mtha' brjod pa ni yul gyi zhes bya ba'o/_/gzhan gyi dogs pa bsu ba ni de
[\[184a\]]
[\[184a.1\]]ni zhes bya ba'o/_/yul ni rnam par 'jog par nus pa'i rgyu yin na zla ba gcig ni de lta ma yin te/_des na yul du ji ltar 'gyur/_/grub pa'i mtha' brjod pa ni 'o na ni zhes bya ba'o/_/de ni zhes bya ba ni zla ba gnyis su shes pa skyed par byed do/_/nyams kyang ci ste
[\[184a.2\]]dbang po ma yin snyam na/_dbang po ni zhes bya ba'o/_/de ltar re zhig dbang po las skyed pa dang yul gyis bskyed pa thams cad mngon sum yin par grub pa'i mtha' mtshungs pas byas na gzhan dag gi phyogs snga ma 'god pa ni de lta na ni 'o na zhes bya ba'o/_/rgyu nyid du zhes bya ba ni mngon sum gyi
[\[184a.3\]]shes pa'i rgyu nyid du mtshungs pa yin na de kho nar mig la sogs pas tha snyad byed kyi yul gyi ni ma yin no zhe na/_rtog pa mngon du zhes smos so/_/sbyar bar bya ba yang de'i chos zhes bya ba ni/_sbyar bar bya ba ni go bar byed pa nyid de'i chos te/_khyad par bya ba yin no/_/go bar byed pa nyid ston pa ni gang
[\[184a.4\]]dbang po la brten pa de zhes bya ba'o/_/gal te dbang po la brten pa nyid yin zhing /_mngon sum nyid du mi 'gyur te/_zla ba gnyis la sogs pa'i shes pa bzhin no/_/des na ji ltar go bar byed pa yin snyam na/_nyams pas zhes gsungs te dbang pos so/_/'khrul pa zhes bya ba ni yul gyis bskyed
[\[184a.5\]]kyang mngon sum ma yin pa'i mtshan nyid do/_/de ni zhes bya ba ni zla ba gnyis kyi shes pa skyed par byed pa ste zla ba gcig pa'o/_/lan brjod pa ni de ni zhes bya ba'o/_/de ni zhes bya ba ni zla ba gcig pa'o/_/de'i tshe dbang po ma nyams pa'i mngon sum du zla ba gcig po ji ltar 'gyur/_dbang po yang de
[\[184a.6\]]bzhin du 'gyur ro zhe na/_dbang po nyid ni zhes smos so/_/der yang zhes bya ba ni nas ma yin pa'i myu gur yang ngo /_/'on te zhes bya ba ni dogs pa'o/_/zla ba gnyis kyi shes pa la ni yul gyi rang bzhin 'dzin pa yod pa ma yin no zhes bsams pa'o/_/yul 'dzin pa'i phyir ro zhes bya ba ni ming dang
[\[184a.7\]]mtshan ma'i rang bzhin gyi yul gyi rang gi ngo bo nyid 'dzin pa'i phyir ro zhes bshad pa yin no zhes bya ba ni slob dpon chos kyi grags pas so/_/ma nges pa'i phyir te zhes bya ba ni don gyi mthu las skyes pa yang de'i rnam pa'i rjes su mi byed pa'i phyir ro/_/de nyid brjod na zla ba gnyis kyi shes pa'o/_/rigs
[\[184b\]]
[\[184b.1\]]pa 'dis zhes bya ba ni don gyi mthu las skyes pa'i mtshan nyid kyis so/_/de ni don gyi mthu las skyes pa ma yin pa'i phyir ro/_/'o na slob dpon gyi gzhung ji ltar gzhung gzugs snyam na de'i phyir zhes gsungs so/_/'dir zhes bya ba ni don gyi mthu las na/_yang dag skye ba yin phyir ro/_/zhes bya ba ni
[\[184b.2\]]'dir ro ji ltar na dbang po la don gyi tha snyad du brjod ce na/_bshad pa don du mngon par zhen pa'i phyir ro/_/gang gi phyir dbang po la don du mngon par zhen pa yin/_don gyi yul can yin pa'i phyir/_de skad brjod pa yin no zhes bya ba'i don to/_/dbang po'i rnam par shes pa de ni gzugs 'dzin par
[\[184b.3\]]so sor nges par byed pa'i mig gi stobs kyis skye ba na sngon po la sogs pa'i rang bzhin kho na'i rjes su byed par 'gyur gyi sgra'i rnam par ni ma yin no/_/de lta na yang sgra'i rnam pa dang bral ba'i phyir ro/_/rnam par rtog pa med pa yin no zhes bya ba'i don du 'on te gzhan gyi stobs kyis gzugs kyi ngo bo
[\[184b.4\]]rjes su byed pa'i shes pa ni sgra'i rnam pa can du'ang 'gyur te/_gzugs nyid sgra'i bdag nyid can yin pa'i phyir ro zhes dogs pa bsu nas gang gis de snang ba na de dag kyang snang bar 'gyur ba don la sgra'i yod pa'am de'i bdag nyid ni ma yin no zhes gsungs te/_de ltar bshad par bya ba yin no/_/khyab
[\[184b.5\]]par byed pa'i zhes bya ba ni go bar byed pa'i rang bzhin no/_/log pa'i phyis zhes bya ba ni yul la brten pa zhes bya ba'i tha snyad 'di la go bar byed pa nyid ldog pa yod pa yin te des na'o/_/de'i bdag nyid brjod pa ni rtog pa sngon du zhes bya ba'o/_/de nyid ces bya ba ni sbyar ba nyid do/_/bden pa de gang yin zhe na
[\[184b.6\]]skyes bu zhes smos so/_/skyes bu tshad ma yin pa nyid du nges par mi nus pa'i phyir ro zhes bya ba'i don to/_/rtags nyid yin pa la khyab byar brjod pa zhes bya ba ni don dam par ni ma yin no/_/ci'i phyir zhe na/_gang gis zhes gsungs so/_/rnam par rtog pa dang bcas pa'i yul ni snga ma dang /_phyi mar
[\[184b.7\]]gyur pa yin la de yang de kho nar rnam pa de ltar yod pa ma yin te/_dngos po'i tshogs ni skad cig mar 'jig pa'i phyir ro/_/des na yul med pa'i phyir na/_yul la ston pa zhes bya ba'i tha snyad du ji ltar 'gyur snyam na/_rnam par rtog pa dang bcas pa'i mngon sum gyi zhes smos so/_/'jig rten na de ltar
[\[185a\]]
[\[185a.1\]]na grags pa med do zhe na 'di ni zhes gsungs so/_/de nyid gzhung 'dzugs pa ni 'di ltar zhes bya ba'o/_/gal te 'jig rten na de ltar rtogs mod/_de lta na yang tshad ma ma yin no zhe na/_gnod pa med pa'i zhes gsungs so/_/mngon du byed pa'i rnam pas 'jug pa nyid
[\[185a.2\]]shes pa yin pa des na/_ji ltar rjes su dpag pa yin snyam na/_mngon du byed pa ni zhes gsungs so/_/snga ma dang phyi ma dang sdom pa'i rang bzhin gyi ngo shes pa ni mngon du byed pa ma yin no/_/mngon du byed pa'i de nyid la yul la brten pa zhes byos shig dbang po la brten pa'i tha snyad kyis ci bya snyam
[\[185a.3\]]na de na zhes gsungs so/_/de ltar tha snyad bya ba la ni zhes bya ba ni yul la brten pa zhes bya ba 'dis brjod pa'i bya ba'i yul la'o/_/yul brten pa zla ba gcig gis shes pa yang mngon sum du thal ba'i phyir ro/_/de lta na yul la brten no zhe na/_mngon sum kho nar brjod la rag mod/_nyes
[\[185a.4\]]pa ci yod snyam na mngon sum la yang zhes bya ba'o/_/zla ba gnyis pa'i shes pa ni tshad ma nyid ma yin na mngon du lta ga la zhes bsams pa'o/_/gal te dbang po la brten pas kyang mngon du byed pa tsam du mtshon gyi mngon sum nyid du ni ma yin no/_/des na dbang po la brten pa nyid nye bar
[\[185a.5\]]mkho ba ji ltar yin snyam na/_mngon du byed pa las zhes gsungs so/_/mngon du byed pa nyid mtshon pa na mnyam pa'i dbang po la brten pa nyid kyis mngon sum nyid du mtshon pa yin no zhes bya ba'i don te/_'di skad ces zhes bya ba ni slob dpon phyogs kyi glang pos so/_/de dang 'gal ba'i
[\[185a.6\]]phyir zhes bya ba ni rtog pa med pa dang 'gal ba'i phyir ro/_/de kho na ltar zhes bya ba phan tshun spangs pa'i rang bzhin nyid du'o/_/spyi 'dzin pa rnam par rtog pa dang bcas pa nyid rang dbang du bsgrub pa'i don du rnam par rtog par byed pa ni tshogs las zhes bya ba'o/_/de las tha dad par zhes bya bas
[\[185a.7\]]ni/_spyi'i rten gyis gsal ba las ma gtogs par tshogs pa gzhan snang ba med pa'i phyir ro/_/'dis ni mi dmigs pa nye bar bkod do/_/gzhan zhes bya ba ni gsal ba rnams las tha dad pa'i tshogs pa'i spyi zhes bya ba'i ming can no/_/gal te snang bar 'dod du zin kyang gzhan te snang ba med de tshogs pa ni
[\[185b\]]
[\[185b.1\]]ma yin te/_rang dbang du rtogs pa ni tshogs pa nyid du mi 'thad pa'i phyir te/_de ni 'brel ba can gyi rang bzhin yin pa'i phyir ro/_/de yin pa nyid na yang zhes bya ba ni rang dbang du snang ba yang gal te gsal ba la ltos te spyi'i rang bzhin yin pa de'i tshe yang de dag nyid ces bya ba spyi'i rten du gyur pa'i gsal ba
[\[185b.2\]]rnams nyid do/_/rnam par rtog pa gnyis pa dgongs pa ni 'on te zhes bya ba'o/_/de yang zhes bya ba ni lan te/_rang bzhin gzhan brtags de yang ngo /_/rtog pa'i yul gyi tshogs pa nyid mngon sum gyi yul yin no zhe na brtags pa'i zhes smos so/_/gzhan las zhes pa la ltos te/_rgyur gyur pa'i
[\[185b.3\](]nas [,]nus [)]pa ma skyes pa'i rdul gang yin pa de dag la de skad ces bya ba'o/_/phra mo ma yin pa rags pa ni de mthong ba dag la de skad ces bya'o/_/des na zhes bya ba ni des na gzhan yod pa na'o/_/thams cad kyis bskyed mod/_des cir 'gyur snyam na shes pa de ni zhes gsungs so/_/tshun zhes bya ba ni dogs
[\[185b.4\]]pa'o/_/grub pa'i mtha' ni sgra la sogs pas zhes bya ba'o/_/rang gi rgyu la sogs pa gang yin pa rang gi rnam pa gtod pa'i nus pa med pa de'i phyir te/_de las mi snang ba yin na'o/_/'o na zhes bya ba la sogs pas ni 'khrul pa nyid du bsgrubs pa mngon sum nyid dang 'gal/_gzhan rtog pa dang bcas
[\[185b.5\]]pa nyid du yang sgrub pa ni lhag par zhes bya ba'o/_/'on te der zhes bya ba ni mngon sum la'o/_/rtog pa la ltos te snang ba shar ba med pa gar yin pa de dag la de skad ces brjod do/_/de ltar gyur na rnam par rtog pa dang bcas pa ni mngon sum la brjod pa ma yin no/_/'dzin pa yis ni zhes bya ba ni mngon
[\[185b.6\]]sum gyis so/_/de zhes bya ba rnam par rtog pa'i rang bzhin nyid sel te 'dir ro/_/ci'i phyir zhe na/_mngon sum ni mngon du byed pa'i rang bzhin yin pa'i phyir ro/_/mngon du byed pa nyid lhag par zhen par 'gyur ro zhe na/_mngon du byed pa nyid ni zhes gsungs so/_/de nyid du ni zhes bya ba ni lhag par zhen
[\[185b.7\]]pa nyid du'o/_/de las bzlog pa ni mngon du byed pa las bzlog par 'gyur ro/_/bshad ces bya ba ni slob dpon dbyig gnyen gyis so/_/'di dag ni zhes bya ba ni rnam par shes pa'i tshogs lnga pa'o/_/rdzas kyi rang gi mtshan nyid ces bya ba ni rdul phra rab kyi rang gi mtshan nyid do/_/'di ni zhes bya ba ni skye mched
[\[186a\]]
[\[186a.1\]]kyi rang gi mtshan nyid ces bya ba la sogs pa'o/_/gtan tshigs de'i phyir na yul can nyid yin par 'gal ba med do/_/da ni rnam par rtog pa dang bcas par 'gyur ro zhe na/_gang yang zhes gsungs so/_/'o na gang zhig rnam par gcod pa'i don du rtog pa dang bral ba nyid brjod pa rnam
[\[186a.2\]]par rtog pa dang bcas par brjod pa gang yin zhe na/_gzhan la grags pa la brten nas zhes smos so/_/gzhan la rigs pa can la sogs pa la'o/_/rjes su dran pa'i rnam par rtog pa zhes bya ba 'di sngar mthong ba'o zhes bya ba lta bu'i rnam pa can ma 'di ni sngon po snyam pa la sogs pa'i rang bzhin can gyis
[\[186a.3\]]so/_/de zhes bya ba ni de lta bur gyur pa'i rtog pa nyid do/_/bzlog par dka'o zhes bya ba ni rnam par rtog pa dang bcas pa nyid do/_/gcig gi tshe kho nar zhes bya ba gcig nyid kyis du ma mthong ngo snyam na/_shes pa zhes gsungs so/_/de ltar na re zhig gcig gi tshe rdul phra rab du ma 'dzin pa med pa'i phyir rnam
[\[186a.4\]]par rtog pa nyid du bsgrubs nas rnam par mi rtog pa nyid grub pa'i don du rdul phra rab rnams la yan lag can gyi rdzas gcig nyid kho nar nges dgos so zhes ston pa ni yang na ni zhes bya ba'o/_/'di la brjod pa ni dngos po du ma shes pa gcig gis mi 'dzin pa ga las yin zhing /_de'i yan lag gcig pa
[\[186a.5\]]yang ga las yin/_cig car 'dzin pa'i phyir yan lag can nyid yin te/_de lta ma yin na yid gcig yin pa'i phyir/_du ma la byed pa ji ltar 'jug snyam na/_til zhes gsungs so/_/yid la byed pa zhes bya ba ni/_sngar gyi yid la byed pa tsam nyid la yid nyid du grags kyi/_yid gzhan ni
[\[186a.6\]]yod pa ma yin no/_/de yang rnam par shes pa du ma bskyed pa nyid bzlog par mi nus te/_gcig gis kyang shes pa du ma bskyed pa la 'gal ba med pa'i phyir ro/_/mgyogs pa ni zhes bya ba cig car 'dzin pa snang ba bskyed pa ni med pa'i phyir ro/_/ci'i phyir med ce na bshad zin pa'i phyir ro zhes
[\[186a.7\]]gsungs so/_/gnod byed gzhan dag kyang brjod pa ni mgyogs pa'i phyir zhes bya ba'o/_/'on te gcig la rim pa mthong bas thams cad la rtogs pa yin no zhes dogs pa bsu nas brjod pa ni/_de ltar na ni zhes bya ba'o/_/gcig la zla ba gnyis kyi shes pa 'khrul pa'i phyir thams cad
[\[186b\]]
[\[186b.1\]]'khrul pa kho nar thal lo zhes bya ba la sogs pa'i ni ha cang thal ba'o/_/de ltar zhes bya ba ni/_mgyogs pa las rim ma yin par gzung bar rlom pa nyid du'o/_/'di la yang zhes skabs su bab pa'i til dang 'bras la sogs pa la'o/_/de zhes bya ba ni mgyogs pa'o/_/cig car
[\[186b.2\]]zhes bya ba ni dogs pa'o/_/de nyid kyang zhes bya ba ni lan no/_/'di ni cig car 'dzin par rlom pa yin gyi cig car 'dzin pa ma yin no zhes bya ba 'di'o/_/de ma grub pa zhes bya ba ni 'dzin pa myur bar ma grub pa'o/_/gal te blo rim pa dang ldan pa dang /_skad cig ma yin pa de lta na yang don ni
[\[186b.3\]]rim gyis snang ba yin te/_don ni skad cig ma yin pa'i phyir ro/_/des na thams cad la cig car 'dzin par rlom pa ji ltar yin snyam na/_gsal bya snang ba ni zhes gsungs so/_/gal te don skad cig ma yin pa de lta na yang dus ji srid blo gnas pa de srid kho nar de ltar snang ba yin no zhes bya
[\[186b.4\]]ba'i don to/_/de kho na ltar ni cig car kho na'o/_/gal te shes pa cig car kho na skye na/_'o na de'i tshe thams cad du cig car kho na snang bar 'gyur ro zhe na/_gang du zhes gsungs so/_/shes pa rnams cig car kho na skye'o zhes bya bar ji ltar shes she na rim gyis 'dzin pa khas len na rnam par rtog
[\[186b.5\]]pa med pa'i snang ba mi srid pa kho nar 'gyur te snga ma 'dzin pa ni phyi ma 'dzin pa'i dus na rnam par rtog pa dang bcas pa kho nar 'gyur ro zhes bya ba'i don to/_/thams cad rnam par rtog pa dang bcas pa yin mod/_kho bo cag gi 'dod pa kho na yin no zhe na bshad pa rtog med nyid du 'gyur na/_don gsal
[\[186b.6\]]ba'i 'dzin pa mi srid par 'gyur te/_thams cad mi gsal bar snang ba nyid du 'dzin par 'gyur ro zhes bya ba'i don to/_/yang ji ltar na dran par rtogs pa la gsal bar snang ba nyid mi 'thad ce na/_sngon po mthong ba'i dngos po sgro btags pa gang yin pa gsal bar snang ba ji ltar 'gyur te/_
[\[186b.7\]]sgro btags pa gsal bar snang ba dang 'gal ba'i phyir ro/_/gzhan gyis smras pa shin tu goms par gyur pa las sgro btags pa yang gsal bar snang bar 'gyur ro snyam na/_'di la brjod pa ni sgro btags pa gsal bar snang med ni rtog pa med pa kho nar 'gyur te/_gsal bar snang ba ni
[\[187a\]]
[\[187a.1\]]rtog pa dang bcas par mi 'thad pa'i phyir ro/_/de bzhin nyid ces bya ba ni gsal bar snang ba nyid las yin no/_/gal te de ltar ni rim gyis skye ba yin yang rnam pa gsal ba'i phyir/_rtog pa med pa nyid du 'gyur mod/_rim gyis skye ba 'gag pa ni mi 'grub po zhe na/_de lta yin
[\[187a.2\]]dang zhes gsungs so/_/sngon gyi rang bzhin 'dzin pa med pa'i phyir zhes bya ba ni/_sngon gyi rang bzhin du 'dzin pa med pa'i phyir ro zhes bya ba'i don to/_/phye ma leb khra bo la sogs pa nyid ngo mtshar ba yang mtshan skye ba yin la de bas ches so/_/khra bo zhes bya ba ni bcos ma ma yin pa'i phye ma leb
[\[187a.3\]]khra bo'i bdag nyid do/_/rnam par dbye ba dang ldan pa ni so sor byed pa dang ldan pa'o/_/de la yang zhes bya ba ni bcos bu ma yin pa'i phye ma leb khra bo la sogs pa la yang ngo de la ni rin po che'i phung po la'o/_/thams cad la zhes bya ba ni bcos ma ma yin pa'i phye ma leb khra bo la sogs pa la yang
[\[187a.4\]]ngo /_/de'i tshe na ni bcad pa dang phug pa la sogs pa'i dus na phye ma leb khra bo la sogs pa la yan lag can gyi rdzas zhig ma yin pa na zhe na/_lan ni 'di snga kun la zhes bya ba ste/_rin po che'i phung po yang ma 'byar ba'i dus na rdzas zhig yin te/_des na der yang gcig nyid yin par 'gyur ro/_/de lta zhes
[\[187a.5\]]bya ba ni ma 'dres pa'o/_/de la ni zhes bya ba ni bcos ma ma yin pa'i phye ma leb khra bo la sogs pa'o/_/de'i reg pa rang bzhin gcig yin pa'i phyir zhes bya ba ni sngon po'i reg pa ci 'dra ba sor reg pa de yang de 'dra ba yin no/_/sngon po la sogs pa'i rnam par dbye ba bzhin gyi khyad par ro/_/rnam par dbye ba
[\[187a.6\]]med par khyad par med pa'i reg pa sogs pa gang yin pa de dang lhan cig rgyu ba ni'o/_/gcig ma zhes bya ba ni bcos ma ma yin pa'i phye ma leb khra bo la'o/_/gzhan la zhes bya ba ni bcos ma la'o/_/de la gcig tu mngon par zhen pa nyid skyabs su gyur pa yin na zhes bya ba ni/_gal te de la gcig tu
[\[187a.7\]]mngon par zhen pa yod na/_des na de la yan lag gcig nyid yod pa yin no zhes rnam pa de lta bu'i rang bzhin du'o/_/de ni zhes bya ba ni gcig tu mngon par zhen pa mtshan nyid kyi skabs so/_/des na ji ltar der yan lag can med kyang gcig tu mngon par zhen pa de bzhin du bcos ma ma yin pa
[\[187b\]]
[\[187b.1\]]rnams la yang 'gyur ro zhes dgongs pa'o/_/gal te yan lag can gcig med na/_de'i tshe gcig drangs na thams cad 'ongs pa ji ltar 'gyur zhe na/_gcig drangs pa zhes gsungs so/_/der yang zhes bya ba ni khab long dang lcags dag la'o/_/bcos ma'i dngos po rnams la yod pa'i
[\[187b.2\]]yon tan sngon po la sogs pa gang yin pa de gang gi dmigs pa ni rim gyis kho nar 'gyur ba yin la/_de las gzhan bcos ma ma yin pa rnams la ni'o/_/blo gcig ni zhes bya ba bcos bu'i yul can no/_/gzhan ni zhes bya ba ni bcos bu ma yin pa'i yul can no/_/gcig dang du ma'i rnam
[\[187b.3\]]par dbye ba zhes bya ba ni bcos bu ma yin pa'i sna tshogs kyang gcig kho na yin la/_bcom bu'i ni du ma yin no zhes bya ba de lta bu'i rnam pa'o/_/de'i ngo bor rnam par 'jog pa la zhes bya ba ni/_gcig dang du ma'i rang bzhin du rnam par 'jog pa la'o/_/de ltar zhes bya ba gcig dang du ma'i rang bzhin
[\[187b.4\]]rnam par 'jog pa la rtsom pa gegs med pa ste/_gegs dang bral ba'i rtsom pa gang la yod pa'i blo de dag kyang ste/_gcig dang du ma snang ba dang ldan pa dag kyang ngo /_/gcig tu mngon par zhen pa la sogs pa chos mthun pa tsam de nyid kyis rgyu mtshan des nye bar btags pa'i tshad ma gang la yod kyi
[\[187b.5\]]blo gzhan des so/_/byed na de'i tshe zhes khong nas phyung la/_chos mthun pa 'di zhes bya ba la sogs par sbyar ro/_/'di nyid tshig le'ur byas pa gnyis kyis sdud pa ni de'i phyir zhes bya ba'o/_/don rang bzhin sna tshogs pa dang 'brel pa grub pa'i blo de dag ni snang ba gzhan dag las ni zhes bya ba mngon par
[\[187b.6\]]snang ba'i khyad par gcig las snang ba gzhan ser po'i rang bzhin can don med ces bya bar brjod pa ste/_snang ba gang la don sna tshogs pa yod pa de ni don med de don du ma yod pa'o/_/de'i dngos po ni don med de don tha dad pa can zhes bya ba'i don to/_/'on te gcig tu mngon par zhen pa yod pa'i phyir
[\[187b.7\]]na de 'dra ba'i blo yod pa dag la yang /_gcig nyid yin no zhe na/_gal te zhes bya ba'o/_/de zhes bya ba ni chos mtshungs pa tsam mo/_/'gar yang min zhes bya ba ni/_gcig la chos mthun pa tsam gyis mi 'grub na thams cad la mi 'grub ste/_chos mtshungs pa tsam ni thun mong yin pa'i phyir ro/_/'gal
[\[188a\]]
[\[188a.1\]]zla dang ste mi mthun pa'i phyogs dang ldan pa zhes bya ba 'brel pa de 'dzin pas so/_/stobs mtshungs pa'am mi mtshungs pa zhig sel grang na/_dang po la brjod pa ni stobs mtshungs pa nyid yin na zhes bya ba'o/_/gnyis pa la brjod pa ni stobs mi mtshungs na yang zhes gsungs
[\[188a.2\]]so/_/sel bar byed pa gang yin pa de ltos te/_stobs mi mtshungs pa nyid yin na yang ji ltar tshad ma yin te/_des tshad ma ni sel ba mi srid do zhes dgongs pa'o/_/'on te zhes bya ba ni dogs pa bsu ba'o/_/lan ni gang zhig ces bya ba'o/_/des na zhes bya ba ni don med na mi 'byung bas na'o/_/
[\[188a.3\]]de nyid ni rjes su dpag pa'o/_/gzhal bya'o zhes bya ba ni tha dad pa'i'o/_/rgyu nyes pas gzhal bya gzhan la blo rnam pa gzhan du yang skye'o zhes bya ba 'di ni rigs pa kho na yin na/_shes pa yongs su gsal ba'i ngo bo nyid la ni/_rgyu'i rkyen skyo ba brgya phrag gis kyang blo rnam pa gzhan du ji ltar 'thad de/_
[\[188a.4\]]mi 'thad pa kho na'o/_/rim pa dang ldan pa'i snang ba'i rang gi ngo bo bcos ma'i phye ma leb khra bo la sogs pa dag la ni/_rim pa med par 'gyur ro zhes mi rigs so/_/ci'i phyir zhe na/_rang bzhin gcig la ni zhes bya ba'o/_/de ltar zhes bya ba ni du ma nyid du'o/_/gal te snang ba 'di rang bzhin du ma
[\[188a.5\]]nyid yin pa de lta na yang gcig ces bya ba khyed gcig nyid mngon par 'dod pa ni du ma nyid du snang ba yin no zhes bya ba ni gzhan gyi rtsod pa'o/_/'gog pa ni ma yin te zhes bya ba'o/_/gal te rim ma yin pa mi snang na de'i tshe rang gi ngo bo nyid ma yin no zhes dgongs pa'o/_/de la zhes bya ba ni
[\[188a.6\]]bcos ma'i phye ma leb khra bo la sogs pas so/_/rim pa yang snang ba'am ma yin/_gal te re zhig mi snang ba 'khrul pa yin na/_de'i tshe dngos po thams cad la gnyid log pa'i gnas skabs na 'khrul par 'gyur ba bzlog pa med do/_/phyogs dang po la brjod pa ni de ltar de nyid ces bya ba ste rim
[\[188a.7\]]pa'i rang bzhin nyid du'o/_/rnam pa gzhan du yang rnam par brtag par byas nas sun 'byin pa ni gal te gzhan snang zhes bya ba'o/_/gal te tshul gzhan gang yin med snang nyid brjod par 'dod pa'i tshul la 'khrul par brjod na/_de'i tshe brjod par 'dod pa de'i rang gi ngo bor snang bar ji ltar
[\[188b\]]
[\[188b.1\]]'gyur/_rang gi ngo bo mi snang na yang snang ba de med pas ji ltar 'khrul/_'chad pa ni gal te zhes bya ba'o/_/de'i ni brjod par 'dod pa'i'o/_/'on te brjod par 'dod pa'i snang ba yod pa nyid do/_/'on kyang ma dmigs pa yin no snyam na/_gal te mi snang na yang zhes bya ba'o/_/'khrul pa
[\[188b.2\]]yang brjod par bya ba ste blo gzhan snang ba la yang blo thams cad yod pa'i phyir ro/_/de zhes bya ba ni brjod par 'dod pa'i tshul gyi yul can no/_/de zhes bya ba ni rim pa yin pa'o/_/gzhan du snang ba'i phyir zhes bya ba ni rim ma yin pa'i yul dag la rim pa'i rang bzhin du snang ba'i phyir ro/_/
[\[188b.3\]]rim pa'i blo nyid 'khrul par 'gyur ro zhes bya bar bsams pa'o/_/'on te til la sogs pa yang rim pa yin par mi 'gyur na/_'di la brjod pa ni 'o na ni zhes bya ba'o/_/gal te rim ma yin pa zhes bya ba dngos po nyid yin na/_de'i tshe blo'i rang bzhin yang rim yin par 'gyur ba ma yin gyi/_
[\[188b.4\]]'on kyang rim pa dang ldan pa kho nar 'gyur te/_rim ma yin pa ni 'gar yang mi srid pa'i phyir ro/_/de lta na yul yang rim pa dang bcas pa yin la blo yang de bzhin du yin pas na 'khrul par mi 'gyur ro/_/gal te dngos po'i rang gi ngo bo'i blo gang yin pa de la/_blo gzhan 'dzin par byed pa yin na ste/_
[\[188b.5\]]dngos po 'dzin par byed pa'i blo ni rim can gyi rang bzhin la rim ma yin par 'dzin par byed pa'i blo gzhan 'byung ba yin no zhes bya ba'i don to/_/blo gzhan de yang rim can gyi dngos po 'dzin par byed pa'i blo 'dzin par byed pa yin na ste/_rim par 'dzin par byed pa'i ngo bo de yang ji ltar rim pa ma yin par
[\[188b.6\]]snang bar 'thad par 'gyur/_'di ni ma 'khrul pa'i phyogs la brjod pa yin la/_'khrul pa'i phyogs la ni gnod byed mdun du 'chad par 'gyur ro/_/yang na gal te dngos po'i yul can gyi blo las de bzhin du blo gzhan skye ba yin na/_de'i tshe rim 'dzin pa'i rang bzhin ni zhes bya ba rim pa dang ldan
[\[188b.7\]]pa'i dngos po 'dzin par byed pa'i rang bzhin ni rim ma yin par snang bar mi 'thad de/_blo gzhan nyid rim ma yin par snang mod dngos po'i yul can rim pa dang ldan pa'i blo go ji ltar rim ma yin par snang bar 'gyur/_des na dngos po rnams kyi rim pa med par 'gyur te/_de'i blo'i rim pa dang bcas pa kho
[\[189a\]]
[\[189a.1\]]nar snang ba'i phyir te/_blo'i snang ba ji lta ba bzhin yul rnam par 'jog pa'i phyir ro/_/'di nyid rnam par 'grel pa ni gal te zhes bya ba'o/_/de 'dzin pa'i zhes bya ba ni nor bu dang mu tig la sogs par 'dzin par byed pa'o/_/gal te blo rim ma yin par snang na dngos po yang de bzhin du
[\[189a.2\]]snang bar 'gyur ro zhe na/_blo 'dzin par byed pa yang zhes bya ba'o/_/blo'i blo gang zhig gzhal bya la rnam pa thams cad du mi 'jug pa de'i snang ba'i dbang gis ji ltar gzhal bya de'i rang bzhin du tha snyad byed ces bsams pa'o/_/rim ma yin par zhes bya ba la sogs pa ni/_bshad pa dang po gnod byed gzhan
[\[189a.3\]]brjod pa'o/_/gal te dngos po'i blo rim can kho na yin na/_de'i tshe de'i blo'i blo la yang rim ma yin par snang ba'i phyir mi 'thad do zhes bya ba'i don to/_/gal te 'khrul pas rim ma yin pa de blo'i blo la snang ba yin no zhe na/_de'i tshe sngar bshad pa de nyid de/_'khrul med yin par thal te nga rang gi ngo bor
[\[189a.4\]]'dzin pa'i phyir ro/_/ji ltar blo'i blos rim min par 'dzin pa de bzhin du dngos po'i blo de'i gzhal bya 'dzin pa de de ltar de rim ma yin pa'i rang bzhin du yin pa gang gis bzlog_/gzhal bya yang rim ma yin pa kho nar 'dzin par 'gyur ro zhes dgongs pa'o/_/tshig le'ur byas pa bshad pa'i phyir/_re
[\[189a.5\]]zhig sngar bshad zin pa nyid brjod pa ni/_gal te zhes bya ba'o/_/de ltar zhes bya ba ni rim rang bzhin du'o/_/gcig gis ni blo'i blos so/_/dngos po'i yul can gyi blo'i rang bzhin du mi 'dzin par thal lo/_/'on te dngos po'i yul can gyi blo ni rang bzhin du mi 'dzin par thal lo/_/'on te dngos po'i
[\[189a.6\]]yul can gyi blo ni rang bzhin gcig nyid du blo'i blos rtogs pa des na/_du ma 'dzin par ji ltar thal snyam na/_snga ma dang zhes gsungs so/_/dngos po'i yul can snga ma dang phyi ma'i 'dzin pa dag la ni/_gcig nyid yod pa ma yin no/_/ci'i phyir zhe na/_gcig nyid du rtogs pa med pa'i phyir ro/_/rang gi
[\[189a.7\]]ngo bos gcig nyid ma yin mod/_de lta na yang blo phyi mas gcig nyid rtog pa yin no zhes bya ba'i rtsod pa la lan brjod pa ni/_rim pa dang ldan pa de yang zhes bya ba ste blo phyi ma'o/_/gcig tu zhes bya ba ni 'dzin pa snga ma dang phyi ma rnams so/_/gal te rim pa dang ldan pa yin na de lta na yang snga ma dang phyi ma'i 'dzin pa
[\[189b\]]
[\[189b.1\]]thams cad de ltar snang ba des na/_gcig nyid du rtogs par 'gyur ba yin no zhe na/_'dzin par byed pa rim pa dang ldan pa blo phyi ma'i mtshams nyid gang yin pa de'i dus las 'da' ba ma yin no/_/'dzin pa thams cad kyang mtshan nyid tha dad pa yin te/_des na gcig nyid gang gis rtogs
[\[189b.2\]]pa zhes dgongs pa'o/_/'di ni zhes dbye ba ni blo phyi ma'o/_/rim med pa nyid do zhes bya ba ni/_de ni blo gcig sgrib pa de la zhes bya ba'o/_/dbang pos song nas don gzung bar bya ba ni ma yin te/_'on kyang 'dug bzhin du'o/_/de'i tshe bsgribs pa la yang 'gyur te/_bsgribs pa dang mi bsgribs
[\[189b.3\]]pa dag la dbang po mi 'gro bar khyad par med pa'i phyir ro/_/gzhan rang gi phyogs la sgrib pa 'thad par ston pa ni/_phrad nas zhes gsungs so/_/dbang po ni sgrib pa la thogs pa'i phyir na/_sgrib pa las brgal nas 'gro bar mi nus pa'i phyir ro/_/gal te dbang po ma song ba bzhin du 'dzin
[\[189b.4\]]na ni/_de'i tshe ji ltar nye bar 'dzin pa bzhin du chod pa yang 'dzin par 'gyur te/_khyad par med pa'i phyir ro zhes bya ba'i don to/_/rang gi phyogs la nyes pa med par brjod pa ni/_shin tu thag ring por yang 'gro ba med pa'i phyir/_nyams pa 'thad pa yin no zhes 'brel to/_/'di thams cad sun
[\[189b.5\]]'byin pa ni/_de ni ma yin te zhes bya ba'o/_/rung ba la ltos pa'i phyir sgrib pa yod na nyams par 'thad do zhes sbyar ro/_/dpe nyid 'chad pa ni khab long ni zhes bya ba'o/_/thams cad ces bya ba ni dpag tshad dang rgyang grags na gnas pa rnams kyang ngo /_/'on te de la yang zhes bya ba ni khab long la
[\[189b.6\]]yang ngo /_/lcags dang khab long reg pa yod pa'o/_/ci ste ma mthong snyam na phra ba'i phyir zhes bya ba'o/_/grub pa'i mtha' brjod pa ni 'di skad ces bya ba'o/_/mig gi 'od zer med pa nyid do/_/gzhan gyis zhes bya ba ni sangs rgyas pas so/_/de nyid ces bya ba ni mig gi 'od zer gyis reg pa nyid do/_/
[\[189b.7\]]'di zhes bya ba ni mig phrad nas 'dzin pa'i mtshan nyid do/_/shin tu yang zhes bya ba ni/_shin tu yang chad pa gzhan dag gis zhes bya ba dang /_shin tu yang tshogs chen por brtags pa zhes bya ba dang /_shin tu yang bzhad gad nyid du 'gyur ro zhes gsum ka la 'brel to/_/yang dag rig pa ni dam
[\[190a\]]
[\[190a.1\]]bcas pa'i don bsgrub pa'i ched du 'jug pa ma yin te/_dam bcas pa'i don sgrub par byed pa ma yin no zhes bya ba'i tha tshig go/_/'dren par mthong ba ni skam pa dang lcags sgom la sogs pa la'o/_/sngags kyi bden pa la 'gyur mod nyes pa ci yod snyam na/_des 'gugs pa ste sngags
[\[190a.2\]]kyi 'bras bu la sogs pa 'gugs pa la yang sngags dang reg par thal bas na 'dren pa la thal ches par 'gyur ro/_/der yang zhes bya ba ni sngags kyis drangs pa la yang ngo /_/sngags dang reg par gyur pa kho na'o zhe na/_'di la lan btab pa ni sgra ni zhes bya ba'o/_/yon tan yin pa'i phyir ro zhes
[\[190a.3\]]bya ba ni/_nam mkha'i yon tan yin pa'i phyir ro/_/reg pa ni khyed kyi ltar na ldan pa'i mtshan nyid kyi yon tan gyi ngo bo yin na/_de go yon tan sgra la ji ltar 'gyur te/_yon tan ni yon tan med pa yin pa'i phyir ro zhes dgongs pa'o/_/'di nyid ces bya ba ni bsgrub par bya ba mtshan nyid kyi chos
[\[190a.4\]]sbyor na ste/_khas len na de'i tshe 'gar yang ma nges par yod par mi 'gyur ro/_/yin na de'i tshe ci'i phyir/_dpag tshad la sogs par shin tu thag ring po na gnas pa mi mthong ngo /_/de la ni bar na 'ga' yang med pa'i phyir na thogs par byed pa med pa kho na'o/_/des na mthong na bzlog par dka'o
[\[190a.5\]]zhes dgongs pa'o/_/'dir gzhan gyis smras pa ni/_mar me'i 'od bzhin du zhes bya ba ste/_mar me'i 'od ma chod pa reg par byed pa bzhin du mig gi 'od kho na dus su ma khyab na/_rnam par gnas pa ma yin no/_/'o na snga ma dang phyi ma'i rang bzhin gyi blo thams cad de la snang ba'i phyir na/_gcig nyid
[\[190a.6\]]du rtogs pa 'thad pa yin no zhes bya ba ni gzhan gyi bsams pa'o/_/lan ni de lta yin na blo phyi ma gcig gis blo snga ma'i rang bzhin du ma 'dzin par 'gyur ro/_/de lta bu nyid du zhes bya ba ni/_blo'i rang bzhin du'o/_/rang gi gzhung nyid ston pa ni rigs mi mthun rnams zhes bya ba la sogs pa'o/_/rigs
[\[190a.7\]]mi mthun pa'i rnal ma rnams kyi ldan pa gang yin pa des bskyed pa'o/_/de ni zhes bya ba ni ring mo'i yul can no/_/lan ni de tshe yang zhes bya ba ste/_'khrul pa'i tshe yang ngo /_/'on te bden pa ma yin pa 'khrul pa'i shes pa la snang ba ni du ma yang 'dzin par 'gyur ba yin no zhe na/_bden min zhes
[\[190b\]]
[\[190b.1\]]gsungs so/_/rang bzhin de ni zhes bya ba na/_ri mo'i yul can gyi blo de la snang ba gang yin pa'i ri mo'o/_/de ji ltar zhes bya ba ni ma yin pa ste/_mi bden pa'i rang bzhin ni bden pa'i bdag nyid du 'gyur bar 'thad pa ma yin no/_/mi bden pa yang pha rol po rang nyid kyis khas blangs pa yin te
[\[190b.2\]]rnam pa dang bcas pa'i shes par khas mi len pa'i phyir ro/_/gal te blo gcig kho na la rang bzhin 'ga' zhig ni bden la/_rang bzhin 'ga' zhig ni mi bden pa yin no snyam na/_gcig nyid yin na zhes bya ba'o/_/bden pa dang mi bden pa'i mtshan nyid kyi rnam par dbye ba 'di ni bden pa ma yin te blo
[\[190b.3\]]gcig nyid yin pa'i phyir ro/_/gcig la ni rang bzhin 'ga' zhig bden pa dang mi bden par yang mi 'thad de/_phan tshun 'gal ba'i chos gnas pas gcig nyid du mi 'thad pa'i phyir ro/_/de nyid kyi phyir yang na gcig ma yin te blo du mar thal lo/_/brgya la khyed kyi tha snyad 'di mi bden par
[\[190b.4\]]'gyur te blo gcig min pa'i phyir ro/_/'on te bden pa dang mi bden pa'i yul can kyi tha snyad ni bden pa yin na/_de'i tshe du ma nyid du thal bar 'gyur ro zhes dgongs pa'o/_/de'i ngo bor zhes bya ba ni ser po la sogs pa'i ngo bor ro/_/gal te ser po la sogs pa'i phyi rol de'i rang bzhin ma yin na ste/_
[\[190b.5\]]gal te blo'i rang bzhin kho na yin na zhes bya ba'i don to/_/de'i tshe blo'i rang bzhin gyi sngon po dang ser po la sogs pa de la/_/cig car 'dzin pa'i mtshan nyid de ltar rtogs pa 'di rigs pa ma yin no/_/blo'i rang bzhin de yang du ma nyid kyis na/_cig car 'dzin pa mi srid pa'i phyir ro/_/'di la
[\[190b.6\]]gzhan gyis brjod pa ni ci ste zhes bya ba'o/_/yid 'gro ba la sogs pa'i mtshan nyid ces bya ba la/_yid kyi sgras ni rlom par byed shes par byed ces bya ba'i bshad pas mig la sogs pa nyid la brjod do/_/yang na mig la sogs pa mthong bas na nang gi byed pa yin gyi 'dzin pa yang nye bar mtshon
[\[190b.7\]]pa yin no/_/des na 'bad pa chen po yod do/_/cig car 'dzin pa mi srid do zhes bya ba'i don du ma'o/_/lan ni gal te zhes bya ba'o/_/tshig dum bu snga ma gnyis po de nyid rim pa ji lta ba bzhin du 'chad pa ni gal te zhes bya ba'o/_/sangs rgyas pas mdzod nas mig dang snang ba dang yid de lung las 'byung
[\[191a\]]
[\[191a.1\]]ba'i dbang po dag ni ma phrad pa'i yul can ma yin no zhes ji skad brjod pa bzhin no/_/de'i tshe zhes bya ba de ltar khas len pa na bsgribs te/_yod pa las dang gzhan du ni zhes bya ba ni sgrib pa med pas so/_/'di nyid bsgrubs pa'i don du zer ba dag kyang reg par byed pa yin no zhe na/_
[\[191a.2\]]lan ni de lta na 'o na zhes bya ba'o/_/'o na ni mar me dang chos mthun pas shin tu nye bar 'dzin par thal lo/_/'di nyid gzhung 'dzugs pa ni mar me'i 'od ni zhes bya ba'o/_/de nyid ces bya ba ni chos gzhan no/_/reg pa nyid du 'dzin pa'i rgyu'o/_/gal te mig la sogs pa las 'od zer yod la/_de
[\[191a.3\]]dag kyang phyis 'phros nas ldan par 'gyur ba yin na/_de'i tshe mun pa yang 'dzin par thal lo/_/shin tu thag ring ba la mgyogs pa mi srid pa'i phyir ro/_/zhes sun 'byin pa brjod pa gang yin pa de la gzhan dag lan brjod pa ni 'o na zhes bya ba'o/_/'bad pas brtag pa zhes bya ba ni re zhig nus pa'i
[\[191a.4\]]khyad par dang ldan pa'i yid khas blang bar bya ba yin la/_de las ni mig la sogs pa rnams kyi myur ba de las ni cig car shes pa mi skye ba yin zhing /_de las ni cig car snang ba 'khrul pa yin no zhes bya ba'o/_/de ltar na re zhig yid khas blangs nas sun 'byin pa brjod pa yin no/_/da ni yid
[\[191a.5\]]nyid med do zhes brjod pa ni/_de lta bu'i zhes bya ba ste/_rtogs pa dang rdul phra rab kyi tshad tsam mo zhes bya ba la sogs pa'i rang bzhin no/_/'o na yid ji 'dra ba zhig snyam na/_rnam par shes pa'i zhes bya ba'o/_/yid de'i don byed pa'o/_/gal te rnam par shes pa cig car mi skyed pa las yid dpag
[\[191a.6\]]pa ma yin nam/_des na ji ltar spong zhe na/_de zhes gsungs te rnam par shes pa snga ma'i mtshan nyid kyi yid de'o/_/de'i phyir zhes bya ba ni rnam par shes pa cig car mi skye ba'i mtshan nyid kyi phyir ro/_/rnam pa gzhan du yang zhes bya ba ni/_yid byed gnyis las rnam par shes pa cig car mi skye ba grub
[\[191a.7\]]pa'i phyir ro/_/ji ltar skam pas don de 'dzin par mthong ba de ltar rnam par shes pas ma yin no/_/rim la yod pa'i rnam pa du ma gang yin pa de dag 'dzin pa cig car skyes pas ni/_ma 'khrul pa nyid do zhes gnas so/_/de la zhes bya ba ni rim pa'i rnam pa du ma dag la'o/_/de la gzugs kyi yon
[\[191b\]]
[\[191b.1\]]tan zhes bya ba ni ldan pa la'o/_/gzugs kyi mtshan nyid kyi yon tan ni 'du ba ma yin te/_yon tan ni yon tan med pa'i phyir ro/_/gal te 'gyur na nyes pa cir 'gyur zhe na/_de ltar 'gyur na zhes gsungs te yon tan du na'o/_/yon tan dang ldan pa 'du ba can gyi rgyu ni rdzas yin no zhes bya ba'i
[\[191b.2\]]rdzas kyi yon tan ni yin pa'i phyir na/_nam mkha' bzhin du rdzas nyid du thal bar 'gyur ro/_/ldan pa yon tan dang ldan pa yin na nyes pa gzhan yang brjod pa ni/_de lta na yang zhes pa ste/_ldan pa rdzas yin na'o/_/'di gnyis ni zhes bya ba ni me tog rgyas pa'i nags zhes bya ba'i blo dang /_ri mo
[\[191b.3\]]dang ldan pa yin no zhes bya ba'i blo gnyis so/_/mi mtshungs pa nyid gzhung 'dzugs pa ni mang po'i grangs nyid kyis bya ba'o/_/grangs las tha dad pa'i nags ni khas mi len pa'i phyir na/_nags kyi brjod par bya ba ni grangs mang po nyid yin no/_/gang la zhes bya ba ni shing rnams la'o/_/des
[\[191b.4\]]na zhes bya ba ni mang po'i grangs kyi mtshan nyid dang /_me tog rgyas pa dag shing rnams la 'du ba'i phyir ro/_/'dir yang rang bzhin du 'gyur ro snyam na sna tshogs pa ni 'dir zhes bya ba'o/_/de ltar 'gyur zhes bya ba ni/_don gcig la 'du ba'i stobs kyis nye bar btags par 'gyur ba'o/_/re zhig
[\[191b.5\]]me la me nyid du gzung ba ni/_phyis bram ze'i khye'u la yod pa'i chos mthun par rno ba gnyi ga yin pa gzung ba des/_me'i bag chags mer rtog pa bskyed pa'i nus pa sad par 'gyur ba'i skyes bu gang yin pa de ni de'i dran pas bram ze'i khye'u la yang mer sgro 'dogs par byed do/_/gcig gzung ba'i dus
[\[191b.6\]]su zhes bya ba ni/_sngon po la sogs pa dag las gang yang rung ba zhig gzung ba gang yin pa de'i dus su'o/_/bzung bzhin pa la zhes bya ba ni gang yang rung ba mdun na gnas pa la'o/_/rnam 'grel phyis 'chad par 'gyur bas re zhig rang nyid kyis brjod pa ni/_de la ni zhes bram ze'i khye'u dag la'o/_/
[\[191b.7\]]'on te nye bas so zhes bya ba la/_nye bar ni lhag par nye ba ste/_gang la sngon po yod pa de nyid las ser po nye bar gnas pa ste/_de ltar nye bar sgro 'dogs par 'gyur ba yin na lan ni nye bar gnas pa'i 'dzin pa de ni zhes bya ba ste/_dang po gcig la mthong ba phyis gzhan la mthong ba na gzung ba ma yin no/_/yul
[\[192a\]]
[\[192a.1\]]der zhes bya ba ni sngon po'i yul du ser po gzung ba'i phyir sgro 'dogs pa yin no zhes 'brel te lan ni yul der zhes bya ba'o/_/de nyid ces bya ba ni sgro btags pa'o/_/'on te zhes bya ba la sngar mthong ba'i sngon po la sogs pa dran par bya ba ni/_ser po 'dzin pa'i dus na gzung bar
[\[192a.2\]]bya ba nyid du snang ba yin no/_/ci'i phyir zhe na snga ma dang phyi ma tha dad par ma bzung ba'i phyir ro zhe na/_'di la brjod pa ni ji ltar zhes bya ba'o/_/gzhan la zhes bya ba ni dran par bya ba la'o/_/gzhan du zhes bya ba ni bzung bzhin pa nyid du'o/_/'on te dran par bya ba ni rang bzhin du mi snang ba kho na'o zhe na/_de ni
[\[192a.3\]]zhes bya ba'o/_/'dzin pa yin mod de las cir 'gyur snyam na des na zhes bya ba'o/_/gzung bar bya ba nyid du snang na rnam par rtog pa'i rang bzhin nyid kyi bsre ba ma yin mod/_du ma 'dzin pa'i rang bzhin nyid ni bsre ba yin par 'gyur ro zhes brjod pa ni/_'on te zhes bya ba'o/_/lan ni de lta yin na zhes bya ba
[\[192a.4\]]la sogs pa'o/_/'on te du ma gcig gis 'dzin par ji ltar 'gyur snyam na/_mig gi zhes bya ba ste sngon po dang ser po thams cad kyi rtogs pa gang yin pa de'i rtogs pa'i phyir te mthong ba'i phyir ro/_/de ltar 'gyur mod snyam du dogs na 'dod pa ni ma yin no zhes gong 'og bsnol te blta bar bya'o/_/ma 'brel ba
[\[192a.5\]]ni 'brel pa med pa ste/_de'i rtogs pa gang yin pa nyid dri ma yin no/_/des nye bar mtshon pa'i skyes bu blun po gang yin pa de dag gis brtags pas ni chog go zhes bya ba yin no/_/sngon por rnam par rtog pa'i dus na/_ser po'i rnam par rtog pa yang yod pa yin no zhe na/_rnam par rtog pa du ma ni zhes
[\[192a.6\]]gsungs so/_/gzhan dag tshogs pa'i rnam par rtog pa bsams nas smra ba ni sna tshogs pa zhes bya ba'o/_/gcig la yang zhes bya ba ni sngon po la yang ngo /_/des na gang gi tshe re zhig gcig nyid rnam par rtog pa de'i tshe gzhan mthong ba ni rnam par rtog pa med pa kho na'o zhes dgongs pa'o/_/de lta na yang
[\[192a.7\]]zhes bya ba ni cig car shes pa mi skye ba bzlog pa na'o/_/'di skad ces bya ba ni 'chad bzhin pa'o/_/ston pa yang ste zhes bya ba ni gzhan no/_/khyed kyis zhes bya ba ni sangs rgyas pas so/_/rnam dbye zhes bya ba ni blo ni sna tshogs pa'i rnam pa can yin yang gcig kho na yin la phyi rol ni du mar 'gyur ro zhes
[\[192b\]]
[\[192b.1\]]bya ba de lta bu la sogs pa'i rang bzhin no/_/slar la blo nyid la lhag par tha dad par 'gyur ro zhes ston pa ni gang la zhes bya ba'o/_/de'i tshe blo gnas pa'i ngo bo la sna tshogs pa nyid du ci ste 'gyur ba 'gyur ba kho na'o zhes bya ba'i don to/_/'di skad ces bya ba ni 'chad bzhin pa'o/_/ji lta ji lta zhes bya ba ni
[\[192b.2\]]gcig nyid dam du ma nyid du'o/_/rnam par 'brel zhes bya ba ni stong par 'gyur ba'o/_/dngos stobs ni tshad ma'i stobs kyis so/_/ji ltar na gcig gam du ma nyid du mi 'thad snyam na/_'di ltar zhes gsungs so/_/blo gcig la sna tshogs te du ma re zhig ji ltar 'gyur/_gcig la du ma nyid mi
[\[192b.3\]]'gyur ba kho na'o zhes bya ba'i don to/_/'o na du ma la 'gyur ro snyam na blo de la yang zhes smos te/_blo du ma la yang sna tshogs pa nyid mi 'gyur ro/_/blo'i rdul phra rab rnams phan tshun tshul lugs mi shes pa'i phyir na/_sna tshogs su snang ba med par thal lo/_/'o na sna tshogs su snang ba 'di ji ltar
[\[192b.4\]]yin zhe na/_gal te don rnams zhes gsungs so/_/'dir zhes bya ba ni gcig dang du ma dang bral yang snang ba zhes pa ltar ro/_/re zhig sna tshogs su snang ba ni nyams su myong ba kho na'o/_/'di ni sna tshogs par snang ba ma yin no zhes ni brjod par nus pa ma yin te/_gal te 'di gcig dang du ma
[\[192b.5\]]nyid du mi 'thad pa de'i tshe/_gcig dang du ma nyid de med mod/_kho bo cag la ni chad pa ci yang med do/_/sna tshogs su snang ba ni gcig dang du ma dang bral ba yang med do zhes brjod par bya ba ma yin te/_de lta ma yin pa gzhan gyis gcig dang du ma med pa nyid du 'grub/_de'i yan lag can gyi sun
[\[192b.6\]]'byin pa 'jug pa ni blo sna tshogs su snang ba'i bdag nyid gcig dang du ma dang bral bar khas blangs kyang nyes pa yang med do zhes bya ba ni gzhung gi tshogs kyi don to/_/de la yang zhes bya ba ni blo la yang ngo /_/gal te rnam pa sna tshogs pa la ston pa yin pa de lta na yang de las tha dad pa'i blo ni gcig tu
[\[192b.7\]]'gyur ro zhes dogs na dngos po'i mtshan nyid ni zhes bya ba'i rnam pa las tha dad pa'i blo ni mi dmigs pas gnod pa'i phyir ro zhes bya ba'o/_/dngos yang zhes bya ba ni blo'i mtshan nyid can na chad pa ci yod ces bya ba ni chad pa 'ga' yang med pa'o/_/'dir ni 'dis ni yan lag can 'gog pa'i skabs
[\[193a\]]
[\[193a.1\]]yin la yan lag can de sel ba na yang gal te blo yang du ma nyid du khas len na/_de'i tshe de la chad pa ci zhig yod/_gdon mi za bar blo gcig gi phyogs khas blangs nas yan lag can bslang bar bya ba ni ma yin te/_bstan bcos gnas nas rtsod pa ma yin pa'i phyir ro zhes bya
[\[193a.2\]]ba'i don to/_/sun 'byin pa gzhan yang brjod pa ni rdul phra rab du ma'i rtogs pa gang yin pa de med par thal bar 'gyur ro/_/blo'i rdul phra rab de dag ni du mar rtogs par bzod pa ma yin te/_phan tshun tshul lugs mi shes pa'i phyir ro/_/'o na gzhan 'ga' zhig gis du ma nyid rtogs pa yin no
[\[193a.3\]]zhe na/_rtog pa po gzhan yang zhes bya ba'o/_/'di nyid gzhung 'dzugs pa ni rang rig pa zhes bya ba'o/_/mthong ba nyid kyi phyir ro zhes bya ba ni sna tshogs su snang ba'o/_/'di la gzhan brjod pa ni 'o na ni zhes bya ba'o/_/'di yang zhes bya ba ni rang rig pa med pa rig pa mi srid do zhes bya ba yang ngo /_/
[\[193a.4\]]gzhan yang rang rig pa yin na ni shes pa gzhan rig pa la dgos pa nyid yod pa ma yin no/_/des na gzhan rig pas rig bya gal te rdul phra rab rnams rang rig pa nyid kyis phan tshun tshul lugs mi shes pa yin/_rtog pa po gzhan yang med pa yin pa des na/_gang gis mang po nyid rtogs pa yin zhes
[\[193a.5\]]gzhan dag smra ba ni 'o na zhes bya ba'o/_/'ga' yang ma yin no zhes bya ba ni grub pa'i mtha'o/_/de la tha dad pa ni rdul phra rab las tha dad pa'o/_/'dis ni du ma'i phyogs la yang du ma nyid du snang ba mi 'thad do zhes bsgrubs pa yin no/_/gnyi ga'i yang mjug sdud pa ni de'i phyir zhes bya ba'o/_/
[\[193a.6\]]du ma nyid la sna tshogs pa med pa 'di shin tu gsal te shin tu yang gsal lo/_/gang gi phyir de ltar gcig nyid dam/_du ma nyid du dngos po 'thad pa ma yin pa'i gtan tshigs de'i phyir na/_bcom ldan 'das kyis rnam par shes pa ni zhes bya ba la sogs pa gsungs so/_/ci ste zhes bya ba ni
[\[193a.7\]]dogs pa bsu ba'o/_/sgyu ma dang zhes bya ba ni grub pa'i mtha'o/_/dper na sgyu ma la sogs pa rnams med kyang snang ba de bzhin du/_bum pa'am snam bu la sogs pa yang yin no zhes dgongs pa'o/_/gzhan gyis de dag kyang zhes smras te/_sgyu ma la sogs pa dag kyang ngo /_/lan ni don bya ba
[\[193b\]]
[\[193b.1\]]zhes bya ba'o/_/gal te snang ba nyid la yod par brjod pa ma yin nam des na don byed pas ci zhig bya zhe na/_snang ba bsam gyis zhes bya ba'o/_/de la yang zhes bya ba ni/_don byed pa gzhan la yang ngo /_/de nyid ces bya ba ni snang ba'i rang bzhin nyid de don byed pa yin na'o/_/'di la lan
[\[193b.2\]]snang ba thams cad ces bya ba'o/_/'ga' zhig ni bzlog pas yin zhes bya ba ni/_tha dad pa las bzlog pa ste/_tha mi dad pa nyid don bya ba yin no zhes bya ba'i don to/_/de la bum pa dang snam bu la sogs pa'i don bya ba chu 'dzin pa la sogs pas ni tha dad pa kho na yin la/_bde ba la sogs
[\[193b.3\]]pa'i don byed pa ni tha dad pa med pa kho na yin te/_de dag gi yod pa ni nyams su myong ba tsam gyis rnam par 'jog pa'i phyir ro/_/'di nyid 'chad pa ni snang ba tsam nyid kyis ni zhes bya ba'o/_/gang zhig don byed pa nyid du zhes bya ba ni/_tha mi dad pa'i phyogs la'o/_/tha dad pa'i phyogs la ni
[\[193b.4\]]don byed pa sgrub pa nyid du'o/_/don byed pa'i rang bzhin yin no zhes bya ba ni/_tha mi dad pa'i phyogs la don byed pa nyid rang gi ngo bo yin la/_tha dad pa'i phyogs la ni don byed pa'i rang gi ngo bos so/_/gal te 'di don byed pa'i rang bzhin yin mod/_de lta bu med pa nyid do zhe na/_don byed pa'i
[\[193b.5\]]rang bzhin ni zhes bya ba'o/_/'ga' zhig ces bya ba ni bum pa la sogs pa'am bde ba la sogs pa'o/_/gang gi phyir de lta yin pa'i rgyu des na/_don byed pa ni snang ba las tha dad pa yod par smra ba'i sde pa rnams kyis khas blangs pa yin no/_/gal te 'ga' zhig gi don byed pa ni/_
[\[193b.6\]]snang ba las tha dad pa kho nar yod pa ma yin nam des thams cad med par ji ltar 'gyur snyam na/_sngon po la sogs pa'i rang bzhin las zhes bya ba ste/_sngon po la sogs pas snang ba'i rang bzhin las so/_/gzhan yod par sgrub pa'i don du don byed pa ston pa ni gang zhig ces bya ba'o/_/
[\[193b.7\]]'di ni 'di ni zhes bya ba'i/_/don rnams skyes bu la sogs pa las tha dad pa ni ma yin te/_bdag med par thal ba'i phyir ro/_/gzhan gyis gdung ba zhes smras so/_/lan ni ma yin te zhes bya ba'o/_/de nyid brjod pa ni goms pa'i zhes bya ba'o/_/thams cad ces bya ba ni gdung ba
[\[194a\]]
[\[194a.1\]]bzlog pa dang tshim pa'o/_/ldog pa brjod pa ni goms pa med na ni zhes bya ba'o/_/gal te de lta na zhes bya ba ni goms pa'i stobs kyis thams cad skye ba na'o/_/yang ji ltar na ma rig pa'i stobs kyis skyes pa nyid med pa nyid yin par 'gyur ro zhe na/_de lta bu zhes bya ba ste goms
[\[194a.2\]]pa'i stobs kyis skyes pa'o/_/gal te de ltar rnam par brtag par bya ba de ltar na yang snang ba yod pa ma yin nam/_des na med par ji ltar 'gyur zhe na/_snang ba tsam zhes bya ba'o/_/don la ni zhes bya ba ni shes pa la yang zhes bya bar blta'o/_/de bdag nyid gcig la bkag pa nyid kyi phyir dang zhes bya ba la
[\[194a.3\]]sogs pa 'chad pa ni ci ste rags par snang ba ni zhes bya ba'o/_/de dag ni mang po kho na yin gyi rags pa ni ma yin no/_/ci'i phyir zhe na/_rags pa nyid ces bya ba'o/_/de dag las zhes bya ba ni rdul phra rab mang po rnams las so/_/rnam pa gzhan gyis kyang rags pa nyid sun 'byin pa'i don du brjod pa
[\[194a.4\]]ni/_rags pa'i tha snyad ni zhes bya ba'o/_/ling ling po gcig ces bya ba ni/_bar chad dang bral ba'i sems gcig gi phan tshun tha dad par snang ba gang yin pa de la ni'o/_/'on te bar mi snang ba des na rags pa nyid snang ba yin no zhe na/_'o na ni zhes bya ba'o/_/phan tshun rang bzhin gyis spangs nas gnas
[\[194a.5\]]pa de dag ni gdon mi za bar bar snang ba dang bcas par khas blangs dgos so/_/de lta na ma yin na phan tshun dben pa nyid du mi 'thad pa'i phyir ro/_/de'i phyir gal te bar chad dang bcas pa'i rang bzhin nyid kyis snang ba min na ni de lta na rang gi ngo bos snang bar 'gyur gyi gzhan du ni ma yin no/_/brgya la phyi'i don
[\[194a.6\]]du smra ba dag yan lag dang yan lag can yang sun phyung ba na 'di skad brjod par 'gyur zhes yongs su brtag pa'i mtha' bzung nas nye bar 'god pa ni ci ste zhes bya ba ste/_rdul phra rab rnams nges te zhig pa na rdul phra rab de dag ldan pa las so/_/de zhes bya ba ni de'i tshe/_yan lag can gyi dus
[\[194a.7\]]na'o/_/rdul phra rab bam yan lag ni zhes 'di'i sgras brjod pa'am/_'di'i sgras kyang rung ste/_'di dag la don ni tha dad pa ma yin no zhes bya ba'o/_/'di ltar 'gyur mod ci skyon zhe na/_des na zhes gsungs so/_/ldan pa dang zhes bya ba ni/_rang gi ldan pa dang ngo zhes bya ba'i tshul 'dis snal
[\[194b\]]
[\[194b.1\]]ma la sogs pa'i 'du ba can gyi rgyu nyid du khas blangs pa gang yin pa de mi 'gyur ro/_/gal te de'i tshe rdul phra rab rnams med mod/_de lta yang 'du ba can gyi rgyur 'gyur ro zhe na/_'brel ba ni zhes gsungs so/_/yan lag can gyi 'du ba ni 'brel pa dang bcas pa'i rgyu rnams la 'du ba can gyi rgyu
[\[194b.2\]]zhes brjod pa yin la 'du ba 'brel pa yang gnyis la gnas par 'gyur ba yin no/_/yan lag can gyi dus na ni rdul phra rab srid pa ma yin la/_rdul phra rab kyi dus na yang yan lag can srid pa ma yin no/_/des na gang gis 'du ba can gyi rgyu nyid du 'gyur ba rgyu dang 'bras bu dag 'du bar ji ltar 'gyur
[\[194b.3\]]zhes bya ba'i don to/_/sun 'byin pa gzhan yang brjod pa ni 'di la'o/_/bdun pa'i don ni rdul phra rab kyi mtshan nyid do/_/de zhes bya ba ni yan lag can no/_/sogs pa'i sgras ni logs la sogs pa yang gzung bar thal lo/_/pha rol gyi cha yang mthong mod ci skyon snyam na/_pha rol gyi cha gzung
[\[194b.4\]]na zhes bya ba'o/_/pha rol yang zhes bya ba ni gzung ba'i pha rol gyi sgra'i chas bar du chod pa'i bum pa yang mthong bar 'gyur ro/_/de lta yin dang chod pa'i de yang yan lag can yin pa'i gtan tshigs kyi phyir/_pha rol gyi cha mthong bar 'gyur ro/_/des na skyes bu thabs don thams cad mthong bar
[\[194b.5\]]'gyur ro/_/med pa'i phyir ro zhes bya ba ni cha med pa nyid kyis pha rol gyi cha mi srid pa'i phyir ro/_/lan ni gzhan gyis zhes bya ba'o/_/de skad dris pa la gzhan gyi lan brjod pa ni de zhes bya ba ste gzhan gyi mthong ba ni pha rol gyi cha ni gzhan nyid do zhe na/_'di la brjod pa ni 'o na ni zhes bya ba'o/_/'di zhes
[\[194b.6\]]bya ba ni snga ma dang phyi ma'i cha dang ldan pa'o/_/de ltar gal te tha dad par khas len na/_de'i tshe skabs kyis smra ba nyams so zhes brjod pa la/_gzhan dag tha mi dad par khas blangs nas brjod pa ni de ni zhes bya ba'o/_/gal te pha rol gyi cha dang tshu rol gyi cha dang gzhan ma yin pa de lta na tshu
[\[194b.7\]]rol gyi 'dzin pa'i dus na/_pha rol gyi cha ni mi 'dzin pa nyid de 'on kyang rnam grangs kyis 'dzin pa yin no zhes bya ba'i don to/_/lan ni ma yin te zhes bya ba'o/_/gzhan 'di nyid yin no zhes 'di'i mthong ba 'di nyid kyis phyis mthong ba nyid yin no zhes rtogs par yang mi nus so/_/gzhan du mthong ba
[\[195a\]]
[\[195a.1\]]nyid ston pa ni mthong ba dang zhes bya ba'o/_/gang bdag gis mthong ba de nyid la reg go zhes rtogs pa'i phyir ro zhes bya ba'i don to/_/ma yin te zhes bya ba ni 'gog pa'o/_/snga ma dang phyi ma bltas pa dang reg pa dag gcig pa la tshad ma yod pa ma yin no zhes bya ba'i don to/_/ci ste
[\[195a.2\]]yang bshad zin pa'i tshul gyis gcig nyid du rtogs pa yod do zhe na/_phan tshun zhes gsungs so/_/mthong ba ni reg pa'i rang bzhin yongs su spangs pa dang reg pa ni mthong ba'i rang bzhin spangs nas rtogs pa yin te/_des na 'di gnyis gcig tu ji ltar 'gyur zhes bya ba'o/_/dogs pa bsu ba ni
[\[195a.3\]]mthong ba dang reg pa dag gi phan tshun gyi rnam par dbye ba ni 'dzin pa ste/_shes pas byas pa yin no zhe na/_lan ni 'o na ni zhes pa'o/_/thams cad rnam par dbye ba ni 'dzin pas byas pa yin gyi/_gzung bar bya ba ni gcig kho na'o zhes brjod par bya bar 'gyur ro zhes bya ba'i don to/_/sun 'byin
[\[195a.4\]]pa gzhan brjod pa ni de yang zhes bya ba ste yan lag can yang ngo /_/de las tha dad pa'i snang ba las tha dad par ro/_/'o na ci zhig lus she na snang ba tsam zhes bya ba'o/_/'dir rtsod pa ni gal te zhes bya ba'o/_/ci gal te shes pa'i rig pa yin pa de lta na yang gzhan yang rig par 'gyur te des
[\[195a.5\]]tha dad par snang ba ci ltar mi 'thad snyam na rang rig pa yin na ni zhes bya ba ste rang rig pa yin par 'gyur na ni gzhan rig pa ma yin te/_rang dang gzhan rig pa dag ni phan tshun spangs pas 'gal ba'i phyir ro/_/des zhes bya ba ni phan tshun rig pas na'o/_/rtsod pa de la yang rtsod pa zhes pa ni lhag
[\[195a.6\]]ma'o/_/so sor zhes bya ba ni sngon pos ser po ser pos kyang sngon po zhes rtogs par khas blangs pa na'o/_/ji ltar rgyud gzhan gyis rig pa na 'di gnyis yin no zhes mi rtogs pa ste de kho na bzhin tshad ma zhes bya ba rtogs par yang 'gyur ro/_/'di ltar sngon pos ni ser po nyid rig
[\[195a.7\]]gi rang gi bdag nyid ma yin la/_ser pos kyang sngon po 'ba' zhig rig gi rang gi rang bzhin ni ma yin no/_/de lta na yang 'di ni gnyis yin no zhes ji ltar rtogs/_rgyud gcig la gnas pa'i shes pas sngon po nyams su myong la gzhan gyis ni ser po rtogs pa ni 'di gnyis
[\[195b\]]
[\[195b.1\]]yin no zhes bya ba ni/_rtogs par srid pa ma yin no/_/de bzhin du byed pa pos rang rig pa ma yin par 'gyur na/_bdag gis sngon po 'di yongs su bcad de rig go zhes rtogs par mi 'gyur ro/_/gang gi tshe sngon pos ser po rig pa de'i tshe'am/_ser pos sngon po
[\[195b.2\]]rig pa de'i tshe ni bdag nyid rtogs pa ma yin te/_des na ci ltar gzhan gyi rgyud la yod pa'i shes pas sngon po rtogs pas na/_'di bdag gis rig pa yin no zhes mi 'gyur ba de bzhin du/_rang nyid rtogs pa la yang mi 'gyur te bdag nyid rtogs pa med pa'i phyir ro/_/tshig
[\[195b.3\]]le'ur byas pa rnam par dgrol ba'i don du re zhig phyogs gzhan bshad pa ni gal te de dag ces bya ba'o/_/'on te gang gis rang gi rang bzhin rig pa de nyid kyis gzhan yang yin no/_/des na gnyis su ji ltar thal zhe na rang gi ngo bo rig ni zhes bya ba'o/_/'jug pa ma yin pa ni
[\[195b.4\]]bdag gir mi byed pa ste/_'di bdag nyid la ston pa ni ma yin no zhes bya ba'i don to/_/rang dang gzhan rig pa dag ni phan tshun spangs te gnas pa'i mtshan nyid kyis 'gal ba'i phyir ro/_/da ni tshig le'ur byas pa'i don brjod pa ni 'on te zhes bya ba'o/_/rang rig pa ma yin
[\[195b.5\]]na ni byed pa po mi snang ba'i phyogs gang gi phyir rang rig pa dang gzhan rig pa tsam yang mi 'thad pa de'i phyir na'o/_/de lta yin dang zhes bya ba ni/_rang rig pa khas len pa na'o/_/phan tshun tha dad pa'i phyir rgyud gzhan rtogs pa bzhin du gnyi ga yang rtogs par mi 'gyur ro/_/'dir
[\[195b.6\]]zhes bya ba ni sna tshogs su snang ba med pa nyid du thal ba'o/_/rang rig pa dang gzhan rig pa khas blangs pa la bdag kyang snga ma'i tshul las ma 'das te/_des na bdag de yang rang rig pa'am gzhan rig par 'gyur zhes pa'i brgal zhing brtag pa 'di nyid las 'phar ba ma
[\[195b.7\]]yin no/_/gzhan yang zhes bya ba ni/_rang gi rang bzhin du ma zad pa'o/_/'di la lan ni rang bzhin de nyid dam zhes bya ba ste/_brjod par 'dod pa 'ga' zhig dngos po de'i rang bzhin gyis so/_/gzhan gyis zhes bya ba ni skabs su bab pa de las tha dad pa'i rang bzhin gyis
[\[196a\]]
[\[196a.1\]]so/_/dang po sel ba ni rang zhes bya ba'o/_/de nyid gsal bar byed pa ni rang gi rang bzhin zhes bya ba'o/_/rnam par rtog pa gnyis pa la yang brjod pa gzhan gyi sgo nas zhes bya ba'o/_/rang la mngon du phyogs pa'i rang bzhin gang yin pa de las gzhan pa kho nar
[\[196a.2\]]'gyur ba gzhan la mngon du phyogs pa'i rang bzhin gyis gzhan rig na zhes bya ba'i don to/_/des zhes bya ba ni gzhan la mngon du phyogs pa'i rang bzhin gyis so/_/gang gi phyir rang la phyogs pa'i rang bzhin gyis ni rang gi rang bzhin kho na rig cing /_gzhan la phyogs pas kyang rang bzhin
[\[196a.3\]]gzhan kho na rig pa des na'o/_/gang la yod pa zhes bya ba'i bdag go/_/lan ni 'di ni zhes bya ba ste mngon du phyogs pa'o/_/de nyid do zhes bya ba ni dgos pa ste bdag nyid do/_/rang la mngon du phyogs pa dang /_gzhan la mngon du phyogs pa'i rang bzhin dag la 'di ni gnyis yin
[\[196a.4\]]no zhes rtogs pa dang ldan pa ni zhes 'brel to/_/rang dang gzhan la mngon du phyogs pa'i rang bzhin phan tshun 'gal ba de dag ni rang la mngon par phyogs pa'am/_gzhan la mngon du phyogs pa gcig gis rig par mi 'thad de/_des na mngon du phyogs pa gzhan gnyis khas
[\[196a.5\]]blang bar bya dgos par 'gyur ro/_/de bzhin du de rig pa'i don du gzhan yin pas na thug pa med do/_/gang gi phyir de ltar gzhan rig pa la nyes pa yod pa des na/_rang rig pa'i rang bzhin gsum zhes bya ba ni/_rang dang gzhan la mngon du ma phyogs pa gnyis bdag dang
[\[196a.6\]]gsum mo/_/de'i phyir gsum po de rnams phan tshun la lugs ma shes pa'i phyir na/_de gsum rig par bya ba'i don du'o/_/gal te rnam pa rnams mi bden pa de lta na yang shes pa ni yod pa kho na ma yin nam des na stong par ji ltar 'gyur snyam na/_'di ltar gsungs so/_/de'i
[\[196a.7\]]yang zhes bya ba ni shes pa'i yang ngo /_/gnyi ga yang zhes bya ba ni rnam pa dang shes pa'o/_/de ltar ni spang bar bya ba'o/_/gnyis ka yang zhes bya ba ni dogs pa bsu ba ste/_rnam pa dang shes pa'o/_/'di 'gog pa ni ma yin te zhes bya ba'o/_/de nyid dran par byed pa ni rang
[\[196b\]]
[\[196b.1\]]rig pa zhes bya ba'o/_/rang rig pa ni med de sna tshogs pa ma yin par thal ba'i phyir ro/_/gzhan rig pa yang ma yin te/_rang nyid rig pa ni gzhan rig par 'jug pa ma yin no zhes brjod zin pa'i phyir ro/_/re zhig dbu ma pa'i phyogs la brjod pa ni/_gzugs dang zhes bya
[\[196b.2\]]ba'o/_/dngos po rnams kyi rnam par gzhag pa gang yin pa'i dngos po rnams tha dad gnas pa 'dir zhes 'brel to/_/rnam par shes par byed pas na/_rnam par shes pa zhes bya ba ste/_gzung ba dang 'dzin pa'i rnam pa gang dag yin pa de dag las phyi rol du gyur pa'i rnam par shes par
[\[196b.3\]]byed pa'i mtshan nyid kyi rnam par shes pa ni yod pa ma yin no/_/de ltar rnal 'byor spyod pa mngon par 'dod pa'i stong pa nyid brjod nas phyi'i don du smra bas 'dod pa'i stong pa nyid brjod pa ni/_phung po la sogs pa zhes bya ba'o/_/de las gzhan dag kyang zhes bya ba rnam par shes par smra ba'i
[\[196b.4\]]bstan pa'o/_/chos thams cad stong pa nyid don dam pa kho na bcom ldan 'das kyis bstan par rigs so zhes bya bar bsams so/_/ji lta ba'i rkyen zhes bya ba ni bdag nyid ji lta ba'i rkyen gyi ltos pa ste ltos par byed pa gang yin pa des na/_de nyid de ni rig ma yin/_/zhes bya ba ni rang
[\[196b.5\]]bzhin de nyid ma rig pa ste/_de kho na ma yin pa'i rnam pa nyid kyis ma shes pa yin no zhes bya ba'i don to/_/de la ni zhes bya ba ni tshu rol mthong ba rnams kyi de'o/_/kho na nyid kyi don gang dag gis btang snyoms nyid du mdzad pa'i bcom ldan 'das des so/_/'jig rten thugs zhes bya ba ni
[\[196b.6\]]'jig rten gyi ngor ro/_/'di nyid bshad pa'i don du sngar bshad pa'i rtsod pa nyid dran par byed pa ni gal te zhes bya ba'o/_/phyi rol gyi zhes bya ba ni chos thams cad stong pa nyid las phyi rol du gyur pa'i don rnam par shes pa la sogs pa gang yin pa des ston pa mdzad pa'o/_/don rjes su
[\[196b.7\]]brjod pas zhes bya ba'i phyi rol gyi don rjes su brjod pas rtog pa la sogs pa'i rang bzhin can gyi bdag 'gag pa gang yin pa de brjod par 'dod pa'i phyir te/_'jig rten na grub pa'i phyi rol gyi don gang yin pa de la ni bdag med do zhes bya ba'o/_/rjes su brjod pa yang mi 'thad de phyi'i don de
[\[197a\]]
[\[197a.1\]]snang ba med pa'i phyir ro zhes brtsad pa la ma yin no zhes gsungs so/_/gang gis 'jig rten gyi bsam pas kyang bcom ldan 'das rjes su brjod par mdzad par 'jig rten nyid la phyi'i don byed bzhin du der mngon par zhen pa'i blo ji ltar skye bar 'gyur zhe na/_'jig rten gyi
[\[197a.2\]]zhes bya ba'o/_/'dir yang gzhan gyi blos gzhan ston par mdzad pa nyid du mi rigs pa'i phyir/_bcom ldan 'das la yang 'jig rten gyi blo mnga' ba yin no zhes gzhan gyis rtogs pa yin no/_/de nyid brjod pa ni gal te zhes bya ba'o/_/'jig rten gyi blo ni bcom ldan 'das la mi mnga' la/_
[\[197a.3\]]gzhan gyi blos ston par mdzad pa yang mi srid do zhes dgongs nas gsungs pa ni ma yin te zhes bya ba'o/_/sngon gyi shugs ni sngon gyi 'du byed pa'o/_/'o na 'jig rten thugs ni zhes bya ba 'di'i don ci yin zhe na/_des na zhes bya ba'o/_/'jig rten gzhug pa'i don du zhes bya ba ni/_ji ltar na
[\[197a.4\]]chos thams cad stong pa la 'jig rten 'jug par 'gyur zhes bya ba de'i don du'o/_/bcom ldan 'das ni 'jig rten gyi de kho nar du mar ston pa yin no zhes bya ba'i don to/_/'dri ba nyid brjod pa ni rnam par dbye bar nus pa'i zhes bya ba'o/_/sna tshogs kyi shes pa la sngon po la sogs par
[\[197a.5\]]snang ba gang yin pa de ni shes pa'i khyad par shes pa'i bdag nyid du gyur pa yin gyi gzhan la ston pa gzhan dang bcas pa de lta bu ni ma yin te/_gzhan ston pa med pa 'ba' zhig par gyur pa ni mthong bar nus pa ma yin no/_/sngon po la sogs pa ser po la sogs pa dang lhan cig par dmigs
[\[197a.6\]]pa gang yin pa de ni 'ba' zhig blta bar nus pa ma yin no zhes bya ba'i don to/_/gal te ser po la sogs pa bkab kyang sngon po la sogs mthong ba ma yin nam/_des na ji ltar 'ba' zhig mi mthong ngo zhes brjod snyam na/_sngon po la sogs pa rnams la ni rnam dbye ste so sor 'byed pa ni
[\[197a.7\]]don la 'jug par 'gyur ro/_/shes pa'i khyad par zhes bya ba'i don to/_/sna tshogs pa'i shes pa'i bdag nyid du gyur pa'i sngon po la sogs pa gang yin pa ni zhes bya ba'o/_/gzhan ston med ces bya ba 'di'i don ni/_yan 'gar du zhes bya ba'o/_/de la ni zhes bya ba la sogs pa bshad pa'i don
[\[197b\]]
[\[197b.1\]]du phyogs snga ma 'god pa ni gal te zhes bya ba'o/_/gzugs la sogs pa dang lhan cig tu 'gyur ro zhe na gal te zhes bya ba ni lan no/_/'on te zhes bya ba ni dogs pa bsu ba'o/_/sgra'i snang ba dang bral ba gzugs la sogs pa'i snang ba ni sgra'i snang ba dang lhan cig nyid du mi 'gyur ro zhes
[\[197b.2\]]bya ba'i don to/_/lan ni de yang ma yin te zhes bya ba'o/_/shes pa zhes bya ba ni sgra dang gzugs la sogs par snang ba'i shes pa rnam par 'byed pa ni ma yin no/_/ci'i phyir zhe na de'i tshe zhes bya ba ste/_sgrar snang ba med pa'i dus na sngar gyi snang ba zhes bya ba sgra dang lhan cig pa med pa'i
[\[197b.3\]]phyir ro/_/gal te snang ba snga ma nyid 'ba' zhig par 'gyur na/_de'i tshe rnam par 'byed par 'gyur na/_de ltar ni ma yin no zhes dgongs pa'o/_/sgra ni sgra'i snang ba'o/_/des na tha dad pa yin no zhes bya ba ni sgrar snang ba ni gzugs la sogs par snang ba las tha dad par 'gyur ro/_/
[\[197b.4\]]de ni zhes bya ba ni sgra'o/_/gal te sgrar snang ba yin pa de lta na yang 'di ci ji ltar shes pa yin snyam na/_don ni rig pa ma yin pa'i phyir ro zhes bya ba'o/_/sgra dang lhan cig tu snang ba sngar gyi shes pa'i rnam pa nyid las so/_/yan 'gar ba ni sgra dang bral ba'o zhes rnam pa de ltar rnam par
[\[197b.5\]]'byed pa'o/_/des na ji ltar gnyis su med pa yin te/_snga ma dang phyi ma'i shes pa'i snang ba dag tha dad par khyed nyid kyis khas blangs pa'i phyir ro zhes bsams pa'o/_/khyed kyi lta ba nyid kyis snga ma dang phyi ma'i shes pa dag dbang tha dad par khas blangs nas grub pa'i mtha' 'di kho bo
[\[197b.6\]]cag gis brjod par zad kyi/_don dam par ni 'chad par 'gyur ba nyid grub pa'i mthar 'gyur ro zhes ston pas brjod pa ni de yang ma yin te zhes bya ba'o/_/'di myong bar gyur to zhes bya ba ji ltar mi 'gyur zhe na/_rang rig pa'i zhes gsungs so/_/'das pa ni thams cad kyi tshe lkog
[\[197b.7\]]tu gyur pa kho na yin te/_de ni rang rig pas dmigs pa ma yin no/_/'on te dran pas lkog tu gyur pa shes par byed do zhe na zhes 'brel to/_/nga las dran pa 'di skyes so zhes bya ba 'di ni nyams su myong ba kho nas rtogs pa yin no zhe na/_nyams su myong ba'i zhes smos so/_/gang zhig nyams
[\[198a\]]
[\[198a.1\]]su myong ba'i dus na yod pa de nyid des rtogs par bya ba yin la/_dran pa ni nyams su myong ba'i dus na yod pa ma yin na/_des na de des ji ltar rtogs/_gal te bdag ni nyams su myong ba las skyes so zhes dran pa nyid kyis shes so zhe na/_dran pa 'dis ni zhes bya ba'o/_/des ni zhes bya
[\[198a.2\]]ba ni dran pas so/_/gal te nyams su myong ba shes pa yin na/_de'i tshe bdag nyams su myong ba las skyes so zhes kyang shes par 'gyur ba zhig na/_nyams su myong ba rig pa med do/_/de nyams su myong ba nyams su myong ba nyid do snyam na/_nyams su myong ba yin na yang zhes gsungs so/_/nyams su
[\[198a.3\]]myong ba dran pas myong ba yin na yang nyams su myong ba kho nar 'gyur gyi dran pa ni ma yin no/_/gang gi phyir de ltar snga ma dang phyi mar 'dzin pa mi 'thad pa de'i phyir zhes bya ba'o/_/de nyid kyi tshe zhes bya ba ni/_dus gang gi ser po la sogs pa dang bcas pa'i sngon po dmigs pa'i tshe'o/_/gcig gis bya
[\[198a.4\]]ba ni 'ba' zhig pa'o/_/mthong ba gang yin pa zhes bya ba ni sngon po 'ba' zhig pa'o/_/'di la lan ni 'o na ni zhes bya ba'o/_/rang nyid kyis rnam par dpyod par khas blangs pa'i phyir ro/_/rang rig pa la zhes bya ba ni de ni rang nyid kho na rig pa'i phyir ro/_/gang zhig gzhan gyis kyang dmigs pa
[\[198a.5\]]de ni phyi rol nyid du tha snyad byed pa yin gyi/_gzhan ni ma yin no zhes bya bar bsams pa'o/_/sems kyi zhes bya ba ni sems kyi rnam pa kho na gcig tu 'gyur gyi don gyis ni ma yin no zhes bya ba'i don to/_/yang ji ltar na don gyi yang mi 'gyur zhe na zhes pa ma gtogs par zhes bya ba zhes gsungs
[\[198a.6\]]so/_/gzung bar 'dod pa gang yin pa 'dzin par 'dod pa gang yin pa dang /_de bzhin du sngon po dang ser po la sogs pa'i rnam pa gang la yod pa'i blo sna tshogs pa'i de la de skad ces bya ba'o/_/de ltar ni re zhig du ma nyid du khas blangs nas rnam par dbye bar mi nus pa'i rang bzhin gyis gcig
[\[198a.7\]]nyid du bshad pa yin no/_/de ni du ma nyid med do zhes brjod pa ni yang na zhes bya ba'o/_/sna tshogs ma yin pa la zhes bya ba ni rig pa'i rang bzhin gcig las so/_/phan tshun tha dad par gnas pa gang yin pa de ni med pa'i phyir ro/_/rang rig pa ni gdon mi za bar rang bzhin gcig tu khas blang bar
[\[198b\]]
[\[198b.1\]]bya ba yin te/_de lta ma yin na rdul phra rab kyi mthar thug pa'i tha dad pa ni rang rang gi rang bzhin la mi gnas pa'i phyir mi snang ba kho nar 'gyur ro/_/snang ba yang yod de des na snang ba med pa'i phyir rig pa rang bzhin gcig nyid do/_/rig pa rang bzhin gcig yin pa de las kyang ji ltar du ma nyid rnam
[\[198b.2\]]par gnas par 'gyur te/_phyir la gcig nyid gnas par 'thad pa yin no/_/des ni rang gi ngo bo kho nar rig par 'gyur la/_rig pa gcig gi rang bzhin yang gcig kho nar 'thad pa yin no zhes dgongs pa'o/_/dngos po dang dngos po med pa dag gis zhes bya ba ni gnyis med pa'i dngos
[\[198b.3\]]po dang gzhan gnyis ni dngos po med pa ste/_de dag gis so/_/gang gi phyir tha dad pa med pa de'i phyir tha dad pa'i dngos po med pa las tha mi dad pa gnyis su med pa'i gzhan du rnam par gnas par mi 'gyur ro/_/gal te tha dad pa'i dngos po gnyis dngos po med par ma rtogs na ni de'i tshe gnyis
[\[198b.4\]]dngos po med par ma rtogs pas ni/_gnyis med par mngon par 'dod pa tha dad pa nyid ga las yin te ma yin pa kho na'o/_/de ltar rtogs par 'gyur mod/_nyes pa ci yod snyam na yang de lta na yang zhes bya ba'o/_/dngos po med pa gnyis dang dngos gnyis med pa yang ngo /_/bum pa 'di
[\[198b.5\]]la ka ba med do zhes bya ba'i dgag pa ni med nyid dngos po med pa ma yin te/_ka ba 'gog pa min zhes bya bar lta'o/_/gal te de las ka ba'i med pa yod na ni de'i tshe ka ba yang 'gog par 'gyur ro/_/des na 'di yang tha dad pa med de zhes tha dad pa'i med pa rtogs par bya ste/_de lta ma yin na
[\[198b.6\]]de dgag pa mi 'thad pa'i phyir ro/_/de lta yin dang gnyis med dang gnyis kyi dngos yod pa dang med pa gang yin pa de dag gi tha dad pa'i rig pa ste rtog pa 'ongs so/_/ci 'dra ba zhig ce na med pa med pa can te gdon mi za bar 'gyur ba'o/_/tha dad pa med na mi 'byung ba can zhes bya ba ni
[\[198b.7\]]dngos po tha dad pa med na mi 'byung ba can no/_/'on te gnyis dgag pa mi byed do zhe na/_dgag pa ma rtogs na ni zhes gsungs/_cung zad kyang zhes bya ba ni gnyis sam gnyis med pa'o/_/gnyis pa gzhan yang brjod pa ni gzhan zhes bya ba'o/_/gzhan ni 'ga' yang rtogs par byed
[\[199a\]]
[\[199a.1\]]pa ma yin te/_'on kyang rnam pa 'dis bdag nyid kho na rtogs par byed do zhes bya ba'i don to/_/de ltar na ni zhes bya ba ni sun 'byin pa'o/_/gang gi tshe rmongs pa srid pa de'i tshe gnyis med pa ni ma rmongs pa'i rang bzhin yin no/_/rmongs pa dang ma rmongs pa dag kyang phan tshun tha
[\[199a.2\]]dad pa des na ji ltar gnyis med pa yin/_rmongs pa med na ni bdag nyid rtogs par byed pa nye bar mkho ba ma yin no/_/de nyid brjod pa ni rmongs pa gsal bas na zhes bya ba'o/_/gzhan ni ma rmongs pa'o/_/nyes pa gzhan yang brjod pa ni snga ma dang zhes bya ba'o/_/dang po ni rmongs pas
[\[199a.3\]]bzlog par bya ba yin la/_dus phyis ni ma rmongs pas 'jug par bya ba yin no zhes snga ma dang phyi ma dag ni ji ltar rtogs pa tha dad pa zhes bya ba 'di ni rnam pa thams cad du ma mthong ngo zhes de ltar gnyis med par smra ba gang gis bsgrubs par 'gyur ba de la rtogs pa 'di ma 'brel bar 'gyur ro
[\[199a.4\]]zhes 'brel to/_/yang ji ltar na tha dad pa mthong ba ma yin snyam na re zhig ces bya ba'o/_/snga ma dang phyi ma ni 'das pa dang ma 'ongs pa'o/_/de'i tshe zhes khong nas phyung la/_da ltar ba nyid du 'gyur ro zhes bya bar sbyar ro/_/gnyis pa bzhin no zhes bya ba ni da ltar ba bzhin no/_/gal te 'das
[\[199a.5\]]pa'i phyir na/_de snang du zin kyang da lta bar ji ltar 'gyur zhe na de'i zhes bya ba'o/_/'on te mi snang ngo zhes bya ba ni rnal 'byor pa'i mngon sum la snang ba ni 'das par mngon par 'dod pa'i yang 'das pa nyid ma yin na zhes bya ba'i don to/_/de'i tshe ji ltar 'das pa la sogs pa rig pa dmigs pa
[\[199a.6\]]yin zhes blta'o/_/de ni gnas skabs ni rnal 'byor pa'i gnas skabs so/_/gang du zhes bya ba ni gnyis su med par smra bar ro/_/gzhan dag snang ba nyid du ston pa ni/_rmi lam bden pa zhes bya ba'o/_/skye ba 'di nyid du'o/_/'di 'gog pa ni ma yin te zhes bya ba'o/_/de ltar tha snyad byed pa'i phyir ro
[\[199a.7\]]zhes bdag gis 'das pa rtogs so zhes tha snyad byed pa'i phyir ro/_/dmigs pa'i gnas skabs ni de dag gis kyang de da ltar ba kho nar dmigs pa yin no zhes dgongs pa'o/_/des na zhes bya ba ni ma rtogs pas na'o/_/de las zhes bya ba ni 'das pa dang ma 'ongs pa las so/_/khyad par ma rtogs par
[\[199b\]]
[\[199b.1\]]ni khyad par can rtogs pa ma yin no/_/'das pa dang ma 'ongs pa yang tha dad pa'i khyad par yin no zhes dgongs pa'o/_/'o na ji ltar 'jig rten na 'das pa rtogs pa yod snyam na 'das pa ni zhes bya ba'o/_/dran pa de nyid kyis 'das pa rtogs par 'gyur ro snyam na de yang zhes gsungs te/_dran pa
[\[199b.2\]]yang ngo /_/'on te rjes su dpag pas ma 'ongs pa las da ltar ba tha dad par 'gyur ro zhes blta'o/_/rjes su dpag pa nyid ga las skye snyam na brtan pa la sogs pa'am zhes smras so/_/gang gi tshe dngos po brten pa mthong ba de'i tshe 'di ni yun ring por gnas par 'gyur ro zhes shes pa yin no/_/
[\[199b.3\]]sogs pa smos pa ni snying mi mthong bas na 'di ni ring po mi gnas so snyam du shes par 'gyur ro/_/de bzhin du rgyu mthong ba las kyang 'bras bu rtogs par 'gyur ro dus phyis 'bras bu 'byung bar 'gyur ro zhes bya bar ro/_/de lta na yang tha dad par rtogs par nus pa yin no zhes bya bar bsams pa'o/_/
[\[199b.4\]]'byung bar 'gyur ba'i don de dang 'brel par rig pa'i rgyu las 'byung bar 'gyur ba'i don rjes su dpog par 'gyur ba yin no/_/gal te 'dir yang 'brel pa rtogs pa pa yod do zhe na/_rgyud dang brtan pa nyid dag la ni 'byung bar 'gyur ba'i don dang 'brel par mngon sum gyis rig pa med pa nyid do/_/gal
[\[199b.5\]]te gnyis med par smra ba'i ltar 'brel pa zhes bya ba med pa ma yin nam de ni gnyis la brten pa'i phyir ro/_/des na 'brel pa yod na rjes su dpog go zhes ci'i phyir brjod snyam na/_'brel pa las zhes gsungs so/_/'dis ni gzhan gyi khas blangs pa kho nas de skad brjod pa yin no zhes bshad pa yin
[\[199b.6\]]no/_/ha cang thal ba nyid ni bum pa las kyang snam bu dpog par thal lo/_/'di la gzhan gyis brjod pa ni ma mthong ba zhes bya ba'o/_/gal te zhes bya ba ni grub pa'i mtha' pa'i'o/_/gal te rjes su dpag pas mthong ba nyid du brjod na ni de'i tshe rjes su dpag pa de nyid sems pas na ji ltar na rjes su
[\[199b.7\]]dpag pa des mthong ba zhes brjod/_'o na mngon sum gyis mthong ba nyid yin no zhe na rjes su 'jug go/_/de ni zhes bya ba ni rjes su dpag pa'o/_/gal te rjes su dpag pa lkog tu gyur pa'i yul can yin mod/_de lta na yang mngon sum gyis ji ltar mi rtogs she na/_lkog tu gyur pa la yang zhes
[\[200a\]]
[\[200a.1\]]gsungs so/_/lkog tu gyur pa'i yul can gyi rang bzhin gyis ji ltar rjes su dpag pa bdag gir byed de ji ltar mngon sum gyis rtogs pa'i mtshan nyid yin/_yang ji ltar na lkog tu gyur pa'i yul can rjes su dpag pa'i mngon sum gyis mi rtogs she na/_lkog tu gyur pa zhes
[\[200a.2\]]gsungs so/_/yul du mi byed pas ni zhes bya ba mngon sum gyis so/_/yul de'i khyad par can ni zhes bya ba ni lkog tu gyur pa'i yul gyi khyad par can no/_/de'i yul can gyi rjes su dpag pa mngon sum gyis mi rtogs mod/_rjes su dpag pa tsam ni rtogs so zhe na/_'on te zhes gsungs so/_/
[\[200a.3\]]gal te rjes su dpag pa mi rtogs na 'o na ci zhig nyams su myong snyam na rang gi ngo bo zhes gsungs so/_/de ltar zhes bya ba ni rang gi ngo bor rig par ro/_/'on te de kho na ltar tha snyad byed pa yin no zhes bya ba ni rjes su dpag pa mthong ba'i mtshan nyid kyi'o/_/de lta yin no zhes bya ba ni grub pa'i mtha'o/_/
[\[200a.4\]]dogs pa ni tha dad par zhes bya ba'o/_/grub pa'i mtha' ni mthong ba zhes bya ba'o/_/tha dad par mngon par zhen par ni mi rung ba yin pa'i phyir na/_spang ba kho nar rigs so zhes bya bar dgongs pa'o/_/de lta'o zhes bya ba ni tha dad par mngon par zhen pa mthong ba ni/_spang bar mi nus so zhes bya ba 'di'o/_/
[\[200a.5\]]tha dad pa yod do zhes bya ba de lta bu'o/_/mtshan nyid can gyis nye bar bsten pa gang yin pa de brtson pa'o/_/nged kyi tha mi dad pa la mngon par zhen pa yang mthong ba nyid kyis spang bar mi nus pa'i phyir zhes bya ba'i don to/_/khyed kyi yang zhes bya ba ni tha mi dad par smra ba'i'o/_/don med pa nyid do zhes bya
[\[200a.6\]]ba ni tha dad pa la mngon par zhen pa ni mthong ba'i phyir na dor bar mi nus la gnyis su med par bstan pa 'di yang tha dad par mngon par zhen pa kun du rmongs pa'i mtshan nyid spang ba'i don du bstan pa yin no zhe na/_'di 'gog pa ni ma yin te zhes bya ba'o/_/de lta bu brjod pa'i don du zhes bya ba ni tha
[\[200a.7\]]dad par mngon par zhen pa 'di ni ma mthong ba kho na ste/_gsal ba ni ma yin no zhes de ltar bstan pa'i don du nye bar bstan pa yin no zhes bya ba ni/_gal te re zhig ma mthong yang tha dad par mngon par zhen pa de ni yod pa ma yin nam/_des na ji ltar spang zhe na/_de lta yin dang zhes bya ba'o/_/ma
[\[200b\]]
[\[200b.1\]]mthong ba ni med pa'i phyir na ma mthong ba'i tha dad par zhen pa yang ji ltar bden zhes bsams pa'o/_/yang ji ltar na tha dad pa mthong ba med snyam na 'di ltar zhes bya ba'o/_/tha dad pa brten pa ste/_rtogs pa yod pa ma yin pa na de skad ces bya ba'o/_/gal te da ltar ba'i snang bas tha dad pa mi rtogs
[\[200b.2\]]na/_de ltar na 'o na 'das pa dang ma 'ongs pa dag gis rtogs par 'gyur ro zhe na/_snga ma phyi ma'i zhes bya ba'o/_/so sor zhes bya ba ni re res tha dad par mi 'dzin to/_/re res tha dad par mi 'dzin yang 'dus las zhes bya ba sna tshogs nas de ltar zhes bya ba tha dad par 'dzin par 'gyur ro/_/dper
[\[200b.3\]]na bu ram dang dong gra dag re res bya bar mi nus pa'i 'bras bu de tshogs nas byed pa de bzhin no zhes bya ba ni dpe'i don to/_/grub pa'i mtha' ni der ni zhes bya ba'o/_/'bras bu gcig pa ni bu ram dang dong gra dag gi phyir te/_rgyu des na dus nas te log nas byed pa yin no/_/'dir yang tha dad
[\[200b.4\]]par 'dzin pa'i mtshan nyid kyi 'bras bu gcig yod pa'i phyir na log nas byed par 'gyur ro zhe na/_'dir ni zhes gsungs so/_/de las tha dad par rang bzhin ni gzung ba med pa'i phyir ro zhes bya ba'i don to/_/gal te dran pa'i mtshan nyid kyi 'bras bu tha dad pa yod pa ma yin nam/_des na
[\[200b.5\]]log nas byed pa nyid mi 'gal lo zhes brjod pa ni de las gzhan pa'i zhes bya ba'o/_/snga ma dang phyi ma'i myong ba dag las byung ba gang yin pa ste/_des na de las log nas byed par 'gyur ro zhes bya bar bsams pa'o/_/lan ni tha dad par ni zhes bya ba'o/_/gal te nyams su myong ba de lta yang
[\[200b.6\]]dran pa ni yod do snyam na nyams myong med par zhes gsungs so/_/gzhan yang gal te dran pa kho na nyams su myong ba med kyang snga ma dang phyi ma'i sems dag tha dad par 'dzin par byed pa yin na de'i tshe dran pa 'di ni nyams su myong ba kho na yin te des na dran pa de dang dus mtshungs pa nyid kyis sems snga
[\[200b.7\]]ma dang phyi ma nyid ni rig pa yin na de yang gnyis med thob par 'gyur ro/_/der ni 'bras bu gcig pa'i zhes bya ba la sogs pa 'chad pa ni bu ram dang zhes bya ba'o/_/des zhes bya ba na bu ram dang dong gra dag gis bzlog par bya ba'i nad gang yin pa de zlog par byed pa'o/_/snga ma dang phyi mar rtogs pa
[\[201a\]]
[\[201a.1\]]'bras bu yin no zhe na/_rtogs pa ni zhes gsungs so/_/de dag gi zhes bya ba ni sems snga phyi dag gi'o/_/de yang zhes bya ba ni rtogs pa'o/_/tha dad pa na zhes bya ba ni snga ma dang phyi ma'i sems kyi rang bzhin ltar tha dad pa nyid yin na'o/_/gzhan gyis smras pa ni snga ma dang zhes bya ba'o/_/
[\[201a.2\]]ma yin te zhes bya ba ni 'gog pa'o/_/des na dran pa yang zhes bya ba ni gnyis 'dzin pa'o/_/'o na slob dpon gyis ji ltar de skad bshad ces zhes bya bar blta'o/_/gzugs dang reg pa'i rnam par shes pa tha dad kyang ma grub pa'i phyir ro zhes bya ba'o/_/'di la brjod pa ni tha dad par 'dzin pa zhes bya ba'o/_/
[\[201a.3\]]de lta bu'i zhes bya ba ni tha dad pa'i'o/_/'on te snga ma dang phyi ma'i sems dag gis tha dad pa mi 'dzin pa de lta na yang dran pas 'dzin pa yin no snyam na/_/gang gis gsungs so/_/gal te dran pas sems snga ma dang phyi ma dag rang rig go de kho nas dngos su byed do snyam na dus mtshungs pa zhes bya
[\[201a.4\]]ba'o/_/'dod pa yin gyi zhes bya ba ni khyed 'dod pa yin gyi/_nyams myong ni tha dad pa'i 'dzin byed min no zhes 'brel to/_/de'i phyir na tha dad par rig pa 'di ni kun rdzob yin par 'gyur ro/_/kun rdzob nyid bsgrub pa ni 'di ltar zhes bya ba'o/_/kho bo cag gis gcig tu 'dod pa gang yin pa de ni
[\[201a.5\]]sna tshogs te/_du mar rtogs pa ste shes par 'gyur ro/_/rnam pa gang gis she na/_mngon sum ni de ltar 'jug pa yang ma yin te/_de'i phyir zhes bya ba la sogs pa'o/_/'on te re zhig snang ba ni yod pa yin te des na de tsam kho nas tha dad pa rtogs par 'gyur ro zhe na snang ba tsam gyis zhes bya ba'o/_/
[\[201a.6\]]sna tshogs dang sna tshogs min nyid ni tha dad pa dang tha mi dad par rtogs pa'o/_/gang gi phyir snang ba tsam gyis tha dad pa dang tha mi dad pa zhes mi rtogs pa des na'o/_/dran pa goms pa las gsal bar gyur pa'i mngon sum gang yin pa des so/_/gang zhig ces bya ba ni tha dad pa 'dzin pa'o/_/goms
[\[201a.7\]]pas kyang zhes bya ba ni mi gsal ba'i mngon sum snang ba'i rang bzhin gang yin pa de nyid goms pa las gsal bar snang ba nyid kyis lhag par 'gyur ba yin na/_mi gsal ba'i mngon sum gyis tha dad pa gzung ba yang ma yin no/_/des na goms pa las skyes pas 'dzin par 'gyur/_der yang zhes
[\[201b\]]
[\[201b.1\]]bya ba ni gsal ba'i mngon sum la yang rnam dbye des zhes bya ba ni tha dad pa dang tha mi dad pa'i rnam par dbye ba'o/_/dran pa de las ni dran pa dang nyams su myong ba dag yan 'gar bar myong ba ste/_tha dad par 'dzin no zhes bya ba'i don to/_/gal te de skad brjod na de'i tshe yang du ma'i rang bzhin de yang khyed kyi
[\[201b.2\]]'dod pas dran pa dang nyams su myong ba dag gi yin pas de la yang rnam dben te rnam par dbye ba yod pa ma yin gyi 'on kyang dran pa la snang ba'i dran pa dang nyams su myong ba dag kyang gcig kho na'o zhes bya ba'i don to/_/ci'i phyir tha mi dad ce na rang ngam zhes bya ba'o/_/de nyid du zhes bya ba ni don dam par
[\[201b.3\]]ro/_/gal te yang rnam par gcad par bya ba mi nus pa de lta na yang tha dad par 'gyur ro snyam na/_gang zhig logs su bcad nas skyo bar mi nus shing /_gzhan du zhes bya ba 'ba' zhig blta bar yang mi nus pa tha dad na yang ci zhig byar yod/_ci'i phyir zhe na/_blang dang dor nyid byar med phyir ro/_/de
[\[201b.4\]]ni 'ga' zhig spang ba'am/_blang bar nus pa srid do/_/de dang zhes bya ba ni nyams su myong ba dang ngo /_/de tha dad par smra ba'i lugs la yang ji ltar dran pa gzhan nyid yin zhe na/_thams cad rgyu dang zhes bya ba ste/_rgyu skyed byed dang rang gi ngo bo'i dbye ba ste/_rgyu'i dbye ba dang bcas pa'i rang gi ngo bo'i
[\[201b.5\]]dbye ba las so zhes bya ba'i don to/_/re zhig rgyu'i dbye ba nyid brjod pa ni de la zhes bya ba'o/_/dbang po'i shes pa ni de ltar zhes bya ba bag chags tsam las skye ba ma yin no/_/rang gi ngo bo'i dbye ba brjod pa ni dran pa ni zhes bya ba'o/_/'di dag ni zhes bya ba ni dran pa dang myong ba dag go/_/ka ba la
[\[201b.6\]]sogs pa ltar zhes bya ba ni ji ltar khyed kyi ltar na/_ka ba la sogs tha dad pa de bzhin du zhes so/_/rgyu dang ldan pa nyid rig pa gang yin pa de la de skad ces bya la de med pa'o/_/de mi 'dzin phyir zhes bya ba ni rgyu de mi 'dzin pa'i phyir gal te mngon sum gyi rgyu mi 'dzin pa'o/_/de lta na yang rjes su
[\[201b.7\]]dpag pas 'dzin to snyam na/_rjes su dpag pa yang zhes bya ba'o/_/dran pa tsam du zad kyi 'dzin pa ni ma yin gyi de'i rang bzhin med pa'i phyir ro/_/'on te gang gi tshe rgyur mngon par 'dod pa 'dzin pa de nyid du 'dzin mod snyam na gang gi tshe de zhes gsungs so/_/de ni rgyu mngon par 'dod pa'o/_/'o na 'bras bu
[\[202a\]]
[\[202a.1\]]'dzin par 'gyur ro zhe na/_'bras bu 'dzin pa'i dus na yang zhes gsungs so/_/'o na dran pa nyid kyis de rgyu nyid du rtogs so zhe na/_nyams su ma myong ba la zhes gsungs so/_/rgyu ni mngon sum gyis myong ba kho na yin te/_des na dran pa 'byung ngo snyam na rgyu nyid du zhes gsungs so/_/
[\[202a.2\]]de zhes bya ba ni 'das zin pa'i rgyu yang ngo /_/gal te dus mtshungs par mngon sum gyi rgyu dang 'bras bu nyid du nyams su myong ba de lta yin na ni snga ma'i rang bzhin zhes bya ba la sogs par sbyar ro/_/'on te zhes bya ba ni dgos pa'o/_/ji ltar mngon sum med par rjes su dpag pa 'jug ste/_gal te snga ma'i rang
[\[202a.3\]]bzhin nyid la yang mngon sum gyi spyod yul du 'gyur na/_de'i tshe rjes su dpag pas kyang rtogs par 'gyur ba zhig na/_'di yang yod pa ma yin no zhes ston pa ni/_mngon sum gyis ni zhes bya ba'o/_/sngar zhes bya ba ni rgyu 'dzin pa'i dus na'o/_/snga ma nyid du zhes bya ba ni rgyu'i rang bzhin snga mar gyur pa nyid do/_/
[\[202a.4\]]sngar gyi mngon sum des snga ma nyid ma 'dzin pa ci'i phyir zhe na/_mngon sum thams cad ni zhes bya ba'o/_/'dzin pa phyi ma la ltos nas zhes bya ba ni/_'bras bu 'dzin pa la ltos nas so/_/des ni zhes bya ba ni mngon sum snga mas so/_/ci'i phyir mi 'dzin zhe na rang bdag nyid la gnas phyir zhes gsungs te
[\[202a.5\]]gzhan gyi tshul lugs mi shes pa'i phyir ro zhes dgongs pa'o/_/rang bdag nyid kyi dus gang yod pa'i dngos po de'i rang gi ngo bo 'dzin pa'i mngon sum gyis so/_/mngon sum phyi ma la'ang de bzhin no zhes bya bar rang gi 'bras bu'i rang gi ngo bo 'dzin pa'o/_/rang gi dus kyis rang ngo bo yongs su gcod pa
[\[202a.6\]]snga ma la ltos pa'i bdag nyid ji ltar 'dzin par 'gyur zhes rjes su 'jug go/_/de la zhes bya ba ni snga ma dang phyi ma la'o/_/dran pas kyang zhes bya ba ni rjes su dpag pa'i rang bzhin gyis so/_/rig pa ma yin pa zhes bya ba ni mngon sum gyis spyod yul du ma byas pa la'o/_/rnam par rtog pa gnyis pa
[\[202a.7\]]spang ba'i don du brjod pa ni 'on te zhes bya ba'o/_/dran pa tsam yin gyi de tshad ma ni ma yin no zhe na/_gang gis zhes bya ba snga ma dang phyi ma la ltos pa rig pa gang gis 'bras bu rig par 'gyur ba dran pa tsam de las snga ma dang phyi ma la ltos pa'i rig par ji ltar 'gyur/_gcig nyid du zhes bya ba snga ma dang phyi
[\[202b\]]
[\[202b.1\]]ma'i zhes pa dag gcig nyid du gzung ba'o/_/ngas 'ba' zhig mthong ba gang yin pa de nyid tshogs pa 'di yin no zhe'am bdag nyid tshogs par mthong ba gang yin pa de nyid 'ba' zhig pa 'di yin no zhes snga ma dang phyi ma dag gcig nyid du ngo shes pa nyid lhag par zhen pa nyid de/_des ni rnam par 'byed pa ste/_
[\[202b.2\]]sngon po'i rnam pa logs su byed pa yin no/_/des na gnyis su med par ji ltar 'gyur zhes bsams pa'o/_/'di grub pa'i mtha' pas brjod pa ni de nyid yin no zhes bya ba'o/_/de nyid ces bya ba ni dran pa'i rang bzhin yin la 'di zhes bya ba ni nyams su myong ba'i rang bzhin yin te skal ldan chen po bshad pa
[\[202b.3\]]mdzad pa'i bzhed pas ni/_de nyid kyis mngon sum yin pa'i phyir ro/_/dran pa dang 'di'o zhes 'dzin pa dag mthong ba yin no/_/dran pa yang tshad ma ma yin te/_des snga ma dang da ltar ba gcig tu ji ltar 'dzin zhes dgos pa'o/_/'o na zhes bya ba ni dogs pa bsu ba'o/_/ji ltar shing rta dang shing rtas
[\[202b.4\]]bskyod pa'i skyes bu de gnyis tha dad par rtogs pa ji lta ba bzhin no zhes bya ba ni dpe'i don to/_/'di la brjod pa ni gal te zhes bya ba'o/_/de lta bu kho nar zhes bya ba ni tha dad pa kho nar ro/_/rnam par dpyad pa nyid brjod pa ni dran pa dang zhes bya ba'o/_/de lta yin na zhes bya ba ni gcig tu rtogs na'o/_/de nyid du
[\[202b.5\]]zhes bya ba ni dran pa dang mngon sum gyi rnam pa can nyid du'o/_/dran pa'am mngon sum gcig kho nar 'gyur ro zhes bya ba'i don to/_/de ltar 'gyur mod ci skyon snyam na/_de lta yin na zhes gsungs so/_/dran pa'i rnam pas zhes bya ba ni dran par byas so/_/ma rtogs pa ni nyams su ma myong ba'o/_/snga
[\[202b.6\]]ma nyid kyang mngon du byed pa'i rnam pa kho nas rtogs so zhe na/_mngon sum du zhes gsungs so/_/don rnams kyis gzhan de sngon po'am ser po la sogs pa'i rang bzhin tha dad pa nyid dam cig shos gzhan ma yin pa na'o/_/rtogs pa la ltos te grub pa ma yin pa'i tha dad pa'o/_/grub pa'i mtha' pas
[\[202b.7\]]brjod pa ni 'di ni zhes bya ba ste/_tha dad pa'i tha snyad med par 'gyur ro zhes brjod pa gang yin pa'o/_/gzhan gyis mi mtshungs te zhes smras so/_/de don du gnyer ba zhes bya ba ni thob par bya ba don du gnyer ba'o/_/'di zhes bya ba ni 'jug pa'o/_/de zhes bya ba ni thob par bya ba'o/_/shes na zhes bya ba
[\[203a\]]
[\[203a.1\]]ni mngon du byed pa'i shes pas nyams su myong ba na'o/_/'jug pas kyang de'i yul can mngon du byed pa'i shes pa skyed pa nyid thob pa yin gyi gzhan ni ma yin no/_/gal te dang po skyes na de'i tshe ci'i don du 'jug par byed/_mo gsham gyi bu la zhes bya ba mngon du ma byas par khyad
[\[203a.2\]]par med pa'i phyir ro/_/mo gsham gyi bu de de med pa'i phyir dang thob par bya ba 'di ni yod pa'i phyir ro/_/'di kho na la 'jug gi mo gsham gyi bu la ni ma yin pa la brjod pa ni de nyid ces bya ba'o/_/mngon du byed pa'i shes pa med na thob par bya ba ni yod la mo gsham gyi bu nyid med do zhes bya ba 'di nyid
[\[203a.3\]]ji ltar shes de ltar na mthong ba la sogs pa las yod pa yin no zhes shes pa yin no zhe na/_reg pa la sogs pa zhes gsungs so/_/rig pa med pa ni rig pa yod pa ma yin pa'o/_/rig ce na zhes bya ba ni mngon du byas she na'o/_/'di la brjod pa ni 'o na zhes bya ba'o/_/'jug pa'i 'bras
[\[203a.4\]]bu mngon du byed pa ni yod zin pa'i phyir ro zhes dgongs pa'o/_/de'i phyir khyad par la tha dad pa rig pa yin no zhe na/_de'i tshe khyad par ma rtogs pa'i phyir/_ji ltar khyad par las 'jug par 'gyur/_gal te spyi khyad par las tha mi dad pa yin na/_spyi de mngon du byas pa na khyad par yang mngon sum
[\[203a.5\]]du byas pas ni ci'i don du 'jug_/spyi tha dad pa dang tha mi dad pa khas len na ni ji ltar de rang bzhin gang gis spyi tha dad pa'i rang bzhin des ni rtogs su zin kyang khyad par ma rtogs pa'i phyir na/_khyad par tha mi dad pa de la mi 'jug pa kho na'o/_/ji ltar de rang bzhin gang gis spyi tha mi dad pa'i rang bzhin des
[\[203a.6\]]ni spyi rtogs pa na/_khyad par yang rtogs pa'i phyir thob zin pas des zhugs pa la don ci yod/_ci mngon sum las 'jug pa mthong ngam 'on te rjes su dpag pa las phyogs dang po la re zhig brjod pa ni/_rang don rig phyir zhes gsungs te/_rang gi yul gyi rang bzhin tsam zhig mthong ba'i phyir
[\[203a.7\]]ro/_/'on te 'jug pa'i yang rang gi yul gyi rang bzhin nyid min na des na de yang mngon sum gyis rig pa yin no snyam na/_'jug pa snga phyi'i zhes gsungs so/_/de la zhes bya ba ni snga ma dang phyi ma'i rang bzhin la'o/_/de'i phyir phyi'i don la yang rnam pa thams cad du yang 'jug pa'i 'thad pa
[\[203b\]]
[\[203b.1\]]yin pa'i phyir na/_pha rol pos bdag cag la gnyis pa la yang ji ltar 'jug pa srid ces bya ba de lta bu'i rnam par rtsod pa gang yin de gsal ba yin no/_/'di ji ltar gsal snyam na don 'di ni zhes bya ba ste/_'di ni gzhan yin la bdag ni gzhan ma yin no zhes bya ba'i don 'di ni bdag
[\[203b.2\]]dang gzhan la yang ma grub pa'i phyir ro/_/don 'di rang bzhin la grub pa ma yin no zhes bya ba 'di nyid gang las grub snyam na 'di ltar skye ba grub pa ni rang rig pa nyid yin gyi zhes gsungs so/_/'dri bar byed pa bdag dang 'chad par byed pa gzhan 'di zhes de ltar rnam pa 'dis rgol ba gnyi ga yang rang gi rnam par nye
[\[203b.3\]]bar bsgyur ba'i shes pa rig pa nyid dper na rmi lam gyis rtogs pa rgol ba dang phyir rgol ba'i rnam pa yin gyi rtogs pas nye bar bsgyur ba rig pa tsam yin pa bzhin te don dam par ni rnam par dbye ba yod pa ma yin no/_/smyon pa'i rtogs pas yang mgyogs 'gro la sogs pa'i rnam pa can gyi rtogs pa rig pa tsam
[\[203b.4\]]yin gyi/_mgyogs 'gro la sogs pa'i rnam pa rnam par dbye ba ni yod pa ma yin pa bzhin no/_/'o na ni zhes bya ba la sogs pas dogs pa bsu nas brjod pa ni 'di zhes bya ba la sogs pa'o/_/gzhan gyis zhes bya ba ni phyir rgol bas so/_/'di la brjod pa ni ci zhes bya ba'o/_/ji ltar byed pa ma
[\[203b.5\]]mthong snyam na ji ltar zhes bya ba'o/_/'o na ji ltar zhes bya ba ni dgongs pa'o/_/grub pa'i mtha' ni khyed kyis zhes bya ba'o/_/gal te du ba la sogs pa me la sogs pa la yod par mngon sum gyis dmigs pa nyid ma yin nam snyam na/_rgyu dang 'bras bu'i zhes gsungs so/_/don ni 'di yin te re zhig
[\[203b.6\]]rig pa bdag nyid ni ldog pa nyams su myong ba ma yin te/_ldog pa'i dus na rang nyid med pa'i phyir ro/_/rig pa gzhan gyi yang spyod yul du mi 'gyur ba nyid du'o/_/des kyang de med par ji ltar 'dzin zhes bya ba'o/_/ci ste res 'ga' ba nyid du yang yod pa khyod kyis rtogs sam zhes 'brel to/_/'o na
[\[203b.7\]]slob dpon gyis de ji ltar bshad snyam na/_tha dad par smra ba la zhes gsungs so/_/'dir sna tshogs gnyis med 'di ni tshig re re la yang log par rtogs pa brgya phrag du ma dang 'brel pa yin mod kyi/_gzhung mangs kyis 'jigs pas na bdag cag gis ma bkod do/_/de'i phyed la sogs par zhes bya ba ni/_
[\[204a\]]
[\[204a.1\]]sngar mthong ba gang yin pa de'i phyed dam cung zad ma rdzogs par zhes bya ba'i don to/_/sems min zhes bya ba'i phyi rol ba'o/_/gal te dngos po ji lta ji ltar mthong ba de de lta bu kho nar skyes pa yin na/_de'i tshe lkog tu gyur pa nyid dang gzhan gyis blta bar bya ba nyid du yang ma mthong ba
[\[204a.2\]]des na rtog pa nyid dam/_gzhan gyis blta bar bya ba nyid du ma skyes par 'gyur ro/_/skyes pa yang ma yin te/_de lta ma yin na phyi rol nyid nyams par 'gyur ro snyam du dgongs pa'o/_/phyogs nyid la gnod par byed pa gzhan brjod pa ni/_rgyu gzhan gyis ni zhes bya ba'o/_/yang ji ltar na lkog
[\[204a.3\]]tu gyur pa nyid dang gzhan gyis blta bar bya ba dngos po ma skyes she na dngos po ni zhes bya ba gsungs so/_/tshig le'ur byas pa gnyis 'grel pa ni/_rgyu gzhan las zhes bya ba'o/_/'dzin pa'i rnam pa dang 'dra bar zhes bya ba ni shes pa bzhin du'o/_/don kho na'o zhes bya ba ni shes pa ma yin pa'o/_/
[\[204a.4\]]re zhig bde ba la sogs pa ni dmigs par bya ba'i rang bzhin yin yang rnam par shes pa'i rang bzhin ni ma yin no zhes brjod pa ni ne pa las zhes bya ba'o/_/gal te de yang don gyi rang bzhin yin na de'i tshe sngon po la sogs pa bzhin gzhan gyis ci ste dmigs she na/_nang gi zhes smos te nang
[\[204a.5\]]yin pa'i phyir gzhan gyis dmigs pa ma yin no zhes bsams pa'o/_/gzhan dag shes pa grub par bya ba'i don du tshad ma nye bar 'god pa ni gang gis zhes bya ba'o/_/'di la brjod pa ni de yang min zhes bya ba'o/_/gang gi tshe shes pa zhes bya ba med pa de'i tshe/_dmigs par bya ba rang nyid
[\[204a.6\]]rig pa yin par 'gyur ro/_/des na shes pa yod pa nyid sgrub par byed par ji ltar 'gyur gzhan dag shes pa yod par bsgrub pa'i phyir smra ba ni dmigs par bya ba nyid dmigs pa zhes bya ba la/_dmigs pa po ni bdag yin la dmigs par byed pa zhes bya ba ni dmigs pa'i bya ba ste/_shes pa
[\[204a.7\]]zhes bya ba'i don to/_/de lta ma yin na zhes bya ba ni gal te shes pa zhes bya ba yod pa ma yin na/_de'i tshe 'di gang gis dmigs zhes brgal zhing brtag pa na gal te don gyis go ba mi 'jug na de'i tshe lan nyid med par 'gyur ro zhes bya ba yin na/_gal te gzhan gyis dmigs par bya ba gang
[\[204b\]]
[\[204b.1\]]yin pa de gtan tshigs yin na de'i tshe gang gis dmigs par byed de/_ma grub pa ni gtan tshigs su mi rung ba'i phyir ro/_/gal te gzhan gyis dmigs par bya ba de yang gzhan gyis te/_gzhan gyis dmigs par bya ba'i mtshan nyid gzhan dag gis dmigs pa yin na/_de lta yin na re zhig gzhan
[\[204b.2\]]gyis dmigs par bya ba nyid ni shes pa'i rtags yin la/_gzhan gyis dmigs par bya ba nyid de yang dmigs pa yin te/_des na de la yang gzhan gyis dmigs par bya ba nyid yod de des na de la de rjes su dpog pa yin no zhe na/_'di la bshad pa ni de lta na ni zhes bya ba'o/_/gtan tshigs de yang gzhan
[\[204b.3\]]gyis dmigs par bya ba yin la de yang gzhan gyis yin na thug pa med do/_/rnam par rtog pa gnyis pa la brjod pa ni rang nyid kyis ni zhes bya ba'o/_/gzung ba la yang rang nyid dmigs par thal lo/_/ji ltar 'dzin par byed pa rang nyid kyis dmigs par bya ba'i rang bzhin yin pa de bzhin du gzung bar bya ba
[\[204b.4\]]yang yin par thal lo zhes bya ba'i don to/_/'on te zhes bya bas dogs pa bsu nas brjod pa ni gal te gzhan la zhes bya ba'o/_/gzhan la ltos pa gang yin pa de gzhan med par gzhan la ltos pa nyid du ji ltar 'gyur te/_gzhan la ltos pa ma yin pa kho na zhes pa'i don to/_/des na gal te gzhan la
[\[204b.5\]]ltos par rig na de'i tshe gzhan yang yang rig par 'gyur ro/_/'on te gzhan the tshom gyi yul yin pa de las gzhan la ltos pa nyid rtogs pa yin no zhe na/_the tshom za na zhes gsungs so/_/gal te gzhan la ltos pa nyid the tshom za ba de lta na yang shes pa yod pa la gzhan la ltos pa nyid gtan tshigs su
[\[204b.6\]]'gyur ro snyam na gtan tshigs gzhan la ltos pa nyid ma nges pas na/_nges par byed pa zhes bya ba shes pa yod par nges par byed pa'o/_/bum pa la sogs pa la rang bzhin gnyis yod de bdag la ltos pa'i rig bya nyid do zhes khas blangs nas gzhan dag brjod pa ni/_'on te bdag ltos zhes bya ba'o/_/
[\[204b.7\]]'di brjod pa ni de tsam gyis ni zhes bya ba'o/_/gal te bum pa dang snam bu dang lus la sogs pa ni thams cad bdag rig pa yin na/_de'i tshe ji ltar nga ni zhes bya ba la sogs par sbyar ro/_/gal te gzhi mthun dbang gis na/_/zhes bya ba 'di 'jig rten gyis brjod pa ste/_dper na rgyal po'i bka' drin
[\[205a\]]
[\[205a.1\]]gyis/_/zhes bya ba bzhin no/_/bdag ni dkar sham bdag ni sngo bsangs zhes bya ba la sogs pa'o/_/gzhan yang brjod pa ni gal te gang la gzhi mthun pa yod pa der gdon mi za bar gcig 'gyur na'o/_/de med pas zhes bya ba ni gcig nyid med pas so/_/du mar zhes bya ba gzhi
[\[205a.2\]]mthun pa med par ro/_/de'i tshe gzhi mthun pa gcig nyid dang /_de med pa du ma'i sgrub par byed par 'gyur ro/_/de ltar ma gyur na ste ji skad brjod pa khas mi len na/_grub bya ma yin zhes bya ba ni gzhi mthun pa las gcig nyid ma yin la/_gzhi mthun pa med pa las bzlog pa du ma nyid kyang ma
[\[205a.3\]]yin no/_/'on te gzhi mthun pa med pa las du ma nyid yod pa yin no zhes brgya la brjod par 'ongs pas de la brjod pa ni de bzhin du zhes bya bas dpe yin te/_de lta bu yang zhes bya ba'i don to/_/gal te tha dad pa med par mthong ba gcig gis sgra gcan gyi mgo zhes bya ba de gzhi mthun ma yin pas
[\[205a.4\]]rab tu bsgrubs pa'i du ma nyid la gnod na/_de'i tshe 'dir yang zhes bya ba bum pa dang snam bu dang lus la sogs pa la yang tha dad par lta bar sgro btags pa la gnod par byed pa dang rig pa yod pa yin no/_/de las log par zhes bya bas tha mi dad par dmigs pas so/_/sngon po dang lus dang bde ba la
[\[205a.5\]]sogs pa dang /_rig pa ni tha dad pa dang ldan pa zhes bya ba tha dad pa dang bcas pa nyid ma yin no/_/gang gis zhes bya ba ni gzhi mthun pa mthong ba med pas so/_/rig pa'i don ni skyes so zhes bya ba rnam pa 'dis gzhi mthun pa mthong ba med dam/_ci ste yod pa kho na'o zhes bya ba'i don to/_/rjes 'gro zhes bya
[\[205a.6\]]ba ni lus sngon po dang ser po la sogs pa rig par rjes su 'gro ba'o/_/sngon po la sogs pa ni de dag las bzlog pa yin no/_/gal te don dam par tha dad pa med na/_rjes su 'gro ba dang ldog par rtogs pa yang ji ltar zhe na/_rjes 'gro ldog par rig pa ni/_/zhes gsungs so/_/rjes su 'gro ba dag ldog
[\[205a.7\]]pa pa nyid sgrub par byed pa ni gzugs la sogs pa ni zhes bya ba'o/_/gzhan na yang zhes bya ba ni yul dang dus gzhan na lus med par yang gzugs la sogs pa yod pa nyid do/_/'dis ni lus ldog pa dang sngon po la sogs pa ni rjes su 'gro bar ston to/_/bdag kho nas sngon po dang ser po mthong ngo
[\[205b\]]
[\[205b.1\]]zhes lhag par zhen pa las ni rjes su 'gro ba dang sngon po la sogs pa ni ldog pa yin no zhes kyang rtogs par bya ba'o/_/yul dang dus dang rang bzhin rnams 'brel pa ste/_de dag la nges pa'i phyir ro/_/gal te rjes su 'gro ba dang ldog pa dag kyang don dam par rig pa yin na de'i tshe rang nyid gnyis su med par ma
[\[205b.2\]]yin no zhes rtogs par 'gyur ro zhe na rjes su zhes gsungs so/_/rjes 'gro dang zhes bya ba ni tha mi dad pa nyid kyang ngo /_/yang ji ltar na mngon sum gyis tha dad pa med pa nyid 'dzin snyam na/_rang bzhin nyid ni zhes gsungs te/_gang gi phyir rang bzhin nyid rig pa yin pa de'i phyir na tha mi dad pa rig pa yin na
[\[205b.3\]]zhes bya ba'i don to/_/rig med ces bya ba ni ma rtogs pa la'o/_/gal te ma rtogs pa la rtogs so zhes rlom par ji ltar 'gyur zhe na/_'ga' zhig ces bya ba'o/_/'di la yang zhes bya ba ni tha dad pa mthong bar mngon par rlom pa la yang phyin ci log tu tha dad par sgro 'dogs pa'i rgyu mtshan yod pa nyid do zhes
[\[205b.4\]]dgongs pa'o snyam du mngon par zhen pa'i rgyu mtshan ni 'du byed zad pa yin no zhes bya ba'i rtsod pa la brjod pa ni ma yin te zhes bya ba'o/_/dngos po de sngar ni mthong ba med pa kho na'o/_/gang gis 'du byed zad pa mthong bar mngon par rlom pa'i rgyu mtshan du 'gyur ba 'du byed de'i yul can du ci ltar 'gyur/_de nyid
[\[205b.5\]]brjod pa ni 'du byed pa ni zhes bya ba'o/_/'o na de'i yul can gyi 'du byed kyang yod do zhe na/_skyes pa zhes bya ba'o/_/'jig pa'i rgyu mi 'thad pa ni bstan zin pa'i phyir ro/_/phyin ci log tu sgro 'dogs pa'i zhes bya ba ni ma mthong yang mthong bar mngon par rlom pa'i'o/_/gal te rjes su 'gro ba dang ldog pa
[\[205b.6\]]dag don dam pa nyid yin par 'gyur na/_de'i tshe gang gis 'du byed zad pa rgyu mtshan du ma gyur pa ji ltar na 'di gnyis mngon par rlom pa tsam yin snyam na/_mngon par rlom pa las zhes gsungs so/_/rnam par dben par gzung yang zhes sngon po dang ser po tshogs pa gang yin pa dang so so ba gang yin pa de
[\[205b.7\]]gnyis so sor gzung yang ngo /_/de med par zhes bya ba ni yan lag can mthong ba med na'o/_/tha dad pa'i zhes bya ba ni rnam par dbye bar gnas pa'i'o/_/de'i phyir te bshad pa'i tshul du yan lag can med pa'i phyir ro/_/de kho na ltar zhes bya ba ni shes pa gcig nyid kyis so/_/don dam par na 'dzin pa zhes
[\[206a\]]
[\[206a.1\]]bya ba 'ga' yang med mod kyi/_don kyang blo de'i rnam par skye ba nyid de 'dzin pa yin no/_/'on te dngos po gcig kho nas blo skyed par byed kyi du mas ni ma yin te des na gcig gi 'dzin byed yin gyi du ma ni ma yin no snyam na/_du ma gcig gi zhes gsungs so/_/rang gi lugs la ltos
[\[206a.2\]]pa'i dpe bstan nas gzhan gyi lugs la ltos pa yang brjod pa ni bdag dang zhes bya ba la sogs pa'o/_/gal te rdul phra rab mang po dag kyang rnam par shes pa gcig skyes pa yin na/_de'i tshe ci 'gal ba 'ga' yang yod pa ma yin no/_/shes pa skyed pa 'dir rdul phra rab chen po nyid kyis ni
[\[206a.3\]]khyad par du 'gyur ba ma yin gyi/_'on kyang khyad par de ni nus pa phul du byung ba yin no/_/gal te chen po nyid khyad par ma yin na/_de'i chen po ma yin par khyad par med pa'i phyir ro/_/rdul phra rab gcig pu yang 'dzin par 'gyur ro zhe na/_nus pa med phyir zhes gsungs so/_/rdul phra rab
[\[206a.4\]]gcig ni rnam par shes pa bskyed pa la nus pa med pa'i phyir rgyur mi 'gyur ro/_/chen po min phyir zhes bya ba ni chen po ma yin pa'i rgyus na/_'ba' zhig pa'i gnas skabs na rgyur mi 'dod pa ni ma yin na/_gang gis phra ba'i phyir tshogs pa'i gnas skabs na yang skyed byed ma yin par 'gyur/_
[\[206a.5\]]rang gi tshig le'ur byas pa nyid bshad pa'i don du 'jug par byed pa ni gal te zhes bya ba'o/_/de ni zhes bya ba ni rang gi ngo bos rjes su byed pa'i blo skyed pa'i mtshan nyid kyi bltar rung ba nyid do/_/sgra la sogs pa la mthong ba'i phyir ro zhes bya ba ni 'di nyid 'chad pa ni dper na zhes bya ba'o/_/de bzhin
[\[206a.6\]]du zhes bya ba ni ma 'dres pa dag kho na soms shig gi dbyibs snang bar 'gyur ba'i phyir 'gal ba med do/_/phra mo ste phra mo tshogs pa'i gnas skabs su de yang zhes bya ba de ltar yang ji ltar bskyed 'di la brjod pa ni yan 'gar ba rnams zhes bya ba'o/_/sgra nyid bzhin no zhes bya ba ni dper na sgra
[\[206a.7\]]nyid phra mo nyid yin yang rgyu'i dngos po yin te nus pa yod pa'i phyir ro/_/de bzhin du rdul phra rab dag la yang nus pa yod pa'i phyir ro/_/gzhan yang gal te rags pa nyid rgyu'i dngos po'i rgyu mtshan yin na de'i tshe mig la sogs pa mi 'gyur te/_dbang po rnams 'ba' zhig pa'i gnas skabs
[\[206b\]]
[\[206b.1\]]las tshogs pa'i gnas skabs su rags pa nyid 'ga' zhig skyes pa na yod pa ma yin no zhes bstan pa'i don du brjod pa ni tshogs pa'i zhes bya ba'o/_/nyes pa gzhan yang brjod pa ni mtshungs pa nyid yin na zhes bya ba'o/_/mtshungs pa nyid ni nus pa thag ring po'i yul dang thag nye mo'i yul dag tu
[\[206b.2\]]rtogs pa po la 'dra ba nyid yin na/_'di la brjod pa ni yul zhes bya ba ste/_yul thag ring ba nyid kyis na lhan cig byed pa'i rnam par dbye ba yin la de las ni 'ga' zhig tu skye zhing 'ga' zhig tu ni mi skye ba yin no/_/rnam par dbye ba ga las 'gyur/_/zhes bya ba ni yul thag ring bas
[\[206b.3\]]ni mi skyed la/_thag nye bas ni skye ba'o zhes bya ba de lta'i mtshan nyid can no/_/'di la brjod pa ni tshogs pa gzhan zhes bya ba'o/_/thag nye ba ni tshogs pa gzhan rjes su zhugs pa'i phyir rdul phra rab rnams mig la sogs pa'i lhan cig byed par 'gyur ba yin la thag ring na ni mi 'gyur
[\[206b.4\]]ba yin te/_tshogs pa gzhan rjes su zhugs pa med pa'i phyir ro/_/rtsod pa dang 'gal ba ni 'bras bu mthong ba nyid las rdul phra rab de rnams bltar rung ba ma yin yang nus pa rjes su dpag pa yin no zhes bya ba'i lan rtogs par bla ba'i phyir ma brjod do/_/gzugs kyi skye mched du mtshungs pas
[\[206b.5\]]zhes bya ba ni sngon po'i rnam pa tsam du'o/_/de brjod pa ni 'di ltar zhes bya ba'o/_/gzhan du zhes bya ba ni phyi rol du don yod pa ma yin la/_de la yan lag can ni med pa des na gdon mi za bar sngon po'i rnam pa nyid snang ba na/_rdul phra rab rnams kho na yin par 'thad pa yin no zhes bya bar
[\[206b.6\]]bsams pa'o/_/mi 'dzin pa nyid do zhes bya ba ni rang gi yan lag rnams dang lhan cig mi 'dzin pa nyid kyis 'ba' zhig 'dzin no snyam pa'o/_/'di 'gog pa ni ma yin te zhes bya ba'o/_/de nyid dang zhes bya ba ni khyad par du gyur pa dang ngo /_/cha ni yan lag tu gyur pa'o/_/de dang ba lang gzung
[\[206b.7\]]ba'i phyir yan lag rdzogs par mi 'dzin par thal lo/_/thams cad ces bya ba ni yan lag mtha' dag go/_/khyad par nyid gzhan dag gis khyad par tsam nyid du rtogs pa'i phyir dang khyad par nyid gzhan gyi tshe skyes bu de nyid kyi khyad par can nyid du rtogs pa'i phyir ro/_/dngos po'i rang bzhin ni rnam
[\[207a\]]
[\[207a.1\]]par mi gnas pa nyid du 'thad pa ma yin te/_don rnams skyes bu so so la tha dad na bdag med par thal ba'i phyir ro zhes bya ba ni dus gcig tu rnam par rtog pa gnyis mi 'thad pa'i phyir ro/_/gal te khyad par dang khyad par can nyid dngos po ni rnam par rtog pa med pa'i mngon sum gyis
[\[207a.2\]]gzung ba ma yin nam/_des na khyad par du ma dus gcig kho nar 'dzin par 'thad do snyam na rnam par rtog pa med pa ni zhes bya ba'o/_/ba lang zhes bya ba ni ba lang nyid dang ldan par 'dod pa'i dngos po gang yin pa'o/_/de ni ba lang nyid dang mi ldan par rang nyid kyis ba lang ma yin pa yang ma yin te/_ba
[\[207a.3\]]lang nyid dang ldan pa'i phyir ba lang yin no/_/de bzhin du gzhan la yang sbyar ro/_/tha dad par byed pa zhes bya ba ni khyad par du byed pa'o/_/phyis ni zhes bya ba ni blo gcig 'og tu'o/_/'di dag gi zhes bya ba ni ba lang nyid dang dkar po nyid la sogs pa rnams kyi'o/_/tha dad par sbyor ba zhes bya ba ni
[\[207a.4\]]ba lang nyid ni 'di'i tshos yin la 'di'i ni ma yin no/_/'di ni dkar po 'di ni nag po yin no zhes de ltar rnam par phye nas sbyor ba mi srid par 'gyur ro/_/de nyid gsal bar byed pa ni 'di ltar zhes bya ba'o/_/tha dad par sbyar ba na zhes bya ba yul tha dad pas tha dad pa'i dngos po la'o/_/gcig
[\[207a.5\]]gi yin no zhes bya ba ni thams cad gzung ba'i rjes la de yang 'dzin pa'i phyir ro zhes dgongs pa'o/_/du ma ni khyad par dang khyad par can no/_/tha dad pa'i phyogs sun 'byin pa brjod zin pa'i phyir na/_tha mi dad pa'i phyogs la brjod pa ni tha dad pa 'ga' yang med pa'i phyir ro zhes bya ba'o/_/
[\[207a.6\]]khyad par gcig de'i bdag nyid yin pas thams cad gcig yin pa'i phyir ro zhes dgongs pa'o/_/du ma nyid yin pa'i phyir zhes bya ba ni snying stobs rdul dang mun pas tha dad pa yin pa'i phyir ro/_/de tsam lnga'i zhes bya ba ni gzugs la sogs pa yul rnams kyi'o/_/'dis ni sgra la sogs
[\[207a.7\]]pa lnga'i bdag nyid can du bstan to/_/yang na bum pa la sogs pa'i dngos po yon tan gsum gyi bdag nyid can yin no/_/gal te de tsam rnams sam yon tan gsum ma bzung yang sgra tsam gcig pu kho nar 'dzin pa yin te/_des na du ma 'dzin par ji ltar thal snyam na de ma bzung bar ni
[\[207b\]]
[\[207b.1\]]zhes gsungs so/_/de tsam rnams sam yon tan gsum ma bzung bar na'o/_/gal te de tsam la sogs pa rnams las sgra la sogs pa 'bras bu gzhan gcig nyid skye ba ma yin nam/_des na de gzung bar ji ltar 'gyur snyam na/_'bras bu gzhan zhes bya ba'o/_/de nyid las zhes bya ba
[\[207b.2\]]ni de'i rang gi ngo bo las so/_/'dir yang brgya la gtso bo dang phal pa'i dngos po du ma 'dzin par sgrar 'ongs pas de las brjod pa ni/_lhag ma ni zhes bya ba'o snga ma bzhin zhes bya ba ni/_cig car yan lag rdzogs 'dzin min/_/zhes bya ba la sogs pas brjod zin pa'o/_/bsags pa dang ni
[\[207b.3\]]tshogs pa yin/_/de spyi de la dbang po'i blo/_/zhes bya ba la sogs pas gzhan gyi rtog pa dang bcas pa nyid du bsgrub pa de bzlog nas/_mjug sdud brjod pa ni de'i phyir zhes bya ba'o/_/gal te zhes bya ba ni dogs pa bsu ba'o/_/gal te mngon sum gyis chos can mi 'dzin mod nyes pa ci yod
[\[207b.4\]]snyam na chos can mngon sum gyis zhes bya ba'o/_/chos can grub pa me la sogs pa sgrub pa'i rjes su dpag pa 'jug par 'gyur gyi/_de lta ma yin na rtags thams cad rten ma grub pa'i nyes pas zin par 'gyur ro zhes bsams pa'o/_/gal te mngon sum gyis chos can 'dzin par mi nus na/_'o na
[\[207b.5\]]rjes su dpag pas 'dzin la rag go snyam na/_chos can yang zhes bya ba'o/_/'o na mngon sum gyis chos can 'dzin no cog gi skyon snyam na/_chos can gzung ba ni zhes smras so/_/'di la re zhig chos kyi grags pa'i zhal snga nas kyis mdo bshad pa'i don du re zhig slob dpon chen po phyogs kyi glang
[\[207b.6\]]po'i zhal snga nas kyis mdo 'chad pa ni/_chos can du ma'i zhes bya ba'o/_/'on kyang rang nyid kyis zhes bya ba ni bum pa la sogs pa rang gi rang bzhin thun mong ma yin pa gang yin pa'i rang bzhin de nyid kyis bum pa la sogs pa rig par bya ba dang byed pa pos zhes bya ba thun mong ma yin pa rang nyid kyis shes
[\[207b.7\]]pas rig par bya ba yin no/_/gzugs la sogs pa de dag gzhi gcig pa nyid du ste/_chos can de la brten pa nyid du ni/_mngon sum gyis rtogs pa med pa'i phyir te rig pa med pa'i phyir ro/_/gzhan pa'i gzhi ni 'dzin pa'i spyod yul du 'gyur ba med do zhes 'brel to/_/de la brten pa ni gzhi
[\[208a\]]
[\[208a.1\]]gzhan la brten pa'i gzugs la sogs pa ni 'dzin pa'i spyod yul du gyur pa med do zhes bya bar sbyar ro/_/gcig pa nyid du zhes bya ba ni mthong ba dang reg pa dag go/_/'o na ji ltar bdag gis mthong bar gyur pa nyid la reg go zhes rtogs pa skye zhe na gzugs dang zhes gsungs so/_/
[\[208a.2\]]de nyid ston pa ni 'di ltar zhes bya ba'o/_/mig ni gzugs tsam nyid rig par bya ba'i phyir zhes bya ba gzugs tsam rtogs pa ni mtshan nyid kyi don du 'jug pa yin la gzhan ni zhes bya ba reg pa'i dbang po las skyes pa ni/_reg pa tsam nyid rig pa'i phyir ro/_/rig pa 'jug pa yin no zhes mthong ngo /_/re zhig
[\[208a.3\]]'di las gcig gis kyang blta bar bya ba dang reg par bya ba'i thun mong ba'i dngos po yongs su 'bad pa ni med do/_/'o na shes pa gzhan gyis gcod par 'gyur ro zhe na/_de dag phan tshun zhes gsungs so/_/gzugs dang reg pa de dag go/_/mthong ba yin no zhes bya ba ni gzugs dang reg pa bdag ste
[\[208a.4\]]gcig nyid du'o/_/bdag gis mthong ba de nyid la reg go zhes rtogs par rig pa'i phyir ro/_/reg pa ni gzugs la mi 'jug pa'i phyir ro zhes bya ba ni/_sngar mthong ba ni gzugs la reg pa nyid du 'jug pa ste/_mngon par zhen pa med pa'i phyir ro/_/'di nyid ldog pa'i sgo nas brjod pa ni gal te zhes bya
[\[208a.5\]]ba'o/_/mthong ba'i dkar po gang yin pa de nyid reg pas dri ma can du byed pa dang /_de nyid yin no zhes lag par gzung bar yang dmigs pa ma yin nam/_ji ltar don gcig tu mngon par zhen pa med snyam na/_mun khung na gnas pa gang gi tshe dngos po de la reg pa de'i tshe shes pas gang gis reg pa
[\[208a.6\]]yul du gyur pa'i shes pa des gzugs rtogs pa med do zhe na/_de'i tshe mngon sum nyid tha dad rtogs pa'i phyir rjes su dpag pa'i tha dad pa'i sgrub byed ma yin no/_/phan tshun 'dzin par byed pa'i zhes bya ba ni gzugs dang reg pa 'dzin par byed pa'i'o/_/mngon sum dag ces bya ba ni gzugs dang reg
[\[208a.7\]]pa 'dzin pa dag go/_/'jug pa med pa ni zhes bya ba ni/_phan tshun te gzugs 'dzin par byed pa reg pa'i rnam pas stong la reg pa 'dzin pa yang gzugs kyi rnam pas stong pa na/_mngon sum gyis tha dad pa yongs su gcod par 'gyur la mngon sum gyis tha dad pa yongs su bcad pas na'o/_/'on
[\[208b\]]
[\[208b.1\]]kyang yid kyis rtogs pa tshad mar 'gyur bar ji ltar 'os snyam na dbang po las skyes pa nyid ces smras so/_/dbang po las byung kho na tshad ma yin no zhes sangs rgyas pa mngon par 'dod pa'i don 'di la tshad ma 'jug pa ni 'ga' yang med do/_/des na dbang po las skyes pa kho na tshad ma yin no zhes
[\[208b.2\]]'dis tshad ma ma yin par ji ltar brjod gal te yid tshad ma yin pa la rgyu mtshan 'ga' zhig brjod par bya ba ma yin nam/_de lta ma yin na thams cad tshad mar thal ba'i phyir ro zhes dogs pa bsu nas brjod pa ni dngos po las zhes bya ba'o/_/gal te dbang po las byung ba dang dbang po
[\[208b.3\]]las byung ba nyid kyis tshad ma yin na/_yid las skyes pa yang yid las skyes pa nyid kyis tshad ma yin no zhes kyang brjod par nus so/_/de nyid kyi brjod pa ni zhes bya ba'o/_/yid ni yid kho na ste/_de las skyes pa'i phyir ro zhe na 'di la brjod pa ni de ni zhes bya ba'o/_/rjes su dpag par ni mi
[\[208b.4\]]'khrul bar tshu rol mthong bas ma rtogs te/_mi 'khrul ba ni rjes su dpag pa kho na las rtogs pa yin no zhes bya ba'i don to/_/de nyid bstan pa'i phyir brjod pa ni de la zhes bya ba'o/_/sngar mthong ba nyid ces bya ba ni brgal zhing brtag pa'i rnam pa'o/_/khyod kyis ni rig pa pas so/_/
[\[208b.5\]]de'i tshe ji skad brjod par blta'o/_/gzhan gyis de lta bu nyid du rtogs pa'i phyir ro zhes smras so/_/gcig nyid du rtogs pa'i phyir ro zhes bya ba'i don to/_/lan du 'di ni ma yin te zhes bya ba'o/_/de nyid des na dri ba 'dir reg pa pa'i lan yin no/_/lan gyi rnam pa brjod pa ni gang gis zhes bya
[\[208b.6\]]ba'o/_/de yin par zhes bya ba ni mthong ba gang yin pa de nyid reg pa yin par ro zhes rnam pa 'di gzhan rjes su dpag pa ston pa de nyid do/_/rjes su dpag pa de nyid khas len pas brjod pa ni 'o na zhes bya ba'o/_/gzugs ni nyams par byed pa yin te des na gzugs nyid reg pa yin no zhes
[\[208b.7\]]bsams pa'o/_/lan ni reg pa nyid na zhes bya ba'o/_/reg pa ni zhes bya ba la dkar po cig shos sngon po dag la mtshungs pa'i rang bzhin yin te/_des na reg pas 'di dkar po yin no zhes ci ltar rtogs te sngon po la yang yod pa'i phyir ro/_/mtshungs pa ni reg bya'o/_/mi mtshungs pa ni dkar
[\[209a\]]
[\[209a.1\]]po'o/_/ci ste rtogs so zhes bya ba ni reg pa'i dus na gzugs la sogs pa yang rtogs so zhe na lan ni de la zhes bya ba'o/_/rnam par dpyad pa nyid brjod pa ni ci zhes bya ba'o/_/gzugs la sogs pa tha dad pa na zhes bya bar tha dad par khas len na'o/_/rang gis zhes
[\[209a.2\]]bya ba thun mong ma yin pa'i shes pa'i rang bzhin gyis rig par bya ba yin pa'i phyir de skad ces brjod do/_/de nyid kyi phyir zhes bya ba ni thun mong ma yin pa nyid kyi phyir ro/_/'on te gal te 'di brjod par bya ba yin mod de ltar na yang de ltar ci ste mi rtogs snyam na/_bstan par bya ba ma yin pa ni zhes smos
[\[209a.3\]]te/_ha cang thal ba'i phyir ro zhes bsams pa'o/_/de'i phyir na de ltar rtogs pa nyid las so/_/shes pa de yis ni zhes bya ba ni ngo shes pa'i shes pas de lta ma yin na zhes bya ba gal te don de snang na'o/_/sgra las rtogs pa'i dus na don gyi snang ba 'gyur ba yin mod kyi/_dngos po dang dngos
[\[209a.4\]]po med pa thun mong du snang ba 'ba' zhig tu zad do/_/des na the tshom za ba yin no zhes bya ba ni snang ba la yang the tshom za bar 'gyur ba yin no zhe na/_'di la brjod pa ni mngon sum la yang zhes bya ba'o/_/'di gzhan gyis de la zhes smras te mngon sum la'o/_/de ltar ni the tshom du'o/_/'dir yang
[\[209a.5\]]zhes bya ba ni sgra las byung ba'i rtogs pa la'o/_/gzhan gyi khyad par med pa'i phyir ro zhes smras te/_dngos po dngos med dag gi rang rnam pa gang yin pa de sgra las byung ba'i mi snang ba des na the tshom za ba yin no zhe na lan du de lta na ni zhes bya ba'o/_/nyes pa gzhan yang brjod pa na gal te zhes bya ba'o/_/
[\[209a.6\]]gal te sgra rang gi ngo bo rtogs pa yin na de'i tshe de mthong ba zhes bya ba mngon sum mo/_/'on te sgra las don spyi'i rnam par rtogs kyi/_yod pa'am med pa zhes khyad par de ni rtogs pa ma yin no snyam na 'dir brjod pa ni de lta na ni zhes bya ba'o/_/de yang zhes bya ba ni dgongs pa ste/_dung dkar po la ser po shes
[\[209a.7\]]pa de yang ngo /_/lan ni ma yin te zhes pa ste/_dus phyis byung ba dkar por rtogs/_/shes pas gnod pa yin no zhes dgongs pa'o/_/gzhan gyi ba lang zhes smras so/_/'gog pa ni ma yin te zhes pa'o/_/gnod pa nyid ston pa ba lang zhes bya ba'o/_/de ni yod pa nyid do/_/gal te yod na zhes bya
[\[209b\]]
[\[209b.1\]]ba ni ba lang ngo /_/de'i tshe de khyer shog ces bya ba smra ba po'i bsam pa yin no zhes bya ba'i don 'di la lan ni de'i zhes bya ba'o/_/gal te rnam pa 'dis sgra las byung ba'i shes pa tshad ma yin mod/_don go ci ltar mi 'dzin snyam na/_tshad ma'ang ma yin pas ni zhes gsungs so/_/gal te sgra las byung
[\[209b.2\]]ba'i rtogs pas dngos po mi 'dzin na de'i tshe khyer nas 'ongs pa la sogs pa la mi 'khrul snyam na lan ni 'khrul pa zhes bya ba ste/_skyes bu 'ga' yang khyer te 'ong ba ma byas pa'i phyir ro/_/rnam par rtog pa dang po la brjod pa ni byed pa po yin na zhes bya ba'o/_/gal te 'bras bu'i byed pa po
[\[209b.3\]]ma yin na ni/_de'i tshe thob pa nyid du mi 'gyur ro zhe na/_thob pa ni zhes bya ba'o/_/byed pa pos dbang po byas pa na'o/_/rnam par rtog pa gnyis pa sel ba ni/_shes par byed pa nyid ni zhes bya ba'o/_/'byung bar 'gyur ba'i bya ba'i rang gi ngo bo gang yin pa de med pas so/_/'on te de'i ngo bo yod
[\[209b.4\]]pa nyid de des ni 'dzin pa yin no snyam na rang gi ngo bo yod na ni zhes gsungs so/_/de ltar na thun mong ma yin pa'i rang gi ngo bo 'dzin pa'i mngon sum gyis ma rtogs pa'i phyir dang /_rjes su dpag pas rtogs na yang thug pa med par 'gyur ba'i phyir/_chos can rtogs pa nyid du mi 'gyur ro zhes bya
[\[209b.5\]]ba'i bsam pas rtsod pa snga ma nyid rjes su brjod pa gsungs pa ni 'o na chos can gyi zhes bya ba'o/_/gal te gang gis brtags pa zhes brjod pa chos la sogs pa'i tha snyad don dam pa pa'i nyid du ci'i phyir khas mi len snyam na/_'di ltar zhes bya ba'o/_/de dag kyang zhes bya ba ni kha dog la
[\[209b.6\]]sogs pa'o/_/de las zhes bya ba ni bum pa las so/_/dmigs kyis bsal te btags pa nyid brjod pa ni gal te zhes bya ba'o/_/de ltar thal ba brjod nas bzlog pa brjod pa ni/_dbyibs la sogs pa zhes bya ba'o/_/de dag ni sngon po dang dbyibs dag go/_/'o na ji ltar don dam par 'gyur
[\[209b.7\]]snyam na gal te zhes bya ba'o/_/yan lag can gyi don gcig la sngon po dang dbyibs dag 'du ba gang yin pa de ni/_tha dad pa ma yin par snang ba'i rgyu yin pa'i phyir ro/_/'dir grub pa'i mtha' las gsungs pa ni gzugs dang zhes bya ba'o/_/dbang pos tha dad pa'i gzung ba nyid kyis don gcig la
[\[210a\]]
[\[210a.1\]]'du ba yin yang tha dad par snang ba yin no zhes ston pas gzhan dag smra ba ni de la ni zhes bya ba'o/_/lan ni gal te zhes bya ba'o/_/don gcig la 'du ba bsgyur nas tha mi dad par snang ba'i rgyu mtshan gzhan brjod pa ni yul gcig pa'i phyir zhes bya ba'o/_/'di la brjod pa ni gzugs
[\[210a.2\]]dang zhes bya ba'o/_/de bzhin du zhes bya ba ni ji ltar sngon po las dbyibs kyi tha dad par rnam par gzhag pa de bzhin du ba lang nyid la sogs pa las khra bo la sogs par tha dad par gdags par bya ba yin no/_/gal te ba lang nyid dang khra bo dag gcig nyid yin na ni de'i tshe khra bo ma yin pa'i ser skya
[\[210a.3\]]gang yin pa de ba lang nyid ma yin par 'gyur ro/_/de bzhin du khra bo dang khu yu la sogs pa tha mi dad na/_de'i tshe khra bo ma yin pa'i ser skya la khu yu la sogs par mi 'gyur ro/_/da ni ston pa'i tha dad pa nyid ston pa ni de la zhes bya ba'o/_/gal te tha dad pa zhes bya ba la ba lang nyid khra bo la
[\[210a.4\]]sogs pa dag las gzhan du gyur pa'am/_tha dad pa'am tha mi dad pa'am/_yang med na ni de'i khra bo la sogs pa ba lang nyid de dang /_tha mi dad pa rnams tha dad par mi 'gyur te/_gal te de ltar mngon sum la chos dang chos can tha dad par snang na de'i tshe mngon sum gyis rtogs pa'i phyir rjes su
[\[210a.5\]]dpag pas ci zhig bya/_des na rjes su dpag pas rtogs pa'i phyir/_'di ni gzhan mngon sum ma yin pa kho na'o snyam nas gzhan smra ba ni gal te snang ba zhes bya ba'o/_/'di la brjod pa ni 'di ni zhes bya ba'o/_/der yang gal te me mngon sum la snang ba rjes su dpag pas ci zhig ces bya
[\[210a.6\]]ba yin no/_/gcig tu mngon sum gyis rab tu grub pa'i me nyid yul dang dus gzhan rjes su dpog go zhes gzhan gyis brjod pa la 'dir yang zhes gsungs te/_chos dang chos can tha dad par rjes su dpog pa la yang ngo /_/de ltar 'gyur ro zhes bya ba ni yul gzhan dang dus gzhan
[\[210a.7\]]du rab tu grub pa'i mngon sum pa'i chos dang chos can tha dad par rjes su dpog par 'gyur ro/_/'dir zhes bya ba ni chos dang chos can tha dad pa la'o/_/rjes su dpag pa gzhan la dpe grub na/_rjes su dpag pa gzhan de yang dpe gzhan blang dgos pa rjes su dpag pa de la yang gzhan
[\[210b\]]
[\[210b.1\]]yin pa'i phyir/_'dir ni long ba brgyud pa yin no/_/de bzhin no zhes bya ba ni rjes su 'gro ba dang ldog pa yin no zhes bya ba'o/_/'o na tha dad par ji ltar zhes dris pa la brjod pa ni cig car zhes bya ba'o/_/gal te bum pa dang snam bu dag rjes su 'gro ba dang ldog par khas mi len na/_de'i tshe
[\[210b.2\]]cig car yod pa'i sna tshogs su snang ba ni gcig nyid du 'gyur te lhan cig snang ba'i phyir ro/_/des na rjes su 'gro ba dang ldog pa dag ni gdon mi za bar khas blang dgos so zhes brjod pa ni/_'on te zhes bya ba'o/_/de lta na ni zhes bya ba'o/_/ma 'dres par zhes bya ba ni so sor ro/_/tha dad
[\[210b.3\]]gnas pa ni tha dad pa rtogs pa'o/_/dbyibs dang mdog dag la ni so sor snang ba de med pa nyid do/_/de bas na bum pa dang snam bu dag dang mdog dbyibs dag ni mtshungs pa ma yin te/_des na bum pa dang snam bu der de gnyis ni tha dad pa ma yin no/_/da ni ba lang dang ba lang nyid gnyis go rims
[\[210b.4\]]ci lta bar ldog pa dang rjes su 'gro ba dag las tha dad par mi 'thad pa nyid de de ma grub pa'i phyir ro zhes ston pa ni ba lang nyid la sogs pa'i zhes bya ba'o/_/de ni spyi yi rjes su 'gro/_/mi 'gro ba las zhes bya ba ni ba lang la sogs pa las so/_/'o na rjes su 'gro ba nyid du tha snyad ci ltar byed snyam na/_
[\[210b.5\]]gcig tu zhes gsungs so/_/de dag nyid ces bya ba ni ba lang la sogs pa rnams so/_/de ltar na zhes bya ba ni dogs pa'o/_/ma yin te zhes bya ba ni 'gog pa'o/_/mthong ba mi 'thad pa nyid ma yin te/_'on kyang 'thad pa nyid de ma mthong ba yang 'thad pa ma yin no/_/ci'i phyir snyam na mthong ba
[\[210b.6\]]dang zhes bya ba'o/_/de bzhin du zhes bya ba ni gcig tu zhen pa bzhin du'o/_/tha dad pa med pa yang zhes bya ba ni spyi'o/_/'di ni gnas pa ma yin no zhes bya ba ni rtogs pa ma yin pa'o/_/de ni zhes bya ba ni gcig tu 'dzin pa'o/_/gzhan yang gal te de gcig nyid du mthong bar 'gyur na de'i tshe gcig tu
[\[210b.7\]]gnas pa las gcig tu 'gyur ba yin no zhes brjod pa ni/_gcig tu 'dzin pa 'di ni zhes bya ba'o/_/dmigs pa'i tha dad nas gcig tu mngon par zhen par skye ba yin na/_mngon sum gyi bdag nyid can gyi dmigs pa de yang rim pa dang ldan pa yin gyi gcig nyid ni ma yin no/_/'on te dmigs pa
[\[211a\]]
[\[211a.1\]]de nyid skad cig tha dad pa can gyi dngos po'i yul la skye ba na gcig tu mngon par zhen pa yang yul de nyid skyed par byed pa yin te/_des na gcig tu zhen pa ni gcig gi yul yang yin pa'i phyir/_ji ltar na gcig nyid la ma mthong zhes brjod snyam na/_skad cig re re ni zhes
[\[211a.2\]]gsungs so/_/skad dang skad cig la so sor rig pa gang yin pa ste/_khyad par can gyi rig pa nges pa'i bdag nyid can gang yin pa de med pa'i phyir ro/_/de nyid ces bya ba ni brtags pa nyid do/_/res 'ga' ni ma yin no zhes bya ba ni don res 'ga' ba nyid ma yin no/_/'dis ni rgyu tha dad par brjod do
[\[211a.3\]]rang gi ngo bo tha dad par brjod pa ni mngon sum gyi rnam pa ni zhes bya ba'o/_/gnyis po 'di nyid nye bar bsdus nas ston pa ni des na zhes bya ba'o/_/shes pa nyid tha dad par bstan pa na de'i yul dag kyang tha dad par bstan par 'gyur ro zhes dgongs pa'o/_/dkar po ni dbang pos dbyibs las tha dad
[\[211a.4\]]par yang 'dzin pa ma yin no zhes 'brel to/_/sgras ni dkar po dbyibs las tha dad par 'dzin to/_/de bzhin du chos can la sogs pa dang /_sogs pa'i sgras ni chos nyid du sgras 'dzin pa yin no/_/de bzhin du mi gsal ba dang sogs pa'i sgras rjes su song ba nyid sgras 'dzin pa yin no/_/
[\[211a.5\]]phyir te gtan tshigs de'i phyir na ste/_dbang po'i shes pa dang sgra'i shes pa dag bshad zin pa'i tshul gyis 'gal ba'i chos gnas pa las tha dad pa'i phyir na dbang po'i blor ni brjod du med pa'i rang bzhin nyid rtogs pa yin no/_/de'i phyir don gcig nyid yin na ste/_yul gcig nyid yin na shes pa
[\[211a.6\]]gnyis rang bzhin tha dad par mi 'thad do/_/rten tha dad pa las zhes bya ba ni rgyu tha dad pa las so/_/rten tha dad pa las shes pa'i rnam pa tha dad pa nyid ston pa ni 'di ltar zhes bya ba'o/_/de bzhin du skyes bu rab rib can dag gsal ba la gzhan du mi gsal bar mthong ba de bzhin du'o/_/'dir yang zhes
[\[211a.7\]]bya ba ni sgra dang dbang po'i shes pa dag la'o/_/da ni gzhan dag dang pha rol gyi nye bar bkod pa'i dpe dang mtshungs par sgrub par byed pa sun 'byin pa brjod pa ni/_ser po la sogs par snang zhes bya ba'o/_/ci 'ga' zhig nus pa'i khyad par smras sam snyam na/_gang gis zhes bya ba'o/_/yang ji
[\[211b\]]
[\[211b.1\]]ltar na nus pa'i khyad par gsal snyam na/_rnam pa gzhan du zhes gsungs so/_/chos dang chos can dag tha dad pa par ram gzhan du mi gsal ba nyid la sogs par sgra las byung ba'i rtogs pas mngon sum gyis rtogs pa la ltos nas rnam pa gzhan du rtogs par khas len pa la ni 'khrul pa nyid
[\[211b.2\]]bzlog tu med par 'gyur ro/_/'di zhes bya ba ni sgra'i shes pa'o/_/de nyid ces bya ba ni bde ba dang sdug bsngal gyi mtshan nyid do/_/'di la brjod pa ni don bya ba 'di ni zhes bya ba'o/_/don gcig nyid la ni yul gcig nyid la'o/_/shes pa de la zhes pa ni sngon po'i yul can gyi rnam par shes pa
[\[211b.3\]]la'o/_/'on te gzhan kho na snang ba yin no snyam na/_med pa'o zhes gsungs so/_/gal te 'di ni de nyid gzhan du snang ba yin no snyam na/_gzhan snang ba na zhes gsungs so/_/gzhan 'brel par ston pa ni ci ste zhes bya ba'o/_/'di la brjod pa ni de lta na ni zhes bya ba'o/_/gcig nyid
[\[211b.4\]]'gal bar 'gyur ro zhes bya ba ni khyed kyis ni sngon po'i yul can gyi dbang po'i shes pa dang /_sgra las byung ba'i shes pa gnyis don gcig par dam bcas so/_/mig kyang sgra'i shes pa'i lugs yin na de 'gal ba yin no/_/de nyid ston pa ni mig kyang zhes bya ba'o/_/mig yul
[\[211b.5\]]yin na ni blo rnams don gcig nyid yin yang zhes bya ba 'dir rten tha dad pas zhes bya ba nyams par 'gyur ro/_/ji ltar zhe na/_yul nyid ces gsungs so/_/yul nyid yin na ni rten gyi dngos po yin par yang brjod pa mi 'thad de/_sngon po la sogs pa bzhin no/_/des khyed kyis yul
[\[211b.6\]]gyi dngos po nyid du brjod par bya ba des na ngag gi zhes bya ba la sogs par sbyor ro/_/gal te sna tshogs pas zhes ni mi brjod kyi don kyang sgra rten yin pa'i phyir ro zhes so/_/de na yin dang don gcig yin yang sgras bskyed pa'i phyir rnam pa yin no zhes bya ba'i don to/_/'o na sgra las byung ba'i
[\[211b.7\]]shes pa ni yul du 'gyur te/_skyed byed yin pa'i sngon po la sogs pa bzhin no zhes dogs pa bsu nas/_brjod pa ni rtogs pa'i sgra las zhes bya ba nyan pa'i shes pa rtogs pa las so/_/des cir 'gyur snyam na 'di ni zhes bya ba ste sgra'o/_/rtogs zin pa ston na don med pa'i phyir ro zhes bya ba'o/_/
[\[212a\]]
[\[212a.1\]]gal te sngon po'i sgra dang don dang sgra'i shes pa mtshan nyid kyis mthun pa'i rnam pa can yin pa de lta na yang skyed byed yang yin pa'i phyir dang sgra las rtogs pa yin pa'i phyir/_'di'i yul ni don nyid yin gyi skyed par byed pa yin yang sgra ni ma yin te/_de ni rtogs zin pa'i phyir zhes
[\[212a.2\]]bya ba ni gzhan gyi bsam pa'o 'di la brjod pa na ni de lta na ni zhes bya ba'o/_/de las zhes bya bas ni sgra las byung ba'i shes pa las so/_/'brel ba med nyid brjod pa ni de ni zhes bya ba'o/_/gzhan las zhes bya ba ni rang gi ngo bo ma yin pa rnam par shes pa las so/_/de las zhes bya ba ni sgrar
[\[212a.3\]]snang ba'i shes pa la'o/_/de las rnam pa gzhan zhes bya ba ni/_sgra'i shes pa las so/_/shes pa thams cad ni rang gi rang bzhin mngon du byed pa'i phyir ro/_/de ni zhes bya ba ni ba lang la sogs pa'o/_/gal te de ltar rjes su dpag pa nyid kyi yul yin no zhes brjod pa ni/_de rjes
[\[212a.4\]]su dpag pa'i yul du brjod par 'gyur ro snyam du bsams nas gzhan brjod pa ni 'o na zhes bya ba'o/_/ma yin no zhes bya ba ni 'gog pa'o/_/'o na rjes su dpag pa las mi snang ba la ji ltar 'jug ces bya ba ni gzhan gyi'o/_/'di la brjod pa ni thams cad du zhes bya ba ste/_mngon sum dang rjes
[\[212a.5\]]su dpag pa las yang ngo /_/de nyid ces bya ba'i sgra'i yul kun rdzob pa nyid do/_/gal te de nyid kyis don dam par 'gyur ro snyam na gal te zhes bya ba'o/_/de'i rang bzhin zhes bya ba ni dbang po'i rnam par shes pa'i rang bzhin gyi yul gyi'o/_/de las ni sgra las rtogs pa'i yul la'o/_/'di
[\[212a.6\]]brjod pa ni gal te zhes bya ba'o/_/de'i tshe gzhan gyis kyang gsal ba'i rang bzhin gyis mtshon pa'i don rtogs par 'gyur zhe na/_gsal ba'i rang bzhin 'dzin pas zhes bya ba'o/_/gal te gsal ba'i rang bzhin gyis shes pa yin na/_de'i tshe gsal ba'i dngos po rtogs par 'gyur ro/_/des na sgra
[\[212a.7\]]las byung ba'i shes pas kyang gsal bar snang ba 'dzin par 'gyur ro zhes bsams pa'o/_/dbang po'i shes pa dang sgra'i shes pa gang yin pa de gnyis kyi rnam pa gang yin pa de gsal ba dang mi gsal ba dag gis tha dad kyang ngo shes pa las gcig nyid du mi gsal lo zhe na/_lan ni de yang ngo zhes
[\[212b\]]
[\[212b.1\]]bya ba'o/_/gnod par byed pa nyid ston pa ni/_rtogs pa tha dad pa zhes bya ba'o/_/ji ltar yod snyam na dran par bya ba'i zhes bya ba'o/_/de ltar na yang rnam pa tha dad par ji ltar 'gyur snyam na/_dran pa de ni zhes gsungs so/_/ngo shes pa'i mtshan nyid de ni'o/_/mthong ba ni zhes bya ba ni mngon sum ni
[\[212b.2\]]da ltar ba'i dngos po la yin no/_/des na ngo shes pa dang mthong ba gnyis 'das pa dang da ltar ba'i yul can yin pa'i phyir rnam pa tha dad pa kho na'o/_/de'i phyir de nyid yul gcig pa'i gnod byed yin no zhes dgongs pa'o/_/bstan zin te zhes bya ba ni/_dbang tshogs 'bras bcas nyid phyir ro/_/zhes
[\[212b.3\]]bya ba der 'o na ji ltar ngo shes pa de skyed snyam na mthong ba las ni zhes bya ba'o/_/sun phyung ba'i rnam pa brjod pa ni brjod pa dang zhes bya ba'o/_/gtan tshigs ma grub pa nyid du yang brjod pa ni rjes su 'gro ba ni zhes bya ba'o/_/ci ltar na mngon pa'i nga rgyal tsam yin snyam na/_mthong ba ji lta bzhin zhes bya ba'o/_/
[\[212b.4\]]spyi ni mthong ba ma yin no zhes dgongs pa'o/_/gzhan yang mthong ba la sgra'i rnam par shes pas ma reg na ste ma rtogs na yang ngo /_/'brel pa ma rtogs par 'brel pa rtogs pa mi 'thad pa'i phyir ro/_/gang gi phyir de lta min pa des mthong ba nyid ma rtogs pa'i phyir de la ci yod do zhes ji ltar rtogs bum pa
[\[212b.5\]]la sogs pa ma rtogs pa ni de la chu yod do zhes rtogs par srid do/_/tha dad pa'am tha mi dad pa'i rnam pa ste rjes su song ba'i spyi gang yin pa 'dzin pa der nus pa de'i lam du gnas pa'i mthong ba ni ma yin no/_/rnam pa gzhan mi srid pa'i phyir zhes bya ba ni spyi gzhan rjes su song ba mi srid pa'i phyir/_rang nyid
[\[212b.6\]]kyis goms pa bag chags dang rjes su mthun pa'i 'du byed sngar gyi gsal ba mthong bas gzhag pa'i 'du byed gang yin pa'i sa bon sad pas nus pa gsal bar de ltar rtogs pa der zhugs pa'o/_/rigs la sogs pa'i rtogs pa gang yin pa de med pa'i lam du zhugs pa gang yin pa de na rjes su mang ba'i
[\[212b.7\]]mtshan nyid kyis rtogs pa de'i dbang gis yin no/_/yid kyi mngon sum bshad pa'i phyir/_phyogs kyi glang po'i zhal snga nas kyis mdo re zhig 'chad pa ni/_yid kyang don dang chags la sogs/_/zhes bya ba'o/_/don dang chags pa la sogs pa'i rang bzhin gang yin pa de dag rig pa'o/_/'dis ni yid kyi
[\[213a\]]
[\[213a.1\]]mngon sum dang rang rig pa yang brjod pa yin no/_/mdo 'di nyid kyis 'brel pa'i gzhung ni don dang zhes bya ba la sogs pa'o/_/mngon sum gyi gtan tshigs ni nyams su myong ba'i rnam par zhes bya ba'o/_/'on te mig la sogs pa'i rnam par shes pa nyid yid kyang yin no snyam na/_
[\[213a.2\]]smras pa mig la sogs pas skyed pa gang yin pa de ni dbang po'i shes pa nyid yin no/_/'on te de las zhes bya ba mig gi rnam par shes pa la sogs pa las skyed pa yid yin na'o/_/'dis zhes bya bas ni yid kyis so/_/khas blangs nas kyang brjod pa ni dran par bya ba ma yin par zhes bya ba'o/_/
[\[213a.3\]]brgya la grub pa'i mtha' pas rtogs pa las ngo shes pa gtan tshigs su smra bar 'gyur bas de la brjod pa ni ngo shes pa ni zhes bya ba'o/_/ma mthong ba zhes bya ba gal te mig la sogs pa'i shes pas ma mthong ba gang yin pa de nyid yid kyis 'dzin na'o/_/gzhan gyis zhes bya ba ni ma long bas
[\[213a.4\]]so/_/don thams cad 'dzin par thal ba ni thams cad mkhyen par 'gyur ro zhes bya bar thal ba'o/_/rang bzhin de nyid ces bya ba ni shes pa snga mas yongs su bcad pa'o/_/sngar yongs su bcad pa gang yin pa de nyid shes pa phyi mas bya dgos pa des na/_des ci zhig bya 'di la grub pa'i mtha' pas
[\[213a.5\]]brjod pa ni/_yongs su ma bcad pa la zhes bya ba'o/_/gzhan gyis rang gi ngo bor snang ba nyid do zhes smras so/_/'di la grub pa'i mtha' smra bas brjod pa rang gi ngo bor snang ba de gzhan la yang zhes bya ba yongs su bcad pa yang ngo /_/'di la gzhan gyis brjod pa ni de ltar na zhes bya ba'o/_/shes pa snga
[\[213a.6\]]ma la snang ba gang yin pa de nyid shes pa phyi ma la yang yin no zhes smras pas rtag pa nyid du khas blangs par 'gyur ro zhes bsams pa'o/_/'di la grub pa'i mtha' pas da ltar zhes gsungs so/_/'di 'gog pa ni ma yin no zhes bya ba'o/_/de nyid kyis zhes bya ba ni shes pa snga mas so/_/shes
[\[213a.7\]]pa gzhan gyis rtag pa nyid 'dzin par 'gyur ro zhe na/_'di 'gog pa ni ma yin te zhes bya ba'o/_/rtag pa gang la yid ches pa ste rtogs pa yod pa ma yin te de'i dngos po de'i phyir ro/_/shes pa gzhan gyis ni rtogs par mi nus so zhes bsams pa'o/_/'di nyid ston pa ni de'i phyir zhes bya ba ste rtag pa
[\[213b\]]
[\[213b.1\]]nyid du 'dzin pa gzhan du mi srid pa'i phyir ro/_/de nyid kyis zhes bya ba ni snga mas so/_/ji ltar don med snyam na de'i rang bzhin du zhes gsungs te/_'dzin par byed pa gzhan gyis kyang sngar gzung ba'i rang bzhin nyid du rtogs pa'i phyir ro zhes bya ba'i don to/_/de'i rnam pa 'dzin pa zhes bya ba ni
[\[213b.2\]]rnam pa gcig mngon du byed pa'o/_/de'i dus 'dzin par zhes bya ba ni sngon gyi dus 'dzin pa nyid du'o/_/gzhan dag ni zhes bya ba ni yid tshad mar byed pa'o/_/gal te yid kyi zhes bya ba ni gal te yid kyi dngos po gzung ba med na de'i tshe yid kyi rnam par shes pas dran par mi 'gyur ro/_/gal te
[\[213b.3\]]dbang po'i rnam par shes pas gzung ba yid kyis dran par byed do snyam na/_'dir 'gas zhes smras te/_bus bu gang 'ga' zhig gis myong ba'i dngos po ni/_de las gzhan 'ga' zhig ni dran pa ni nam yang med do/_/de'i phyir yid kyi rnam par shes pas dran pa'i phyir dngos po mngon du byed pa'i
[\[213b.4\]]yon tan ni yod pa nyid do snyam na/_'di la gzhan gyi sun 'byin pa brjod pa ni gal te zhes bya ba'o/_/de'i rnam par rtog pa dang bcas pa'i yid kyis kyang rnam par rtog pa med pa'i yid kyis gzung ba dngos po dran par mi 'gyur te/_rtag par rtog pa dang bcas pa dang /_rtog pa med pa de dag kyang tha
[\[213b.5\]]dad pa'i phyir ro/_/gal te gnyi ga gang yang gang yin pa'i phyir gcig gis gzung ba gzhan gyis dran par 'gyur ro zhe na/_shes pa yin pa'i phyir yang zhes gsungs te/_dbang po'i shes pas gzung ba yang yid kyi dran par 'gyur te gnyi ga yang shes pa yin pa'i phyir ro/_/des na dran pa'i
[\[213b.6\]]stobs kyis yid yongs su rtogs pa ni mi 'thad pa kho na'o/_/'dzin pa la zhes bya ba ni/_'di zhes bya bar lhag par zhen pa ste de la ni sngar gyi goms pa'i byed pa 'jug pa yin no/_/des na 'di mig las byung ba ji ltar yin zhes dgongs pa'o/_/'di nyid mjug bsdus te bstan pa ni de na
[\[213b.7\]]'di la zhes bya ba'o/_/'di la ni 'dzin pa la'o/_/ci ste zhes bya ba ni dgongs pa'o/_/don med pa ma yin te zhes bya ba ni grub pa'i mtha'o/_/mos pa ni lhag par 'dzin pa'o/_/de nyid brjod pa ni 'di zhes bya ba'o/_/shin tu goms pa las rnam par rtog pa med pa kho nar ro/_/gzhan rnam par rtog par
[\[214a\]]
[\[214a.1\]]na ste de'i yul can gyi rnam par rtog pa med par yang ngo /_/nye bar gnas pa la ni da ltar gyi dus na yod pa la'o/_/rnam pa gnyis zhes bya ba ni/_dbang po'i shes pa rgyun gyis 'jug pa dang /_rnam pa gcig gi dbang po'i shes pa'i mtshan nyid kyis yin la/_gzhan ni yid kyi
[\[214a.2\]]rnam par shes pa'i mtshan nyid do/_/'di la grub pa'i mtha' las brjod pa ni 'di zhes bya ba'o/_/dper na rab rib can nyid kyis rang rang gi rnam pa tha dad pa kho nar nyams su myong mod kyi/_de lta na yang gcig nyid du lhag par zhen pa de bzhin du 'dir yang phan tshun mtshan nyid mi mthun
[\[214a.3\]]pa'i rnam pa dbang po'i shes pa dang yid kyi shes pa la brten pa gnyis nyams su myong mod kyi/_'on kyang 'khrul pas gcig tu lhag par zhen pa yin no zhes bya ba'o/_/bde ba la sogs pa kho na yin par zhi ba bzang po la sogs pas brjod pa gsal ba'i don du 'god par byed pa ni 'o na
[\[214a.4\]]zhes bya ba'o/_/'di'o zhes bya ba la sogs pa rtogs pa bzhin du bde ba la sogs pa yang goms pa'i rjes su 'brang ba 'jug pa'i phyir ro zhes bsams pa'o/_/'di la gzhan gyi tshig gi tshul nyid kyis lan gdab pa'i phyir brjod pa ni des na zhes bya ba ste/_bde ba la sogs pa yin pas
[\[214a.5\]]na'o/_/gzhan gyis bden de zhes smras so/_/gzhan nyid kyis grub pa'i mtha' pas gzhung dang 'gal ba brjod pa'i dogs pa bsu ba ni/_dbang po las 'byung ba'i zhes bya ba'o/_/pha rol po yang bde ba la sogs pa dbang po las byung ba'i gzhung yin par bsams nas smra ba ni 'dir yang zhes bya
[\[214a.6\]]ba'o/_/'dir yang bde ba la sogs pa dbang po las byung ba yin yang /_mig la sogs pa'i rnam par shes pa bzhin du rang rig pa'i rang bzhin mi 'gal te/_des na dbang po la mi ltos pa'i phyir zhes bya ba'i tshig thos pa las gzhan dag 'gal bar sems pa yal bar dor nas de nyid la dri ba
[\[214a.7\]]ni/_'o na ni chos kyi grags pa 'di grags pa ma yin pa'i phyir ro zhes bya ba'o/_/pha rol po'i 'gal ba snang ba'i don du ngag 'di 'chad pa ni/_dbang po pa nyid bde ba dang bde ba ma yin pa zhes bya bar bde ba la sogs pa'i sgras ni zhes bya ba ste/_dbang po pas ni dbang por gzung bar bya ba bde ba la
[\[214b\]]
[\[214b.1\]]sogs pa'i rgyu ste/_bde ba la sogs pa bskyed par snang ba yang brjod pa yin no/_/de skad ces bya ba ni dbang po pa nyid du'o/_/de lta na yang bde ba la sogs pa ni yid kho na yin pas gzhung dang 'gal ba ci yang med do zhes gzhan gyis bstan pa la grub pa'i mtha' pa 'dri ba ni gal te zhes bya
[\[214b.2\]]ba'o/_/gzhung 'dir ni dbang po'i rnam par shes pa dmigs pa med pa bsgrub pa'i don du goms pa'i dbang gis de rnam par ma nges pa nyid du ston par 'dod pa yang yin no/_/yang gang gi tshe bde ba la sogs pa'i rnam par shes pa yid kho na yin la/_de nyid dbang po'i rnam par shes pa yang yin na don
[\[214b.3\]]nges pa'i rnam pa can yin pa'i phyir/_dmigs pa dang bcas pa kho nar 'gyur ro/_/de lta na yang skabs kyi don ma bsgrubs pa'i phyir/_khyed kyis bshad pa ltar na gzhung 'di don med pa kho nar 'gyur ro zhes bya bar bsams pa'o/_/'dir pha rol pos ma yin te zhes smras so/_/der yid kyis
[\[214b.4\]]'ba' zhig goms pa'i dbang gis rnam pa gzhan dang gzhan skye ba zhes bya bar 'dod pa ni ma yin gyi/_'on kyang nye bar mtshon par byed pa yin pa'i phyir/_dbang po'i rnam par shes pa yang goms pa'i dbang gis nye bar skyes pa gsal ba la sogs pa rnam pa mang pos 'dod pa kho na'o/_/des na
[\[214b.5\]]de yang dmigs pa med pa nyid du bstan pa kho na'o zhes bya bar bsams pa'o/_/gal te goms pa'i lhan cig byed pa can gyi mig la sogs pa nyid rnam par shes pa'i skyed par byed pa yin no zhes bya ba 'thad na/_'o na bde ba la sogs pa yang dbang po pa nyid du 'gyur te de dag kyang goms pa
[\[214b.6\]]lhan cig byed pa can gyi mig la sogs pas skyed pa nyid du nyams su myong ba'i phyir ro/_/man ngag dag dang bral bar rjod par byed pa ma yin pa'i gzhung 'chad par byed pa gang gi don du 'di rtsom par byed pa des na sgras bstan pa yin no zhes bya ba lhur len pas chog go zhes bsams nas grub
[\[214b.7\]]pa'i mtha' pas brjod pa ni/_dbang po'i shes pa yang zhes bya ba'o/_/'di lta yin dang bde ba la sogs pa ni ma yin no zhes dgongs pa'o/_/'o na bde ba la sogs pa ltar 'di zhes bya ba la sogs pa'i rnam pa can gyi shes pa yang goms pa'i lhan cig byed pa can mig la sogs pa'i rgyu las skyed
[\[215a\]]
[\[215a.1\]]pa na/_dbang po las byung ba nyid du 'gyur gyi yid ni ma yin no zhes bsams nas brjod pa ni de lta na 'o na zhes bya ba'o/_/'di 'gog pa ni ma yin te zhes bya ba'o/_/'di zhes bya bar rtogs pa la ni goms pa nyid kyi nus pa yod kyi dbang po ni ma yin no/_/de lta ma yin na goms pa dang
[\[215a.2\]]bcas pa la ji ltar mig la sogs pa'i byed pa'i rdzas kho nar bde ba la sogs pa'i rnam pa can gyi/_rnam par shes pa skye ba de bzhin du 'dir yang 'gyur na/_de ltar yang ma yin te/_dbang po'i byed pa ni de ma thag tu dbang po'i rnam par shes pa skyes pa na phyis 'di zhes bya ba la sogs par rtags
[\[215a.3\]]nyams su myong ba'i phyir ro/_/des na 'di ni yid nyid yin gyi dbang po las skyes pa ni ma yin te/_de yod pa dang med pa'i rjes su mi byed pa'i phyir ro/_/de bzhin nyid du zhes bya ba ni yid kyi byed pa yin pa nyid du'o/_/de zhes bya ba'i yid kyi rtogs pa lkog tu gyur pa la ji ltar mi 'jug ces sbyar
[\[215a.4\]]ro/_/da ni zhes bya ba ni de zhes bya ba'i rnam pa can gyi shes pa'o/_/de'i rjes su 'gro ba'i zhes bya ba ni des bskyed pa'i'o/_/'di la gzhan gyis smras pa ni de nyid kyis zhes bya ba ste/_skad cig gnyis pas so/_/lan ni mig gi zhes bya ba'o/_/dbang po'i rnam par shes pa kho nas 'dzin no zhes ji
[\[215a.5\]]ltar shes snyam na/_de ltar yang zhes gsungs so/_/dbang po'i rnam par shes pas mthong ba yin no/_/ji ltar rkyen yin zhes pa ni yid kyi'o/_/dbang po'i shes pa snga ma nyid mtshungs pa de ma thag pa'i rkyen yin no zhe na rang gi zhes smras so/_/dus snga ma nyid bsgrub pa ni yul ni zhes bya ba ste/_
[\[215a.6\]]rgyu ma yin pa ni yul du mi 'gyur ro/_/gal te de lta na yang rang gi shes pa dang dus mtshungs par 'gyur ro snyam na/_rgyu yang zhes gsungs so/_/sngar ni 'bras bu las so/_/med pa ni rgyu ste der 'gyur ro/_/rgyu sngar med pa yang nus pa med do/_/'on te 'bras bu'i dus su yang 'bras bu yod pa nyid
[\[215a.7\]]ma yin te/_des na nus so snyam na gal te zhes bya ba'o/_/gal te snang ba don gyi ngo bo yin na de'i sngon po la sogs pa lngar zhes sbyar ro/_/de nyid ces bya ba snang ba nyid do/_/sngar yang zhes bya ba ni shes pa'i sngon rol du'o/_/gal te shes pa med par yang snang ba na ni de'i tshe shes pa don med do
[\[215b\]]
[\[215b.1\]]zhes sbyar ro/_/'di la brjod pa ni 'di ni khyed nyid kyis zhes bya ba'o/_/de'i ngo bo nyid ni snang ba'i ngo bo nyid do/_/'di ga las she na de nyid yod pa la zhes bya ba'o/_/snang ba'i ngo bo zhes bya ba'i tshig gis ni snang ba yod pa yin no zhes bstan pa yin la phyis de yang med do zhes bstan pa yin na/_
[\[215b.2\]]chos can gcig la snang ba dang mi snang ba phan tshun 'gal ba dag gnas pas ji ltar 'gyur ba mthong gi zhes bya ba snang ba dmigs pa'o/_/shes pa yod na zhes brjod pa ni/_byed pa po nyid du zhes brjod pa yin na/_de yang mi 'thad do zhes ston pa ni/_ci da ni zhes bya ba'o/_/byed pa po nyid
[\[215b.3\]]du 'gyur mod de las cir 'gyur zhe na/_byed pa po nyid kyang zhes bya ba'o/_/dus mnyam yang byed pa po nyid ci ste ma yin zhe na/_med pa zhes bya ba la sogs pa'o/_/dus mnyam pa nyid du zhes bya ba ni dogs pa bsu ba'o/_/de lta na ni 'o na de nyid kyi tshe snang ba mig gi thad nas skyes pa yin te/_rgyu des
[\[215b.4\]]na sngar gnas pa'i don gyi ngo bo ma yin no/_/gang gnas pa nyid na gang 'jig par 'gyur zhes 'brel to/_/yod na phyis 'byung zhes bya ba ni me long la sogs pa la skye ba de bzhin du kho bo'i snang ba yang phyis skye ba na/_don las tha dad pa nyid du 'gyur ro zhe na/_'di la brjod pa ni gal te yul tha dad pa'i
[\[215b.5\]]phyir zhes bya ba'o/_/der yang phyis skyes pas ni tha dad pa ma yin gyi/_'on kyang yul tha dad pa yin no zhes bsams pa'o/_/gzhan yang gdong dang gzugs brnyan tha dad do zhes bya ba'o/_/'di la'ang tshad ma yod do zhes/_/zhes brgya la sangs rgyas pas brjod par bya bar 'gyur ba de la brjod pa ni
[\[215b.6\]]don las snang ba tha dad pa gang yin pa de'i sgrub par byed pa ni mthong ba med do/_/da ltar 'byung 'gyur ba zhes bya ba ni da ltar skye bar 'gyur ro/_/de bzhin sngo sogs kyang 'gyur te skye bar 'gyur ro/_/sngon po la sogs pa yang snang ba dang grub pa dang bde ba gnyis mtshungs pa'i phyir ro/_/sngon rol du ni
[\[215b.7\]]shes pa'i sngon rol du'o/_/de bzhin du ni ste don bzhin du snang bar snga rol nyid du 'byung bar 'gyur te/_don dang snang ba de'i bdag nyid du yin pa'i phyir ro/_/de ltar 'gyur mod snyam na de ltar de ni zhes smras so/_/'on te snang ba ni don las gzhan nyid yin no zhes bya ba'i phyogs gnyis pa la bdag
[\[216a\]]
[\[216a.1\]]cag gi 'dod pa nyid gzhan gyis kyang khas blangs pa yin no zhes mjug sdud par ston pa ni de'i phyir zhes bya ba'o/_/rjes su mthun pa'i dpe brjod pa ni/_pha gzugs 'dzin pa ji bzhin no/_/zhes bya ba'o/_/sngar bkod pa'i mdo nyid kyis rang rig pa la ltos/_'grel pa'i gzhung phyogs
[\[216a.2\]]kyi glang po'i zhal snga nas kyis mdzad pa 'god pa ni bde ba la sogs pa zhes bya ba'o/_/rnam par rtog pa'i rang gi ngo bo yang yin pa de mngon sum ma yin pa nyid du 'gyur te rnam par shes pa ni lkog tu gyur pa yin no zhes bya ba bram ze'i gzhung gang yin pa der thal bar 'gyur ro/_/'o na ci'i don du
[\[216a.3\]]bde ba la sogs pa smos pa mdzad de/_shes pa tsam gyis zhes ci ste ma gsungs she na/_bde ba la sogs pa smos pa ni zhes bya ba'o/_/de'i ni zhes bya ba rnam par rtog pa'o/_/'gal ba'i chos gnas pas tha dad par 'gyur ro zhes bsams pa'o/_/de las ma rtogs pa ni zhes bya ba ni bde ba la
[\[216a.4\]]sogs pa'i rang gi ngo bo la ma rtogs pa'o/_/de'i tshe yang zhes bya ba ni dngos su byed pa'i dus na'o/_/snga ma dang phyi ma'i dngos po dang mngon par brjod pa de dag gi sgo nas sbyor ba de'i skabs ci zhig yod/_de la byis pa brda la blo ma byang ba la sogs pa ni mngon par brjod pa dang mi sbyor yang nu ma
[\[216a.5\]]la sogs pa la de nyid 'di yin no zhes snga ma dang phyi ma mtshams sbyor ba kho na'o/_/brda la byang ba ni brjod pa yang sbyor bar byed do/_/des na gnyi ga yang gzung ba yin no/_/de'i tshe zhes bya ba dus phyis rig pa dang bde ba la sogs pa de med pa'i phyir te/_gang gis gang zhig sbyor zhes bya ba'i don to/_/
[\[216a.6\]]dus phyis ni de dag la snga ma nyid du gzung bar bya ba yin no/_/de lta yin dang gzhan gyis zhes bya ba ni shes pa gzhan gyis so/_/rnam pa gzhan du zhes bya ba ni mi gsal ba nyid du'o/_/de ni zhes bya ba ni bde ba'o/_/de'i tshe dran pa'i rang bzhin bde ba'i rig pa nyid ma yin te/_sngar zhugs pa'i rang
[\[216a.7\]]bzhin du rtogs pa'i phyir ro/_/gzhan gyis bde ba rig pa'i dus bzhin no/_/gal te bde ba de ni dran pa'i dus kho nar skye ba ma yin nam/_dus na sngar zhugs pa'i rang bzhin du dran pas yul du ci ltar byed snyam na/_de'i tshe nyid ni zhes bya ba ste/_dran pa'i dus nyid na'o/_/gal te brjod pa dang 'brel
[\[216b\]]
[\[216b.1\]]ba'i rtog pa nyid yin no zhe na/_bshad pa bde ba brjod par bya ba nyid yod pa ma yin no/_/des na bde ba de las tha dad na ste sgras dben pa yin na ji ltar brjod pa dang 'brel pa srid/_'on te sgra yang dus kyang mtshungs par gsal ba nyid yin no zhe na/_dus gcig rig pa tsam gyis na zhes bya
[\[216b.2\]]ba'o/_/yid kyang zhes bya ba ni snang bzhin pa'o/_/ji ltar na gzugs la sogs pa can ma yin zhe na/_rang bdag nyid la zhes bya ba'o/_/de lta yin mod des cir 'gyur zhe na/_skye ba de tshe zhes bya ba'o/_/'di ni zhes bya ba ni yod do/_/de yis zhes bya ba ni yid kyis don gzung ba med pa'i phyir
[\[216b.3\]]don la rnam par rtog pa dang bcas pa ma yin/_de ma bzung ba yang rnam par rtog na/_ha cang thal bar 'gyur ba'i phyir ro/_/ngo bo nyid la yang mi rtog phyir/_ngo bo nyid la yang rnam par rtog pa dang bcas pa ma yin no zhes 'brel to/_/'dir zhes bya ba ni don du sgro 'dogs pa la'o/_/sgro 'dogs pa
[\[216b.4\]]yang don 'dzin pa zhig yin na/_gnyi ga ltar na yang sngar bshad pa'i nyes par 'gyur ro zhes bsams pa'o/_/'dzin pa dang sgro 'dogs pa de gnyis yod pa'i phyir zhes bya ba'i rtsod pa la brjod pa ni gal te zhes bya ba'o/_/'dzin pa dang sgro 'dogs pa dag phan tshun tha dad pa'am tha mi dad
[\[216b.5\]]par 'gyur/_de la gcig pa ni 'dzin pa dang sgro 'dogs pa gnyis yod do zhes bya ba 'di bden pa ma yin te/_sgro 'dogs pa 'ba' zhig la 'dzin pa 'ba' zhig yod par 'gyur ro zhes bya ba'i don to/_/de ltar 'gyur mod ci skyon snyam na/_de la zhes gsungs so/_/'on te zhes phyogs
[\[216b.6\]]gnyis pa la brjod pa'o/_/rnam rtog bcas pa'i rig pa'i zhes bya ba ni sgro 'dogs pa'o/_/rtog med ces bya ba ni 'dzin pa'o/_/de la ni gnyi ga ltar yang nyes pa smras zin to/_/'o na med par rtog pa med do snyam pa'i dogs pa bsu nas rang gi phyogs la rnam par rtog pa rnam par gnas pa
[\[216b.7\]]brjod pa ni/_de'i phyir zhes bya ba'o/_/brtags pas zhes tshad mas 'thad pa'o/_/gzhan dag 'di yang sun 'byin pa smra ba ni de la zhes bya ba'o/_/grub pa'i mtha' yas pas 'dzin pa med par ni zhes smos te/_don ma bzung ba skyes bu 'jug par byed pa gang yin pa de nyid nga rgyal yin no zhes bya
[\[217a\]]
[\[217a.1\]]ba'i don to/_/gzhan gyis brjod pa ni gal te ma bzung ba'i don la shes pa de 'jug par byed pa yin na/_de'i tshe yul thams cad la ci ltar 'jug par byed pa ma yin te/_khyad par med pa'i phyir ro zhe na 'di la brjod pa ni gal te zhes bya ba'o/_/ci'i phyir zhe na zhes bya ba ni ci'i don du
[\[217a.2\]]'jug pa ste/_mngon du byed pa'i shes pa nyid de'i yul can yin par 'gyur bas de la thog pa gzhan ni med do/_/shes pa de yang sngar nyid skyes zin pas na ci don du 'jug pa yin des na gzung ba la 'jug pa mi 'thad pa'i phyir na/_ma bzung ba nyid la 'jug pa yin no zhes smras so/_/'di la
[\[217a.3\]]gzhan gyis zhes smras so/_/lan ni 'dir zhes bya ba'o/_/rnam par rtog pa med pa'i mtshan nyid brjod pa ni gang la zhes bya ba'o/_/mngon sum gyi mtshan nyid brjod pa ni mngon du zhes bya ba'o/_/de ltar na 'jig rten gyi rtogs pas rnam par gnas pa 'di 'dra ba yin gyi/_don dam par ma
[\[217a.4\]]yin no zhes brjod pa pa ni don dam du na zhes bya ba'o/_/gzhan yang zhes bya ba la sogs pas ni/_rnam pa gzhan du yang rnam par rtog pa dang bcas pa dang /_rtog pa med pa'i mtshan nyid brjod pa yin no/_/'di thams cad kyang tha snyad kyis brjod pa yin te de ltar ma yin na/_thams cad
[\[217a.5\]]bag chags kyi stobs las 'byung ba yin pa'i phyir ro zhes dgongs pa'o/_/bshad zin pa'i mtshan nyid kho nas bde ba la sogs pa rnam par rtog pas med par 'gyur ro zhes brjod pa ni/_bde sogs zhes bya ba'o/_/de dag ces bya ba ni bde ba la sogs pa rnams kyi'o/_/las dang byed pa'i zhes
[\[217a.6\]]bya ba ni gang gi tshe brjod pa dang 'dres pa'i don 'dzin pa de'i tshe brjod pa ni byed par 'gyur la gang gi tshe brjod pa nyid don dang 'brel par rtogs pa de'i tshe ni las su 'gyur ba yin no/_/'di la zhes bya ba ni bde ba la sogs pa la'o/_/rang bzhin zhes bya ba ni don gyi rang bzhin 'dzin pa dang bde
[\[217a.7\]]ba la sogs pa'i rang bzhin 'dzin pa'o/_/rang rig pa dang zhes bya ba ni bde ba la sogs pa 'di yid kyi zhes bya ba ni/_'di ni bde ba la sogs pa zhes bya ba de lta bu'i rnam pa can no/_/'di la brjod pa ni 'gyur ba nyid de zhes bya ba'o/_/de lta na 'o na rnam pa gnyis su tha snyad ci ste mi 'gyur
[\[217b\]]
[\[217b.1\]]zhe na/_rab rib can gnyis kyis zhes bya ba'o/_/de la yang zhes bya ba ni rab rib can gnyis kyis zla ba gnyis su mthong ba la yang ngo /_/de ltar zhes bya ba ni gnyis kyis tha snyad du'o/_/'di la brjod pa la ni de ltar zhes bya ba'o/_/de gcig nyid du rjes dpog gi_/zhes bya ba ni de nyid du rjes
[\[217b.2\]]su dpog pas rjes su dpag pas na gcig nyid kyi tha snyad du 'gyur ro zhes 'brel to/_/de la gcig nyid du mngon par rlom pa nyid ji ltar zhe na/_gnyis pa zhes gsungs so/_/rab rib can gcig gis zla ba gnyis dmigs pa gang yin pa de nyid rab rib can gnyis pas ma mthong ba des na/_
[\[217b.3\]]gcig nyid du mngon par rlom pa yin no/_/'o na 'dir zhes bya ba ni bde ba la sogs pa dang de'i yid dag la'o/_/'di la grub pa'i mtha' pas brjod pa ni gal te zhes bya ba'o/_/yid kyang rang rig pa tsam yin la bde ba la sogs pas ma yin pas gzhan gyi tshul mi shes pa des na gnyis
[\[217b.4\]]gang gis rig skyes bu zhes bya ba ni bdag go/_/yid dang rang rig pa de dag gis kyang ngo /_/'on te zhes bya ba ni dogs pa'o/_/'di la brjod pa ni rang gis zhes bya ba'o/_/der yang ni gzugs dang ro la sogs pa yang ngo /_/thal ba'i phyir ro zhes bya ba ni/_gal te gzhan gyis rig pa yin
[\[217b.5\]]na/_de'i tshe gzhan gyi myong ba gzhan gyis myong bar 'gyur ro zhes bya bar thal lo/_/'di ni zhes bya ba ni yod pa dang rang rig pa la sogs pa'o/_/yang ji ltar dbang po'i rtogs pa la sogs pa'i rnam par dbye ba don dam pa ma yin snyam na/_dbang po'i zhes bya ba gsungs so/_/dbang po
[\[217b.6\]]skyes pa'i shes pa ni dbang po'i shes pa zhes brjod par bya ba yin la dbang po'i byed pa yang shes pa dang dus mtshungs par nyams su myong ba yin te/_des na ji ltar rgyu nyid yin snga ma nyid du 'dod chags med pa ni yod pa tsam du yang ma grub na/_'di rgyu nyid dam gzhan du lta ga la 'grub ces
[\[217b.7\]]bya bar bsams pa'o/_/gzugs la sogs pa bzhin no zhes bya ba ni dpe'i thabs gzugs la sogs pa yang shes pa'i rgyu nyid ma yin te/_dus mtshungs par myong ba'i phyir ro zhes bstan pa yin no/_/'di la gzhan dag gis 'on te zhes smras so/_/grub pa'i mtha' pas de bzhin du zhes
[\[218a\]]
[\[218a.1\]]bya ba'o/_/'di ni bde ba la zhes bya ba'i rnam pa can gyi yid dang bde ba la sogs pa rang rig pa de dag dang de bzhin du bum pa'o zhes bya ba'o/_/rnam pa can gyi yid dang bde ba la sogs pa'i rig pa dang yul can gyi dbang po ste/_de dag tha dad do/_/tha snyad pa'i tha snyad med kyang zhes bya
[\[218a.2\]]ba'i grub pa'i mtha' pa'i'o/_/khyad par gyi rang bzhin la ni zhes bya ba ni/_thun mong ma yin pa'i rang bzhin la'o/_/rig pa ma yin zhes bya ba ni bum pa la sogs pa ltar bems po'i bdag nyid do/_/grub pa'i mtha' pas dogs pa bsu ba ni gal te zhes bya ba'o/_/'di 'gog pa ni ma yin te
[\[218a.3\]]zhes bya ba'o/_/'o na ji ltar rig snyam na/_gzhan gyi gzhan gyis zhes smras so/_/yang ji ltar na rnam par shes pa las tha mi dad pa nyid du rtogs snyam na/_rnam par shes pa'i rang bzhin lta bur zhes gtan tshigs kyi sgo nas khyad par byed do/_/bde ba la sogs pa rnam par shes pa las tha
[\[218a.4\]]dad pa'i mngon sum mam rjes su dpag pas grub par byed/_de la re zhig rim pa bzhin sel ba ni khyed kyis zhes bya ba'o/_/phyed dang po 'chad pa ni bde ba la sogs pa zhes bya ba'o/_/phyed phyi ma 'chad pa ni rjes su dpag pa yang zhes bya ba'o/_/rgyu tha dad pa zhes bya ba la/_rgyu tha dad pa nyid 'bras
[\[218a.5\]]bu tha dad pa'i rtags yin pa'i phyir ro/_/'o na bde ba la sogs pa dang rnam par shes pa dag ni 'bras bu tha dad pa nyid las rgyu tha dad par rjes su dpag pa na/_tha dad par 'grub po snyam na/_'bras bu tha dad pa ni zhes bya ba'o/_/'dir yang 'bras bu tha dad par khas blangs nas brjod par zad do/_/
[\[218a.6\]]de na nyid med ces brjod pa ni bde ba la sogs pa dang zhes bya ba'o/_/da ni rnam 'grel gyi don nyid brjod pa ni/_tha mi dad pa'i rgyu can dang zhes bya ba'o/_/rnam 'grel 'di nyid slar rnam pa gzhan du 'chad pa ni yang zhes bya ba'o/_/gzhan gyi brjod pa ni mig dang zhes bya ba'o/_/'di la brjod pa ni
[\[218a.7\]]des na zhes bya ba'o/_/de lta yin dang zhes bya ba ni skye ba yin dang ngo /_/de ni bde ba la sogs pa'o/_/shes pa ma yin te zhes bya ba ni ci ste ma shes zhes bya ba ste/_'di ni rnam par shes pas dmigs par bya ba nyid do zhes bya ba'i don to/_/de'i tshe na bde ba med pa nyid ni des na ma dmigs pa yin no
[\[218b\]]
[\[218b.1\]]zhes bzlog pa ni ma yin te zhes gsungs so/_/'di ni bde ba'o/_/khyed kyi zhes bya ba sangs pa'i phyogs la yang ngo /_/de ltar zhes bya ba ni thams cad kyi tshe na bde ba'i rang bzhin gyi rnam par shes pa'o/_/rnam pa gzhan du zhes bya ba ni btang snyoms kyi rnam par ro/_/yang na zhes bya ba la
[\[218b.2\]]sogs pas brjod pa bshad pa gnyis pa la rnam 'grel gyi don sbyor ba ni rgyu yod na zhes bya ba'o/_/mi shes par zhes bya ba ni gang la 'dzin par byed pa'i rnam par shes pa yod pa ma yin te/_de la de skad brjod pa yin no/_/bshad pa 'di la ni rnam 'grel gzhan du 'jug par byed pa ni/_
[\[218b.3\]]'on te zhes bya ba'o/_/de'i tshe zhes bya ba ni/_bde ba ma tshor ba'i dus na'o/_/bde ba med pa ni shes pa ma yin te/_'dzin pa'i rnam par shes pa dang ldan pa ma yin te/_rnam par shes pa'i rgyu gang yin pa de nyid bde ba la sogs pa'i rgyu yin no/_/de'am zhes bya ba ni rnam par shes
[\[218b.4\]]pa'i rgyu'o/_/de ma yin pa ni chos la sogs pa'o/_/de nyid ces bya ba ni rnam par shes pa'i rgyu ni bde ba la sogs pa'i rgyu yin pa'o/_/chos la sogs pa'i rgyu nyid yin pa ston pa ni/_bde ba ni zhes bya ba'o/_/de la ni 'dod pa dang mi 'dod pa chos dang chos ma yin pa la'o/_/ldog pa med
[\[218b.5\]]par zhes bya ba ni 'bras bu ldog pa med par ro/_/des na bde ba la sogs pa tsam la ni chos la sogs pa nus pa ma yin no/_/'o na gang la nus snyam na/_'dod pa zhes bya ba bsgrubs pa la ste rgyu la'o/_/de nyid 'chad pa ni chos la sogs pa ni zhes bya ba'o/_/de'i sgrub par byed pa ni bde ba la
[\[218b.6\]]sogs pa'i sgrub par byed pa'o/_/des na zhes bya ba ni rgyu mtha' dag tshogs kyang 'bras bu ldog pas na'o/_/de las zhes bya ba ni mya ngan la sogs pa'i tshogs pa las so/_/sdug bsngal skyes pa na rgyu med nyid kyis bde ba ma skyes pa yin no zhes bsams pa'o/_/gzhan las ni chos ma yin pa
[\[218b.7\]]las so/_/des zhes bya ba chos sam chos ma yin pas so/_/tha dad du zhes bya ba ni bde ba'am sdug bsngal lo/_/khyod la ni rigs pa can la'o/_/de nyid brjod pa ni bde ba la sogs pas zhes bya ba'o/_/de ni bde ba'o rkang pa nyid las zhes bya ba ni bde ba dang sdug bsngal dang bral ba btang snyoms
[\[219a\]]
[\[219a.1\]]pa'i 'ba' zhig las so/_/de tsam gyi rgyu tha dad pa yod pas ni/_gcig nges par tha dad par mi 'grub po/_/de nyid ces pa ni rnam par shes pa'o/_/khyad par can ni bde ba'i rang bzhin no/_/chos ma yin pa la sogs pa phan 'dogs pa na lhag pa gang yin pa des na rnam par shes
[\[219a.2\]]pa'i rgyu'i mtshan nyid kyis tshogs pa de nyid khyad par du byed pa'i phyir ro/_/'di la brjod pa ni tshogs pa de nyid kyis zhes bya ba ste/_rnam par shes pa'i tshogs pa de nyid kyi'o/_/skyu ru ra'i sa bon zhes bya ba ni byed pa po'i tshig gi rang bzhin no/_/de las zhes bya ba ni skyu ru ra'i rang bzhin las so/_/khyad
[\[219a.3\]]par gzhan zhes bya ba ni mngar ba la sogs pa'o/_/'on te zhes dogs pa bsu nas 'gog pa ni ma yin no zhes bya ba 'dir yang gi sgra'i don 'gog pa yin te gal te tha dad pa yang skyed do zhes brjod pa de'i tshe/_shugs kyis tha mi dad pa yang skyed par byed do zhes brjod par 'gyur ro/_/
[\[219a.4\]]de lta na yang bde ba la sogs pa rnams rnam par shes pa las mtha' gcig kho nar tha dad par bstan par mi 'gyur ro/_/de nyid ston par byed pa ni gal te zhes bya ba'o/_/gzhan yang gal te chos la sogs pa tsam gyis lhag pa'i phyir/_bde ba bems por skyed na de'i tshe shes rab la sogs pa yang
[\[219a.5\]]de ltar thal bar 'gyur te/_chos la sogs pa nyid las skyes pa'i phyir ro zhes brjod pa ni/_gzhan yang zhes bya ba'o/_/de dag kyang zhes bya ba ni shes rab la sogs pa rnams so/_/de dag gi zhes bya ba ni bde ba la sogs pa rnams kyi'o/_/'dod pa la sogs pa sgrub par byed pa gang yin pa de nye
[\[219a.6\]]ba nyid do/_/'di la brjod pa ni de lta na zhes bya ba ste/_de'i rgyu'i chos la sogs pa las skye bar khas blangs pa'i phyir ro/_/bde ba la sogs pa'i rgyu chos la sogs pa gang yin pa'i rgyu de rgyud shes rab la sogs pa gang la yod pa de la de skad ces bya ba'o/_/'o na chos la sogs pa'i rgyu
[\[219a.7\]]can de gang yin zhe na/_shes rab yod par gyur pa las bde ba skye ba gang yin pa de ni chos la sogs pa'i rgyu can yin no/_/chos la ltos te gzhan gang yin pa de las mi 'gyur ro/_/mang po dag shes rab la sogs pa goms par byed kyang /_goms pa las thams cad la shes rab la sogs
[\[219b\]]
[\[219b.1\]]pa bsgrub pa ni ma yin te/_des na chos la sogs pa kho na rgyu yin no/_/blun po'i phyir zhes bya ba ni skyes bu gang la goms pa yod kyang shes rab la sogs pa mi 'byung ba de ni shin tu yang blun pa yin te/_des ni de la shes rab la sogs pa med pa yin no zhes bya ba'i don to/_/'bras bu med pa ni
[\[219b.2\]]goms pa'i zhes bya bar blta'o/_/skyes bu'i bye brag gi rgyud kyi khyad par gang yin pa de las bde ba la sogs pa 'byung ba yin gyi/_chos las ni ma yin te/_shes rab la sogs pa bzhin no/_/ngo bo nyid kyis zhan pa ma yin pa ni 'khor ba'i phongs pa'i rgyu thams cad yod kyang ste/_'khor ba'i
[\[219b.3\]]yul la sdug bsngal du mi brtsi ba gang yin pa de la zhes bya ba'i don to/_/ngo bo nyid kyi khyad par gyis ma yin gyi/_chos la ni ma yin no/_/chos las bde ba ci ste mi 'byung snyam na/_dam pa ma yin pa zhes smos te chos ma yin pa byed pa la'o/_/bde ba de tshe snga ma'i chos kyis byas pa yin no
[\[219b.4\]]zhes kyang brjod par bya ba ma yin te/_de dang lhan cig pa'i chos nyid las bde ba la sogs pa yin no zhes blta bar bya ba'o/_/de lta na 'o na chos la nus pa med do zhes bya ba ni gal te goms pa la sogs pa med par chos kyi bde ba la sogs pa skyed par byed na/_nus par 'gyur ba zhig na de lta na
[\[219b.5\]]yang ma yin no zhes dgongs pa'o/_/goms pa sngon du 'gro ba can yin pa'i phyir yang zhes bya ba ni sun 'byin pa can yin no/_/gang la rgyu rnam par shes pa yod pa de las te shes pa las skyes pa shes pa'i rgyu ni dus byas pa yin no zhes brjod pa'i phyir ro/_/bdag gis mthong ba gang yin
[\[219b.6\]]pa de 'di yin no zhes de'i rang bzhin du shes pa ni sngon gyi 'du byed pa las byung ba yin na/_sngon gyi 'du byed pa las skyes pa 'di bde ba la sogs pa la yod dam ci bde ba la sogs pa ni/_sngon gyi 'du byed pa las 'byung ba ma yin pa kho na'o zhes bsams pa'o/_/'di zhes bya ba ni sngon
[\[219b.7\]]gyi 'du byed pa'o/_/yid kyi rnam par shes pa nyid ces bya ba ni dbang po las byung ba ni ma yin pa'o/_/dbang po las skyes pa rnams kyi zhes bya ba ni/_dbang po las skyes par 'dod pa rnams kyi'o/_/de nyid las zhes bya ba ni goms pa nyid las so/_/de 'dzin pa zhes bya ba ni bde ba la sogs
[\[220a\]]
[\[220a.1\]]pa de 'dzin pa'o/_/phyed snga ma rnam par 'grel pa ni gzhan dang gzhan zhes bya ba'o/_/'o na gang gi tshe goms par 'gyur snyam na gal te zhes bya ba'o/_/don 'di ni don 'di la yod pa yin no zhes brjod pa ni don ni zhes bya ba'o/_/gcig la zhes bya ba ni gzhan gyi'o/_/don
[\[220a.2\]]kyang gcig nyid du yin pas de la yang yang nas yang gi don ci yin no zhes bya ba'i dogs pa bsu nas smras pa ni don ni zhes bya ba'o/_/yul zhes bya ba don gcig par ga las rtogs par shes pa phan tshun tha dad pa rnams la rang bzhin gcig rtogs pa med pa'i phyir/_yul gcig par ji
[\[220a.3\]]ltar 'grub ces bya ba'i don to/_/gal te ngo shes pas gcig nyid du rtogs so zhe na/_bde sogs la 'di zhes gsungs so/_/de gcig pa'i phyir ni yul gcig pa'i phyir ro/_/ngo shes pa ni zhes bya ba ni grub pa'i mtha' pa'o/_/dmigs pa rnams kyang tha dad pas na de la ngo shes pa ltar 'byung
[\[220a.4\]]ba zhes dgongs pa'o/_/de lta na yang yul 'di ni gcig kho na yin te/_des na de la ngo shes pa 'thad pa kho na'o snyam na shes pa tha dad pa la ni zhes bya ba'o/_/gal te tha dad pa la ngo shes par 'gyur ba ma yin na/_de'i tshe shes pa la ngo shes pa ji ltar 'gyur bar 'gyur/_'di la gzhan gyis
[\[220a.5\]]brjod pa ni/_de la don dam par na zhes bya ba'o/_/'o na de las ci yin zhe na zhes smos so/_/de zhes bya ba shes pa gcig pu'o/_/'on te shes pa zhes gzhan gyis rig par bya ba yin no zhes bya ba'i phyogs la'am 'on te shes pa ni don gyis go bas rig par bya ba yin no zhes bya ba'i phyogs la
[\[220a.6\]]yin/_gal te rang rig pa la brten nas brjod na ni/_de'i tshe ji ltar ngo shes pa don gcig pa nyid kyis de gcig pa nyid du lhag par zhen par 'gyur/_yongs su gsal bar tha dad par mthong ba rang rig pa'i shes pa la de nyid kyi tshe na ste/_de yod pa'i dus nyid du gcig tu 'khrul par 'gyur ba ni ma
[\[220a.7\]]yin no/_/rang rig pa'i zhes bya ba ni 'chad pa'o/_/des byas pa zhes bya ba ni yul gcig pa nyid kyis byas pa'o/_/phyogs gnyis pa la brjod pa ni/_shes pa gzhan gyis zhes bya ba'o/_/tha ma la brjod pa ni don gyis zhes bya ba'o/_/des na zhes bya ba ni don tha dad ma yin pa'i phyir ro/_/'di la
[\[220b\]]
[\[220b.1\]]gzhan gyis brjod pa ni 'on te zhes bya ba'o/_/rig pa tsam nyid ni zhes bya ba ni gsal ba tsam gyis ni rig pa ste/_shes pa tsam du 'dzin par byed pa yin no zhe na/_'di la grub pa'i mtha' pas brjod pa ni/_don gcig nyid ni shes pa du mas gzung bar bya ba ma yin te/_de'i shes pa
[\[220b.2\]]gcig tu brtag par bya ba yin no/_/mtshams sbyor can zhes bya ba ni/_don snga ma phyi ma dag gcig tu rtogs pa dang ldan pa'o/_/dran pa yod phyir te zhes bya ba ni/_sngon mthong ba'i don gyis dran pa yod pa yin no/_/dran pa ni snga ma nyid du rtogs pa tsam yin la mtshams sbyor ba ni snga phyi gcig
[\[220b.3\]]tu byed pa ste/_'di'i nus pa ni de gnyis la yod pa yin no zhe na 'di zhes bya ba ni/_rtogs pa'i rang bzhin gyis bdag gi'o/_/zlos pa ni skyor ba'o/_/tha dad pa dang tha mi dad pa zhes bya ba la shes pa las tha dad pa dang tha mi dad pa'i phyogs la'o/_/shes pa dang dbye ba med pas zhes bya ba ni/_bdag
[\[220b.4\]]ni shes pa'i rang bzhin yin pa'i phyir shes pa tha dad na de yang tha dad pa kho na'o/_/des na ji ltar des don gcig tu rtogs par nus/_de ltar shes pa nyid gcig tu brtag par bya ba yin no/_/'di nyid brjod pa ni shes pa tha dad na zhes bya ba'o/_/de dang tha mi dad pa zhes bya ba ni zhes bya ba bdag
[\[220b.5\]]nyid du gyur pa'i bdag go/_/des ni zhes bya ba ni shes pa las tha dad pa'i rang bzhin gyis so/_/bdag gcig nyid du 'gyur ro/_/des na zlos pa ma yin no zhes bya ba ni bskyar nas brtag pa ma yin te tshad ma ma yin pa'i phyir ro/_/'on te zhes bya ba la sogs pas ni rig pa can gyi phyogs la'o/_/
[\[220b.6\]]de'i tshe bdag ste shes pas rtogs par byed pa yin la/_shes pa de yang tha dad pa yin te/_des na shes pa des bdag tha mi dad par ji ltar 'dzin/_yang na bdag de ni byed par 'gyur ba'i shes pas phyi rol rtogs pa yin la shes pa de yang tha dad pa yin te/_des na ji ltar shes pa byed par 'gyur
[\[220b.7\]]ba de phyi rol tha dad par 'dzin to/_/mi 'dzin pa kho na'o de'i phyir shes pa tha dad pa yin na gcig nyid 'dzin pa mi 'thad do/_/ji ltar ngo shes zhes bya ba ni don dang gcig pa nyid kyis gcig par sgro 'dogs pa'o/_/du ma nyid ma 'grigs pa'i shes pa gang yin pa de'o/_/ci'i phyir rtogs dngos min te rtogs
[\[221a\]]
[\[221a.1\]]dngos nyid du 'gyur ro zhes bya ba'i don to/_/rtogs pa'i rang bzhin de pa ni/_shes rab la sogs pa bzhin no zhes bya ba'i don to/_/rtogs pa'i rang bzhin gyis bzung ste/_rtogs pa'i 'gro ba la sogs pa rtogs pa'i rang bzhin gang yin pa der ma dmigs pa'i phyir ro/_/'phel 'gyur
[\[221a.2\]]zhes bya ba ni 'bigs par 'gyur ba'o/_/'bras bu de bzhin nyid ces bya ba ni goms pa gang gis myong ba'i 'bras bu yod pa de ni de bzhin du 'gyur ro/_/de ltar zhes bya ba ni nang gis myong ba'i rang bzhin nyid du'o/_/rig pa ste tshad ma brten pa'i dga' ba gang la yod pa de la de skad ces brjod do/_/
[\[221a.3\]]de lta bur gyur pa nyid ces bya ba ni/_rang rig pa'i rang bzhin nyid do/_/'o na zhes bya ba la sogs pa 'gog pa ma yin te zhes bya ba'o/_/de lta bu yin pa'i phyir zhes bya ba ni/_sngar gyi myong ba goms pa sngon du 'gro ba can yin pa'i phyir ro/_/'di ltar ji spangs pa'i yin zhe na rtogs pa dang zhes bya ba
[\[221a.4\]]gsungs so/_/bde la sogs kyang de ltar de sgom pa 'phel ba las skyes pa can yin te gtan tshigs des na rang rig cis ma yin te yin pa nyid do/_/gzugs la sogs pa rnams kyang rnam par shes pa'i rang bzhin du ci'i phyir mi 'gyur snyam na/_gzugs la sogs pa zhes gsungs so/_/nang gi
[\[221a.5\]]rang bzhin nyid du goms pa srid pa ma yin no/_/'di nyid gzhan gyi lugs kyi sgo nas ston pas brjod pa de ni re zhig ces bya ba'o/_/rtog pa'i rang bzhin ma yin par/_/zhes bya ba ni shes rab la sogs pa la rang rig pa'i rang bzhin ma yin pa med par ro/_/gang dag ces bya ba ni rig pa can la
[\[221a.6\]]sogs pa'o/_/de zhes bya ba ni blo'o/_/de lta ma yin na zhes bya ba ni gal te rtogs pa'i rang bzhin ma yin na 'o na gzhan nyid du 'gyur mod ci skyon snyam na/_'dzin par byed pa nyid du ni/_/zhes bya ba'o/_/'di zhes bya ba'o/_/'dzin pa'i blo'o/_/mngon sum la gzhan la zhes bya ba ni/_bdag dang 'du ba can
[\[221a.7\]]yid kyi mngon sum la'o/_/de la ste mngon sum gzhan de la gnas pa gang yin pa'i 'dzin pa'i rang bzhin nyid de ltar ro/_/de ltar yang zhes bya ba ni blo 'dzin par byed pa'i yid kyi mngon sum la'o/_/de lta ma yin na ni de la ltos pa'i 'dzin par byed pa nyid mi snang bar thal bar 'gyur ba'i phyir ro/_/skad
[\[221b\]]
[\[221b.1\]]cig gnyis pa las byung ba'i yid kyi mngon sum de la yang don de snang ba kho na'o zhe na/_zhig pa zhes gsungs so/_/skad cig ma yin pa'i phyir na skad cig gnyis pa la de mi srid do zhes dgongs pa'o/_/don med pa'i blo 'ba' zhig snang snyam na blo 'ba' zhig ces gsungs te/_rang gi yul
[\[221b.2\]]dang bral ba'o/_/'dzin pa'am zhes bya ba ni/_rig pa pa'i 'dod pa shes byed nyid du ste/_shes par byed pa yin pa'i phyir ro/_/'dzin par byed pa por zhes bya ba ni/_kho bo cag gi 'dod pas byed pa po'i rang bzhin du ste/_byed pa po tha dad pa med pa'i phyir ro/_/bdag la sogs pa yang zhes bya ba ni/_
[\[221b.3\]]don mi snang na 'dzin par byed pa nyid du snang bar mi 'gyur ro/_/de'i phyir re re la yang gnyis gnyis su snang bar 'gyur ro zhes bya ba'i nyes par 'gyur ro/_/des na rtsod pa 'di la bdag dang 'dra ba nyid dam/_de'i bdag nyid du zhes bya ba bems po'i rang bzhin du sgro 'dogs pa 'di ni thog ma med
[\[221b.4\]]pa'i dus can nyid yin gyi/_blo de bdag dang 'du ba can nam/_bems po'i rang bzhin ma yin te/_don mi snang bar thal ba'i phyir ro zhes bya ba gdon mi za bar lan yin no/_/de ltar na re zhig bram ze dang rig pa pa dag gis rang nyid kyis rnam par bzhag nas don gyi phyogs la nyes pa brjod pa ni/_
[\[221b.5\]]de lta yin dang zhes bya ba'o/_/shes rab la sogs pa'am zhes bya ba'am gyi sgras ni bzhin sgra ston te/_shes rab la sogs bzhin du zhes bya ba'i don to/_/gzhan dag ces bya ba ni bram ze dang rig pa can la sogs pa'o/_/'di la brjod pa ni gal te zhes bya ba'o/_/'di lta bur gyur pa zhes bya
[\[221b.6\]]ba bems po'i rang bzhin ma yin pa dang don yang gsal bar byed pa'i blo gsal ba de yod pa yin no zhes bya bar rigs so/_/rgyu des na rtogs pa shes pa dang 'dres pa ste/_don gcig la 'du ba'i mtshan nyid kyis 'brel ba la sogs pa'i ngo bo snang ba yin gyi/_rang nyid rtogs pa'i ngo bo
[\[221b.7\]]yin pas ni ma yin no zhes so/_/thog ma med pa'i goms pa'i bag chags gang yin pa de yod pa las bde ba la sogs pa 'di ni de ltar rtogs pa'i rang bzhin yin zhes pas na de las tshul gzhan gang yin pa de bde ba la sogs pa bdag la 'du ba can ni don gcig la 'du ba can gyi shes
[\[222a\]]
[\[222a.1\]]pas rtogs pa yin zhes bya ba de lta bu la sogs pa'i rnam par rtog pa ni/_'jig rten gyis byed pa ma yin no/_/lugs gzhan gyi rnam pa brjod pa ni/_'di ni 'di dang 'di lta bu zhes bya ba'o/_/nyes pa gzhan yang brjod pa'i don du gsungs pa ni/_don gcig la bya ba'o/_/
[\[222a.2\]]sa'i zhes bya ba la sogs pas gzhan gyi don gcig la 'du ba'i sgrub par byed pa bstan pa na brjod pa ni/_de lta na 'o na zhes bya ba'o/_/'di la gzhan gyi bdag ni zhes smras so/_/ji ltar de rag las zhes bya ba ni/_gzhan la 'du ba ma yin pa nyid do/_/gzhan la rag las pa zhes bya ba ni
[\[222a.3\]]gzhan la 'du ba yin par rtogs pa'o/_/mi rtag ces bya ba ni gtan tshigs so/_/rtag pas zhes bya ba ni rang dbang gi rtags yin la de yang mi rten pa'i yin no/_/gcig kyang zhes bya ba ni yon tan nyid dam rten nyid do/_/de ni yon tan nyid do/_/ci'i phyir yon tan nyid ma yin snyam na/_gzhan la
[\[222a.4\]]brten pa ma grub pa'i phyir ro zhes smos so/_/rdzas la brten pa yon tan ma yin pa zhes bya ba la sogs pa'i yon tan yid kyi rgyu mtshan yin na/_'dir rdzas la brten pa nyid ni grub pa med do/_/de'i phyir yon tan du 'gyur ba yin la de lta na yang phan tshun bsten pa'i nyes par 'gyur ro zhes dgongs pa'o/_/
[\[222a.5\]]bde ba la sogs pa ni rang dbang nyid ma yin te zhes 'brel to/_/bzlog pa'i phyir zhes bya ba ni rtag pa las bzlog pa mi rtag pa yin pa'i phyir ro/_/tshig le'ur byas pa'i don 'grel pa'i don du lhag pa yang brjod pa ni gal te zhes bya ba'o/_/de ji ltar zhes bya ba ni med pa de'o/_/gal te rag las pa'i
[\[222a.6\]]chos nyid la de'i tshe yod pa nyid yin par 'thad kyi med pa 'di ji ltar 'gyur ji ltar re zhig rnam par shes pa'i rang bzhin du bsgrub pa yin no/_/rang rig pa'i rang bzhin nyid du yang nyid kyis bsgrub po/_/de lta na yang slob dpon gyi sgo nas kyang bsgrub pa'i don du brjod pa na/_bde ba la sogs pa zhes bya
[\[222a.7\]]ba'o/_/myong na phan 'dogs par byed pa nyid du 'gyur ro zhe na/_'on te gzhan gyis zhes bya ba ni dbang po las skyes pa ma yin pas so/_/don gang ni gzugs la sogs pa'o/_/gal te gzugs la sogs pa yang mig zhugs pas de la blo sbyor ba ma yin nam bde ba la sogs pa la yang mig 'jug
[\[222b\]]
[\[222b.1\]]pa kho na ste des na der yang de sbyor bar byed pa yin no zhe na bdag gi mig ces bya ba'o/_/'on te bde ba la mig zhugs kyang de'i yul la rnam par shes pa bskyed par 'gyur zhes gzhan gyis bstan pa ni 'on te zhes bya ba ni/_bde ba 'dzin pa'i rnam par shes pa ni gzugs nyid rnam par zhugs pa'i mig
[\[222b.2\]]gis 'jug pa ste bskyed par 'gyur na'o/_/'di la grub pa'i mtha' pas brjod pa ni de lta yin na zhes bya ba'o/_/gal te gcig zhugs pa'i mig gis yul gzhan gyi rnam par shes pa bskyed na/_de'i tshe bum pa la sogs pa la gcig la zhugs pa'i mig gis khams gsum pa thams cad kyi
[\[222b.3\]]yul can gyi rnam par shes pa skyed par 'gyur ro/_/de bzhin du du ba la sogs pa gzhan la zhugs pa'i mig gis lkog tu gyur pa'i yul gyi shes pa skyed pa'i phyir ni/_/rjes su dpag pa yang mig las 'byung bar 'gyur ro zhes bya ba ni ha cang thal ba'o/_/'dzin par byed pa'i rnam par shes pa ni bde ba
[\[222b.4\]]la sogs pa rnams 'dzin par byed pa'i rnam pa'o/_/rgyu des na dbang po'i rnam par shes pa de nyid kyis bde ba la sogs pa 'dzin pa yin par brjod do zhe na/_'di la brjod pa ni 'o na zhes bya ba'o/_/rnam par brtag par zhes bya ba ni rnam par rtog pa'i yul gyi rnam pa'o/_/dus mtshungs pa'i zhes bya
[\[222b.5\]]ba ni/_dbang po'i rnam par shes pa dang dus mtshungs pa'i'o/_/de la yang 'dzin pa'i rnam pa gzhan ma dmigs pa'i phyir ro/_/de bzhin du rjes su dpag par bya ba me la sogs pa yang 'dzin par byed pa gzhan ma dmigs te/_des na der yang dbang po'i rnam par shes pa nyid kyis gzung bar thal lo
[\[222b.6\]]zhes brjod zin to/_/gzhan gyis 'on te zhes smras te/_rjes su dpag par bya ba'i mtshan nyid kyis gzung ba'i rnam pa las de de lta bu'i zhes bya ba rjes su dpag pa'i rang bzhin gyis yongs su rtog pa'o/_/de bzhin du rnam par brtag par bya ba'i sgra la sogs pa dbang po dang dus mtshungs pa la byung ba la yang
[\[222b.7\]]gzung ba'i rnam pa mthong ba las 'dzin par byed pa'i rnam par brtag pa gzhan rtog pa'o/_/'di mtshungs so zhes bya ba ni rjes su dpag par bya ba dang rnam par brtag par bya ba'o/_/pha rol po nyid sangs rgyas pa'i dogs pa bsu ba ni/_bde ba la sogs pa yang zhes bya ba'o/_/gal te rjes su dpag
[\[223a\]]
[\[223a.1\]]par bya ba la sogs pa la gzung ba'i rnam par mthong ba las 'dzin par byed pa gzhan rtog na de'i tshe bde ba la sogs pa yang gzung ba'i rnam pa mthong ba'i phyir na/_dbang po'i rnam par rnam pa las gzhan par byed pa ci ste mi rtag ces dogs pa bsu nas 'gog pa ni ma yin te zhes bya
[\[223a.2\]]ba'o/_/gal te gzung ba nyid du myong na de la 'dzin par byed pa gzhan brtag par bya ba yin te/_dper na rjes su dpag par bya ba la sogs pa bzhin no/_/bde ba la sogs pa ni gzung ba nyid du nyams su myong ba ma yin na ji ltar 'dzin par byed pa gzhan brtag par bya ba yin zhes bya ba'i tha tshig go/_/
[\[223a.3\]]gzung bar bya ba nyid du myong ba med pa'i phyir ro zhes pha rol pos brjod pa gang yin pa de 'gog pa ni don gcig la zhes bya ba'o/_/'dzin par byed pa gzhan gyis bya ba ni shes pa gzhan gyis so/_/des na 'dir yang gzung ba nyid mthong ba las 'dzin par byed par gzhan rtogs shig ces dgongs
[\[223a.4\]]pa'o/_/gcig tu 'dres pa nyid du zhes bya ba ni/_shes pa dang bdag dang bde ba la sogs pa dran pa nyid du snang ste/_des na bde ba la sogs pa gzung ba nyid ma yin no zhe na/_de la brjod pa ni 'o na zhes bya ba'o/_/de bdag gam zhes bya ba ni/_bdag kyang yin la de yang yin pas na bdag ste
[\[223a.5\]]zhes bya ba la sogs pa'i don to/_/gal te myong ba bde ba'i rnam par khas blangs pa na/_myong ba myong ba ma yin pa'i bde ba gzhan ni yod pa kho na'o/_/shes pa bum pa'i rnam pa yin na bum pa tha dad pa med do zhes ni brjod par mi nus so zhes gzhan smra ba ni/_myong ba ni zhes bya ba kho na'o/_/gzhan yang
[\[223a.6\]]ni bems po'o/_/shing las bya ba ni chos mthun pa'i dpe'o/_/dper na shing la gong bu'i rnam par rtog pa ni/_gong bu'i rnam pa can gyi shing gzhan gong bu'i rnam pa can du sgro btags pa ma yin pa de bzhin du/_bde ba la sogs pa rig pa yang bde ba gzhan gyis sgro btags pa'i bde ba'i rnam
[\[223a.7\]]par rtog pa ma yin no zhes bya ba'i don to/_/'on te gzhan gyis zhes bya ba'i rnam par rtog pa gnyis pa sun 'byin pa'i don du gnyer bar 'gog pa ni 'on te bdag dang zhes bya ba'o/_/bdag dang yid de dbang po gang yin pa de gnyis 'brel pa ni ldan pa ste de tsam las so/_/'di la brjod pa ni de
[\[223b\]]
[\[223b.1\]]lta yin na zhes bya ba'o/_/de myong ba zhes bya ba ni bde ba myong ba'o/_/rnam 'chad med pa ni bar ma chad pa'o/_/'on te rnam par ma chad par ni mi snang ba nyid do/_/rnam par chad pa kho nar snang ba'i phyir ro zhes dogs pa ni bde ba la sogs pa 'dzin pa ni zhes smos so/_/gzugs la sogs pa 'dzin
[\[223b.2\]]pa ni dbang po las skyes pa dang ngo /_/gal te bde ba la sogs pa 'dzin pa rim can nyid lhan cig dmigs pa ma yin nam zhes dogs na de la zhes bya ba'o/_/rnam par ma chad par rtogs pa zhes bya ba 'di nyid ma chad pa rtogs pa kho na ste/_'on kyang bde ba la sogs pa'am gzugs la
[\[223b.3\]]sogs pa'i bar rtogs pa med pa yin no zhe na/_'di la brjod pa ni myur ba de ni zhes bya ba'o/_/bde ba mi 'dzin pa ni gzugs 'dzin pa las gzhan ma yin te/_gzugs 'dzin pa bde ba mi 'dzin pa yin no/_/de bzhin du gzugs mi 'dzin pa yang bde ba 'dzin pa las gzhan ma yin te/_
[\[223b.4\]]bde ba 'dzin pa nyid du gzugs mi 'dzin pa yin no zhes bya ba'i don to/_/'gyur ro zhes bya ba'i thal ba don mi 'thad par 'gyur ba gzugs la sogs pa zhes bya ba 'dir 'gyur ro/_/bzlog pa la yang zhes bya ba ni/_gzugs la sogs pa mi 'dzin pa rgyun mi 'chad par 'gyur ro zhes bya ba'i
[\[223b.5\]]thal ba 'di'i don yang 'di yin te/_bde ba la sogs par rgyun mi 'chad par 'dzin par 'gyur ro zhes bya ba yin na/_de ni yin pa nyid do zhes bya ba'o/_/pha rol po nyid mjug sdud pa ni de'i phyir zhes bya ba'o/_/de ni de'i dben pas na zhes bya ba ni de ni brjod par 'dod pas des dben pa'i phyir med pa
[\[223b.6\]]nyid du rig pa yin no/_/des na de ni de med pa yin no/_/des de dben par 'dzin pa mi 'gyur ba nyid du ma yin no/_/des na gzugs la sogs par 'dzin pa de rnam par ma chod par yod pas so/_/gal te gzugs la sogs pa dmigs pas na/_bde ba la sogs pa yang dmigs par 'gyur mod/_
[\[223b.7\]]ci skyon zhe na gzhan zhes bya ba'o/_/bde ba la sogs pa gzhan dmigs pa na/_gzhan gzugs la sogs pa des dben par ro/_/gzhan gyi brjod pa gzugs la sogs pa 'dzin pa na/_bde ba la sogs pa des dben par 'dzin pa nyid do/_/de'i rang bzhin zhes bya ba ni bde ba'i rang bzhin no/_/des
[\[224a\]]
[\[224a.1\]]zhes bya ba ni gzugs la sogs pa 'dzin par ro/_/ma zhugs pa'i phyir ro zhes bya ba ni ma chud pa'i phyir ro/_/'di la brjod pa ni ma yin te zhes bya ba'o/_/phan tshun dang rjes su ma zhugs pa nyid 'dzin mod/_de lta na yang bde ba dang gzugs la sogs pa 'dzin pa dag rim can
[\[224a.2\]]nyid mi 'grub po/_/gal te dus mnyam par phan tshun rang bzhin rjes su ma zhugs pa'i 'dzin pa gnyis rig pa yin na/_de'i tshe dus gcig pa nyid du 'gyur ba yin no/_/'dir dper na yan lag dang zhes bya ba'o/_/bar dang bcas pa ste bar chad dang lhan cig gnas pa la de skad ces bya ba'o/_/
[\[224a.3\]]bar dang bcas pa'i skra dang du ma de dag 'dzin pa'i dus na/_bar na gnas pa'i bar chod ma bzung yang skra'i rang bzhin gzung ba nyid yin no/_/des na de la ste bar dang bcas pa'i skra 'dzin pa'i dus su skra'i rang bzhin bar med par 'dzin pas de'i bar zhes bya ba skra de de rnams kyi bar chad 'dzin pa gang
[\[224a.4\]]yin pa de la gnod pa bzhin du bar mi 'dzin pas skra 'dzin pa la gnod pa ni ma yin no/_/de bzhin du yang bde ba la sogs pa dang gzugs kyi bar de bar chod gang yin pa de mi 'dzin pa ni/_'dzin pa'i gnod byed ma yin no/_/de la zhes bya ba ni bar dang bcas pa'i skra du ma 'dzin pa'i dus na'o/_/
[\[224a.5\]]bar chad de skra'i bar mi 'dzin pa ni yod pa ma yin pa nyid de/_des na de 'dzin pa'i gnod byed du ji ltar 'gyur/_de ni gnod byed du yang mi 'gyur ro zhes brjod pa ni/_med pa gnod par bya ba min/_/zhes bya ba'o/_/de ltar na re zhig 'di rigs pas mi 'thad pa yin no/_/sangs rgyas pas 'dod pa yang
[\[224a.6\]]ma yin no zhes brjod pa ni 'dod min zhes bya ba'o/_/'o na ji ltar gnod par bya bar 'gyur snyam na/_'jig rten 'dod par zad ces bya ba'o/_/bar chad de skra rnams kyi nang na gnas pa'i snang ba la sogs pa 'dzin pa nyid skra mi 'dzin pa'i rang bzhin ci'i phyir ma yin zhes dris pas na/_'di ni zhes
[\[224a.7\]]gsungs so/_/bar chad ces bya ba ni snang ba la sogs pa'o/_/bar chad 'dzin pa ma skyes pa na gnod par bya ba yang ma yin gyi zhes 'brel to/_/'on te bde ba dang gzugs la sogs pa 'dzin pa'i dus na yang bar dang bar du bde ba la sogs pa'am/_gzugs la sogs pa 'dzin pa'i 'am/_ma skyes
[\[224b\]]
[\[224b.1\]]pa kho na ste des na gnod par bya ba ma yin la/_gnod par byed pa yang ma yin no zhe na/_der ni zhes gsungs so/_/mi 'dzin pa zhes bya ba ni/_bde ba 'dzin pa nyid gzugs mi 'dzin pa yin la/_gzugs 'dzin pa yang bde ba mi 'dzin pa nyid yin no/_/des na rim gyis 'dzin pa na/_gzugs dang
[\[224b.2\]]bde ba la sogs pa dag mi 'dzin pa nyid du thal lo/_/de lta yin dang rim gyis snang zhes sbyar ro/_/mi 'dzin pa ni yod pa kho na ste zhes bya ba ni bde ba 'dzin pa nyid gzugs mi 'dzin pa yin no/_/'o na ji ltar mi dmigs snyam pa'i dogs pa bsu nas/_pha rol po nyid kyis smras pa ni de las zhes bya
[\[224b.3\]]ba ste/_gzugs mi 'dzin pa'i bdag nyid bde ba 'dzin pa la'o/_/'dzin pa la 'dzin pa gzhan med do zhes gdon mi za bar khas blang dgos so/_/gzhan gyis kyang 'dzin pa po la 'dzin pa po gzhan yod par 'dod pa nyid du khas blang ba yin no/_/de lta min na zhes bya ba gal te 'dzin pa la yang
[\[224b.4\]]'dzin pa gzhan ston na de'i tshe thug pa med par thal ba'i phyir na ma 'brel pa nyid do/_/gal te dbang po'am gzhan dag la sems pa las 'dzin par byed pa gsal ba yin gyi/_'dzin pa po las ma yin no zhes pha rol pos sangs rgyas pa'i phyogs rjes su brjod par byas pa'o/_/'di la brjod pa
[\[224b.5\]]ni skyon gzhan zhes bya ba'o/_/'di nyid kyis zhes bya ba ni 'dzin pa rang gsal bar khas blangs na 'dzin pa po gzhan khas len pa'i'o/_/de ni 'dzin pa po gsal bar byed pa zhes bya ba ni grub pa'i mtha'o/_/de ltar re zhig gcig par bar du mi 'dzin pa nyid gzhan gang yang rung bar 'dzin pa'i rang
[\[224b.6\]]bzhin ni yod pa kho na'o zhes bstan pas gnod par byed pa nyid du ston pa ni/_phan tshun zhes bya ba'o/_/des na skra'i bar na gnas pa'i snang ba la sogs pa 'dzin pa ltar ro/_/bde ba 'dzin pa'i gnod byed du rnam par gzhag pa'o/_/snang ba la sogs pa'i skra'i bar gang yin pa rig pa de ji ltar thams cad
[\[224b.7\]]kyi tshe gnod byed yin pa de bzhin du bde ba yang ci ste mi gnod/_gal te re zhig dus gcig gi tshe ni gnod pa yod pa kho na'o zhe na/_de tshe zhes bya ba ste/_yid 'phrog pa'i gzugs 'ba' zhig 'dzin pa'i tshe'o/_/der na der yod pa ma yin pa'i bde ba nyid 'dzin pa gnod par bya ba yin nam ci zhes
[\[225a\]]
[\[225a.1\]]bsams pa'o/_/yul nye ba na ni gang gi tshe rnam par shes pa mi skye ba de'i tshe 'dzin pa gnod pa nyid du tha snyad du bya ste/_sgra'i bar ni snang ba 'dzin pa bzhin no 'dir ni de lta ma yin no zhes dgongs pa'o/_/bde ba la sogs pa 'dzin pa la yang thams cad kyi tshe gnod par
[\[225a.2\]]'gyur ro zhes 'brel to/_/gzhan yang de ni skra 'dzin pa nyid ma yin te/_des na dper na sgra 'dzin pas bar chad mi 'dzin la gnod pa de bzhin du bar chad ma bzung /_gzung bas skra 'dzin pa la gnod pa ma yin no zhes 'di dper ji ltar byed ces ston pa na don dam par ni zhes bya ba'o/_/de tshe bde ba
[\[225a.3\]]la sogs pa zhes bya ba 'chad pa ni gang gi zhes bya ba'o/_/skyes pa zhes bya ba la bde ba skyes pa ma bzung ba nyid 'ba' zhig ces bya ba shes pa tsam du ste/_de'i yul can ma skyes so zhes rnam par 'dzin pa ni ma yin no/_/gal te bde ba skyes pa nyid med kyi 'on kyang mi dmigs pa'i phyir ma skyes
[\[225a.4\]]so zhes tha snyad med pa yin no zhes ston pa ni/_ma dmigs pa'i phyir zhes bya'o/_/'di la brjod pa ni de ni zhes bya ba'o/_/bum pa la sogs pa ma skyes par 'dod pa'i dus na yang skyes pa kho na ste/_'on kyang de ma dmigs pa tsam du zad do zhes brjod par nus pa'i phyir ro zhe na/_de bzhin du ma
[\[225a.5\]]dmigs pa yang 'dzin par 'gyur te/_'gar yang med pa bsgrub par mi nus pa'i phyir ro/_/de'i tshe zhes bya ba ni bde ba la sogs pa skye ba'i dus na'o/_/rigs pa khyed kyi gzhung ltar na sgra'i bar 'dzin pas zil gyis non pa ltar 'gyur ro/_/don dang bde ba la sogs pa 'dzin pa yin na ni/_
[\[225a.6\]]de'i rim ma yin par 'dzin pa rigs pa zhig na'o/_/de lta na de ltar 'gyur ro zhe na de ltar yang zhes bya ba ste/_mig la sogs pa blo gcig nyid kyis gnyis 'dzin pa 'di ni khyed kyis khas blangs pa yang ma yin no zhes ston pa ni bde ba la sogs pa ni zhes bya ba'o/_/de ltar yang zhes bya ba ni
[\[225a.7\]]dbang po'i blo nyid kyis gnyis 'dzin par 'gyur ro/_/bde ba la sogs pa dbang po'i blo'i rgyur nges par mi 'dzin yang ci'i phyir zhe na/_dbang po'i blo ni zhes bya ba la sogs par sbyar ro/_/'di nyid gsal bar byed pa ni gang zhig ces bya ba'o/_/de ni sngon po la'o/_/de ni sngon po'i nus pa
[\[225b\]]
[\[225b.1\]]med pa kho na'o snyam na/_de lta mod kyi zhes bya ba'o/_/bde ba'i nus pa'ang de bzhin du 'gyur ro snyam na bde ba ni zhes smos so/_/de ltar zhes bya ba ni gzugs med kyang shes pa skyed par byed pa nyid du'o/_/khas blangs na yang zhes bya ba ni bde ba'i rnam pa can gyi shes pa skyed pa la bde ba'i nus pa khas
[\[225b.2\]]blangs na yang ngo /_/gnyis kyi ni gzugs dang bde ba'o/_/bde ba 'ba' zhig 'dzin mod ci skyon snyam na/_de zhes bya ba bde ba de myong bar ni mi rigs so/_/gang gi tshe zhe na bde ba de'i rgyur gyur pa'i don shes pas gzugs la sogs pas gzung bar ro/_/bde ba la sogs pas kyang ci'i phyir mi
[\[225b.3\]]skye zhe na/_rnam par shes pa'i sngon rol du ni zhes gsungs so/_/gzugs la sogs pa ltar zhes bya ba ni chos mi mthun pa'i dpe'o/_/bde ba ni sngar ji ltar med snyam na/_de ni zhes gsungs te/_bde ba de ni'o/_/dus mtshungs par 'byung ba'i bde ba ni shes pa'i lhan cig 'byung ba'i rgyu nyid du bye
[\[225b.4\]]brag tu smra bas 'dod pa yin no/_/bde ba la sogs pa dang shes pa dag rig byed kyi dngos por ni ma yin no/_/da ni rig byed kyi dngos po nyid gsal ba'i don du brjod pa ni/_rig pa'i rang bzhin min pa ni/_/zhes bya ba'o/_/gal te rnam par shes pa ni rang gi rgyu nyid las bde ba la mngon du phyogs pa
[\[225b.5\]]yin te/_des na rnam par shes pa 'di dus mtshungs pa yin yang bde ba rig pa'i rang bzhin gyis mngon du phyogs pa'i phyir bde bar 'dzin par byed pa yin no snyam pa'i dogs pa bsu nas brjod pa ni/_bde ba la ni mngon du phyogs te zhes bya ba'o/_/gzugs bzhin du bde ba la yang dbang po'i byed
[\[225b.6\]]pa yod de/_des na dbang po'i rnam par shes pa bde ba'i yul can du yang 'gyur ro snyam na de la zhes bya ba'o/_/bde ba rnam par shes pa bskyed pa la so sor nus pa yin no/_/gal te rig pa nyid ma yin nam/_de ji ltar mi 'thad snyam na/_rig par bya ba nyid kyang zhes bya ba'o/_/'di ni shin tu mi
[\[225b.7\]]'thad pa nyid lhur byed pa lhag par brjod pa tshig ste/_de la rig pa ni yod pa ma yin no/_/'ga' zhig 'dod pa min zhes brjod pa ni gang yin pa de dang de ltar gsal bar byed pa ni na chung zhes bya ba'o/_/de nyid kyis zhes bya ba ni na chung sgeg mo rtogs pa'i dus na'o/_/mthong dang zhes brjod pa gang
[\[226a\]]
[\[226a.1\]]yin pa de'i bshad pa ni/_de ltar mi dmigs pa yang ma yin no zhes bya ba'o/_/lhan cig pa zhes bya ba ni gzugs dang lhan cig pa'i bde ba'o/_/zla ba gnyis pa yang nus par 'gyur ro/_/des na de yang med par byar mi nus so/_/rjes su 'gro ba dang ldog pa ni 'dod pa yang ma yin
[\[226a.2\]]no zhes rjes su 'jug go/_/ci'i phyir mi 'dod snyam na mig las zhes bya ba'o/_/de las zhes bya ba bde ba la sogs pa las skyo bar ro/_/'ba' zhig ni bde bar ro/_/'o na ci ltar zhe na/_rgyu 'ga' zhig ces gsungs so/_/lhan cig gzung ba na zhes bya ba ni/_gzugs la sogs pa dang bde ba lhan
[\[226a.3\]]cig 'dzin pa'i dus su'o/_/'di la brjod pa ni 'o na ni zhes bya ba'o/_/gal te lhan cig tu gzung ba dag la rgyur rtogs na de'i tshe res 'ga' sngon po dang ser po dag lhan cig tu rtogs pa na/_de dag kyang rgyu nyid du rtogs par 'gyur ro/_/'di ni zhes bya ba ni lhan cig rtogs pa rgyu nyid yin pa ni 'thad pa ma
[\[226a.4\]]yin no/_/de'i tshe phyi rol mi mthong bar 'gyur ro zhes bya ba ni/_phyi rol mthong bar mi 'gyur ba'o/_/bde ba myong ba ni de med na mi 'byung ba yin pa'i phyir ro zhes bya ba ni phyi rol mthong ba med na mi 'byung ba yin pa'i phyir ro/_/'dzin pa'i tshogs pa med pa nyid bstan pa'i don du brjod pa ni dbang po dang zhes bya
[\[226a.5\]]ba'o/_/des na zhes bya ba la bde ba la sogs pa'i shes pa skyed par byed pa'i yid gnyis pa med pas na'o/_/de las zhes pa gzugs la sogs pa las skyes pa'o/_/gzhan dag grub pa la sgrub pa nyid ston pa ni 'on te zhes bya ba'o/_/grang ba'i dus na gang tshe dro ba'i dus na reg pa nye ba de'i tshe grang ba
[\[226a.6\]]dang zhes bya ba la sogs pa sbyar ro/_/rtag tu zhes bya ba ni bde ba dang sdug bsngal skyed par byed pa'i don dag nye bar gnas pa na/_rtag tu bde ba dang sdug bsngal dag myong bar 'gyur ro zhes bya ba'i don to/_/bde ba dang sdug bsngal gnyis rtag tu 'gyur ba kho na'o zhe na/_g.yul de 'thab mo sprod pa'i
[\[226a.7\]]res sems 'phrogs pa ste/_yid bsdus pa gang yin pa de rje'i gla gang yin pa ste/_rim gro yo byad nye bar spyad pa pa de'i gzhan gyi dbang du gyur pa'i bdag nyid 'bras bu dang bcas par bya bar 'dod pa ni mtshon gyis reg par zhes bya ba brdegs pa'i sdug bsngal rig pa ma yin no/_/gal te de la mtshon
[\[226b\]]
[\[226b.1\]]brdegs pas sdug bsngal nyid ma skyes pa des na ji ltar rig par 'gyur snyam na bshad pa sdug bsngal rgyu mtshon gyis brdegs pa yod pa na gdon mi za bar sdug bsngal de skye ba yang yin no/_/des na zhes bya ba ni sdug bsngal skyes pas na'o/_/gzhan gyis ni bde bas so/_/gzhan ni sdug bsngal lo/_/
[\[226b.2\]]chen po nyid la sogs pas zhes bya ba ni bde ba che bas so/_/la lar yang zhes bya ba ni bde ba nyid la'o/_/goms pa nyid 'du byed pa yin la bde ba la sogs pa yang de las skyes pa yin mod/_nyes pa ci yod snyam na/_bsgoms pa'i stobs las zhes gsungs so/_/shes pa gang zhig
[\[226b.3\]]bde ba la sogs la skye ba de nyid bsgoms pa'i stobs las 'gyur ba yin gyi/_bde ba la sogs pa ni ma yin no/_/bde ba la sogs pa de dag ni gzugs la sogs pa'i mtshan nyid nang gi bems po'i don gyi stobs kyis bskyed pa yin na/_de'i tshe goms pa rgyur mi 'gyur ro zhes
[\[226b.4\]]bya ba ni grub pa'i mtha'i dogs pa'o/_/de lta zhes bya ba ni dngos po'i stobs las skye ba'i shes pa la goms pa las skyes pa khas len na'o/_/dngos po'i stobs las 'byung ba'i shes pa goms pa med par yang 'byung ba ston pa ni/_sngar ma bsams pa'am zhes bya ba'o zhes pa
[\[226b.5\]]'ba' zhig goms par ro/_/'on te don dang zhes bya ba ni shes pa don dang lhan cig goms pa'i phyir goms pas skyes pa'i shes pa yang don med par mi 'byung ngo zhe na/_'di la brjod pa ni de lta yin na zhes bya ba'o/_/rnam par shes las phyir bar ni rang bzhin tha dad par ro/_/
[\[226b.6\]]gzhan dag ni rigs pa pa'o/_/'on te de nyid ces bya ba ni 'gal ba'i nye bar len pa'i rgyu ma yin pa nyid do/_/gang gi phyir bde ba la sogs pa 'gal ba rnams la yang shes pa rgyun mthong ba yin no/_/rnam par shes pa ma yin pa'i zhes bya ba ni/_rigs pa can la sogs pa'i
[\[226b.7\]]lugs la bde ba la sogs pa bems po'i rang bzhin gyi'o/_/bdag po de ni 'bras bu 'gal ba la yang yod pa nyid do/_/de'i phyir zhes bya ba la sogs pa'i rnam 'grel nye bar 'god pa tsam zhig byas pa ni don 'di 'phel bas rnam 'grel 'di 'jug pa yin no zhes bstan pa'i don du
[\[227a\]]
[\[227a.1\]]yin no/_/sngar bshad pa'i gnod byed nyid re zhig rang nyid dran par byed pa ni gal te zhes bya ba'o/_/khyed kyi ltar na yang zhes bya ba ni/_sangs rgyas pa'i ltar na'o/_/bag chags sad pa nyid ci 'dra ba zhig med snyam na/_/gzugs la sogs pa'i zhes bya ba ste/_
[\[227a.2\]]dper na gzugs la sogs pa'i rnam par rtog pa sad pa'i rgyu ni res 'ga' zhig yin pa de bzhin no zhes bya ba'i don to/_/'ga' zhig gi zhes bya ba ni bde ba'am sdug bsngal gyi'o/_/de la ni rigs pa pa la'o/_/gal te bag chags rgyu yin mod de lta na yang de'i 'bras bu rtogs pa nyid ji
[\[227a.3\]]ltar yin zhe na/_bag chags stobs las zhes gsungs so/_/bag chags ni dran pa dang ngo shes pa'i rgyu nyid yin par rtogs te/_/des na bag chags ni shes pa nyid kyi rgyu yin gyi/_shes pa ma yin pa ni ma yin no zhes bya ba'i don to/_/de la dran pa ni snga ma nyid dran pa tsam yin la ngo shes pa
[\[227a.4\]]ni sngon mthong ba dang da ltar mthong bzhin pa gcig nyid du sgro 'dogs pa'o zhes bya ba ni khyad par yin no/_/gal te zhes bya ba la sogs pa ni bram ze'i lugs so/_/de la yang zhes bya ba ni dran pa la sogs pa la yang ngo /_/rnam par shes pa yang snang ba nyid de/_des na de yang rig pa'i rang
[\[227a.5\]]bzhin nyid yin no snyam na/_der yang zhes bya ba'o/_/'di la grub pa'i mtha' pas gsungs pa ni gal te zhes bya ba'o/_/der ni zhes bya ba ni dran pa la yang ngo /_/de'i tshe don de'i dran pa ni mngon sum bzhin du 'dzin pa nyid du 'gyur ro/_/dran pa la sogs pa yang mngon sum nyid du thal bar
[\[227a.6\]]'gyur ro zhes dgongs pa'o/_/snang ba des ni zhes bya ba ni skabs kyi dran pa'o/_/'di zhes bya ba dran pa dang mngon sum gnyis khyad par med pa'i nyes pa'o/_/lkog nyid du mngon sum ma dmigs mod/_de lta na yang dran pa la ni snang ba kho na'o snyam na mngon sum gyis ni zhes smos so/_/gzhan
[\[227a.7\]]du zhes bya ba ni mngon sum gyis mthong ba'i don la dran pa mi 'jug gi_/'on kyang mthong ba nyid 'jug pa yin na/_de'i tshe snga na med pa'i rang bzhin 'dzin par 'gyur la/_de lta na yang de dran par ji ltar 'gyur/_dran par 'gyur ba yang yin te des na mngon sum gyis gzung ba'i don nyid dran pa yin
[\[227b\]]
[\[227b.1\]]no zhes brjod par bya ba'o/_/lkog tu gyur pa ni mngon sum gyis gzung ba yang ma yin no/_/des na de dran pa la snang bar ji ltar 'gyur zhes bsams pa'o/_/dogs pa ni 'on te zhes bya ba'o/_/grub pa'i mtha' pa rnam par rtog par mdzad pa ni/_lkog nyid ces bya ba'o/_/gal te lkog nyid don gyi
[\[227b.2\]]ngo bo yin na de'i tshe mngon sum la snang bar 'gyur te/_mngon sum ni don gyi rang bzhin mngon sum byed pa yin pa'i phyir ro/_/nus pa nges pa'i phyir zhes bya ba ni dngos po rnams nus pa sna tshogs pa can yin pa'i phyir ro/_/dngos po'i rang bzhin yang 'ga' zhig mngon sum la snang ba ma yin te/_
[\[227b.3\]]'on kyang gzhan du yin no zhes bya ba'i don 'di la dpe'i sgo nas brjod pa ni dpe ni zhes bya ba'o/_/rang bzhin gzhan gyis zhes bya ba ni bum pa la sogs pa'i rang gi ngo bos snam bu la sogs pa'i dngos po med pa'i rang bzhin gang yin pa de ni dngos po med pa'i tshad ma'i yul yin no zhe na/_de
[\[227b.4\]]yang zhes bya ba ni lan no/_/dngos po yin na ni zhes bya ba ni dngos po'i rang bzhin yin na'o/_/de las ni dngos po las so/_/de ni dngos po med pa'i tha dad na dngos po'i ste/_don dngos po dang dngos po med pa'i rang bzhin gnyi gar ji ltar 'gyur te/_dngos po med pa ni de las tha dad pa'i phyir ro/_/
[\[227b.5\]]gal te dngos po dang dngos po med pa'i chos gnyis tha dad pa de lta na yang dngos po gcig yin la 'gal ba ci yod snyam na/_dngos po tha dad pa'i zhes gsungs so/_/dngos po dag ni zhes bya ba ni don dag go/_/yang ji ltar na dngos po dag kho na tha dad kyi dngos po med pa dag ni ma yin te zhe na/_
[\[227b.6\]]go rims bzhin gtan tshigs gnyis brjod pa ni/_dngos po dag ces bya ba ste/_bum pa dang snam bu dag go/_/dngos po med pa las zhes bya ba ni/_gcig la gcig med pa las so/_/dngos po dang dngos po med pa dag kyang de bzhin du tha dad par 'gyur ro snyam na/_dngos po dang zhes bya ba'o/_/
[\[227b.7\]]dngos po med pa yang gzhan ni gcig la gcig med pa dag go/_/de lta ma yin na zhes bya ba ni gal te dngos po dang dngos po med pa dag la yang dngos po med pa yod na/_de'i tshe dag tha dad par bya ba la yang gcig la gcig med pa'i mtshan nyid kyi dngos po med pa gzhan dag la de la yang gzhan
[\[228a\]]
[\[228a.1\]]yin pa'i phyir thug pa med par 'gyur ro zhe na 'di la brjod pa ni/_gal te dngos po med pa dngos po las gzhan ma yin na/_de'i tshe dngos po dang dngos po med pa dag gzhan te tha dad par 'dzin pa ji ltar yin/_mngon sum dang dngos po med pa'i mtshan nyid de 'dzin par byed pa'i
[\[228a.2\]]tshad ma gnyis tha dad pa'i phyir dngos po dang dngos po med pa dag tha dad pa yin no zhe na/_tha dad med par zhes smos te/_tha mi dad pa 'dzin pa ni med de/_thams cad du tha dad pa kho nar 'gyur ro zhes bya ba'o/_/phyed phyi ma 'chad pa ni gal te zhes bya ba'o/_/gzhan gyis zhes bya ba ni rna ba'i shes
[\[228a.3\]]pa la sogs pa'o/_/des na ji ltar der byed pa po rnams tha dad par gzung yang tha mi dad par gzung bar rtogs pa de bzhin du 'dir yang tshad ma gnyis kyi dngos po dang dngos po med pa dag tha dad par rtogs kyang tha mi dad par yang rtogs par nus pa yin no zhes rtsod pa brjod pa ni 'di ni zhes
[\[228a.4\]]bya ba'o/_/'dir yang zhes bya ba ni dngos po dang dngos po med pa dag la'o/_/dngos po med pa las tha dad par rtogs pa de gang yin pa de yang thogs pa med pa'i bag chags nyid las 'gyur te/_des na dngos po las don gzhan dngos po med pa brtags pas ci zhig bya dngos po med pa'i
[\[228a.5\]]blo'i rgyu mtshan du dngos po med pa rtogs pa yin na blo de ni gzhan du yang ma 'thad pas da ni dngos po med pas ci zhig bya/_gal te dngos po med pa zhes bya ba'i tshad ma yod pa'i phyir gdon mi za bar de'i gzhal bya yod dgos so zhes brjod pa ni/_dngos po med pa zhes bya ba'o/_/gal
[\[228a.6\]]te dngos po med pa'i tshad ma dang /_gzhal yang mi srid pa yin/_'o na dngos po rnams phan tshun ldog pa nyid du 'gyur/_gang la gang gis dngos po med pa dang mi mthun pa mi 'gyur te/_bum pa la bum pa'i rang bzhin no zhe na/_'di la brjod pa ni de dang mi 'dra nyid kyis zhes bya ba'o/_/gal
[\[228a.7\]]te mi 'dra ba nyid yod pa la tshad ma ci yod snyam na/_mi 'dra ba yang zhes bya ba'o/_/de'i dus phyis 'byung ba de'i stobs las byung ba'i phyir ro zhes gtan tshigs kyi dngos pos khyad par byas pa'o/_/gal te dngos po med pa'i tshad ma des dngos po med par rtogs so snyam pa mthong ba ma yin nam/_
[\[228b\]]
[\[228b.1\]]des na dngos po med pa'i tshad ma med par ji ltar 'gyur snyam na/_dngos po med pa'i tshad mas bdag gi bya ba'o/_/so so rang gi zhes bya ba ni dpyod pa pa nyid kyis so sor nges pa'i'o/_/mtshungs pas na don gcig par ro/_/'di nyid dngos po med pa'i tshad mar 'gyur ro snyam na/_
[\[228b.2\]]mi dmigs pa de yang zhes gsungs so/_/ji ltar mngon sum gyis ma bzung ba dngos po med pa'i cha 'dzin pa dngos po med pa tshad ma gzhan yin pa de bzhin du mngon sum gyis ma bzung ba'i lkog nyid 'dzin pa'i phyir dran pa yang tshad ma gzhan du 'gyur ro/_/'on te mi'i lkog tu gyur
[\[228b.3\]]pa nyid rtogs par gyur pa de'i tshe de'i rjes su dpag pas rtogs pa yin te/_mngon sum la rjes su dpag pa mi 'jug pa'i phyir ro/_/des lkog nyid rig pa la dgos pa yod pa nyid do zhe na rjes dpag ces bya ba'o/_/lkog tu gyur pa nyid gzung ba las ni rjes su dpag pa 'jug pa ma yin no zhes
[\[228b.4\]]bya ba'i don to/_/phyed phyi ma bshad pa'i phyir rtsod pa byed pa ni 'di snyam na zhes bya ba'o/_/des na 'di zhes bya ba ni rjes su dpag pa 'jug pa'i mtshan nyid 'di'o/_/skye bzhin pa'i rjes su dpag pas me 'dzin pa ste/_nges par bya ba la de'i zhes bya ba ni rjes su dpag pa'i sngar de sngon rol du
[\[228b.5\]]lkog tu gyur pa nyid du nges par 'dzin pa ni su yang med do/_/yang ji ltar na thams cad kyi tshe dgos pa ltos par bya ba nyid du 'gyur zhe na/_sbyor bar byed pa'i zhes gsungs so/_/des na gal te rjes su dpag pa skye ba na/_res 'ga' lkog tu gyur pa nges pa nyid la ltos pa de'i ni/_de sbyor bar
[\[228b.6\]]byed pa nyid ma yin par 'gyur ro zhes dgongs pa'o/_/rgyu'i mtshan nyid ni de tsam rjes su 'gro ba dang de ldog pa nyid tsam du zad pa'i phyir ro/_/dran pa ni rjes su dpag pas bya ba nyid du nges pa yin no zhe na/_rjes su dpag pas zhes bya ba'o/_/de lta ma yin na zhes bya ba ni/_gal te rjes su dpag par
[\[228b.7\]]bya ba nyid dran pa'i spyod yul du 'gyur na'o/_/dran pas ni zhes bya ba ni dogs pa bsu ba'o/_/'o na zhes bya ba ni grub pa'i mtha'o/_/gal te dran pas de'i tshe yod pa yang du ma rtogs na de'i tshe de'i lkog tu gyur pa nyid du rtogs par bya ba de gang zhig yin zhes bya ba'i don to/_/sngon mthong ba po zhes bya
[\[229a\]]
[\[229a.1\]]ba ni dpe la mthong ba'i me nyid lkog tu gyur pa yin par dran pas rtogs pa yin no zhe na/_'di brjod pa ni 'o na zhes bya ba'o/_/de'i dus kyi mthar thug pa zhes bya ba ni sngon gyi dus kyi mthar thug pa nyid do/_/gzhan ni ma yin pas na zhes bya ba ni rjes su dpag pa'i dus na yod pa'i lkog tu gyur pa
[\[229a.2\]]nyid ni dran pas rtogs pa nyid ni ma yin no/_/de ltar na yang dran pas bya ba ci yod de/_rjes su dpag par bya ba'i lkog tu gyur pa nyid ni ma rtogs pa'i phyir ro zhes dgongs pa'o/_/dran pas zhes bya ba ni dogs pa bsu ba'o/_/'di la brjod pa dran pas 'jug go zhes bya ba'o/_/dpyod pa'i rnam pa nyid
[\[229a.3\]]brjod pa ni ci zhes bya ba'o/_/gal te thob mi nus mod de lta na yang 'jug go snyam na rtogs ldan zhes bya ba'o/_/gzhan du zhes bya ba ni thob bya'i don med na'o/_/rnam par rtog pa gnyis pa la brjod pa ni/_da lta ba'i dus la ni zhes bya ba'o/_/rgyu des na dran pa ji ltar tshad ma yin/_bshad pa'i don nyid gsal
[\[229a.4\]]bar byed pa ni sngar gyi zhes bya ba'o/_/de ni zhes bya ba ni sngar gyi dus kyi don to/_/lkog tu gyur pa nyid mngon sum gyis 'dzin pa nyid ston pa ni mngon sum gyis ni zhes bya ba'o/_/dus kyi zhes bya ba da ltar byung ba'i dus kyi'o/_/de'i rnam pa nyid ni zhes bya ba ni lkog tu gyur pa'i dngos po'i rnam pa nyid
[\[229a.5\]]ni'o/_/'di ni 'di yin te lkog tu gyur pa zhes bya ba rnam pa thams cad du gzung bar mi nus so zhes de skad du ni mi brjod kyi/_'on kyang dran pas lkog tu gyur pa nyid rtogs so zhes gang brjod pa de ni ma 'brel te/_dran pas ni rang gi rnam pa tsam zhig rtogs pa'i phyir ro zhes bya ba yin no/_/de lta bur
[\[229a.6\]]gyur pa'i zhes bya ba ni/_mi gsal ba'i rnam pa can no/_/lan ni don mos pa med ces bya ba ste/_gal te don yin na don du mos pa yang yod par 'gyur na yod pa yang ma yin te/_des na don ma yin no zhes bya ba'i don to/_/dran pa'i rnam pa ni mi gsal ba'i rnam pa yin la de la ni mos pa de yod pa ma
[\[229a.7\]]yin no/_/gal te bdag gi mthong ba gang yin pa de nyid dran pas yul du byas so zhes 'jig rten pa rnams las lhag par zhen pa yod pa nyid ma yin nam/_des na ji ltar don du mos pa med snyam na 'di ltar zhes gsungs so/_/rnam par dpyod pa can dag ni 'di ltar rtogs kyi don nyid du lhag par mos
[\[229b\]]
[\[229b.1\]]pa ni ma yin no zhes bya ba'i don to/_/de yan chad ni dran pa rang gi rnam pa tsam mngon du byed pa nyid du rim pa bzhin bsgrubs nas de ni dpe'i stobs nyid kyis bde ba la sogs pa yang rang rig pa'i rang bzhin du bsgrub pas rnam 'grel gyi bshad pa rtsom pa ni/_de'i phyir zhes bya ba'o/_/myong ba'i 'du
[\[229b.2\]]byed las zhes bya ba ni sngar zhugs pa'i mngon sum byas pa'i 'du byed las so/_/de dag kyang zhes bya ba ni bde ba sogs pa'o/_/goms pa'i 'du byed las byung ba ste nye bar gnas pa'i nang gi reg bya la sogs pa'i khyad par gang yin pa de'i bdag nyid du gyur pa'o/_/'o na zhes bya ba la sogs pa'i
[\[229b.3\]]'dre ba la brjod pa ni/_de'i sgo nas zhes bya ba'o/_/reg pa dang lhan cig 'brel pa las byung ba'i bde ba'i rnam pa myong ba gang yin pa de las sems kyi rgyud las skyes par gyur pa'i 'du byed de ni de dang 'dra ba'i rang bzhin de mthong ba'i las sad par 'gyur ro/_/'chad pa ni ma khyud pa'i zhes bya ba'o/_/
[\[229b.4\]]'di nyid ces bya ba ni rang rig pa'i rang bzhin nyid do/_/de lta ma yin te zhes bya ba ni gal te rang gi rnam pa myong ba tsam gyis don rig go zhes bya bar mi 'gyur gyi/_'on kyang don dam nyid du don rig pa ma yin na/_de'i tshe shes pa des gzhan rig go zhes don dang shes pa dag 'brel par mi 'gyur ro/_/
[\[229b.5\]]rang gi rgyu las ni zhes bya ba ni rang gi ngo bo rig pa ni rgyu las skyes pa'i phyir ro zhes bya ba'i don to/_/de ni tha dad phyir zhes bya ba ni/_gzhan de rang gi ngo bo las tha mi dad pa'i phyir ro/_/phyi rol tha dad pa'i rang bzhin ni gzhan shes pa'i ngo bo yin par mi 'thad do/_/de las te shes pa las gzhan
[\[229b.6\]]gsal bar ji ltar 'gyur/_gal te bum pa snang ba las tha dad pa nyid des gsal ba ma yin nam snyam na/_sgron ma las ni zhes bya ba ni/_gal te de bzhin du rnam par shes pa las kyang gsal ba'i rang bzhin gyi don skye ba ma yin nam/_des rnam par shes pas gsal ba yin no zhe na/_gsal ba'i
[\[229b.7\]]zhes gsungs so/_/shes pa las gsal ba'i rang bzhin gyis don ji ltar mi skye snyam na/_'bras nyid ces gsungs so/_/don shes pa'i 'bras bu nyid du khas len na rgyur gyur pa'i shes pa des don ji ltar rtogs par 'gyur te/_mi 'gyur ba kho na'o de lta ma yin na zhes bya ba'o/_/gal te skyes
[\[230a\]]
[\[230a.1\]]pa las skyes pa gang yin pa de shes pas rig pa yin na'o/_/des ni rtogs pas so/_/rang bzhin zhes bya ba ni shes pa'i rang bzhin no/_/de ni zhes bya ba ni don nyid kyi tha dad nas kyang sngon du phyogs par skyes pa yin no zhe na/_'di la brjod pa ni mig las so/_/kyang zhes
[\[230a.2\]]bya ba ste shes pa de ni mig gi tha dad nas kyang mngon du phyogs par skyes pa yin te/_des na shes pa de ni ji ltar mig de rig pa ma yin na/_mig gi tha dad nas kyang shes pa don nyid la phyogs par skyes pa yin gyi/_mig la phyogs par ni ma yin no/_/des na don nyid rig pa yin no zhe na 'di la
[\[230a.3\]]brjod pa ni shes pa ni don la zhes bya ba'o/_/shes pa 'di la don la mngon du phyogs pa nyid yod do zhes ji ltar rtogs/_'o na don la phyogs pa nyid ji ltar rtogs par 'gyur snyam na/_gal te zhes bya ba gsungs so/_/mngon du phyogs pa nyid med par ro/_/de dang ni mngon du phyogs pa dang ngo /_/_
[\[230a.4\]]de las gzhan zhes bya ba ni lhan cig snang ba las so/_/lhan cig snang ba tsam kho na yod pa yin no zhes dgongs pa'o/_/rgyu des na lhan cig snang ba'i don de'o/_/nges par cig car te dus gcig tu sngon po la sogs pa dang bde ba gnyis 'dzin pa gang yin pa de mi rigs so/_/bde ba la
[\[230a.5\]]sogs pa zhes bya ba ni/_bde ba la sogs pa'i rang bzhin sgra la sogs pa'o/_/chen po zhes bya ba ni blo'i de tsam zhes bya ba ni yul lo/_/blo'i dbang po lnga zhes bya ba ni nyan pa dang pags pa dang mig dang lce dang sna zhes bya ba'o/_/las kyi dbang po lnga ni rkub dang mdoms dang lag pa dang
[\[230a.6\]]rkang pa dang ngag ces bya ba'o/_/gal te de lta na yang 'di thams cad bde ba dang sdug bsngal dang gti mug gi rang bzhin can gtso bo yongs su gyur pa yin no zhes bya ba 'di tsam zhig grub mod/_sgra la sogs pa bde ba la sogs pa'i rang bzhin can du go ji ltar zhe na/_rnam par 'gyur ba
[\[230a.7\]]yang zhes bya ba'o/_/bde ba la sogs pa ni bde ba la sogs pa'i rang bzhin can gyi gtso bo gang yin pa de'i rang bzhin kho na yin no zhes bya ba 'di ga las yin/_gtso bo de'i rang bzhin gyis rjes su 'gro ba mthong ba'i phyir ro/_/'di zhes bya ba ni/_grub pa'i mtha' pas smra ba'i'o/_/gang zhig gang
[\[230b\]]
[\[230b.1\]]las skyes pa de ni de'i rang bzhin gyis rjes su byed pa yin no zhes bya ba 'di ni ma nges pa yin/_gal te phra mo bsag pa mi dmigs pa rlung nyid dam/_sgra'i rdul yod pa yin la de dag gi yongs su gyur pa ni sgra'i rang bzhin du gyur pa ma yin nam/_des na ma nges par ji ltar 'gyur snyam na/_gal te
[\[230b.2\]]yang zhes gsungs so/_/de grub pa ma yin te 'di tshad ma mthong ba ma yin no/_/'di yang zhes bya ba ni rdo ba dang /_dbyig pa'i sbyor ba las skyes pa'i sgra la'o/_/de'i rang bzhin gyi zhes bya ba ni/_'jim pa la sogs pa'i rang bzhin can no/_/gang gi phyir de lta na yang dpe 'ga' zhig nye bar bstan nas
[\[230b.3\]]sgrub pa nus pa'i gtan tshigs des na'o/_/phyogs gzhan yang brjod pa ni bzlog pa 'grub po zhes bya ba ste/_rigs mthun pa kho na las skyes pa yin no zhes bya ba 'di las bzlog pa 'grub po/_/'di ga las she na/_lhan cig pa ma yin pa zhes gsungs so/_/'on kyang rigs mthun pa yang rigs
[\[230b.4\]]mi mthun pa dang /_lhan cig pa nyid rgyur mthong ngo /_/des na gang 'bras bu yin pa de ni rigs mthun pa dang rigs mi mthun pas skyes pa yin te/_dper na bum pa la sogs pa bzhin no/_/sgra la sogs pa yang 'bras bu yin no/_/des na rigs mthun pa nyid du mi 'grub po zhes bsams pa'o/_/
[\[230b.5\]]'on te zhes bya ba ni dgongs pa'o/_/'di la brjod pa ni 'di la bshad zin te zhes bya ba'o/_/bshad zin pa nyid dran par byed pa ni lhan cig pa zhes bya ba'o/_/gzung ba nyid la sogs pa'i sgras dngos po nyid la sogs pa rjes su 'gro ba'i phyir ro/_/'on te yang zhes bya ba ni dngos po nyid la sogs pa
[\[230b.6\]]yang ngo /_/de yang bde ba la sogs pa'i bdag nyid can ji ltar yin zhe na/_dngos po nyid la sogs pa zhes gsungs so/_/bde ba la sogs pa bum pa'i bdag nyid can yin pa'i phyir ro zhes bya ba ni da lta bum pa la sogs pa'i bdag nyid can du mthong ste/_bum pa la sogs pa'i bdag nyid de rjes
[\[230b.7\]]su mthong ba'i phyir na/_gtso bo yang bum pa la sogs pa'i bdag nyid kho nar 'gyur ro/_/'on te zhes bya ba ni gzhan gyi'o/_/de'i gtso bo'o 'di la brjod pa ni gal te zhes bya ba'o/_/rnam par 'gyur ba'i tshogs ni bum pa la sogs pa'i rang bzhin no/_/mngon par gsal ba dang mi gsal ba tsam
[\[231a\]]
[\[231a.1\]]rnam par 'gyur ba'i dngos po yin no/_/de nyid gsal bar byed pa ni mngon par gsal ba ni zhes bya ba'o/_/gsal ba 'di ci zhig ces dris pa la ni mngon par mi gsal ba yang 'phangs pa yin te/_de ni gsal ba med pa'i rang bzhin can yin pa'i phyir zhes bsams nas gnyi ga la
[\[231a.2\]]yang gzhan lan 'debs pa ni/_mthong ba'i bdag nyid ni gsal ba zhes brjod la/_mthong ba'i bdag nyid med pa ni de med pa'o/_/don de nyid brjod pa ni mi dmigs pa ni zhes bya ba'o/_/tshad mas grub pa'i bum pa la sogs pa'i rang gi ngo bo ni gtso bo la ma dmigs so zhes bya bar nus kyi rang gi ngo bo tshad
[\[231a.3\]]mas ma grub na med pa kho nar 'gyur ro/_/med par kho nar 'gyur mod ci chad snyam na/_des na zhes gsungs so/_/de ltar zhes bya ba ni ji ltar da ltar yod pa de kho na ltar gal te gtso bo'i gnas skabs su yang yod na de'i tshe gtso bo rgyur brtags pas ci zhig bya/_de dag gi zhes bya ba bum pa la sogs pa
[\[231a.4\]]rnams kyi'o/_/tha dad par zhes bya ba ni sgra'i rang bzhin las so/_/gal te bum pa la sogs pa dang bde ba la sogs pa dag rnam pa tha dad par 'dzin mod/_de lta na yang gcig nyid du mi 'gyur snyam na/_tha dad par snang ba can gyi zhes bya ba'o/_/dpe nyid rnam par 'grel pa ni sngon po la sogs par zhes bya
[\[231a.5\]]ba'o/_/'on te de la yang bsgoms pas khyad par du 'gyur ba yod do zhe na de lta yin no zhes bya ba ste/_sngon po la sogs pa'i rnam pa yang bsgoms pas khyad par srid pa yin na ni'o/_/goms pa'i rjes su 'gro ba can goms pa'i 'bras bu'i de kho na ma yin pa ni dngos po ste/_'dod ldan ma'i rnam pa
[\[231a.6\]]bzhin no/_/de ni zhes bya ba ni phyi rol ma yin par nges pa'i snang ba'i rang bzhin no/_/ma yin te zhes bya ba ni lan no/_/'khrul pa'i rgyu ni rab rib la sogs pa yod du chad pa kho na yin te/_de dag ma mthong ba'i phyir dang phyi rol ma yin par snang ba la yod par byed pa med pa'i yang phyir ro/_/de bzhin du
[\[231a.7\]]blo yang zhes bya ba gtso bo yongs su gyur pa'i rang bzhin yin no/_/bdag gi zhes bya ba ni skyes bus so/_/'dis ni phyi rol nyid du rtogs par 'gyur ro zhes gang brjod pa de spangs nas da ni bde ba la sogs pa khyad par gyi rim pa can du mi 'gyur ro zhes gang brjod pa de song ba ni bsgoms pa'i zhes bya ba'o/_/
[\[231b\]]
[\[231b.1\]]de'i bdag nyid can gyi zhes bya ba ni blo'i rang bzhin du gyur pa'i'o/_/bsgoms pa'i blo khyad par 'gyur ba nyid pha rol po ston pa ni/_bsgoms pa'i zhes bya ba ni zhes pa'o/_/yang ji ltar na 'di gnyis kyis bsgoms pas 'jug snyam na nga rgyal de yang zhes bya ba'o/_/nga'o snyam pa'i rnam pa can gyi
[\[231b.2\]]nga rgyal ni blo yang yin no/_/snying stobs las byung ba'i nga rgyal zhes bya ba ni/_nga rgyal yon tan gsum gyi bdag nyid snying stobs shas che ba'i phyir snying stobs las byung ba zhes brjod do/_/des na gang gi tshe blo snying stobs las byung ba'i nga rgyal la rag las pa de'i tshe/_bde ba'i bdag nyid
[\[231b.3\]]'thob par 'gyur ba yin no/_/de bzhin du mun pa las byung ba'i nga rgyal las rag las pa de'i tshe sdug bsngal gyi rang bzhin 'thob par 'gyur la/_rdul las byung ba'i nga rgyal la rag las pa'i tshe ni gti mug gi rang bzhin nyid 'thob par 'gyur ba yin na/_de ltar zhes bya ba ni bde ba la sogs
[\[231b.4\]]pa'i rang bzhin du'o/_/'di la brjod pa ni gal te zhes bya ba'o/_/sgra la sogs pa yang gtso bo yongs su gyur pa'i rang bzhin nyid yin te/_de dag kyang bde ba la sogs pa'i rang bzhin yin pa'i phyir ro zhe na phyi rol zhes gsungs so/_/de'i rang bzhin rjes su 'gro bar mthong ba'i phyir na/_sgra la
[\[231b.5\]]sogs pa rnams gtso bo yongs su gyur pa'i rang bzhin nyid yin no snyam na/_'di dag de'i rang bzhin gyis zhes gsungs so/_/gang gi tshe blo la yang bde ba la sogs pa'i rang bzhin nyid yod pa de'i tshe sgra la sogs pa rnams la bde ba la sogs pa'i rang bzhin rjes su 'gro bar tshad mas grub
[\[231b.6\]]pa ma yin no/_/bde ba la sogs pa 'di dag res 'ga' blo'i rang bzhin yin par 'gyur ro zhes bya ba'i don to/_/de'i tshe 'bras bu rgyu'i rjes su 'gro ba zhes bya ba ni 'bras bu ni rgyu'i rang bzhin gyi rjes su byed par 'gyur ba yin no/_/de ltar byas pas de lta bu'i rgyus zhes bya ba sgra la sogs pa
[\[231b.7\]]bde ba la sogs pa'i rang bzhin gtso bo'i mtshan nyid kyi rgyus skyed pa yin par 'jig rten gyis shes par 'gyur ro/_/gtso bo yongs su gyur pa yin pa'i gtan tshigs nyid kyis bde ba la sogs pa rjes su 'gro ba de ltar nges so zhe na 'di ni zhes bya ba sgra la sogs pa'o/_/de nyid yin par nges zhes bya
[\[232a\]]
[\[232a.1\]]ba ni gtso bo yongs su gyur pa nyid du nges pa ni gtso bo yongs su gyur pa nyid du nges na'o/_/bde ba la sogs pa rjes su 'gro bar nges par bya ba yin no/_/de ltar na re zhig gtso bo yongs su gyur pa'i rang bzhin nyid du ma grub po zhes bstan nas/_da ni sgra la sogs pa la
[\[232a.2\]]gtso bo'i yongs su gyur pa nyid du khas blangs nas bde ba la sogs pa'i rang bzhin yin pa 'gog pa ni gzhan yang zhes bya ba'o/_/de ni du ba'o mtshungs so zhes bya ba ni sgra la sogs pa yang bde ba la sogs pa'i rang bzhin nyid ni mngon sum gyis gnod pa kho na'o/_/bde ba la sogs pa'i rang
[\[232a.3\]]bzhin can gyi blo ni bde ba ma yin pa la sogs pa'i rang bzhin sgra la sogs pa de dag gi 'dzin byed ma yin par 'gyur ro/_/de ni skyes bu'o/_/bzlog pa'i zhes bya ba ni gtso bo'i bdag nyid yin pa'i phyir ro/_/des rigs mi mthun pas na skyes bu dang sgra la sogs pa gzung ba dang 'dzin pa'i
[\[232a.4\]]dngos por mi 'gyur ro/_/de ni skyes bu'o/_/gal te 'dzin par byed pa kho na za ba yin na/_de'i tshe 'dzin par byed pa med na/_'on kyang za ba ni gzhan kho na yin no zhes dogs pa bsu nas brjod pa ni/_nyams su myong bar byed pa las zhes gsungs so/_/ci'i phyir zhes dris pa na/_khong nas dbyung ba
[\[232a.5\]]dang bcas pa'i rtsa ba dgod pa ni blo dang zhes bya ba'o/_/'di nyid 'chad pa ni gang gi phyir zhes bya ba'o/_/gzhan du ma yin no zhes bya ba ni rgyu dang 'bras bu las rnam pa gzhan gyis ni gzung ba nyid du 'gyur ba ma yin no/_/des na zhes bya ba ni rgyu dang 'bras bu dang gzung ba dang 'dzin pa'i dngos po phan
[\[232a.6\]]tshun 'khrul pa med pas na'o/_/rgyu dang 'bras bu nyid du zhes bya ba ni/_blo ni 'bras bu nyid dang rgyu la sogs pa ni rgyu nyid du'o/_/gal te yang spros pa nas nges kyi bar du blo gcig yin no zhes 'dod pa de lta na yang sgra la sogs pa rnams kyi blo la gnas skabs kyis khyad par byed pa kho na'o/_/skyes bu
[\[232a.7\]]yang zhes bya ba ni skyes bu'i yul yang ngo /_/de yang zhes bya ba ni skyes bu'o/_/de dag gi sgra la sogs pa'i'o/_/de ltar yang ma yin zhes bya ba ni skyes bu 'bras bu ma yin pa'o/_/des gzung ba nyid kyis rgyu dang 'bras bu'i dngos po'i sgrib pa la ma nges pa nyid do/_/sngar gyi phyogs la ma nges pa nyid
[\[232b\]]
[\[232b.1\]]brjod nas da ni rgyu dang 'bras bu'i dngos po ma grub pa'i phyir/_ji ltar de rgyu dang 'bras bu'i dngos po grub ces brjod pa ni/_ma grub pa nyid kyi phyir ro zhes bya ba'o/_/sngar ni rgyu dang 'bras bu yin no zhes ston pa yin na/_da ni sa dgag pa khong nas phyung la rgyu dang 'bras min zhes brjod pa yin no/_/skyes bu
[\[232b.2\]]dang sgra la sogs pa'i rang bzhin gyis bde ba'o/_/gzhan gyi don ni zhes smras so/_/'di nyid rjes su brjod nas grub pa'i mtha' gsungs pa ni/_'o na ni zhes bya ba'o/_/de lta yin na ci skyon zhes brjod pa ni de lta yin dang zhes bya ba'o/_/skyes bu dang sgra la sogs pa yang gzung ba dang 'dzin pa'i
[\[232b.3\]]dngos po yod pa'i phyir ro/_/yang na 'dod par mi 'gyur mod/_gzung ba dang 'dzin pa'i gtan tshigs skyes bu de nyid kyis ma nges pa nyid du 'gyur ro/_/dgag pa khong nas bton nas bshad pa gzhan yang gsungs pa ni/_yang na zhes bya ba'o/_/'on te gzung ba dang 'dzin pa med pa nyid ci'i phyir zhe na/_
[\[232b.4\]]yod na'ang zhes gsungs te/_gzung ba dang 'dzin pa yod na yang ngo /_/gzung ba dang 'dzin pa de na bum pa dang snam bu la sogs pa gzhan la'ang 'gyur/_bems po'i rang bzhin can gyi blo 'dzin par byed pa nyid yin no/_/me long la sogs pa yang 'dzin par 'gyur
[\[232b.5\]]ro zhes dgongs pa'o/_/ci'i phyir zhes bya ba ni/_yang ci'i phyir myong bar bya ba yin pa tsam gyis sems pa can nyid yin zhes bya ba'i don to/_/nang nyid du myong ba'i phyir nang nyid do/_/nang nyid du myong ba gang yin pa de ni 'khrul pa kho na'o zhe na/_phyi rol nyid la zhes gsungs so/_/'di nyid gzhung 'dzugs
[\[232b.6\]]pa ni dngos gang zhes bya ba'o/_/phyi rol gyi zhes bya ba ni phyi rol bde ba la sogs pa'i rang bzhin gyi rjes su byed par ro/_/gal te phyi rol gyi bde ba la sogs par yod pa yin te/_'on kyang myong ba de'i rang bzhin gyi rjes su byed pa ma yin par zad do zhe na/_myong ba yang gzhan la zhes gsungs so/_/myong ba'i
[\[232b.7\]]phyi rol gyi rjes mi byed la/_phyi rol gyi dngos po gzhan no zhes bya bar mi 'thad do/_/'thad pa gzhan yang brjod pa ni de ltar zhes bya ba'o/_/'on te bde ba la sogs pa rig pa ni rang rig pa'i rang bzhin du 'jug pa ma yin no zhe na/_bde ba la sogs pa gzhan gyis zhes gsungs so/_/'o na gzugs la
[\[233a\]]
[\[233a.1\]]sogs pa yang gzhan gyis rig pa ma yin no zhes gzugs la sogs pas ni zhes bya ba'o/_/de'i nang du chud pa zhes bya ba ni bde ba'i rnam pa can gyis rtogs pa'i nang du chud pa'o/_/bum pa la sogs pa bzhin no zhes bya ba ni/_dper na bum pa'i rnam pa can gyi shes pa yin yang phyi
[\[233a.2\]]rol gyi bum pa yang yod pa nyid yin pa de bzhin du bde ba'i rnam pas bde ba rtogs na/_phyi rol gnas pa bzlog du med pa kho na'o zhes dgongs pa'o/_/'di la brjod pa ni de ni mi rigs te zhes bya ba'o/_/de la zhes bya ba ni shes pa la gnas pa bum pa'i rnam pa la ni goms pa'i byed pa ma rtogs te/_
[\[233a.3\]]des na gzhan bum pa nye bar gnas pas bskyed pa'i phyir/_phyi rol gyi bum pa yang yod pa nyid do/_/gal te bde ba rnam pa la yang goms pa'i byed pa rtogs pa med pa ma yin nam/_des gzhan nye bar gnas pa las 'gyur ba yin no snyam na/_bde ba la sogs pa'i zhes gsungs so/_/de'i
[\[233a.4\]]rang bzhin du ma gyur pa zhes bya ba bde ba la sogs pa'i rang bzhin du ma gyur pa'i myong ba ste/_skyes bus rig pa'o/_/'di la bshad pa zhes bya ba la sogs pas gzhan gyi rtsod pa rjes su brjod pa smras pa yin no/_/de'i rnam pa can ma yin pa zhes bya ba ni/_bde ba la sogs pa'i rang
[\[233a.5\]]bzhin ma yin pa'o/_/des zhes bya ba de rnam pa can ma yin pas na'o/_/de zhes bya ba ni skyes bu'o/_/de'i rnam pa can ma yin pa'i phyir ro zhes bya ba ni/_bde ba la sogs pa'i rang bzhin ma yin pa'i phyir ro/_/'o na ji ltar bde ba la sogs pa rig pa yin snyam
[\[233a.6\]]na/_de'i zhes bya ba smras so/_/blo'i nang du zhugs pa zhes bya ba ni/_blo la gzugs brnyan du shar ba'o/_/de dang zhes bya ba ni/_blo'i nang du gtogs pa'i bde ba lhan cig 'du ba ste 'brel pa'o/_/'brel pa yang blo gang la bde ba la sogs pa de'i gzugs brnyan shar ba de nyid las
[\[233a.7\]]skyes bu'i gzugs brnyan 'char ba zhes bya ba yin no/_/gal te blo dang myong ba phan tshun tha dad pa kho na yin na de'i tshe tha dad par ji ltar ma rtogs she na/_des zhes smras so/_/'du bas 'brel pa'i phyir zhes bya ba ni blo gcig la skyes bu dang bde ba la sogs pa'i gzugs brnyan 'phos pa nyid 'du
[\[233b\]]
[\[233b.1\]]ba'i sgras brjod pa ni/_de ltar rtsod pa rjes su brjod nas grub pa'i mtha' brjod pa ni/_mngon sum zhes bya ba'o/_/blo zhes bya ba 'di ci zhig ces dris pa na/_grangs can gyi lhag par zhes pa zhes brjod pa'o/_/rig pa de gang yin ces dris pa la brjod pa ni nyams su myong ba'o zhes bya ba'o/_/'di
[\[233b.2\]]la grub pa'i mtha' smra bas brjod pa ni/_tha dad pa la zhes bya ba'o/_/de skad ces bya ba ni tha dad par ro/_/pha rol po rnam grangs nyid yin pa sel ba ni yul gyis zhes bya ba'o/_/'di la grub pa'i mtha' bas brjod pa ni rnam pa med pa'i zhes bya ba'o/_/rig pa zhes bya ba ni skyes bu'o/_/skyes bu
[\[233b.3\]]khas len pa'i rgyu ni tshad ma yin te/_de med pa'i phyir na khas len pa'i rgyu med pa yin na/_mngon sum med kyang rjes su dpag pa rig pa'i sgrub byed du 'gyur ro zhe na/_mngon sum zhes gsungs te/_rjes su dpag pa ni mngon sum sngon du 'gro ba can yin pa'i phyir ro/_/des na zhes bya ba ni
[\[233b.4\]]tshad med pas na'o/_/myong ba gzhan zhes bya ba ni bde ba dang sdug bsngal dag las tha dad pa'o/_/sangs rgyas pa khyed bde ba dang sdug bsngal dag las nges par grol ba med pa nyid du ji ltar thal bar 'gyur/_gal te myong ba yod na ni de'i tshe bde ba dang sdug bsngal dag las grol ba'i thar pa
[\[233b.5\]]'thad par 'gyur gyi/_gang gi tshe rig pa zhes bya ba med pa de'i tshe ji ltar thar te/_bde ba dang sdug bsngal dag yod pa'i phyir ro zhes bya ba'i don to/_/'on te sangs rgyas pa bde ba dang sdug bsngal yongs su 'dor bar 'dod do zhe na/_rang bzhin zhes smos so/_/rnam par shes pa'i rang
[\[233b.6\]]bzhin bde ba dang sdug bsngal dor na chos med pa zhes bya ba rnam par shes pa'i rgyun 'jig pa nyid du 'gyur te/_rang bzhin gzhan med pa'i phyir ro/_/rang bzhin yongs su 'dor bar khas blangs nas nyes pa brjod pa ni ma yin no/_/rang bzhin ni dor bar yang mi nus so zhes brjod
[\[233b.7\]]pa ni rang gi zhes bya ba'o/_/rang gi phyogs la 'thad pa brjod pa ni bde ba la sogs pa zhes bya ba'o/_/da lta'i gnas skabs ni ma grol ba'i gnas skabs na'o/_/de lta na yang spang bar nus pa nyid de/_rang bzhin dang skyes bu'i khyad par shes pa las thar pa yin no zhes brjod pa'i phyir ro/_/tha dad par zhes bya
[\[234a\]]
[\[234a.1\]]ba ni myong ba las tha dad par lhag par nges pa gang yin pa de'i spyod yul du byas pa'o zhes 'di la grub pa'i mtha' brjod pa ni/_gal te zhes bya ba'o/_/gal te bde ba la sogs pa dang myong ba dag tha mi dad na de'i tshe 'dod pa'i thar pa mi 'grub pa kho nar 'gyur ro zhe na/_bdag gi
[\[234a.2\]]'dod pa zhes gsungs so/_/don zhes bya ba ni rang bzhin dang skyes bu dag tha dad pa'o/_/'on te rgyu dag ni bdag cag gi 'dod pa sgrub par byed pa yin te/_des na gal te tha dad pa ma yin na ni/_rgyu rnams tha dad pa nyid skyed par mi byed do zhe na rgyu rnams yin zhes gnas so/_/don 'di la zhes bya ba ni bde ba
[\[234a.3\]]dang sdug bsngal la sogs pa dang bral ba'i myong ba tsam la'o/_/gzhan dag tshad ma nyid ston pa ni da lta nyid na zhes bya ba'o/_/cha zhes bya ba ni bde sdug gi cha ste/_de yod par mthong ba'i phyir na rig pa tsam zhig gnas par 'gyur ba yin no zhes khong nas dbyung ngo /_/'di la brjod pa ni da ltar bar ni
[\[234a.4\]]zhes bya ba'o/_/de ltar thar pa'i gnas skabs su yang rig pa gzhan nyid skye bar 'gyur gyi tha dad pa ni ma yin no zhes dgongs pa'o/_/bar du zhes bya ba ni rig pa dang sgra la sogs pa'i bar du'o/_/gzhan zhes bya ba ni blo'i rang bzhin no/_/gal te don tha dad pa med par tha dad par ji ltar 'gyur zhes bya
[\[234a.5\]]ba 'di la lan ci yod snyam pa'o/_/'di nyid brjod pa ni de lta ma yin na zhes bya ba'o/_/'on te gcig dang du ma nyid med mod/_dngos po'i rnam par gzhag pa mtha' dag gi ji ltar 'jig par 'gyur snyam na/_gcig dang du ma las zhes gsungs so/_/'di zhes bya ba tha dad pa med par myong ba gcig nyid
[\[234a.6\]]kyis sgrub byed ma yin na/_tha dad pa'i grub par byed pa yang mi 'grub po/_/gcig ma grub na zhes bya ba tha mi dad par ma grub na/_gnyis ka yang zhes bya ba tha dad pa dang tha mi dad pa'o/_/gang dag la sa chen po yod pa de dag thams cad la khyad par byed pa gnas skabs kyi khyad par 'dzin par byed pa rnam par
[\[234a.7\]]rtog pa dang bcas pa rnams so/_/ci ste mi 'dod ces bya ba ni tha dad par 'dod par bya ba kho na'o zhes bya ba'i don to/_/des na tha dad pa med par rig pa ni gcig yin no zhes tha dad pa med par rig pa nyid gcig sgrub pa la sems tha dad pa sems kyi 'khor du gyur pa gang yin pa de dag gis ma nges so/_/blo dang
[\[234b\]]
[\[234b.1\]]myong ba dag kyang res 'ga' de ltar tha dad par mthong ngo /_/des tha dad par ma rtogs kyang tha dad par 'gyur ro zhe na/_blo dang myong ba dag ni de lta ma yin te zhes gsungs so/_/'o na sems las byung ba rnams la yang tha dad par mi 'dzin pa med pa nyid do zhe na/_sems las byung ba dag ni zhes gsungs
[\[234b.2\]]so/_/mtshan mar 'dzin pa la sogs pa zhes bya ba ni/_mtshan mar 'dzin pa gang yin pa 'du shes kyi rnam par shes pa nyid yin par dmigs kyi/_rnam par mi rtog pa ni ma yin no/_/des na ji ltar de la mtshan mar 'dzin pa la sogs pa rnam par gzhag snyam na/_ma yin te zhes gsungs so/_/
[\[234b.3\]]de la yang zhes bya ba ni rnam par rtog pa med pa la yang ngo /_/ji ltar snyam na des na zhes gsungs so/_/sngar zhes bya ba ni tshad ma grub pa'i le'ur ro/_/don gyi mthu las byung ba'i phyir/_/rnal 'byor pa'i shes pa de ltar gyi don yul can ni'o/_/med pa ri bong gi rwa la sogs pa de'i yul can no/_/
[\[234b.4\]]'di la brjod pa ni med pa'i zhes bya ba'o/_/de lta bu gsal ba'i rang bzhin can gyi 'bras bu gang yin de la nus pa'o/_/gang du gzhan na med pa'i yul bsgoms pa gang yin pa de yang 'bras bu'i rang bzhin gyis 'bras bu la nus pa yin no zhes sbyar ro/_/'on te gang zhig don gyi
[\[234b.5\]]mthu las mi skye ba de rnam par rtog pa dang bcas pa kho na'o zhe na yang dag pa ma yin pa'i zhes bya ba'o/_/de ltar zhes bya ba ni lkog tu gyur pa'i yul can nyid du'o/_/gal te bslad pa'i dbang gis rnam par rtog pa yang 'gal te gsal ba'i rnam pa can du gyur na/_de'i tshe nyams pa ci
[\[234b.6\]]yod snyam na/_rnam par rtog pa ni rmi lam na yang zhes gsungs so/_/'on te rmi lam du mi gsal ba'i rnam pa can gyi rnam par rtog par mi 'gyur ba kho na'o zhe na/_nyams su myong ba dran pa yi/_/zhes gsungs so/_/med pa'i dngos po ni rang gi ngo bo nyid med pa des na/_de 'dzin pa
[\[234b.7\]]la shes pa la ci zhig snang bar 'gyur/_'o na khyed kyi lugs kyi rnal 'byor pa 'das pa la sogs pa rig par ji ltar 'gyur snyam na/_rnal 'byor pa'i zhes gsungs so/_/'on te zad pa la sogs pa ni yod pa nyid yin te/_des na de dag 'dzin pa yin no zhe na/_mi gtsang ba la sogs pa
[\[235a\]]
[\[235a.1\]]ni zhes bya ba'o/_/'on te zhes bya ba ni dgongs pa'o/_/bsgoms pa tsam gyis zhes gsungs so/_/rigs pa'i mtshan nyid sems de las byung ba de'i rang bzhin gyi shes pa'o/_/tshad ma yin la de dang ldan pa ni rnal 'byor pa'i yin no zhes bya ba ni shes pa de dang ldan pa'o/_/zhi
[\[235a.2\]]gnas te zhi bar gnas pa'i ting nge 'dzin dang lhag mthong ste shes rab de gnyis dang ldan pas gzugs gang yin pa de nyid 'brel pa ste/_mtshungs par 'jug pa'i lam de'o/_/gal te 'byol yang zad par chu la sogs pa snang ba kho na ma yin nam zhe na/_de la gal te zhes gsungs so/_/'di
[\[235a.3\]]dag ces bya bar zad par sa la sogs pa'o/_/de tsam gyis zhes bya ba ni snang ba tsam gyis so/_/gal te snang ngo zhe na/_de tsam gyis de kho nar 'gyur ro snyam na/_snang ba tsam gyis zhes smras so/_/gal te brtag bzod pa ma yin mod/_de lta na yang re zhig de bsgoms pas ni gsal bar byed pa
[\[235a.4\]]yin la/_bsgoms pas gsal bar byas pa ni de kho na ma yin pa'i rang bzhin du 'thad pa yang ma yin no snyam na/_rtog pa tsam las zhes bya ba'o/_/'o na bsgoms pa ni de kho na rtogs pa'i rgyu nyid ma yin par 'gyur te/_des na skad cig ma nyid la sogs pa gsal bar byas pa yang de kho na ma yin
[\[235a.5\]]par 'gyur ro zhe na/_tshad ma'i zhes gsungs so/_/de ltar yin no zhes bya ba ni de kho na sogs pa'i rgyu'o/_/dngos po'i sgo nas rtogs par 'thad na ni de kho na nges par te/_gtan la phebs par 'dod pa'i yin no/_/gal te med pa ni sus kyang bsgom pa nyid du byed pa ma yin te/_des na de gsal ba
[\[235a.6\]]nyid du ji ltar 'gyur zhe na/_yod pa 'ba' zhig ni zhes bya ba'o/_/gzhan yang zhes bya ba ni med pa yang ngo /_/gsal ba dang mi rtog pa'i blo'i 'bras bu gang la yod pa de la de skad ces bya ba'o/_/gzhan du 'gyur bar zhes bya ba ni mi gsal ba'i shes pa'i rgyur ro/_/slu ba med pa can gang yin pa de'i
[\[235a.7\]]yul can nyid mngon sum yin no zhes 'brel te/_yul de gang yin zhe na/_sngar spyad ces sbyar ro/_/'dod pa la sogs pa'i yul can ni zhes bya ba ni/_'dod pa la sogs pa'i yul gyi rgyu mtshan gang la yod pa de ni tshad ma ma yin no/_/de ni zhes bya ba ni 'dod pa la sogs pa'i yul can no/_/de dag gi
[\[235b\]]
[\[235b.1\]]shes pa ni bsgoms pa'i stobs las skyes pa nyid ma yin snyam na/_de dag la yang zhes smras te/_mu stegs pa rnams la yang ngo /_/gal te de dag gis rang gi lugs kyi brtags pa de dag ma bsgoms pa nyid yin no/_/de'i tshe 'jig rten gyi thun mong ba'i don nyid rjes su ma brjod par 'gyur ro/_/de ltar
[\[235b.2\]]na 'jig rten dang thun mong ba'i don gang yin pa de 'ga' zhig kho na la yod pa yin gyi gzhan la ni ma yin no zhes bya ba'i nges pa gang yin pa de ci rigs pa las 'da' bar gnas pa ma yin nam ste/_'das pa nyid yin no zhes bya ba'i don to/_/gal te de dag gi don de bsgoms pa las gyur pa ma yin gyi
[\[235b.3\]]'on kyang 'jig rten dang thun mong kho na yin na de'i tshe thams cad kyis ci'i phyir ma dmigs zhes bsams pa'o/_/de dag gis zhes bya ba ni rnal 'byor rnams kyis so/_/de'i tshig la ni rnal 'byor pa'i tshig la'o/_/gzhan zhes bya ba ni dbang phyug la sogs pa'i tshig la'o/_/'di la bram zer
[\[235b.4\]]brjod pa ni gal te zhes bya ba'o/_/de zhes bya ba ni skyes bu'i tshad mas so/_/yul mtshungs la zhes bya ba ni yul gang la dbang po las 'das pa'i yul can gyi tshad ma 'jug pa de nyid la gal te skyes bu'i tshad ma yang 'jug pa yin na/_gnod par bya ba dang gnod par byed pa'i dngos por 'gyur ba zhig na
[\[235b.5\]]de ltar yang ma yin no/_/'di la grub pa'i mtha' pas brjod pa ni/_rnal 'byor pa'i shes pas kyang zhes gsungs so/_/shin tu dbang po las 'das pa'i yul can de'i tshig gi rgyu gang yin pa'i rnam par shes pa'i rang bzhin de shes pa de la gnod pa nyid du de bzhin gshegs pa'i gsung gis bstan
[\[235b.6\]]pa yin no zhes 'brel to/_/ji ltar zhes dbang po las 'das pa'i yul can gyi tshad ma de dag ni/_de bzhin gshegs pa'i gsung dag dang 'gal ba rnam par gnas pa'i phyir ro/_/'di ni bzlog pa la yang mtshungs so zhes bya ba ni ji ltar de bzhin gshegs pa'i gsung gi dbang po las 'das pa'i
[\[235b.7\]]yul can gyi tshad ma de dag gnod pa de bzhin du de dag gis de bzhin gshegs pa'i gsung la gnod par 'gyur ro zhes bsams pa'o/_/lan ni de lta ma yin te zhes bya ba'o/_/de'i tshig las zhes bya ba ni rig par byed pa'i tshig las so/_/yang ji ltar na dbang po las 'das pa'i don brjod pa'i tshig la mi
[\[236a\]]
[\[236a.1\]]'jug snyam na/_dbang po las 'das pa'i don dang phan tshun 'gal ba yang mu stegs pa thams cad kyi tshig la yod pa yin te/_phyugs rnams mchod sbyin don du ni/_/rang byung rang nyid kho na sprul/_/zhes bya ba dang /_srog chags 'ga' la'ang 'tshe mi byed/_/mi 'tshe ba ni chos
[\[236a.2\]]kyi mchog_/ces bya ba bzhon pa gang gi phyir de lta yin pa des na/_de la 'ga' yang 'jug par mi 'gyur ro/_/cig shos bdag cag la sogs pa lta bu rnams kyis gcad par te/_nges par nus pa don gang yin pa de la de skad ces brjod do/_/mi srid pa'i phyir zhes bya ba ni/_gal te gzhan gyis yongs
[\[236a.3\]]su gcad par nus pa'i dbang po las 'das pa'i don srid na de'i tshe de lta bu nyid ston par 'gyur ba zhig na/_'on kyang 'di de ltar mi srid pa des ji ltar ston zhes bya ba'i don to/_/rang bzhin gyis grub pa'i rnal 'byor pa'am/_rig byed ni dbang po las 'das pa'i don de'i ston byed yin pas na/_dbang
[\[236a.4\]]po las 'das pa'i dngos po nges pa yin no zhe na/_de'i tshe 'dir de dang ni/_gdos po la tshad ma ga la yod de/_de ni des don de 'dra ba kho na yin no zhes mi shes so zhes bya ba'i don to/_/de don gnyer rnams kyis zhes bya ba ni/_dbang po las 'das pa don du gnyer ba rnams kyi'o/_/des na gcad par mi
[\[236a.5\]]nus pa kho na nye bar ston pa yin no zhe na/_de ni mi rigs so/_/'di ltar 'khor ba'i sdug bsngal dang bral ba'i don du gnyer ba rnams kyis ni/_re zhig sdug bsngal dang bral ba'i rgyu btsal bar bya ba yin te/_de rnams kyis sdug bsngal chad pa ni gtso bo ma yin pa ma yin no/_/des na gcad par nus
[\[236a.6\]]pa yin yang gal te sdug bsngal dang bral ba'i thabs nye bar ston na/_de'i tshe gang gis gcad par mi nus pa kho na nye bar ston pa ci de dag gis blang byar mi 'gyur ram zhes bya ba'i don to/_/bdag dang bdag gir 'dzin pa dang ldan pas bde ba dang yang 'brel pa yin te/_des bdag dang bdag gir
[\[236a.7\]]'dzin pa dang bral na bde ba rnams dang yang 'bral bar 'gyur ro zhe na/_sdug bsngal med pa bde ba'i mchog_/ces gsungs so/_/bdag dang bdag gir 'dzin pas rab tu sbyar bas ci bya ste/_sdug bsngal med pa de ni yod pa kho na yin pa des na 'di blang bar bya ba yin no/_/'di nyid gzhung 'dzugs pa ni
[\[236b\]]
[\[236b.1\]]gal te zhes bya ba'o/_/gal te rtag tu ste dus thams cad du sdug bsngal las bzlog pa rig pa yod na/_de'i tshe sdug bsngal las bzlog pa de las gzhan blang bya gang zhig yod de/_sdug bsngal las bzlog pa de nyid blang bya rig pa dang 'brel pa yin no zhes bya ba'i don te/_sdug bsngal las
[\[236b.2\]]bzlog pa'i rang bzhin rig pa nyid thar pa yin no zhes bya ba mi bzod pas gzhan gyis brjod pa ni mar me zhes bya ba'o/_/'gog pa ni 'di ni zhes bya ba'o/_/tshad can min pa nyid nye bar bstan pa'i don du brjod pa ni 'di ltar zhes bya ba'o/_/gal te de lta na yang rnam par shes pa ni khyi rdul dang
[\[236b.3\]]'dra ba'i phyir na/_bsgoms pas bcad par nus pa ma yin nam snyam na/_de'i gnas skabs zhes gsungs te/_mya ngan las 'das pa'i gnas skabs rtogs pa'i rnal 'byor pa de'o/_/rnam 'byed las zhes bya ba ni mar me ltar zhi ba 'di ni mchog yin la rnam par shes pa ni bzang po ma yin
[\[236b.4\]]no zhes rnam par 'byed pa las rgyab kyis phyogs par 'gyur te/_rnam par 'byed pa de 'dra ba ni med do zhes bya ba'i don to/_/'di la gzhan gyis brjod pa ni gal te skyo ba las te/_skyo ba skyed par byed pa'i rnam par shes pa'i phung po la rgyab kyis phyogs na/_de'i tshe 'di la 'gal ba ci zhig yod snyam na/_'di
[\[236b.5\]]la brjod pa ni mnyam pa nyid ni zhes bya ba'o/_/khas blangs nas kyang brjod pa ni/_yang na rgyab kyis phyogs par 'gyur mod/_de lta na yang gal te rnam par shes pa'i phung po la nye bar 'tshe ba cung zad mthong na/_de'i rnam par shes pa de yang 'dor bar 'gyur ba zhig na/_rnam par shes pa de la ni gnod par byed pa
[\[236b.6\]]'ga' yang yod pa ma yin na/_de ji ltar rnam pa de lta bu nges par zhi bar 'dod par 'gyur/_'on te bkres pa la sogs pa gnod par byed pa yod do snyam na ting 'dzin zhes bya ba'o/_/de ltar ni ting 'dzin la sogs pa'o/_/gzhan yang bsgoms pa'i stobs nyid las dpa' ba la sogs pa yang yod pa
[\[236b.7\]]yin te/_des na de la mtshon gyis brdegs kyang dpa' brtan can bzhin du gnod par byed pa ma yin gyi/_phyir la dga' ba kho na byed pa yin no/_/gal te nyi ma re re zhing zas la sogs pa tshol bas res 'ga' skyo ba skye yang srid de/_des na sems nyid 'gog par byed do snyam na/_brtan pa zhes gsungs
[\[237a\]]
[\[237a.1\]]so/_/zas tshol ba ni lus rgyas pa'i don du yin no/_/lus rgyas pa ni de las brtan pa tsam du 'gyur ba yin te/_des na zas la sogs pa tshol ba ma yin no/_/gyi na'i zhes bya ba ni zas ngan ngon la sogs pas so/_/de lta yin dang kha zas med kyang yongs su rgyas pa'i mtshan nyid can
[\[237a.2\]]yin pa'i phyir de'i don ni yod par srid do/_/gal te don thams cad bsgoms par mi nus pa'i phyir na/_de la thams cad mkhyen pa nyid ji ltar srid snyam na skye ba zhes gsungs so/_/des na ni skyo ba gzhan sogs rigs na'o/_/'di nyid gsal bar byed pa ni rgyu dang zhes bya ba'o/_/gal te bsgoms pa las
[\[237a.3\]]byung ba'i shes pa ni mu stegs pa rnams la yang 'thad do zhes smras zin pa ma yin nam zhe na/_de ni nged cag ces bya ba'o/_/dngos po rnams kyi bdag med pa la sogs pa rtogs pa ni/_rnam pa thams cad brtan zhing 'khrul pa la med par rtogs pa ni skyob pa yin no/_/mu stegs pa rnams kyi yang de ltar 'gyur
[\[237a.4\]]ba des na yang khyad par ci zhig yod snyam na/_chags la zhes gsungs so/_/de ltar zhes bya ba ni skyob pa ji lta bar ro/_/bcom ldan 'das la de 'dra ba'i mkhyen pa mnga'o zhes ji ltar shes snyam na/_de ltar 'gyur ba'i zhes bya ba ste/_tshad mas de ltar 'gyur ba'i don gsungs pa'i tshig las de byed de/_de
[\[237a.5\]]tshig byed pa po mkhyen pa dang ldan par rtogs so/_/gal te tshig tshad mas mi slu ba dang phan par mthong ba de lta na yang mkhyen pa de lta bu nyid du ji ltar 'gyur snyam na/_shes pa zhes bya ba'o/_/tshig gis spros pa gang yin pa de ni rang rtogs te/_rang gi rnam par bod pa'i rjes su 'brangs pas yin gyi mngon du
[\[237a.6\]]mthong bas ni ma yin no zhe na/_'di la brjod pa ni rang gi rtog pa'i rjes su 'brang ba tsam gyis ma yin gyi/_'on kyang bsgom pa'i shes pa yang de la mnga' ba yin no/_/yod pa'i don la tshad mas 'thad pa'i don la ma gus pa ni ma yin no/_/des na 'thad pa'i don de bsgom pa yang yod pa yin no/_/des
[\[237a.7\]]na ni bsgoms pas na'o/_/de ni zhes bya ba ni don thams cad shes pa'o/_/'di la brjod pa ni de dag 'bad pa zhes bya ba ste/_nyan thos la sogs pa de dag go/_/de dag gis thams cad rig pa ni 'bad pa ma bcug go/_/de grub par gyur pa na zhes bya ba ni 'dod chags la sogs pa zad pa de yongs su
[\[237b\]]
[\[237b.1\]]rdzogs pa na'o/_/gong du zhes bya ba ni thams cad rig pa bsgrub pa'i yul la'o/_/yang ci de dag 'bad pa mi byed snyam na/_ngal so'i bde ba thob 'dod pas te/_ngal sos pa'i mtshan nyid kyi bde ba gang yin pa ste thob par 'dod pas so/_/'o na ji ltar thams cad kyis kyang thams cad mkhyen pa kho na
[\[237b.2\]]thob par bya ba yin zhes rab tu smra ba yin snyam na/_kun mkhyen zhes bya ba'o/_/bdag la zhes bya ba ni rnam par shes pa'i mtshan nyid la'o/_/gal te rtog pa mngon du byas pa'i rnal 'byor pa de de las lhag pa zhes bya ba nyon mongs pa med pa'i rnam par shes pa'i rgyud las lhag par 'dod na'o/_/de'i
[\[237b.3\]]tshe 'di nyid nyon mongs pa med pa'i rnam par shes pa'i rgyun de la yang gus pa med pa ste de chad pa'i phyir mi 'dzin par bral bar 'dod pa ji ltar yin te ma yin no/_/don 'di yin te/_re zhig gal te des mngon par 'dod par bya ba gzhan 'ga' zhig yod na de'i tshe dus du mar goms pas bskyed pa'i gsal ba
[\[237b.4\]]dang ldan pa nyon mongs pa med pa'i rnam par shes pa'i rgyun ni rtag pa dang ldan pa des gcig gcad par mi 'thad de/_de nyid la yon tan gzhan lhag par bsgrub par bya ba yin gyi/_de chad pa nyid du go ci ste 'dod de/_rtog pa dang mi nyan pa nyid du 'gyur ba'i phyir ro zhes bya ba yin no/_/'di la bram
[\[237b.5\]]ze dag thar pa'i gnas skabs na bde ba gcig kyang med pa'i phyir thar pa nye bar mkho ba med de zhes ston pa ni/_'dod chags dang bral la bud med dang zhes bya ba la sogs pa'o/_/'di la brjod pa ni de ni 'di ltar zhes bya ba'o/_/'di kun zhes bya ba ni/_chang 'thung ba la sogs pa'o/_/thar pa med pa
[\[237b.6\]]la zhes bya ba ni bram ze rnams la'o/_/ma la sogs pa'i 'doms dang 'brel pa'i bde ba yang sog po par sig ma yin pa la med de/_des na de yang bram ze don du gnyer bar bya ba nyid du 'gyur ro/_/de nyid ces bya ba ni/_bdag cag kyang khyad par du 'phags pa'i bde ba nyid 'dod pa yin na bud med
[\[237b.7\]]'khyud pa la sogs pa ni zhi ba'i bde ba la khyad par du 'phags pa ma yin no/_/des na de med kyang gnod pa 'ga' yang med do/_/de la thams cad mkhyen pa srid par bstan pa'i phyir/_thabs ston par byed pa ni thabs ni zhes bya ba'o/_/de shes pa yang ji lta bu yin zhes bya ba de la brjod pa ni thams cad
[\[238a\]]
[\[238a.1\]]rig pa zhes bya ba'o/_/de bdag cag gis shes pa ni ma yin gyi/_de ni rang nyid rtogs pa yin te/_de'i rang bzhin bstan pa la sogs pa rjes su bsgrubs pa rnam pa de 'dra ba'i dngos po 'thob pa'i phyir ro/_/rtsod pa gsum pa spang ba'i don du brjod pa ni thams cad mkhyen pa yin
[\[238a.2\]]na zhes bya ba'o/_/gzhan 'dod chags dang bral ba'i rgyud rig pa'i dus na/_des 'dod chags dang bral ba nyid kyang rig par bya ba yin no/_/de lta yin na 'dod chags dang bral bar rig pa de la/_'dod chags dang bcas pa'i rgyud kyis zin pa'i chags pa can nyid kyang rig par bya
[\[238a.3\]]bar 'gyur ro/_/de ltar yin dang /_rnal 'byor pa de la gnyi ga yang yod do zhes bya ba'o/_/shin tu 'grigs par dka'o/_/'dod chags dang 'dod chags med pa dag dus gcig tu mi srid pa'i phyir ro/_/gnyi ga yang zhes bya ba ni 'dod chags dang chags bral bskal pa gnyi ga
[\[238a.4\]]yang de'i tshe nyid yod pa yin zhe na/_'di 'gog pa ni gcig kyang zhes bya ba'o/_/gzhan gyi chags pa dang bral ba gcig gis kyang thams cad mkhyen pa'i rgyud gang yin pa zil gyis mnan pa de med na/_thams cad mkhyen pa de/_'dod chags can du ji ltar 'dod/_/'o na ji ltar gzhan gyis
[\[238a.5\]]chags pa sogs rig snyam na/_btang snyoms par ni zhes bya ba'o/_/ji ltar zhes bya ba ni 'dod chags can du'o/_/de ni zhes bya ba ni rnal 'byor pa'i ste/_gzhan gyis 'dod chags la sogs pa rig par ji ltar rnam par gzhag rang gi ngo bor gyur pa'i 'dod chags rig na ni bdag nyid kyi 'dod
[\[238a.6\]]chags su gyur na de ni bdag nyid kyi yang ma yin no/_/des rang gi ngo bor gyur pa'i 'dod chags rig pa ni ma yin no/_/'o na ji ltar gzhan gyi 'dod chags su 'gyur snyam na de nyid ces smos te/_rang nyid kyis rig bzhin pa'o/_/'di ltar zhes bya ba la sogs pas ni sun 'byin pa gnyi ga yang mdor
[\[238a.7\]]bsdus nas ston te/_de nyid du zhes bya ba ni rang gi ngo bor ro/_/lus ngag rnam par 'gyur ba nyid du ci ste mi 'gyur snyam na/_gang gi phyir 'dod chags la sogs pa'i bag chags ni gzhan gyi rgyud la gnas pa yin pa des lus dang ngag rnam par 'gyur ba ma yin no/_/rgyud gang la 'dod chags la sogs
[\[238b\]]
[\[238b.1\]]pa'i bag chags yod pa de nyid la lus dang ngag dag rnam par 'gyur bar byed pa yin no/_/gnyi ga yang ni zhes bya ba ni lus dang ngag gi rnam par 'gyur ba dag go/_/goms pa'i 'du byed gang yin pa de nyid bag chags yin no/_/de la zhes bya ba de ltar gnas pa na ste/_goms pa'i 'du byed
[\[238b.2\]]yod na rnal 'byor pa de la bag chags med par ji ltar 'gyur/_'on te bsgom pa yod pa de ltar na yang bag chags med pa kho na yin te/_'di gnyis tha dad pa'i phyir ro snyam du dogs pa bsu nas brjod pa ni goms pa dang zhes bya ba'o/_/'dod chags la sogs pa'i go bar byed pa ba spu ldang ba la
[\[238b.3\]]sogs pa gang yin pa de'i khyad par mthar phyin par rtogs pa na/_gzhan gyi sems 'dod chags la sogs pa gang yin pa de'i khyad par snang bar 'gyur ba yin no/_/gang gis nyes pa 'dir 'gyur ba de la 'dod chags la sogs pa nyid ni snang ba ma yin no zhes dgongs pa'o/_/de la ni zhes bya ba ni 'dod
[\[238b.4\]]chags la sogs pa go bar bya ba ni rtags kyi khyad par gang yin pa de nye bar 'tshe ba la ste/_nye bar mtshon pa'i rgyu mtshan du sgom pa'i byed pa 'jug pa yin gyi de la zhes bya ba rtags kyi khyad par bsgrub pa'i dus na go bar bya ba'i don gyi bsgom pa gang yin pa de'i byed pa ni yod pa ma yin no/_/yang na
[\[238b.5\]]go bar bya ba bsgom pa ni yod kyang bdag nyid kyang 'brel par ni sgom par byed pa 'jug pa ma yin te rgyu des na'o/_/de la zhes bya ba ni 'dod chags la sogs pa la'o/_/'di'i ste rnal 'byor pa'i las las skyes pa'i dbang pos mi gtsang ba la sogs pa rig na/_mi gtsang sogs bcas 'gyur te
[\[238b.6\]]goms pa'i stobs las 'byung ba'i dbang po gzhan dag gi rig pa ni/_mi gtsang ba la sogs pa dang bcas par 'gyur ba yin no de ni zhes bya ba rmi lam mo/_/mi slu ba nyid bstan pa'i phyir brjod pa ni gang tshe zhes bya ba'o/_/de'i tshe zhes bya ba ni dus te rmi lam de ltar rmis pa'i dus na'o/_/de'i
[\[238b.7\]]sgra gnyis pa ni gang gi tshe sgra la ltos te sbyar bar bya'o/_/khyed la yang ni bram ze la yang ngo /_/bstan bcos ni tshad dang bcas pa'i phyir na/_skad cig gcig kho na la de'i don snang bar rung gi rnal 'byor pas rig par bya ba gang yin pa de ni thog ma dang tha ma med pa yin na/_de skad cig gcig
[\[239a\]]
[\[239a.1\]]gis rig par ji ltar 'gyur zhe na/_'di la brjod pa ni tshad dang zhes bya ba'o/_/bstan bcos tshad dang ldan pa zhes bya ba de tsam gyis ni/_de'i don mtha' dag snang ba zhes bya ba ni ma yin gyi/_'on kyang goms pa las yin no/_/goms pa ni don thams cad rig pa la yang srid pa
[\[239a.2\]]yin no zhes dgongs pa'o/_/'di la gzhan gyis brjod pa ni bstan bcos kyi zhes bya ba'o/_/don 'di yin te sngar nyams su myong ba la snang ba gang yin pa de nyid phyis dran pa la snang ba yin gyi/_snga na med pa ni snang ba ma yin no/_/nyams myong las ni dran pa 'byung /_/zhes bya ba lugs yin
[\[239a.3\]]pa'i phyir ro/_/des na ma 'ongs pa la sogs pas rig pa ni rnam pa thams cad du mi srid do zhes bya ba yin no/_/'di 'gog pa ni ma yin te zhes bya ba'o/_/gzhan yang zhes bya ba ni snang ba yang ngo /_/gal te dngos po rnams la yang 'brel pa yod pa nyid ma yin nam/_des gcig 'ga' zhig
[\[239a.4\]]snang ba na snga na med pa yang snang bar 'gyur ro zhes dogs pa bsu nas pha rol po nyid kyis smras pa ni/_thog ma dang tha ma med pa'i zhes bya ba'o/_/'di la brjod pa ni thams cad mtshungs zhes bya ba'o/_/'di nyid gzhung 'dzugs pa ni 'di ltar zhes bya ba'o/_/don rnams la zhes bya ba ni bstan
[\[239a.5\]]bcos kyis brjod par bya ba'i don rnams la'o/_/tha snyad la yang zhes bya ba tha snyad du byas pas tha snyad de/_'jig rten gsum na yod pa'i don gyi tshogs mtha' dag go/_/de la yang rgyu dang 'bras bu'i 'brel pa de ni/_ji ltar yod pa ma yin te yod pa kho na'o/_/'di'i ni 'jim pa la
[\[239a.6\]]sogs pa'i'o/_/'di yin te zhes bya ba ni bum pa la sogs pa'o/_/snga ma zhes bya ba ni rgyu'o/_/skye ba snga ma la sogs pa rig par gyur pa na yang phan tshun 'brel pa'i dngos po gang yin pa de rnam pa thams cad kyi rig pa yin la/_skye ba snga ma shes pa las bskal pa yang rig pa yin no/_/
[\[239a.7\]]de lta na bskal pa nas bskal pa gzhan skye ba na/_rgyu dang 'bras bu'i dngos por rig pa srid pa yin no/_/des na 'gro ba kun gyis de nyid de rang bzhin rig la/_rang bzhin de'i nang gi khyad par bde ba dang sdug bsngal la sogs pa'i sgrub byed du rnam par gnas pa rig pa yin no/_/des na
[\[239b\]]
[\[239b.1\]]thams cad rig pa srid pa nyid do/_/de nyid mjug sdud pa ni/_de ltar de bshad zin pa'i tshul gyis don thams cad rig pa bstan pa yin no/_/ci zhig byas nas she na/_lugs kun te bram ze la sogs pa'i 'dod pa spangs nas so/_/sangs rgyas pa 'dir gzhung gang yin pa de'i rjes su 'brangs te/_mchog
[\[239b.2\]]ste dam par gyur pa nye bar mkho ba'i thams cad mkhyen pa gang yin pa de yang gzhan dag gis bde blag tu rtogs par bya'o/_/mtha' dag mkhyen pa sgrub pa na/_nye bar mkho ba rig pa yang bde blag tu 'grub pa yin no zhes dgongs pa'o/_/rnam 'grel la 'jug par bya ba'i don du gal te zhes brjod do/_/
[\[239b.3\]]gzhan du na zhes bya ba ni don dngos su gsal ba med pa ni/_gal te mi gsal ba'i rnam pas rjes su byed pa yang med na ni/_don de la tshad ma nyid du mi 'gyur ro zhes dogs pa bsu nas pha rol po nyid kyis brjod pa ni/_'o na zhes bya ba ste/_rang gi ngo bo la yang rnam pa mi gsal ba nyid 'dod par bya'o
[\[239b.4\]]zhe na/_'di 'gog pa ni ma yin te zhes bya ba'o/_/don la ni de lta ma yin no zhes bya ba ni ji ltar rnam par rtog pa'i rnam par shes pa la rnam par snang ba de ltar don ni ma yin no/_/gang gi phyir de ltar yin pa des na/_rnam pa gsal ba rang gi ngo bor gyur pa ni/_rang rig pas rig pa'i phyir/_rang gi ngo bo
[\[239b.5\]]la rnam par mi rtog pa yin la don la ni rnam par mi gsal ba'i phyir/_rnam par rtog pa dang bcas pa yin no/_/de ltar de rnam pa 'dis na dran pa zhes grags pa'i rnam par shes pa gang yin pa de ni don dran pa yin la/_rang gi ngo bo la ni mngon sum yin no/_/'di la gzhan gyis rang gi ngo bo la zhes
[\[239b.6\]]gsungs so/_/lan ni rang gi ngo bo ni zhes bya ba ste/_rang gi ngo bo kho nas rig par bya ba yin pa'i phyir ro/_/gzhan gyis don ni myong ba gzhan gyis rig pa'i phyir ro/_/gal te de lta yin mod/_de lta na rang gi ngo bo la ni ma 'khrul pa yin la/_don la ni 'khrul pa yin no zhes bya ba'i rnam par dbye bar
[\[239b.7\]]ji ltar 'gyur zhe na/_de'i phyir des bya ba myong ba gzhan gyis so/_/rnam pa gzhan du zhes bya ba ni mi gsal ba'i rnam par ro/_/'on te rang gi ngo bo la 'khrul pa ma yin mod/_rtog pa go ci ste ma yin zhes dogs pa bsu nas 'khrul pa nyid bzlog pa nyid kyis rtog pa yang bzlog par 'grub bzhin du
[\[240a\]]
[\[240a.1\]]khas blangs kyang brjod pa ni/_rang gi ngo bo la ni zhes bya ba'o/_/de ni rang gi ngo bo'o/_/gang zhig sngar yod pa dang rig pa de nyid dran par 'gyur ba yin no/_/rang gi ngo bo ni de ltar ma yin no zhes dgongs pa'o/_/'on te rang gi ngo bo yang sngar yod pa kho na yin no snyam na gal te zhes
[\[240a.2\]]smos so/_/de nyid kyi snga mas so/_/'dod ces bya ba ni mngon sum nyid du'o/_/don la ni mngon sum nyid du 'dod pa ma yin te/_de la ni rnam par rtog pa'i rgyu'i phyir ro/_/bshad do zhes bya ba ni slob dpon phyogs kyi glang pos so/_/'on te gang gi tshe gzhan gyis rang gi ngo bo 'dzin pa de'i tshe des sgra
[\[240a.3\]]dang 'dres pa nyid du 'dzin pa'i phyir/_rnam par rtog pa dang bcas par 'gyur ro snyam na de nyid kyis zhes smos te/_rang gi ngo bo nyid kyis so/_/de zhes bya ba rang gi ngo bo'o/_/gzhan gyis gzung ba ni de mngon du byed par mi 'gyur ro zhes bya bar bsams pa'o/_/gzhan gyi yang zhes bya ba ni rnam
[\[240a.4\]]par mi rtog pa'i'o/_/spyi ma yin la zhes bya ba ni gzhan gyis bsams pa'o/_/mngon par zhen pa'i yul ni gcig tu mngon par zhen pa'o/_/de ma yin pa ni rang gi lus kyis so/_/gal te rang gi ngo bo sgra'i don ma yin mod/_de lta na yang de 'dzin pa rnam par rtog par ji ltar mi 'gyur zhe na/_
[\[240a.5\]]rtog pa'i sgra'i don zhes smos so/_/de'i phyir zhes bya ba ni sgra'i don 'dzin pa med pa'i phyir ro/_/btang ba'i phyir zhes bya ba ni/_gang gi tshe rtog pa'i shes pa la snang ba'i dngos po gang yin pa de'i rang bzhin dor ba'i phyir gzhan thob pa de'i tshe sngar mi gsal bar 'gyur mod/_rang gi ngo bo 'dor ba med pa
[\[240a.6\]]kho na yin pa des na/_rang gi ngo bo yang mi gsal bar 'gyur zhes bya ba'i don to/_/rang rig pa med mod ci skyon snyam na/_de lta de lta na ni zhes bya ba'o/_/de la yang zhes bya ba ni don gyi rang bzhin la yang ngo /_/de yang zhes bya ba ni don gyis go ba gzhan yang ngo /_/de lta yin pas zhes bya ba ni/_
[\[240a.7\]]don gyis go bas shes par bya ba yin pas so/_/gzhan yang don myong ba grub pa na/_phyis don gyis go bas bsgrub pa'am/_'on te ma grub pa na dang po la brjod pa ni gal te zhes bya ba'o/_/gal te don grub na don gyis go ba grub pa yin gyi don myong ba grub pa ni ma yin te de ni grub par bya ba
[\[240b\]]
[\[240b.1\]]yin pa'i phyir ro zhes dogs na don grub pa de gang yin zhes bya ba'o/_/gal te skye ba nyid don grub pa yin na/_de'i tshe don thams cad skye ba yin pa'i phyir thams cad 'grub par 'gyur ro/_/de lta na yang don gyis go bas thams cad shes pas 'grub par 'gyur ro/_/'on te don shes pa 'grub
[\[240b.2\]]pa yin na/_de'i tshe don 'dir 'gyur te zhes bya ba'o/_/'di la brjod pa ni mig gi byed pa yod na zhes bya ba'o/_/'di zhes bya ba ni snang ba'o/_/da ni grangs can gyi lugs 'god pa ni rna ba zhes bya ba'o/_/rna ba la sogs pa'i 'jug pa zhes bya ba ni rna ba la sogs pa rnams kyi yul la mngon du
[\[240b.3\]]phyogs pa'i khyad par yang rna ba la sogs pa'i 'jug pa zhes brjod de/_de lta bu'i rna ba la sogs pa'i 'jug pa'i shes pa'i mtshan nyid kyi rna ba la sogs pa'i 'jug pa shes so zhes bya ba'i don to/_/'dir yang ma grub na dbang po rnams kyis de la mngon par phyogs pa yang mi grub po zhes bya
[\[240b.4\]]ba yal bar dor nas gzhan brjod pa ni/_rna ba la sogs pa'i 'jug pa ni mngon sum yin te/_rgyu des na rna ba la sogs pa'i 'jug pa de ni shes na shes pa go gang las shes pa yin/_mngon du phyogs pa'i mtshan nyid kyi rna ba la sogs pa'i 'jug pa ni/_gang du yang shes pa dang
[\[240b.5\]]'brel par mi grub po zhes pa ni thams cad kyi tshe lkog tu gyur pa'i phyir ro/_/des na de la shes pa gang la 'grub ces dgongs pa'o/_/gzhan gyis de lta ma yin na zhes brjod de/_gal te rna ba la sogs pa'i 'jug pa la shes pa shes par bya ba ma yin na/_de'i tshe rna ba la sogs pa'i 'jug
[\[240b.6\]]pas ci bya zhe na/_'di la brjod pa ni ci zhes bya ba'o/_/gzhan du zhes bya ba ni gal te dgos pa med pa mi 'byung na/_khyed kyi dgos pa med par dngos po 'byung bar mi 'gyur ba zhig na/_'byung ba yang yin te/_des na gal te rna ba mngon du phyogs par 'gyur mod/_de lta na yang shes pa la yang ci
[\[240b.7\]]zhig 'ongs/_gal te zhes bya ba la sogs pa ni gzhan gyi'o/_/lan ni gal te zhes bya ba'o/_/de lta na yang zhes bya ba ni shes pa skyes kyang ngo /_/de zhes bya ba ni shes pa skye ba'o/_/'on te rmi lam gyi shes pa slu ba dang bcas pa de ji ltar mngon sum du 'gyur snyam du dogs pa bsu nas mi slu ba yang
[\[241a\]]
[\[241a.1\]]zhes smras so/_/'di ni med de zhes bya ba la sogs pas ni rnam 'grel 'dis slob dpon phyogs kyi glang po'i gzhung 'phangs pa yin no zhes bstan to/_/de bshad pa zhes bya ba ni rnam pa bzhi nyid brjod pa'i rten te dbang po la sogs pa rnams rab rib la sogs pas bslad pa de las
[\[241a.2\]]byung ba gang yin pa de thams cad ni rtog pa med pa gcig yin no/_/don gzhan reg pa sgro 'dogs pa de'i phyir dang /_de'i ngo bor zhes bya ba yan lag can gyi rnam par rtog pas 'jug pa'i phyir ro/_/slob dpon phyogs kyi glang po'i gzhung 'di 'chad pa ni 'od zer zhes bya ba'o/_/shes pa snga ma snga mas
[\[241a.3\]]brtags pa'i yan lag can gyi rdzas kyang brtags pa ste/_sgro btags pa'i phyir ro/_/gal te yang rtog pa'i mtshan nyid tha mi dad pa de lta na yang mtshan nyid gcig dang ldan pa'i dper brjod pa sna tshogs pa ston pa yin no snyam na/_du ma tsam zhes smras so/_/ha cang thal ba ni rtog pa thams
[\[241a.4\]]cad ston par thal ba'o/_/dgos pa zhes bya ba ni dper brjod pa du ma'i'o/_/tshig dang po zhes bya ba ni dbang po dang don phrad pa las byung ba zhes bya ba 'dis so/_/de ni zhes bya ba ni za ba gnyis kyi shes pa'o/_/sgrub byed yin phyir zhes bya ba ni dpe yin pa'i phyir ro/_/yang ji ltar na dpe
[\[241a.5\]]grub dgos snyam na/_ma grub pas ni zhes gsungs so/_/'dir zhes bya ba ni dbang po las skyes pa nyid la'o/_/gal te dbang po las skyes pa nyid la gzhan gyi 'khrul pa'i rgyu yod na de'i tshe 'khrul pa de bzlog_/bsgrub par bya ba 'gyur ba zhig na/_yod pa yang ma yin no/_/des na ci
[\[241a.6\]]zhig sgrub tu yod ces bya ba'i tha tshig go/_/'on te chu ni sgro 'dogs pa nyid yin pas de ji ltar rnam rtog yin zhe na/_chu ni zhes smos so/_/yod pa'i phyir zhes bya ba ni sngar yod pa'i phyir ro/_/bzlog pa nyid ston pa ni sgro btags pa ni zhes bya ba'o/_/gnyi gar ni yan lag can dang chu la'o/_/
[\[241a.7\]]gnyi ga ni sgro 'dogs pa dang rnam par rtog pa'o/_/der zhes bya ba ni sgro 'dogs pa dang rnam par rtog pa der ro/_/de dag nyid ces bya ba ni sgro 'dogs pa dang rnam par rtog pa dag go/_/des zhes bya ba ni nye bar gnas pa'i rang bzhin gyis so/_/rjes su dpag pa nyid brjod pa ni ji ltar zhes bya ba la
[\[241b\]]
[\[241b.1\]]sogs pa'o/_/de la zhes bya ba ni nyams su myong ba dran pa la'o/_/ltos pa'i rjes su 'brang ba ste rag las pa'o/_/mngon sum las nyams par 'gyur te mngon sum ma yin no zhes bya ba'i don to/_/gal te rjes su dpag pas ni 'brel pa 'dzin pa la ltos par bya ba yin gyi/_brda la ni ma yin nam des na brda
[\[241b.2\]]la ltos so/_/ci ste brjod snyam na/_rjes su dpag pa'i zhes bya ba'o/_/der ni mngon sum du'o/_/gal te rjes su dpag pa ni nyams su myong ba dran pa la ltos pas mngon sum ma yin gyi/_yan lag can gyi rnam par rtog pa go ji ltar nyams su myong ba dran pa la ltos te/_'gar yang yan lag can mthong
[\[241b.3\]]ba med pa'i phyir ro/_/des na nyams su myong ba dran pa la ltos pa'i gtan tshigs ma grub na/_mngon sum ma yin par sgrub pa'i nus pa yod pa ma yin no snyam na de bzhin du zhes gsungs so/_/rtogs pa'i gzugs la sogs pa la ltos par ma gyur pa ro la sogs pa dag go/_/gal te
[\[241b.4\]]rtogs pa 'dis dkar po dang rtsub mo dag gcig nyid du rtogs pa ma yin nam/_des na yan lag can tha dad par ji ltar 'grub snyam du dogs pa bsu nas pha rol po nyid kyis smras pa ni 'di ltar zhes bya ba'o/_/'di la grub pa'i mtha' pas brjod pa ni gal te zhes bya ba'o/_/de dag ces bya ba ni
[\[241b.5\]]kha dog dang reg pa dag go/_/nye bar brtags par 'gyur mod ci skyon snyam na 'di la zhes bya ba gsungs so/_/'on te nye bar brtags pa rtogs pa yod pa na'o snyam na nye bar brtags pa yod kyang zhes bya'o/_/de lta ma yin no zhes bya ba ni rnam pa gzhan gyi sgo nas nye bar brtags pa gang yin pa des kyang ngo /_/rnam
[\[241b.6\]]pa de nyid ston pa ni yul zhes bya ba'o/_/de 'gyur na 'gyur ba nyid brjod pa ni reg pa mnyes par 'gyur ba na zhes bya ba'o/_/gzhan nyid ces bya ba ni yan lag can gyi mtshan nyid do/_/de dag ces bya ba ni gzugs la sogs pa rnams yan lag can de las tha dad par ro/_/ci ste zhes bya ba ste dgos pa'o/_/yan
[\[241b.7\]]lag can ni zhes bya ba ni lan no/_/de gsum zhes bya ba ni gzugs dang reg bya dang yan lag can no/_/'du ba'i 'brel pa'i stobs kyis ma 'gyes pa yin no zhes gzhan gyi dogs pa bsu nas de yang zhes gsungs so/_/'du ba yang bya bar 'gyur ro/_/ma 'gyes pa zhes bya ba 'di nyid 'du ba'i rang bzhin
[\[242a\]]
[\[242a.1\]]yin no snyam na 'di nyid dang po zhes gsungs te gang gi yan lag can med kyang mi 'gyes pa gzugs la sogs pa rnams kyi rang bzhin yang 'di nyid yin no/_/gzugs la sogs pa 'di la ni rang bzhin yin par yang srid de skye ba yod pa'i phyir ro/_/'du ba la ni thams cad mi srid pa
[\[242a.2\]]kho na'o zhes bstan pa'i don du brjod pa ni/_rang gi rgyu las zhes bya ba'o/_/'di thams cad rim gyis rnam par 'grel pa ni/_gal te zhes bya ba'o/_/de ni zhes bya ba ni mi 'gyes pa'i mtshan nyid do/_/'phrod pa 'du ba'i rten gzugs la sogs pa gang yin pa de'o/_/rang gi rgyu gang yin pa de'i rang
[\[242a.3\]]bzhin ni 'di yin te/_gang zhig gang gis gzugs la sogs pa des bskyed pa bstan nas 'du ba mi 'gyes par 'gyur ba'o zhe na 'di brjod pa ni de ltar zhes bya ba'o/_/brgyud pa nyid ston pa ni gang gis bya ba'o/_/de dag ces bya ba ni gzugs la sogs pa de'i rgyu nyid gzugs la sogs pa de dag
[\[242a.4\]]mi 'gyes pa'i rgyu yin no zhes bya ba'i phyogs 'di la mchog ci yod na gang gi don 'du ba la sogs pa brjod pa'i rang bzhin can brgyud pa 'dod/_de las lhag pa ni gzugs la sogs pa las tha dad pa'o/_/de zhes bya ba rtog pa ba dang po zer ba nyid bzlog pa'i don du'o/_/de smos so zhes bya ba rab rib
[\[242a.5\]]babs zhes smos so/_/de lta ma yin zhes bya ba gal te rab rib las byung ba rtogs pa med pa ma yin no/_/'di yang ni rab rib las byung ba'o/_/'di la gzhan gyi brjod pa ni gal te zhes bya ba'o/_/gal te rab rib las byung ba'i shes pa rtog pa dang bcas pa nyid na/_de'i tshe mngon sum
[\[242a.6\]]du 'gyur te/_rtog pa dang bral ba'i phyir ro/_/slob dpon phyogs kyi glang pos mngon sum ni rtog pa dang bral ba'i zhes 'di tsam zhig mngon sum gyi mtshan nyid du brjod pa'i phyir ro zhe na 'di la brjod pa ni rtog pa dang bral lo cog ni zhes bya ba'o/_/brtags te zhes bya ba ni rnam par dpyad nas
[\[242a.7\]]so/_/de dang bral ba las ni dmigs kyis bsal ba dang bral ba'i yul la'o/_/'di la zhes bya ba ni spyir brjod pa la khyad par brjod pas gnod par byed pa yin no zhes bya ba'i don 'di la tshad ma ci yod snyam na'o/_/mi mthun pa'i phyogs la mthong ba tsam gyis gtan tshigs rtog pa dang
[\[242b\]]
[\[242b.1\]]bral ba tsam las/_gang rtog pa dang bral ba de thams cad ni mngon sum yin no zhes bya ba de lta bu'i rnam pa can lhag ma dang ldan pa de ma nges pa'i rjes su dpag pa gang gi tshe 'jug par byed ha cang thal bar 'gyur ba'i rjes su dpag pa de la khyad par zhes bya ba ma 'khrul bar gyur pa'i rtog pa med pa gang
[\[242b.2\]]yin pa de ni mngon sum yin no zhes de ltar mtshan nyid byas pa na gsal ba'i khyad par de nyid gnod par byed pa yin no/_/rgyu des na de las gzhan nyid la zhes bya ba khyad par gyi rnam par gcad pa las/_gzhan pa'i don la rjes su dpag pa snga ma de ni 'jug pa nyid de rab tu 'jug pa kho na'o/_/gal te
[\[242b.3\]]de ltar spyi dang khyad par gyi don dag gnod par bya ba dang gnod par byed pa'i dngos por 'gyur mod/_tshig dag la go ji ltar zhe na/_don de zhes smos so/_/de nyid ces bya ba ni don gyi gang yin pa nyid do/_/spyir mthong ba'i rjes su dpag pa las zhes bya ba ni gang rtog pa dang bral ba tsam las so/_/de'i zhes
[\[242b.4\]]bya ba ni khyad par gyi rjes su dpag pa'i don to/_/re zhig dang po ni/_spyir bstan pa nyid byas la phyis ni khyad par bya dgos pa'i phyir 'di ni glang po'i khrus dang 'dra bar 'gyur ro zhe na/_'di la brjod pa ni ma yin te zhes bya ba'o/_/rtog pa dang bral ba smos pa de ma thag pa kho nar rab rib bcas zhes smos
[\[242b.5\]]pas thob par bya ba ma 'khrul par don thob par bya ba'i phyir yin no zhe na/_'di brjod pa ni ma yin te zhes bya ba'o/_/gal te de'i de ma thag kho nar bstan pa'i mi 'khrul pa smos pa rtog pa dang bral ba smos pa dang lhan cig ma 'brel na/_de'i tshe de lhan cig tu smos pas kyang ci bya
[\[242b.6\]]'brel ba yod do zhe na ni/_phyis smos kyang mtshungs so zhes bya ba'i don to/_/don du zhes bya ba ni don gyi sgo nas mi mtshungs pa ma 'brel ba rnams la ni de ma thag pa nyid du rgyur 'gyur ba ma yin no/_/de na de ma thag tu bstan kyang 'brel pa la ltos dgos la/_'brel pa de ni med pa la yang
[\[242b.7\]]'gyur ba'i phyir khyad par med do/_/rnam pa 'di ni gnod byed kyi dngos po gang ji snyed pa de mtha' dag ni gal te tshad ma'i yul yin na/_de'i tshe bstan pas kyang 'gyur ba yin gyi/_dngos su bstan pa 'ba' zhig gis ni yin par ma zad do zhes bya bar bstan to/_/gal te dus gzhan du ma
[\[243a\]]
[\[243a.1\]]'khrul pa smos par bya ba yin na/_de'i tshe 'di nyid du ci'i phyir mi byed ces bya ba ni pha rol po'i bsam pa'o/_/'di brjod pa ni bden te zhes bya ba'o/_/bden lugs nyid ston pa ni mngon sum ni zhes bya ba'o/_/de yang ni mngon du byed pa'o/_/ji ltar ma 'khrul pa smos pas rtog
[\[243a.2\]]pa'i shes pa ma bzlog pa de bzhin du bsgrub bya yang /_mi 'grub bo zhes brjod pa ni don du zhes bya ba'o/_/'o na ci'i phyir rtog pa dang bral ba smos pa gzhag nas ma 'khrul pa de nyid ci ste ma smos snyam na/_pha rol dag ni zhes gsungs so/_/de'i dbang du ni pha rol po'i dbang du'o/_/'di gnyis
[\[243a.3\]]ni rtog pa dang bral ba dang ma 'khrul ba'o/_/bshad do zhes bya ba ni/_slob dpon phyogs kyi glang pos so/_/yang na zhes bya ba la sogs pa ni spyi dang khyad par dag rnam pa gzhan gyi sgo nas gnod bya gnod byed du bstan to/_/skyes bu gang gis gnod byed mthong ba med pa de la de skad ces bya ba'o/_/
[\[243a.4\]]gnod par byed pa rab rib bcas/_/zhes smos pa mthong ba las so/_/gal te mi 'tshe ba ni chos kyi mchog ces bya ba dang /_phyugs rnams mchod sbyin don du sprul/_/zhes bya ba 'dir yang dang por spyir rtogs pa yin la/_phyis ni khyad par du nges pa yin no zhes gnod bya gnod byed kyi
[\[243a.5\]]dngos por 'gyur ro zhe na skyes bus ma byas pa'i zhes bya bas so/_/sngar gyi ba zhes bya ba ni rtog pa dang bral lo cog ni mngon sum yin no zhes bya ba 'di'o/_/blo phyi mas zhes bya ba ni rab rib bcas zhes bya ba las skyes pas so/_/rig byed las kyang de bzhin du 'gyur ro snyam na/_rig byed la ni
[\[243a.6\]]zhes gsungs so/_/de ltar na ni zhes bya ba ni gal te rig byed las kyang blo 'khrul ba skye na de'i tshe tshad ma ma yin par 'gyur ro/_/thams cad ces bya ba rig byed kun lta bas 'khrul pa'i blo skyed byed du thal ba'i phyir ro/_/blo gang zhig gang gnod pa de ni tshad ma ma yin gyi/_gnod pa med na ni blo
[\[243a.7\]]tshad mar 'gyur ro zhe na/_'gog pa ni ma yin te zhes bya ba'o/_/rtog par byed pa'i skyes bu la rig byed kyi don de nyid rnam pa gzhan du 'gyur ba yin no zhes bya ba ni mthong ba yin no/_/de lta bu ni zhes bya ba ni gnod byed 'byung ba'o/_/rig byed smra bas kyang tshad ma ni brtan par khas blangs pa yin na zhes
[\[243b\]]
[\[243b.1\]]brjod pa ni de ltar yin dang zhes bya ba'o/_/de lta ma yin na zhes bya ba ni/_gal te tshad ma dang 'gal ba'i don dor bar bya ba ma yin na de'i tshe'o/_/rab rib bcas zhes bya ba 'di ni rtog pa dang phral ba las smos pa'i bzlog pa'i zhes bya ba ni mthun pa'i dpe yin no/_/de lta bu'i chos zhes bya ba ni/_sad
[\[243b.2\]]bskyed par byed pa'i chos can no/_/g.yo ba med pa ste/_mi 'gyur bar gnas pa'i mig gnyis kyi dbus na gnas pa'i zla ba zur gnyis su mig gnyi gas rim gyis dmigs pa na/_dus cha phra ba'i phyir na dus gcig bzhin du mtshon pa yin no/_/des na zur gnyis su dmigs pa
[\[243b.3\]]gcig kho na las gnyis nyid du sgro btags pa yin no zhes bya ba'o/_/de'i zhes bya ba ni dbang po'i rnam par rig pa'o/_/de lta bu'am zhes bya ba ni rnam par rig pa de lta bu'o/_/gzhan du gyur pa ni nye bar gnod pa'o/_/ji ltar gzhung 'di 'gal snyam na/_zla ba gnyis su snang ba zhes bya ba smos
[\[243b.4\]]te/_zla ba gnyis su snang ba'i rgyu yin no zhes dbang po rgyu yin par brjod par mi nus te mi 'thad do/_/yid yin yang dbang po zla ba gnyis su snang ba'i brgyud pa'i rgyu nyid la'o/_/brgyud pa'i rgyu yin yang 'gal bar ji ltar mi 'gyur snyam na dngos su zhes smos so/_/de'i rnam pa can ni zhes bya ba ni
[\[243b.5\]]don gyi rnam pa can du'o/_/rnam pa gzhan gyis zhes pa ni de'i rnam pa can ma yin par ro/_/gang las zhes byas pa ni don las so/_/mi srid pa'i phyir ro zhes bya ba ni/_de'i rnam pa can du'o/_/mi srid pa nyid brjod pa ni rdul phra rab rnams zhes bya ba yin no/_/shes pa la gnas pa ril po gcig
[\[243b.6\]]gi rnam pa rags pa nyid de ni/_rdul phra rab rnams la med pa'i phyir ro/_/bum pa la sogs pa gzung bar bya ba ni/_dang po ni rdul phra rab phan tshun dben pa dag snang ba yin no/_/tshig le'ur byas pa 'di nyid bshad pa'i don du gsungs pa ni gzhan dag na re zhes bya ba'o/_/de'i yang zhes bya ba
[\[243b.7\]]ni/_rnam par rtog pa ni rnam par shes pa'i'o/_/rdul phra rab dag kyang de bzhin du rnam par rtog pa'i rnam par shes pa'i yul ma yin no/_/gzhan du gyur pa zhes bya ba ni/_nye bar gnod pa'o/_/zla ba gnyis kyi yid kyis shes pa'o/_/des na gal te bum pa la sogs par rnam par
[\[244a\]]
[\[244a.1\]]rtog pa'i yid la ltos nas brgyud pa'i rgyu yang yul nyid yin na/_de'i tshe mig la sogs pa yang zla ba gnyis la sogs pa'i shes pa la ltos nas yul nyid du 'gyur ro zhes de ltar TI kA byed pa gzhan gyis slob dpon phyogs kyi glang po'i gzhung bshad do/_/de la slob
[\[244a.2\]]dpon gyis nyes pa 'di yod do zhes ston pa ni/_'di la brjod pa zhes bya ba'o/_/rang nyid kyis kyang nyes pa gzhan brjod pa ni/_yid nyid yin na zhes bya ba ste/_zla ba gnyis kyi shes pa yid yin na'o/_/yul med pa'i phyir ro zhes bya ba ni/_'di ni rnam pa gzhan kho nas yul med par 'grub po
[\[244a.3\]]zhes dgongs pa'o/_/'di la zhes bya ba ni dang po ni rdul phan tshun dben pa snang ba yin la li la sogs pa rnam pa can gyi rnam par rtog pa ni phyis 'byung ba yin no zhes bya ba 'di la tshad ma cung zad kyang med do/_/phan tshun dben pa'i rdul du snang ba ni rnam pa thams cad du nye bar mtshon pa med pa'i phyir ro/_/
[\[244a.4\]]de ltar byas na slob dpon phyogs kyi glang pos/_der mi snang phyir zhes bya ba la sogs pa'i lan ni rigs pa kho na'o/_/yid nyid ces ha cang thal bar brtsad pa ni rigs pa ma yin no/_/de nyid phyir zhes bya ba ni/_rigs pa'i rgyu nyid kyi phyir brjod pa ni'o/_/yid nyid du gzhung 'dzugs pa ni dang po ni zhes bya
[\[244a.5\]]ba'o/_/rang gi rnam pa ni rdul phra rab kyi rnam pa ni shes pa'o/_/phyis don gyi rnam pa zhes bya ba ni/_lings po gcig gis rnam par snang bar yid la snang ba yin no/_/des na ka ba la sogs pa'i yul can lings gcig tu snang ba'i shes pa nyid du thal bar 'gyur ro/_/ci ste 'di la tshad ma med do zhes
[\[244a.6\]]bya ba ka ba la sogs pa'i yul gyi shes pa'i gzhal bya bshad zin pa'i mtshan nyid can yin pa la tshad ma med do/_/rdul phra rab kyi rnam pa can gyi shes pa ni rnam pa thams cad du nye bar mtshon pa med pa'i phyir ro zhe na/_'di la grub pa'i mtha' pas brjod pa ni de lta na ni zhes bya ba'o/_/de la yang dang po
[\[244a.7\]]ni zla ba gcig gi rnam pa can gyi shes pa skyes so zhes bya ba 'dir tshad ma med pa ma yin no zhes bya ba'i don to/_/dbang po la brten pa yang zhes bya ba ni dang por skyes pa zla ba gcig gi rnam pa can no/_/dngos su'o zhes bya ba ni gang zhig dbang po rnam par 'gyur na/_dngos su rnam par 'gyur ba de ni dbang po
[\[244b\]]
[\[244b.1\]]la brten pa yin na/_zla ba gnyis kyi shes pa ni brgyud nas rnam par 'gyur ba yin te/_des na de ni dbang po la brten pa ma yin no snyam na/_'di 'gog pa ni ma yin te zhes bya ba'o/_/gzhan la zhes bya ba zla ba gcig gi rnam pa can gyi shes pa la rnam par 'gyur ba gang yin pa de mthong ba med pa'i phyir
[\[244b.2\]]ro/_/gal te dpe tsam gyis bsgrub bya 'grub na/_de'i tshe dbang po la rten nyid du 'dod pa zla ba gcig gi rnam pa can gyi shes pa de yang yid nyid yin par thal te/_des na dbang po las skyes pa'i rnam par 'gyur ba gzhan la brten par bya ba la/_de yang rnam par 'gyur ba'i phyir yid yin pas thug pa med do/_/
[\[244b.3\]]'di nyid ces bya ba ni zla ba gnyis kyi rnam pa can nyid dbang po las skyes pa yin no/_/zla ba gnyis la sogs pa'i shes pa yang ldog go snyam na/_zla ba gnyis la sogs pa'i zhes gsungs so/_/mig rab rib can gyis bsgribs te rang bzhin gzhan du rnam par 'gyur ba dang ldan par gyur pa na yang
[\[244b.4\]]nag po la sogs pa'i rang bzhin yod pa kho na'o/_/de lta na yang rab rib yod dam med kyang yod pa'i thag pa nag po nyid ji ltar ldog_/dpe sgrub kyi shes pa las ldog pa ma grub pas 'di sgrub byed do/_/dpe ci ltar 'gyur/_bsgrub byas stong pa'i phyir ro zhes dgongs pa'o/_/de yang mi rigs te zhes bya ba
[\[244b.5\]]la de'i don ni dbang po'i bslad pa log kyang yod pa nyid du 'gyur ro zhes bya ba 'di yin la/_yid nyid du mngon par 'dod pa'i 'khrul pa yang de ltar 'gyur ba ni ma yin no/_/'di nyid ston pa ni yid kyi chur zhes bya ba'o/_/de bzhin gzhan gyis brgyud pa ni brjod pa dag gi 'ga' tshe 'jog pa gang
[\[244b.6\]]yin pa de yang mi rigs so zhes ston pa ni chur 'khrul pa ni zhes bya ba ni/_mthong ba nyid ston pa ni tshad mas zhes bya ba'o/_/de ltar zhes bya ba ni/_chur 'khrul mthong ba dran pa ltos mi 'gyur/_/zhes bya ba de yang ma 'brel lo zhes ston pa ni sbrul du zhes bya ba ni/_yongs su gsal bar snang mi 'gyur/_/
[\[244b.7\]]zhes brjod pa yang rig pa dang 'brel pa ma yin no zhes brjod pa ni/_yongs su gsal bar zhes bya ba'o/_/dbang skyes gang yin zhes bya ba la sogs pa lang ma 'brel ba yin no zhes brjod pa ni/_de yang na yod pa dang zhes bya ba'o/_/nag po la sogs par snang ba nyid kyang ngo /_/yid kyang zhes bya ba ni
[\[245a\]]
[\[245a.1\]]yongs su gsal bar snang ba nyid du 'gyur ro zhes 'brel to/_/ma yin te zhes bya ba ni lan no/_/de zhes bya ba ni yid kyi yongs su gsal ba'o/_/de lta yin dang zhes bya ba ni rnam par rtog pa med pa nyid yin na'o/_/gzhan dag yid yin pa'i phyir rnam par rtog pa dang bcas pa dang
[\[245a.2\]]'dod pa yin no zhes bya ba 'di ji ltar shes snyam na/_'di ltar zhes gsungs so/_/gang gi phyir slob dpon gyis 'di 'dir bsgrub par bya ba yin pa des na/_pha rol po dag gi 'di las bzlog pa nyid du 'dod pa yin no/_/de lta ma yin na 'di bsgrub par bya ba nyid du mi 'gyur ro zhes dgongs pa'o/_/'khrul pa
[\[245a.3\]]thams cad rnam par rtog pa dang bcas pa yin no zhes gzhan gyi mngon par 'dod pa ni de'i tshe zhes bya ba 'khrul pa rnam pa gnyis su gyur pa na gsal bar 'gyur ro/_/de med pa'i phyir zhes bya ba ni/_bsgom pa med pa'i phyir ro/_/de la yang zhes bya ba ni zla ba gnyis su 'khrul pa la yang ngo /_/
[\[245a.4\]]brjod pa dang bral ba yin te zhes bya ba ni thams cad la bar du gcod pa'i goms pa yod pa yin no zhes brjod par nus pa'i phyir ro/_/gal te goms pas skyed pa sgrub pa la sogs pa 'khrul pa yang rnam par rtog pa med pa yin la/_nag po la sogs par snang ba yang dbang po las byung ba
[\[245a.5\]]yin na/_de'i tshe 'o na gang zhig dper 'gyur/_sbrul du 'khrul pa'i yid rnam par rtog pa dang bcas pa dang chu la sogs pa 'khrul pa gang yin zhe na/_'di la brjod pa ni phan 'dogs par byed pa dang /_gnod par byed par snang ba ni rnam par rtog pa'i rang bzhin des kyang 'khrul pa yin no zhes
[\[245a.6\]]'brel to/_/gzhan dag la yang zhes bya ba ni/_yongs su gsal bar snang mi 'gyur/_/zhes bya ba la sogs pa la'o/_/slob dpon gyis mngon sum ltar snang ba rnam pa gnyis nyid bstan to zhes bya bar ji ltar shes snyam na'o zhes bya bas zhes gsungs so/_/de lta ma yin na zhes bya ba ni gal te rnam
[\[245a.7\]]pa gnyis su mi bzhed nas zhes logs shig tu gcod par ston pa ni/_mi mkhas pa brjod pa'i rgyur 'gyur ro/_/'khrul pa'i shes pas 'khrul pa nyid ni yid kyi 'khrul pa ste/_mi gsal ba'i rnam pa'i yul can yin no zhes brjod pa'i phyir zla ba gnyis kyi shes pa ni/_yid gnyis yin par
[\[245b\]]
[\[245b.1\]]bzhed pa yin no zhe na/_'di la brjod pa ni de ni zhes bya ba'o/_/gang gi zhes bya ba ni rig pa can gyi'o/_/yang ji ltar na de'i lugs dang sbyar na/_'khrul pa nyid yin par gnas she na dbang po dang zhes gsungs so/_/dbang po dang phrad pa las byung ba'i shes pa gang yin pa de la ni/_re zhig 'khrul
[\[245b.2\]]pa nyid mi srid de des na lhag par gyur pas zhes bya ba la sogs par sbyar ro/_/sgra la sogs pa'i yul can gyi 'khrul pa gang yin pa'o/_/dbang po dang don las skyes pa'i shes pa gang yin pa de la ni brjod pa tha ma nyid dang /_skom pa smos pas 'khrul pa la sogs pa srid pa ma yin no zhes slob
[\[245b.3\]]dpon phyogs kyi glang pos brjod pa yin no/_/des na 'khrul pa ni don smos pa nyid kyis gsal ba yin no/_/des na don smos pa nyid de gsal ba'i phyir 'khrul pa ni yid kyi yul can kho nar rnam par gnas so zhes dgongs pa'o/_/ngo bo brjod pa lhur byed pa nyid ston pa ni/_dbang po dang zhes bya
[\[245b.4\]]ba'o/_/rang bzhin ni gang yin gzhan la mi srid pa dang de la ni/_de yang yod pa de la brjod do/_/zhen pa'i rang bzhin nyid ni dbang po las skyes pa 'ga' yang mi srid pa yin te/_rnam par rtog pa med pa yang dbang po las skyes pa yin pa'i phyir ro/_/gzhan mngon sum ma yin par 'dod pa la yang yod pa
[\[245b.5\]]yin te/_des na de ni brjod par bya ba ma yin no zhes brjod pa ni ma yin te zhes bya ba'o/_/de'i phyir zhes bya ba ni brjod par mi 'thad pa'i phyir ro/_/de ni mngon sum yin gyi zhes bya ba ni de kho na mngon sum yin pa'o/_/gzhan ni zhes bya ba ni zhen pa'i bdag nyid ni mngon sum ma yin no zhes rnam pa de ltar rnam
[\[245b.6\]]par gcad par bya ba nyid du 'thad do/_/cung zad ni zhes bya ba ni zhen pa'i bdag nyid ces bya ba 'di'o/_/cung zad ni zhes bya ba ni ma 'khrul pa zhes bya ba la sogs pa'o/_/gnyi ga yang ston pa ni des na zhes bya ba'o/_/ngo bo brjod pa la yang ma 'khrul pa nyid brjod par rigs so/_/ci'i phyir zhe na/_de
[\[245b.7\]]lta na zhes smos so/_/brjod du med pa ni yul can nyid du bstan pas ni dgos pa ci yang med do/_/'on te dgos pa med pas de lta na yang ngo bo tsam brjod pa yin no snyam na rang gi ngo bo brjod na zhes gsungs so/_/bdag la sogs pa yang phrad pa yang thun mong ma yin pa kho na ste/_des na de yang
[\[246a\]]
[\[246a.1\]]brjod par bya'o zhe na bdag la sogs pa thun mong ba ni zhes bya ba ste/_rjes su dpag pa yang bdag la sogs pa phrad pa las skyes pa yin pa'i phyir ro/_/de lta na 'o na zhes bya ba ni gal te mngon sum nyid kyis thun mong ma yin pa gang yin pa de nyid brjod par bya ba yin na de'i tshe/_de ltar
[\[246a.2\]]rigs pa'i mtshan nyid sun bton nas/_bram ze'i yang sun 'byin pa ni zhes bya ba'o/_/'di la sun 'byin pa gzhan yang brjod pa'i don du rnam par rtog pa gnyis byed pa ni/_'di ltar zhes bya ba'o/_/don gzhan bsgrub pa'i don du ngo bo brjod pa yin zhes bya ba ni rnam par rtog pa gnyis pa'o/_/
[\[246a.3\]]dang po la brjod pa ni de la zhes bya ba'o/_/de'i tshe yod pa dang phrad pa'i shes pa ni mngon sum yin no zhes bya ba nyid brjod par bya bar 'gyur gyi/_gzhan ni mkho ba med do/_/phrad pa yang gzung ba 'dzin pa'i mtshan nyid yin no/_/de lta yin dang don gang zhig rnam par gnas pa ste brjod pa ni yod pa'i
[\[246a.4\]]zhes bya ba'o/_/yang na dbang po las skyes pa'i shes pa gnod pa med pa ni mngon sum yin no zhes bya ba nyid brjod par bya bar 'gyur ro/_/yod pa dang phrad na skyes bu'i dbang po nyid kyi blo skye ba gang yin pa de mngon sum yin no zhes de skad ni brjod par mi bya ba'o/_/rnam par rtog pa gnyis pa 'god pa ni
[\[246a.5\]]ci ste zhes bya ba'o/_/rgyu des na rang gi lugs kyi mtshan nyid kyis gzhan sangs rgyas pa la sogs pa'i mtshan nyid rnams gsal bar bya ba yin no/_/yang ci'i don du sangs rgyas pa la sogs pa'i mtshan nyid gsal bar bya zhe na/_sangs rgyas pa'i zhes bya ba'o/_/'on te gal te sangs rgyas pa'i
[\[246a.6\]]mtshan nyid bdag cag gi mtshan nyid kyis gsal bar mi nus pa de lta na yang phyi rol gyi don sgrub par byed pa yin no snyam na/_bshad pa rdeg 'chos pas ni rnga mo 'dzin pa ste/_'phrog par mi nus so/_/rnga mo ni steng du zhon nas dbrog par bya ba yin no/_/des gal te 'dir yang mtshan nyid kyis
[\[246a.7\]]rmongs par 'gyur na de'i tshe phyi rol gyi don sgrub par yang 'gyur ba zhig na gang gi tshe khyed mtshan nyid kyi 'og tu bsgyur ba de'i tshe phyi rol gyi don ci ltar sgrub par byed/_gal te de lta na zhes bya ba ni/_grub pa'i mtha' smra ba'i'o/_/don dam par mi 'grub pa nyid do zhes bya ba ni chos ma nges pa'o/_/
[\[246b\]]
[\[246b.1\]]gzhan du zhes bya ba ni gang gi tshe dpyod pas chos 'khrul pa sreg pa de'i tshe'o/_/lugs gzhan la zhes bya ba ni sangs rgyas pa la sogs pa'i lugs la chos kyi ming yang med par 'gyur ro/_/des na 'jig rten gyi grags pa rjes su brjod pa yin no zhes mi bya ste/_chos nyid kyang 'jig rten las grub par
[\[246b.2\]]thal phyir ro/_/des na tshad mas grub pa nyid rjes su brjod par bya ba yin no/_/de nyid brjod pa ni de'i phyir zhes bya ba'o/_/de bzhin du zhes bya ba ni/_ji ltar rjes su brjod pa tshad mas grub par byed pa de la thug pa med pa'i nyes pa yang med pa de bzhin du mtshan nyid kyang bya ba yin no/_/'di yang zhes bya ba ni
[\[246b.3\]]tshad ma chos kyi rgyu mtshan yin pa nyid do/_/sngar zhes bya ba ni tshad ma grub pa'i le'ur ro/_/de ltar bram ze'i mtshan nyid kyang bsal ba nas/_slob dpon dbyig gnyen gyis mdzad pa'i mtshan nyid gzhung gzugs pa'i don du brjod pa ni/_don de las zhes bya ba'o/_/de ni zhes bya ba ni zla ba gnyis kyi shes
[\[246b.4\]]pa'o/_/de nyid las zhes bya ba ni snang bzhin zla ba gnyis kyi mtshan nyid las so/_/gzhan las zhes bya ba ni zla ba gcig las so/_/slob dpon ni phyogs kyi glang pos so/_/gang zhig snang ba'i rnam par rig pa de ni de las skye ba ma yin no/_/ci ltar zhe na lnga po zhes bya ba dbang po lnga'i rnam par shes pa'o/_/
[\[246b.5\]]bsags pa ste rags pa la dmigs pa gang yin pa ste/_de ltar gyur pa yin no/_/de ni rags pa las skye ba ma yin te/_rdul phra rab rnams las skye ba'i phyir ro/_/'di 'chad pa ni dmigs pa'i zhes bya ba'o/_/'on te gal te shes pa rdul phra rab kyi rnam pa can ma yin mod/_de lta na yang de las skyes pa
[\[246b.6\]]tsam gyis de'i lus can du 'gyur ro snyam na/_rgyu yin pa'i phyir ro zhes bya ba'o/_/de dag kyang zhes bya ba ni mig la sogs pa'i rdul phra rab dag go/_/'di slob dpon gyis ji ltar gsungs zhes bya ba ni phyogs snga ma'o/_/'di la grub pa'i mtha' pas brjod pa ni/_'di ni zhes bya ba'o/_/rtsod pa sgrub pa ni
[\[246b.7\]]slob dpon dbyig gnyen gyis mdzad pa ste/_de ni tshig ni'o/_/rnam par dpyod pa ston pa ni don de las zhes bya ba'o/_/gal te re zhig snang bzhin pa'i don las skye ba'i shes pa gang yin pa ste/_mngon sum yin na de'i tshe 'di ma grub pa yin no/_/snang bzhin pa'i don las ni shes pa skye ba ma yin te snang bzhin
[\[247a\]]
[\[247a.1\]]pa'i rang gi rnam pa yin pa'i phyir ro/_/'on te rang gi rnam pa las kyang mngon sum skye na 'o na ni zla ba gnyis pa yang rang gi rnam pa las skye ba'i phyir ma nges pa yin no/_/sun 'byin pa gzhan ni phyed phyi mas so/_/de nyid rnam par 'grel pa ni rdul phra rab dag nyid ces bya ba'o/_/rdul phra rab dag
[\[247a.2\]]nyid skyed par byed pa yin no/_/gal te rnam pa gzhan du gyur pa de dag skyed byed tsam gyis dmigs pa nyid yin na/_de'i tshe mig la sogs pa'i rdul phra rab rnams kyang 'gyur ro/_/da ni phyed snga ma rnam par 'grel pa ni ci ste zhes bya ba'o/_/ma nges pa yang yin no zhes bya ba 'di nyid bshad pa'i phyir dogs
[\[247a.3\]]pa bsu ba ni ci ste zhes bya ba'o/_/tshogs par snang ba'i dngos po ni phyi rol gyi don ma yin pa ni des na de ci ltar des skyed pa yin/_yin du chug pa de lta na yang 'khrul pa'i shes pas ma nges pa nyid do/_/de yang phyi rol des skyed pa ni yod la/_de'i phyi rol dmigs pa ni ma yin no/_/rang skye ba las sngar gyi
[\[247a.4\]]don gyi yod pa ni shes pas 'dzin pa ma yin no/_/'on te shes pa gzhan gyis sngar yod pa 'dzin na de'i tshe shes pa de yang mngon sum yin par brjod par bya ba yin la/_mngon sum yang don gyis bskyed pa kho na yin no/_/des na shes pa gzhan de yang ji srid don gyis bskyed pa nyid du ma grub pa de srid ni
[\[247a.5\]]mngon sum nyid ma yin la/_don gyis bskyed pa nyid kyang don gyi sngar yod pa ma bzung bar mi srid do/_/des na shes pa de ni gang yin pa de yang gzhan gyis yod par shes par bya ba yin te/_des na thug pa med do/_/rjes su dpag pas don gyi sngar yod pa shes pa khas len na/_rjes su dpag pa de
[\[247a.6\]]yang mngon sum nyid las yin no/_/de lta na yang rjes su dpag pa yin/_mngon sum gyi rgyu can yin la/_mngon sum yang rjes su dpag pa'i rgyu can yin no/_/de ltar phan tshun rgyu yin na/_dang po gang zhig 'byung bar 'gyur te/_gang yang ma yin no/_/'on te mngon sum dang rjes su dpag pa dag dus
[\[247a.7\]]mtshungs pa kho na yin te/_des na phan tshun brten par mi 'gyur ro snyam na/_mngon sum dang ni zhes gsungs so/_/grangs can gyi mtshan nyid kyang sun 'byin pa ni rna ba la sogs pa'i zhes bya ba yin no/_/sun 'byin pa gzhan ni/_rna ba la sogs 'jug pa ni/_/shes pa med par mtshon ma yin/_/zhes
[\[247b\]]
[\[247b.1\]]bya ba'o/_/re zhig phyed phyi ma 'chad pa ni/_'jug par 'dod pas zhes bya ba'o/_/rna ba la sogs pa'i 'jug pa ma shes par mtshan nyid ma yin no zhes bya ba gang las she na/_ma rtogs par ci ltar zhes bya ba'o/_/mtshan nyid ni 'jug par byed pa yin par brjod par byas pa yin no zhes dgongs pa'o/_/
[\[247b.2\]]'o na ni zhes bya ba ni mngon sum gang gis rna ba la sogs pa'i 'jug pa nye bar mtshon par bya ba yin te de'i'o/_/des na de la pha rol pos 'di ltar lan gdab par bya ba yin no zhes ston pa ni de yang zhes bya ba ste/_rna ba la sogs pa ni 'jug pa 'dzin par byed pa'i mngon sum yang ngo /_/phyed snga ma 'chad
[\[247b.3\]]pa ni 'khrul pa'i shes pa la yang rna ba la sogs pa'i 'jug pa yod pa des na ji ltar de mngon sum gyi mtshan nyid yin/_'on te rna ba la sogs pa 'jug pa gang zhig don la 'jug pa ste/_mtshan nyid yin la 'khrul pa'i shes pa la ni don la 'jug pa med pa'i phyir skyon med do zhe na/_'di la brjod pa ni
[\[247b.4\]]don la zhes bya ba'o/_/ci ste don de'i ngo bo gang yin pa de rig pa nyid mtshan ma yin na 'di la yang brjod pa ni de lta na zhes bya ba'o/_/de ltar mngon sum ltar snang ba rdzogs par byas nas tshad ma dang 'bras bu rnam par gzhag par bya ba'i phyir dri ba ni yang zhes bya ba'o/_/lan ni gzhal bya zhes bya ba'o/_/
[\[247b.5\]]gal te khyod kyi lta ba la de ni shes pa nyid yin gyi gzhan ni 'ga' yang ma yin no/_/shes pa de la yang 'bras bu yin par brjod pa de'i phyir tshad ma gang yin/_tshad ma ni 'bras bu las tha dad pa yin par 'thad pa yin na/_shes pa'i mtshan nyid kyi 'bras bu las tha dad pa ni 'ga' yang yod pa ma
[\[247b.6\]]yin no/_/des na tshad ma nyid med par 'gyur ro zhe na rtsod pa 'di la gzhan dag gis brjod pa ni/_kha cig na re zhes bya ba'o/_/dbang po dang don dag gi phrad pa dang lta ba'i shes pa dang khyad par gyi shes pa ni tshad ma yin no zhes so/_/shes pa'i bdag tu gyur pa rtogs pa'i sgrub byed kyang dbang po la
[\[247b.7\]]sogs pa bskyed pa'i rgyud nyid yin no/_/rnam par gzhag par bya ba 'dod pa'i don gang yin pa de bzhin du'o/_/ma yin na ni rnam par ma bzhag pa bzhin du rnam par gzhag par 'os pa yang rnam par mi gzhag par 'gyur ro/_/nyams su myong ba de la ni/_rnam par bzhag pa dang rnam par ma
[\[248a\]]
[\[248a.1\]]bzhag pa'i don dag la yod pa tsam las ma rtogs pa khyad par med pa'i phyir ro/_/'di nyid gzhung 'dzugs pa ni 'di ltar zhes bya ba'o/_/gal te khyod kyis zhes bya ba ni gzhan gyis smras pa'o/_/'di ni bdag gi rang gi ngo bo las zhes bya ba ni/_sngon po la sogs pa gcod
[\[248a.2\]]par byed pa'i las so/_/grub pa'i mtha' ni gal te zhes bya ba'o/_/ngag ni bdag gi de'i bdag nyid du gyur pa yin yang zhes bya ba ni/_sngon po yongs su gcod pa'i rang bzhin du ni yin yang gal te bdag nyid kyis rang bzhin mi shes na/_de'i tshe de'i khyad par can gyi don de yang ngas ma shes pa kho nar
[\[248a.3\]]'gyur te/_rgyu des na skyes bu ni 'jal byed ma yin no/_/de nyid gsal bas byed pa ni skyes bu'i zhes bya'o/_/'jig rten de yang don de'i rtogs par byed pa po'i bdag mi shes ji ltar longs spyod pa shes de ltar zhes bya ba ni/_bde ba dang sngon po la sogs pa rtogs pa bar ro/_/gal te blo longs spyod pa
[\[248a.4\]]yin mod/_de lta na rnam pa ji ltar tshad ma yin na/_bde ba la sogs pa zhes gsungs so/_/blos zhen par bya ba'i don skyes bus sems par byed pa des na/_rig pa gzhan gyis ci bya zhes ji ltar brjod snyam na/_'di la brjod pa ni blo de gang yin zhing zhes bya ba'o/_/'di la gzhan gyis lan gsum
[\[248a.5\]]btab pa ni zhes bya ba'o/_/grub pa'i mtha' pa sun 'byin pa ni skyes bus zhes bya ba'o/_/las nyid du 'dod pa zhen pa'i byed po ni skyes bu nyid yin pa des na blos ci bya rtogs pa pos sgrub ces rjes su 'jug go/_/'di la brjod pa ni rtogs pa dang zhes bya ba'o/_/khyad par med pa nyid brjod pa ni/_de'i rnam pa
[\[248a.6\]]zhes bya ba'o/_/pha rol po khyad par ston pa ni de'i tshe zhes bya ba'o/_/mngon du zhen pa ni rtogs pa'i mtshan nyid yin pa de ste/_/skyes bu'i byed pa yin no zhes bya ba ni/_pha rol po'i bsam pa'o/_/gal te blo'i rnam pa can yin mod/_de lta na yang ma yin te/_skyes bu ji ltar rtogs byed yin te ma yin pa
[\[248a.7\]]kho na'o/_/'on te blo'i rang bzhin mngon du byed pa'i phyir/_rig par byed par brjod na/_de'i tshe de ltar zhes bya ba ni blo'i rang bzhin ltar mngon du don nyid ces mi byed pa 'chad pa ni gal te zhes bya ba'o/_/yun ring po ma yin pa'i don gyi rnam par rtogs so/_/don ni 'di yin te/_gal te blo med na de'i
[\[248b\]]
[\[248b.1\]]don gyi rnam pa ma bstabs pa'i phyir na nye bar gnas pa nyid du ma rtogs par 'gyur ro zhe na/_'di la brjod pa ni bdag khyab par zhes bya ba'o/_/gal te blos don gyi rnam pa stobs na de'i tshe yul thag ring po zhes bya bar rtogs par yang mi 'gyur te/_don gyi rnam pa mtha' dag ni blos bstabs pa yin pa'i
[\[248b.2\]]phyir ro/_/gal te blo de'i rnam pa can khas len na/_de'i tshe de las tha dad pa'i don yod do zhes bya bar yang mi 'gyur ro/_/blo kho na las zhes bya ni/_/zhes bya ba ni rang bzhin las ni blo skye la de las ni/_dngos sam brgyud pas thams cad skye ba yin no/_/bde ba na de kho na las de'i rnam pa can gyi don rnams
[\[248b.3\]]skye ba yin gyi don las ni de'i rnam pa can gyi skye ba ma yin no zhes bya ba ni/_khyed kyi grub pa'i mtha' yin no zhes bya ba ni grub pa'i mtha' yin/_de ji ltar phyin ci log tu khas len/_rang gi bzhin ltar zhes bya ba ni gzhan gyi'o/_/gang du don rnams 'phros pa de ni blo yin te de ltar des blo ni ji ltar don
[\[248b.4\]]med pa ni gzhan ni ste don rnams ni yul rung ba ma yin pa nyid ma yin no/_/gal te thabs gzhan du 'phos pa kho na rtogs par bya ba yin no/_/de'i tshe me long la yang zhes bya bar sbyar ro/_/de yang ni me long yang ngo /_/'gro ba ldong bar 'gyur ro/_/ldongs pa ma yin te/_des na blo ni gdon mi za ba kho nar shes
[\[248b.5\]]gzhan gdon mi za ba kho nar shes par bya ba yin no/_/ji ltar blo gzhan du ma 'phos pa kho na rtogs pa de bzhin du don yang rtogs mod/_blos ci bya des na nyes pa so na 'dug go zhes dgongs pa'o/_/yang blo don med pa nyid du ston pa ni bdag ces bya ba'o/_/pha rol po dgos pa nyid yod do zhes
[\[248b.6\]]ston pa ni/_de dag gis zhes bya ba ste byed pa rnams kyis so/_/'di la brjod pa ni ma yin no zhes bya ba'o/_/bdag ni mngon par gsal ba 'dzin par byed pa ma yin zhing bdag gir byed pa ma yin te/_mngon par gsal bar mi 'gyur ro zhes bya ba'i don to/_/byed pa med pa nyid ces bya ba ni ji
[\[248b.7\]]ltar don mi 'dzin pa'i dus na mngon par gsal ba ma yin pa de bzhin du 'dzin pa'i dus su yang ma yin te/_de ni rang bzhin gcig yin pa'i phyir ro zhes bya'i don to/_/me long bzhin du zhes bya ba ni pha rol po'o/_/bdag kyang don gyi rnam pa can yin mod kyi 'on kyang ji ltar me long la de'i
[\[249a\]]
[\[249a.1\]]rnam pa 'byung yang rnam par 'gyur ba cung zad kyang byed pa med pa de bzhin du skyes bu yang yin no zhe na 'di 'gog pa ma yin te zhes bya ba'o/_/bdag la brten nas de'i rnam pa can gyi blo skye ba zhes bya ba ni med pa kho na'o/_/de lta ma yin te gal te me long la brten nas de'i rnam pa
[\[249a.2\]]can gyi blo skye ba ma yin na/_de'i tshe 'phos pa'i don ci yin de'i rnam pa can gyi blo skye ba'i sgo nas rnam par 'gyur ba nyid 'phos pa'i don yin gyi gzhan ni med do zhes dgongs pa'o/_/bdag la brten nas de'i rnam pa can gyi blo skye ba ni med pa kho na ste des na rnam par 'gyur ba nyid der 'phos
[\[249a.3\]]pa'i don du brjod par bya ba yin na/_'dir yang zhes bya ba ni pha rol po'i'o/_/de la yang rnam par 'gyur ba ci yang med la/_de bzhin du skyes bu la rnam par 'gyur ba med ces bya ba'i don to/_/'di la brjod pa ni 'o na zhes bya ba'o/_/gal te snam bu la sogs pa'i bdag nyid 'khrul
[\[249a.4\]]pa yin na/_ji ltar gtso bo dang skyes bu'i bdag nyid kyang 'khrul par 'gyur zhe na/_'di yang zhes bya ba'o/_/rnam gzhan du zhes bya ba ni/_gnas skabs gzhan gyi grangs can gyi skabs kyis so/_/'di bstan par bya ba ma yin no zhes bya ba'i don to/_/gal te rna ba la sogs pa zhes bya ba ni/_
[\[249a.5\]]des na de tha dad pa las sngon po dang ser po la sogs pa rnam par gnas par 'gyur zhes bya ba ni pha rol gyi bsam pa'o/_/dbang po la sogs pa tha dad pa zhes bya ba ni rna ba la sogs pa 'jug pa'i mtshan nyid do/_/de ni zhes bya ba ni dbang po la sogs pa'i tha dad pa ni'o/_/de zhes bya ba dag go/_/
[\[249a.6\]]rnam pa dang bcas par zhes bya ba ni gal te dbang po la sogs pas bdag skyes pa yin na/_de'i tshe 'bras bu rgyu dang rjes su mthun par byed pa skye bar 'dod pa'i phyir bdag kyang rnam pa dang bcas par thal lo/_/'on te rnam pa 'ga' zhig ltar dbang la sogs skye yang bdag rnam pa nyid du 'dod na/_
[\[249a.7\]]de lta na yang rnam pa med na/_don so sor nges pa rnam par 'jog par byed pa ma yin pa'i mtshan nyid kyi skyon de nyid du 'gyur ro/_/de lta na yang gzhan rig pa med pas na/_rang gi bdag nyid kho na rig par thal te/_rig par byed pa nyid du khas blangs pa'i phyir ro/_/rnam par rtog pa gnyis pa'i dbang
[\[249b\]]
[\[249b.1\]]du byas nas brjod pa ni 'on te zhes bya ba'o/_/dbang po la sogs pa'i mtshan nyid kyi don ma shes pa na dbang po la sogs pa nges pa'i shes pa'i byed pa yin par ji ltar 'gyur/_nges pa nyid las dbang po la sogs pa yang shes so zhe na/_dbang po la sogs pa shes par byed pa las/_bdag gi
[\[249b.2\]]sngon po dang ser po la sogs pa la nges pa nyid shes par bya ba yin la/_sngon po dang ser po la sogs pa la nges pa shes na/_yang shes par byed pa dbang po dbang po sogs pa shes par bya ba yin pa'i phyir phan tshun brten pa nyid do/_/ji ltar dbang po sogs pa shes par byed pas don shes par bya
[\[249b.3\]]ba de bzhin du dbang po la sogs pa de shes par bya ba la sogs par sbyar ro/_/snang ba yang sgra la sogs pa rtogs pa'i dus na/_ji ltar shes par byed pa yin te/_de'i tshe med pa'i phyir ro/_/yang na gang du snang ba la sogs pa yod pa der mig la sogs pa don med par 'gyur ro/_/thams cad du
[\[249b.4\]]snang ba shes par byed pa yang ma yin no zhes bya ba 'di lan 'debs pa ni/_de dag nyid ces bya ba ste/_rna ba la sogs pa dag nyid do/_/'di zhes bya ba ni bdag go/_/'di ni zhes bya ba la sogs pa ni nges pa'i rnam pa yin no/_/rnam pa las sgrub par byed pa gzhan yin na/_sngon po dang ser po la
[\[249b.5\]]sogs pa'i las dang 'brel pa mi 'grub po/_/de nyid sgrub pa'i don du brjod pa ni/_gal te zhes bya ba'o/_/ci ste gzhan 'ga' zhig ces bya ba'i don dang shes pa las tha dad pa'i rang bzhin nyid mngon du byed pa yin no zhes bya ba'o/_/de ltar rnam par rtog pa gsum las dang po la brjod
[\[249b.6\]]pa ni gal te zhes bya ba'o/_/rnam par shes pa nyid mngon du byed par grangs par yin te/_des na mngon du byed pa de don gyi yin pa ji ltar 'gyur te/_mi 'gyur ba kho na'o/_/gnyis pa nye bar bkod nas sun 'byin pa ni 'on te zhes bya'o/_/don de zhes bya ba ni shes pa mngon du byas pa na gzhan
[\[249b.7\]]mngon du byas par ni mi 'gyur ro/_/gsum pa la brjod pa ni gzhan la zhes bya ba'o/_/de nyid rim gyis bshad pa'i phyir/_rnam par rtog pa dang po la re zhig sun 'byin pa gzhan brjod pa ni/_'di ltar zhes bya ba'o/_/rnam par rtog pa gnyis pa'i sun 'byin pa kha skong dang bcas te/_brjod pa
[\[250a\]]
[\[250a.1\]]ni 'on te zhes bya ba'o/_/'di zhes bya ba ni mngon du byed pa'o/_/don lta ba'i skyes bu mthong ba'i rgyu des na/_don mthong ngo zhes brjod do zhe na/_'di la brjod na cis mthong zhes bya ba'o/_/'dir gzhan gyi lan ni rang gi ngo bos so zhes bya ba ste/_don gyi rang gi ngo bo gang yin pa des
[\[250a.2\]]don mthong ngo zhe na/_'di la brjod pa ni 'o na ni zhes bya ba'o/_/rang gi ngo bo ni gdon mi za bar rig pa'i rang bzhin du mthong ngo zhes re zhig khas blang bar bya ste/_de ltar ma yin te rang gi ngo bo myong ba med na thams cad mi rig par thal ba'i phyir ro/_/de bzhin du don kyang don gyi rang bzhin du mthong ba
[\[250a.3\]]yin no/_/tha dad pa med pa nyid bstan pa'i phyir brjod pa ni/_/don gyi rnam pa zhes bya ba'o/_/gal te don gyi rnam pa nyams su myong ba na don rtogs pa ma yin gyi/_'on kyang bde ba'i rnam pa la sogs pa'i rnam pa nyams su myong ba yin no snyam na/_bde ba la sogs pa'i zhes gsungs so/_/
[\[250a.4\]]de'i khyad par las zhes bya ba ni bde ba la sogs pa'i rnam pa'i khyad par las so/_/bde ba nyid 'ba' zhig ces bya ba ni/_don ni bde ba'i rgyur nyams su myong bar nus pa ma yin no/_/gang gi phyir don la bde ba myong ba des na bde ba'i rgyu nyid du nyams su myong ba yin no snyam na/_sngon po la
[\[250a.5\]]zhes gsungs so/_/mtshungs par zhes bya ba ni mi mthun pa nyid du'o/_/gal te tshad ma'i 'bras bu de rang gi ngo bo nyid yin no/_/de'i tshe de la rig byar med pa yin te/_bdag nyid la ni byed pa mi 'thad pa'i phyir ro zhes bya ba ni pha rol po'o/_/grub pa'i mtha' ni 'di la zhes bya ba'o/_/gal
[\[250a.6\]]te shes pa la byed pa zhes bya ba yod pa ma yin no/_/de'i tshe skyes bu ji ltar 'jug pa yin zhe na/_skyes bu'i zhes gsungs so/_/don gyi rig pa ni don rig pa yin na don la byed pa yang med pa'i phyir ji ltar don rig pa 'bras bu yin zhes brjod snyam na/_'di la brjod pa ni 'bras bu zhes
[\[250a.7\]]bya'o/_/gal te sngon po myong ba ni sngon po'i rang bzhin yin pa de'i tshe sngon po'i shes pa ser ba la ma 'pho bar 'gyur ro/_/ci'i phyir gzhan gyis zhes smos so/_/rgyu des na shes pa de sngon po las tha dad par gzhag pa yin no/_/de yang zhes bya ba ni tha dad pa dang byed pa dang bcas par rnam par
[\[250b\]]
[\[250b.1\]]'jug pa'i rigs pa yang ngo /_/deng de ma yin pa sngon po ma yin pa'i rnam pa can no/_/rjes su 'gro ba dang ldog pa nyid ji ltar 'grub snyam na/_thog med ces gsungs so/_/rjes su 'gro ba dang ldog pa de dag mngon sum sngon du 'gro ba can ni ma yin no/_/rigs mi mthun pa'i shes pa snga ma
[\[250b.2\]]gang yin pa de'i nyams su myong ba gang yin pa des gzhag pa'i bag chags gang yin pa de ni ldog pa ste/_tha dad pa dang byed pa'i rtogs pa'i sa bon yin no/_/bag chags de yang 'ba' zhig pa ste/_mngon sum dang bral ba yin na/_des na long ba brgyud pa yin no/_/des ni don gyis so/_/
[\[250b.3\]]de la ni shes pa la'o/_/de zhes bya ba ni bu la'o/_/de'i rnam pa ni pha'i rnam pa'o/_/'di la ni shes pa la'o/_/re zhig de'i rnam pa can gyi dngos po las de'i rnam pa can du gyur pa ni dmigs pa nyid do/_/de la yang gal te mthong ba la zhes bya ba 'dod chags la sogs pa mthong ba la/_rgyu bag
[\[250b.4\]]chags nus pa yod na de'i tshe nyams su myong ba snga ma snga ma las de'i rnam pa nyid yin no/_/gcig nyid la yod pa yin zhes bya ba ni thun mong ma yin pa kho na'o/_/don ni gnas par gyur na ste phyi rol yod na ni thams cad la thun mong du skye bar 'gyur te/_kun gyis dmigs par 'gyur ro zhes bya
[\[250b.5\]]ba'i tha tshig go/_/skyon brgal ba'i phyir re zhig dam 'cha' bar byed pa ni don so sor zhes bya ba'o/_/'di lta bu kho nar zhes bya ba ni rnam pa'i stobs nyid kyis so/_/de nyid kyi zhes bya ba ni 'di ni 'di'i nges pa'i shes pa yin no zhes bya ba'i tha snyad do/_/de la ni zhes bya ba so sor nges pa'i don rnam par
[\[250b.6\]]gnas pa la'o/_/bya ba sgrub par byed pa tsam ni khyad par du 'phags pa yin no/_/de ni rgyu thams cad la yod pa'i phyir ro/_/nges pa na bya ba sgrub par byed pa de ni yod kyang de la zhes byed pa po de rnams kyi nang nas gang zhig bya ba la chod pa med pa de nyid sgrub par byed pa dam pa ste byed pa yin no/_/
[\[250b.7\]]ma thob na zhes bya ba ni mi ldan na de'i tshe de'i rnam pa can gyi zhes bya ba yul thag ring ba la sogs par gnas pa'i don rnam par mi gnas so/_/de dang bar ma chod pa zhes bya ba ni rnam pa dang bar ma chod par 'gyur ba'o zhes bya ba don yongs su gcod par bya ba yin no/_/shes pa de'i rnam pa'i khyad
[\[251a\]]
[\[251a.1\]]par gang yin pa de las myong ba'i yul yin no zhes shes par bya ba yin no/_/rgyu de'i phyir na ma nyams pa de ni rnam pas chod pa yin no/_/gal te rnam pa nges pas grub na ni de'i tshe don de nyid don rnam par 'jog pa yin te/_rnam pa nges pa grub pa las don gnas pa gzhan
[\[251a.2\]]med pa'i phyir ro/_/de las gzhan nyams pa med pa ni don rnam par gnas pa las rgyu ma yin no/_/gal te de lta na yang nyams pa med pa tshad mar 'gyur ro snyam na/_don gnas pa grub zin pa la nyams pa med pas ci zhig rgyas par byed/_grub pa nye bar 'jog pa ni/_rnam par gnas pa
[\[251a.3\]]la mkho ba ma yin no zhes bya ba'i don to/_/de grub na zhes bya ba ni rnam par nges pa grub na'o/_/da ni slob dpon chos mchog gi lugs sun phyung ba'i don du nye bar 'god pa ni/_de'i rnam pa yang zhes bya ba'o/_/de'i tshe zhes bya ba goms pa'i dus na'o/_/des na yod pa ma yin pa'i phyir tshad
[\[251a.4\]]mar ji ltar 'gyur zhes bya ba'i don to/_/de yang ni rjes su dpag pa yang ngo /_/de bzhin du thun mong ma yin pa yang gzhan ni ma yin no zhes 'brel to/_/yang ji ltar na rnam pa las gzhan thun mong ma yin par mi 'gyur snyam du dogs pa bsu nas kun gyi zhes gsungs so/_/shes pa kun gyi'o/_/
[\[251a.5\]]gal te sngon po de ser po dang de gnyis ma yin pa'i yul la yang dbang po de nyid ma yin nam de dbang po rnams tha dad pa ni 'ga' yang nye bar mtshon pa med do/_/des na dbang po gzhan dang gzhan 'byung ba ma yin nam zhes brjod ces dogs pa bsu nas pha rol po nyid brjod pa ni de la zhes bya
[\[251a.6\]]ba ste/_sngon po dang ser po dang de gnyi ga yang ma yin pa la mngon par phyogs pa'o/_/khyad par zhes bya ba ni sngon po dang ser po la sogs pa'i yul mngon par phyogs pa zhes bya ba 'di ni sngon po dang ser po la sogs pa de dag gi rnam pa gang yin pa de tha dad pa med par ro/_/de tha dad pa
[\[251a.7\]]yin yang zhes bya ba ni mngon sum du phyogs pa tha dad pa yin yang ngo /_/rnam pa dang bral ba zhes bya ba ni don gyi rnam pa dang bral ba 'di dbang po'o/_/gal te sngon po dang ser po la sogs pa'i khyad par rtogs pa yod pa nyid/_des na mngon du phyogs pa'i khyad par rtogs par 'gyur ro zhes
[\[251b\]]
[\[251b.1\]]gal te yod na zhes bya ba ste/_sngon po dang ser po la sogs pa'i khyad par yod na'o/_/de las bzlog par zhes bya ba ni kha dog dang dbyibs kyi bdag nyid las bzlog par ro/_/snang bzhin pa'i sngon po dang ser po la sogs pa nyid shes pa'i rang bzhin yin pa mi bzod pas pha rol po
[\[251b.2\]]'dri ba ni/_'o na zhes bya ba'o/_/gal te bde ba dang sngon po la sogs pa las ma gtogs pa shes pa ma dmigs na/_lkog tu gyur pa nyid du 'gyur la de ste bltar rung ba yin na ni med pa kho nar 'gyur ro zhes bya ba'o/_/lkog gyur min zhes bya ba ni gsal bzhin nyid do/_/gal te de la
[\[251b.3\]]shes pa yin no zhes brjod na/_de'i tshe lkog tu gyur pa nyid ces bya ba'i ming can gsal bzhin pa nyid shes pa yin no/_/shes pa gzhan gyis ci bya/_yang ji ltar na lkog tu gyur pa shes pa yin zhe na/_don gnas na ni zhes bya ba'o/_/'di zhes bya ba ni gsal bzhin pa'o/_/med pa yang
[\[251b.4\]]zhes bya ba ni shes pa med pa yang ngo /_/gal te de lta na sngon po la sogs pa las gsal bzhin pa'i shes pa ni gzhan yin no zhe na/_nyams su myong ba zhes gsungs so/_/de ni zhes bya ba lkog tu ma gyur pa'o/_/'o na gsal bzhin pa ni shes pa yin pa'i phyir don zhes bya ba med par 'gyur
[\[251b.5\]]ro/_/de'i zhes gsungs te/_lkog tu ma gyur pa'i'o/_/me long gi bzhin gyi gzugs brnyan gang yin pa de la bzhin nyid ji lta ba de bzhin du lkog tu gyur pa las sngon po yang de yin no/_/de ni zhes bya ba ni gsal bzhin pa'i sngon po la sogs pa'o/_/gal te rnam pa de ni bems po'i rang
[\[251b.6\]]bzhin du rtogs so zhes brjod pa ma yin nam snyam na 'di la brjod pa ni rang nyid ces bya ba'o/_/gal te lkog tu ma gyur pa nyid don las yin mod/_de lta na yang don gyis bskyed pa lkog tu gyur pa ni don gyi rang bzhin nyid du 'thad kyi/_shes pa'i rang bzhin ni ma yin no snyam na/_gal te zhes
[\[251b.7\]]gsungs so/_/gal te rnam pa 'di bag chags kyi stobs las skyes su chug mod/_de lta na yang 'di ni don kho na yin no zhe na/_don ni zhes gsungs so/_/de zhes bya ba don med par thal ba'i phyir ro/_/bag chags kyi khyad par gang gis sad par mthong ba'i rnam pa don gyis stong par mi 'gyur
[\[252a\]]
[\[252a.1\]]ba de la yod pa yin no/_/'di las ni rnam pa'o/_/bag chags de nyid las so/_/rnam pa nyid ces bya ba ni/_sad par mthong ba'i rnam pa'o/_/gzhan du zhes bya ba ni/_rmi lam du snang ba'i rnam pa ni don med pa nyid du rtogs pa'o/_/lan ni 'dir yang zhes
[\[252a.2\]]bya ba ste/_sad pa mthong ba la yang ngo /_/'o na de'i rigs can yin pa'i phyir sad pas mthong ba'i rnam pa yang don dang bral ba nyid do zhe na/_bag chags kyi zhes gsungs so/_/lkog tu ma gyur pa'i zhes bya ba ni blo'i ma yin pa'o/_/de ni zhes bya ba ni blo'o/_/de ltar zhes bya ba don gyi rnam
[\[252a.3\]]pa lta bur ro/_/dpe nyid 'chad pa ni me long la zhes bya ba'o/_/'di ltar snang ngo zhes bya ba ni don gyi rnam pa nyid du'o/_/khyed la yang ni sangs rgyas pa la yang ngo /_/tshad ma ci yod ces bya ba ni blo don gyi rnam pa can du sgrub par byed pa ci yod ce na/_'di la brjod pa ni tha mi dad par zhes bya
[\[252a.4\]]ba'o/_/de ni zhes bya ba tha mi dad par dmigs pa'o/_/don thob pa'i phyir shes pa don gyi rnam pa can yin pa'i gnod byed yin no zhes 'di 'gog pa ni ma yin no zhe na/_lhag ma zhes bya ba ni dbang po rnams las lhag mar gyur pa'o/_/rnam pa las 'das te zhes bya ba ni rnam pa la mi
[\[252a.5\]]ltos par zhes bya ba'i don to/_/de dag kyang zhes bya ba ni lta ba la sogs pa rnams kyang ngo /_/de bzhin te zhes bya ba ni khyad par gyi blo bzhin no/_/de dag kyang zhes bya ba ni khyad par la sogs pa'i shes pa yang ngo /_/khyad par can la brten pa'i rang bzhin nyid khyad par yin mod/_de lta
[\[252a.6\]]na yang khyad par can ma rtogs par ji ltar mi 'dzin snyam na/_de'i rang bzhin la zhes gsungs so/_/khyad par can la brten pa'i rang bzhin gang yin pa de ma bzung bar khyad par 'dzin par cir 'gyur/_khyad par ma bzung bar ni de la brten pa nyid 'dzin pa mi srid la khyad par can gyi blos mi
[\[252a.7\]]'dzin no zhes dgas pa'o/_/de'i rnam pa zhes bya ba khyad par can la brten pa'i rang bzhin 'dzin na yang ngo /_/de nyid kyi tshe zhes bya ba ni khyad par gyi blo'i dus nyid du'o/_/de 'dzin par byed pa zhes bya ba ni/_khyad par 'dzin par byed pa'i blo gang yin pa des bskyed pa'i 'dzin par byed pa gang yin
[\[252b\]]
[\[252b.1\]]pa de'i gzung bar bya ba ma yin no/_/de'i dus su yang zhes bya ba ni khyad par 'dzin pa'i dus su yang ngo /_/de 'dzin pa zhes bya ba ni khyad par 'dzin pa don med do/_/snga ma bzhin du zhes bya ba ni/_sgrub par byed nyid med par thal/_/zhes bya ba'o/_/don gcig la zlos pa ste rjes su 'jug pa
[\[252b.2\]]gang yin pa de'i bye brag gi shes pa rnams kyi rim par 'gyur ba yin no zhe na/_de'i 'gog pa ni ma yin te zhes bya ba'o/_/khas blangs kyang brjod pa ni/_rim gyis 'gyur ba yin mod/_de lta na yang shes pa snga nas phyi ma'i skye ba nyid byed kyi rtogs pa ni ma yin no/_/ci'i phyir zhe na/_
[\[252b.3\]]shes pa snga ma dang phyi ma khyad par med pa'i phyir ro/_/gal te dkar po la sogs pa dang ldan par 'gyur ba'i bum pa dang 'brel pa yin na/_de lta na yang dkar po de 'dzin pa zhes bya ba ga las de lta ma yin zhes bya ba ni ga las te dbang po dang ldan par gyur pa'i don dang 'brel pa yod
[\[252b.4\]]pa tsam gyis gzhan 'dzin par brjod na/_de'i tshe du ba dbang po dang sbyor ba na du ba dang 'brel par byung ba'i me yang rtogs par 'gyur ro/_/'du ba'i 'brel pa las zhes bya ba ni/_'byor pa'i 'du ba las yin gyi/_'byor pa'i sbyor ba las ni ma yin no zhes bya ba'o/_/don gcig la 'du ba
[\[252b.5\]]zhes bya ba ni rnam pa gcig la reg pa yang 'dus te/_des na ji ltar 'byor pa'i 'du ba'i 'brel pa las gzugs rtogs par 'gyur ro/_/gsal ba nyid brjod par ni ji ltar zhes bya ba'o/_/'di la yang yul gcig pa yod de zhes dgongs pa'o/_/mig gi gzung ba ma yin
[\[252b.6\]]pa'i phyir ro/_/reg pa la sogs pa mi rtogs so zhes bya ba ni gzhan gyi'o/_/lan ni don zhes bya ba'o/_/de nyid ni mig gi gzung ba nyid do/_/de dang sbyor ba na zhes bya ba ni phyi'i dang ngo /_/chos kyang zhes bya ba ni yul thag ring po na gnas pa'i chos can gyi'o/_/kha dog kyang gsal
[\[252b.7\]]bar snang bar 'gyur ro zhes 'brel to/_/dbyibs tsam ni snang bar 'gyur ba ma yin no zhes bya bar blta'o/_/byed pa'i zhes bya ba ni dbang po'o/_/mi 'dzin pa nyid do zhes bya ba ni dbyibs tsam yang 'dzin par mi 'gyur ro/_/de lta bur gyur par zhes bya ba ni la lar ni 'gyur la lar ni ma yin
[\[253a\]]
[\[253a.1\]]pa'o zhes bya bar ro/_/lan ma yin te zhes bya ba ste/_mdog dbyibs dag las tha dad pa med pa'i phyir na/_dbyibs rtogs pa na kha dog kyang rtogs par 'gyur ro zhes bya ba dgongs pa'o/_/kha dog mi dmigs so zhes bya ba ni mun pa'i mdog ni nag po 'di yin na mun pa 'di ni
[\[253a.2\]]dngos por 'gyur ba ma yin no zhes bsams pa'o/_/rtogs pa'i phyir ro zhes bya ba ni mun par ro/_/des na mun pa ni dngos po ma yin pa nyid de snang ba la de med pa'i phyir ro/_/des na ji ltar de snang ba la med kyang dmigs pa de bzhin du gzhan du yang yin no zhe na/_'gog pa ni ma yin te zhes bya ba'o/_/
[\[253a.3\]]de ni zhes bya ba ni snang ba la mun par rtogs pa ni'o/_/ha cang thal ba nyid brjod pa ni phyi'i don med par thal ba'i phyir ro zhes bya ba'o/_/gal te byed pa po'i bdag nyid can ni bya ba nyid mi 'gyur ba'i ma yin nam/_des na ji ltar byed pa po'i bdag nyid du 'gal ba ma yin snyam na/_byed pa ni zhes gsungs
[\[253a.4\]]so/_/tha mi dad pa nyid brjod pa ni phyar ba dang zhes bya ba'o/_/de nyid ces bya ba ni de lta nyid do/_/de zhes bya ba ni skyes pa nyid do/_/gcig dang du mar rtogs pa nyid brjod pa ni re zhig ces bya ba'o/_/de la zhes bya ba ni de ltar rnam par gnas pa na'o/_/de las zhes bya ba ni lhas byin las so/_/skabs
[\[253a.5\]]su bab pa la bya ba dang byed pa'i rtog pa bshad pa ni de bzhin du zhes bya ba'o/_/de las kyang zhes bya ba ni 'bras bu las kyang tshad mar tha dad pa yin no/_/'bras bu nyid ni tshad mar 'gyur ro/_/ci'i phyir zhe na/_byed pa dang bcas pa lta bur rtogs te lhag par zhen pa'i phyir ro/_/rnam par shes pa smra ba la
[\[253a.6\]]'jug pa'i don du slob dpon phyogs kyi glang po'i mdo nye bar dgod pa ni/_yang na zhes bya ba'o/_/gnyis su snang ba'i zhes bya ba ni/_gzung ba dang 'dzin pa bzhin du snang ba yin no/_/gang gi phyir 'jig rten pa don du gnyer ba de'i phyir/_don rig pa 'bras bu yin no zhe na/_'di la re zhig rang nyid
[\[253a.7\]]lan 'debs pa ni 'dir zhes bya ba'o/_/gal te mthong ba kho na la ni don du gnyer ba yin te/_thos pa la yang don du gnyer ba mthong ba'i phyir ro zhe na thos pa yang zhes bya ba'o/_/so sor rig ces bya ba nyid rnam par 'grel pa ni gal te so sor zhes bya ba'o/_/rkang pa dang po nyid 'chad pa ni gal te
[\[253b\]]
[\[253b.1\]]zhes bya ba'o/_/rkang pa dang po 'chad par bzhed pas grub pa'i mtha' pas gsungs pa ni/_rab rib can zhes bya ba'o/_/der ni nyams su myong bar bya ba 'ga' yang yod pa ma yin no/_/de la ji ltar nyams su myong bzhin pa med kyang 'di ni nyams su myong bar bya'o zhes bya bar 'gyur ba de bzhin du'o/_/bden
[\[253b.2\]]pa'i bum pa la sogs par 'dod pa la yang nyams su myong bar bya ba med bzhin du de ltar 'gyur ba yin no zhes dgongs pa'o/_/gal te nyams su myong ba kha cig ni don la brten pa nyid du mthong ngo zhe na/_'di la lan ni de nyid ces pa'o/_/nyams su myong ba ni mthong ba yin no/_/'on kyang nyams
[\[253b.3\]]su myong ba 'di phyi rol gyi don gyi yin no zhes don dang lhan cig 'brel par ni mthong ba med do/_/'on te zhes bya ba'o/_/de'i myong ba yin no zhe na/_gal te zhes bya ba'o/_/de las ni mig las so/_/gal te nged kyi 'dod pa la ni don rig pa med kyi 'on kyang de'i rnam pa can gyi shes pa mthong ba las de'i
[\[253b.4\]]rnam pa can gyi don rjes su dpag pa yin no snyam na/_ji ltar zhes gsungs so/_/de yang ni mig go/_/de nyid ni mig nyid do/_/de'i yul du ni me long gi yul du'o/_/des na kha dog gi bdag nyid kyi dbyibs gang yin pa de dang gal te rdul phra rab la ldan pa yin na/_de'i rigs pa nyid du thal bar
[\[253b.5\]]'gyur te/_kha dog gi rigs pa nyid du snang ba'i phyir ro/_/'dir slob dpon chos mchog gi lugs dgod par byed pa ni/_ci ste zhes bya ba'o/_/de zhes bya ba ni rags pa nyid kyi chos so/_/'di la lan ni gal te zhes bya ba'o/_/'di gzhan 'gog pa ni ma yin te zhes bya ba'o/_/bar ni yul ma yin te
[\[253b.6\]]des na de mi 'dzin pa tsam gyis ni 'khrul pa nyid kyang ma yin te/_bum pa gzung ba na snam bu la sogs pa ma bzung bas kyang 'khrul pa nyid du thal ba'i phyir ro zhes bya ba'i don to/_/'di grub pa'i mtha' pas brjod pa ni gal te zhes bya ba'o/_/gal te bar yul nyid ma yin na/_de'i tshe
[\[253b.7\]]shes pa tsam la yang nus pa med pa'i phyir de med pa nyid du 'gyur ro zhes bya ba ni/_bar dngos po med pa'i phyir ro/_/pha rol po 'di 'gog pa ni bar med pa zhes bya ba'o/_/mi 'thad pa nyid ston pa ni/_dngos po cha shas dang zhes bya ba'o/_/mngon sum gyis gsal ba'i phyir zhes bya ba ni/_rags pa
[\[254a\]]
[\[254a.1\]]nyid mngon sum gyis dmigs pa'i phyir ro/_/gzhan yang mngon sum gyis ni re zhig rdul phra rab gang du dmigs pa med la/_rjes su dpag pa yang de sngon du 'gro ba can du 'gyur ba yin na/_des na ji ltar mngon sum med par rjes su dpag pa rdul phra rab kyi sgrub byed du
[\[254a.2\]]'gyur/_ji ltar rags pa bum pa la sogs pa phra mo tshogs pa'i phyir ro/_/gzhan yang mngon du skar khung gi lam nas zhugs pa'i rdul yang rags pa nyid kyi phra mo bsags pa'i rang bzhin yin la/_de'i mtha' thug pa gang yin pa de yang rdul phra rab yin no zhes bya ba ni gzhan
[\[254a.3\]]gyis bsams pa'o/_/'di la lan ni 'di zhes bya ba'o/_/yongs su mthong ba'i phra mo ci tsam de srid tsam zhig brtag par bya ba yin pa/_de lta na rdul phra rab mi 'grub po zhes dgongs pa'o/_/gzhan yang zhes bya ba la sogs pas kyang 'khrul pa nyid brjod pa yin no/_/'on kyang
[\[254a.4\]]'di la nyes pa lhag par brjod par bya ba yin no zhes sdud pas gzhan yang zhes smos par zad do/_/don dang myong ba rnams kyang zhes bya ba la/_bum pa la sogs pa rigs mthun pa'i don yang phan tshun rigs par 'gyur la de bzhin du rgyud tha dad pa la yod pa'i sngon po'i yul can gyi
[\[254a.5\]]myong ba rnams kyang ngo /_/de nyid gsal bar byed pa ni rgyud gzhan gyi zhes bya ba'o/_/de lta ma yin zhes bya ba ni gal te rnam pa de de ma thag nyid las skyes pa yin la de'i tshe'o/_/de zhes bya ba ni de ma thag pa'o/_/rtsod pa 'di la gzhan dag gi lan sun dbyung ba'i phyir 'ged pa ni gzhan
[\[254a.6\]]dag ces bya ba'o/_/de lta bu nyid du shes pa yang yin no zhes bya ba ni/_'jig rten na yang de ltar rtogs pa yin no zhes bya ba'i don to/_/de nyid ston pa ni 'di ltar zhes bya ba'o/_/ji ltar phyi'i don du smra ba'i ltar na sngon po'i rnam pa myong ba nyid sngon po myong ba yin pa bzhin du sngon po'i rnam
[\[254a.7\]]pa dran pa yin gyi gzhan ni ma yin no zhes dgongs pa'o/_/dran pa 'di las dngos su don mthong ba ni med do/_/de ltar gzhan gyi lan sun dbyung nas rang nyid kyi brjod pa zhes bya ba'o/_/'di ltar dang po ni sngon nyams su myong bar 'gyur la phyis sngon po goms pa'i mtha' thug pa na/_sngon po
[\[254b\]]
[\[254b.1\]]dngos su snang bar 'gyur ba'o/_/sngon por snang ba'i shes pa de'i yul ni dang por skyes pa'i sngon po nyams su myong ba yin par 'gyur ro/_/de 'dra ba'i zhes bya ba ni sngon po rnam pa gsal ba can no/_/bar du byung ba med pa'i phyir ro zhes bya ba ni de'i de ma thag pa nyid ni de tsam yin te/_'jig
[\[254b.2\]]rten na rigs mthun bar ma chod pa nyid la bar med pa zhes rtogs pa yin no/_/dper na che ge mo'i khyim dang bar ma chod pa ni bde byed kyi khyim yin no/_/de 'dra ba'i zhes bya ba ni/_der ni khyim gzhan gyis bar ma chod pas na bar med pa zhes brjod kyi/_skye shi la sogs pas bar ma chod pa ni ma
[\[254b.3\]]yin no/_/gal te de ltar bar med par 'gyur mod/_chod mgo skyed byed ji ltar min snyam na/_'di la lan zhes bya ba'o/_/yang ji ltar 'di la lan btab pa snyam na bar du zhes gsungs so/_/rnam par rtog pa rnams gang zhig goms pa las de ma thag tu gsal ba'i rnam pa can skyed par byed pa de
[\[254b.4\]]yul du 'gyur ro/_/gang gi phyir de ltar rnam par 'khrul pa'i rgyu des na'o/_/gal te don med na 'o na rnam pa 'di ji ltar skye zhe na rigs gang zhes bya ba la sogs pa'o/_/gal te don gnas pa ni nges pa las yin na/_de'i tshe zhes khong nas phyung la 'di la brjod pa ni/_zhes 'chad par 'gyur ba dang 'brel to/_/
[\[254b.5\]]ji ltar nges pa las don rnam par gnas she na/_nges pa ni zhes bya ba'o/_/de ma thag pa'i rkyen las zhes bya ba ni 'di ni yul de ma thag pa'i rkyen las byung ba yin no zhes nges pa ni med do/_/gal te don nges pa yin mod/_de lta na yang ji ltar nges pa las don rnam par gnas she na/_don nyams su myong ba
[\[254b.6\]]zhes gsungs so/_/mngon sum de las gzhan pa'i rnam par rtog pa de bas zhan pa'i don de mthong ngo zhes bya ba 'di ni gzu lums yin no/_/de de lta ma yin na zhes bya ba ni gal te don nyams su myong ba ni ma yin gyi/_'on kyang rang gi ngo bo myong ba kho na yin na/_de'i tshe nges pa de lta bu nyid de rang gi
[\[254b.7\]]ngo bo myong bar nges par 'gyur ro zhe na/_'di 'gog pa ni de ni de lta ma yin te zhes bya ba'o/_/gal te goms pa de yang myong ba nyid las 'gyur ba yin te/_des na 'ga' zhig gi tshe gdon mi za bar don nyams su myong bar 'gyur dgos so/_/des na 'di phyin ci log tu ji ltar nges she na/_'di la brjod
[\[255a\]]
[\[255a.1\]]pa ni 'di yang zhes bya ba'o/_/phyin ci log tu nges pa ni mthong ba yang yin te/_bdag la sogs par nges pa bzhin no/_/gal te blta ba'i shes pa rnam par 'byed par mi byed na/_de'i tshe nges pa yang rang nyid nus pa med par ji ltar byed/_ji ltar zla ba gnyis kyi shes pa yod na
[\[255a.2\]]skye ba'i nges pa ma yin pa de rnam par [(]'byad [,]'byed [)]par mi byed pa bzhin no/_/rgyu ma yin pa'i phyir zhes bya ba ni rgyu med can yin pa'i phyir ro/_/gang gi tshe so sor nges par nyams su myong ba nyid ma grub pa de'i goms pa yang ji ltar 'grub ces bya ba'i don to/_/'dri ba'i don gang zhig yin zhes bya ba ni 'dri
[\[255a.3\]]ba 'di mi 'thad do zhes bya ba'i don to/_/mi 'thad pa de nyid ston pa ni 'di ltar zhes bya ba'o/_/slar bzlog pa rnam par brjod pa ni don la zhes bya ba'o/_/gzhan gyis rnam pa 'di lta bu'i 'dri ba ni zhes smras so/_/ci'i phyir 'dri ba ni rtsed mo yin zhes dris pa la gzhan gyis mthar thug pa zhes smras so/_/
[\[255a.4\]]gal te zhes bya ba ni grub pa'i mtha' smra ba'i'o/_/de'i myong ba de bdag nyid de zhes bya ba bshad pa yin no/_/da rkang pa gnyis pa 'chad par ni 'dis zhes bya ba'o/_/'o na ji ltar zhes bya ba ni dri ba'o/_/'di 'gog pa ni ma yin te zhes bya ba'o/_/'o na ji ltar mngon sum gyis rig par bya ba nyid
[\[255a.5\]]yin snyam du dogs pa bsu nas phyed phyi ma 'chad pa ni/_mngon sum rig byar de yi ni/_/zhes bya ba'o/_/drug pa'i don yod na tha mi dad pa ji ltar 'gyur snyam na/_drug pa'i zhes bya ba'o/_/'di ni zhes bya ba ni drug pa'i don no/_/yang na zhes bya ba la sogs pas ni rnam pa gzhan 'grel pa rnams gzhan
[\[255a.6\]]du 'chad do zhes bya ba ni/_sngon po la sogs pa'i rnam pa'o/_/nyams su myong bar zhes bya ba ni nyams su myong bar bya bar ro/_/de'i ngo bo ni zhes bya ba rang gi rang bzhin du gyur pa nyams su myong ba'i ngo bo ni'o/_/de ltar yin na zhes bya ba ni/_gzhan la yang rang bzhin du gyur pa'i nyams su myong
[\[255a.7\]]ba'i ngo bo yod na de'i gzhan nyid du mi 'gyur ro/_/'dis ni de'i myong ba de zhes bya ba nyams su myong bzhin pa ni/_bdag nyid yin la de yang shes pa gzhan 'ga' zhig gis ni ma yin no zhes bya ba de ltar bshad pa yin no/_/lhag ma ni snga ma bzhin no/_/'di nyid yang rnam pa gzhan du sbyor
[\[255b\]]
[\[255b.1\]]ba ni yang na zhes bya ba'o/_/shes pa lkog tu gyur pa gang yin pa de nyid kyis nyams su myong ba gang yin pa nyid yin par 'gyur ro zhe na/_'di la brjod pa ni gal te zhes bya ba'o/_/don de'i bdag nyid de ni myong ba ste/_mngon du byed pa yin par 'gyur ro/_/gzhan la zhes bya ba ni gzhan zhes bya ba'i
[\[255b.2\]]don to/_/don gyi bdag nyid kho nar rang gi rang bzhin mngon du byed pa yin mod/_ci skyon snyam na de zhes smos te/_nyams su myong ba de gzhan zhes bya ba don 'ga' zhig gis ni ma yin no/_/'di ga las she na bshad pa gal te don gyi bdag nyid nyams su myong bar gyur pa yin na/_de'i
[\[255b.3\]]tshe gzhan la yang zhes bya ba skyes bu gzhan la ltos nas kyang de kho na ltar nyams su myong ba'i rang bzhin du 'gyur te/_don ni thun mong ma yin pa'i phyir ro/_/des na skyes bu thams cad de mthong ba ste de nyams su myong bar 'gyur ro/_/'gyur ba kho na'o zhe na brjod pa gzhan la ni zhes bya
[\[255b.4\]]ba'o/_/skyes bu gzhan la ltos nas ni/_de ltar zhes bya ba nyams su myong ba'i rang bzhin yang ma yin no/_/yang na zhes bya ba la sogs pa'i 'dri ba la/_rnam 'grel gyis lan btab pa ni bdag nyid ces bya ba'o/_/'di nyid gsal bar byed pa ni sems nyid ces bya ba'o/_/bdag nyid
[\[255b.5\]]gzhan med pa'i phyir na sems kyi rgyun nyid bdag yin no/_/gal te gzhan 'ga' zhig yod na de las phyi rol du 'gyur ba zhig gang gi tshe gzhan zhes bya ba med pa de'i tshe/_sngon po'i rnam pa 'di phyi rol du gyur pa ga la yin/_ji srid lus kyi rnam pa las sngon po'i rnam pa phyi rol du gyur par
[\[255b.6\]]brjod pa de srid du lus kyi rnam pa nyid du sngon po'i rnam pa las phyi rol du gyur pa zhes ci ste mi brjod/_des na gang zhig ga las phyi rol gyi yul can gyi yin zhes bsams pa'o/_/khyed kyis kyang zhes bya ba ni rig byed kyi mtha' las kyang ngo /_/de las tha dad pa ni bdag las tha dad pa'o/_/
[\[255b.7\]]de ni zhes bya ba ni bdag tu smra ba'o/_/khyed ni rnam par shes par smra ba yin na/_de ji ltar 'di 'brel la yin zhes bya ba ni pha rol po'i bsam pa'o/_/'di la brjod pa ni ma yin te zhes bya ba'o/_/sna tshogs pa'i rnam pa myong ba'i rgyu'i phyir med par mi 'thad do/_/khyed kyi ltar na ni bdag
[\[256a\]]
[\[256a.1\]]rnam pa med pa yin/_sna tshogs kyi rnam pa ni mang po kho na yin no/_/des na nged kyi 'dod pa dang ji ltar mtshungs/_ma rig pa'i dbang gis bskyed pa'i phyir na sna tshogs kyi rnam pa ni med pa yin no zhes bya ba ni gzhan gyi'o/_/'di la brjod pa ni de ni myong ba kho na'o zhes bya ba'o/_/_
[\[256a.2\]]ma rig pa yang nyams su myong bar bya ba yin pa'i myong ba kho na'o/_/des na de'i dbang gis skyes pa'i sna tshogs kyi rnam pa med par ji ltar 'gyur/_de ltar na re zhig bdag tu smra ba ni rigs pas 'thad pa ma yin par bstan pa yin no/_/da ni de la 'bras bu cung zad kyang yod pa ma yin no zhes [(]brjed [,]brjod [)]
[\[256a.3\]]pa ni/_bdag tu smra ba'i zhes bya ba'o/_/bdag med pa yang nye bar mi mkho ba'o snyam na/_'dod chags zhes smos so/_/rang gi ngo bo gsal bar byed pa'i phyir/_rang nyid de ltar zhes bya ba rang gi ngo bo gsal bar byed pa'i rang bzhin 'gyur ba yin no/_/gal te gang gis de skad brjod pa sngon
[\[256a.4\]]po las gzhan pa'i nyams su myong ba med par ji ltar 'grub snyam na 'ba' zhig ces smos so/_/rnam pa dang bral ba'o/_/gal te 'di tha dad pa yin yang tha dad pa nyid du nges pa yin no snyam na/_gang zhig ces gsungs so/_/gal te tha dad pa med na/_sngon po'i myong ba zhes tha dad pa'i tha
[\[256a.5\]]snyad du ji ltar 'gyur zhe na/_ldog pa zhes smos te/_ldog pa'i tha snyad do/_/de'i phyir zhes bya ba ni/_ldog pa'i tha snyad las so/_/de ltar min zhes bya ba ni ldog pa nyid du 'gyur ba ma yin no/_/sngar zhes bya ba ni mchi gu'i lus zhes bya ba bzhin no zhes bya ba der ro/_/rnam 'grel la 'jug par
[\[256a.6\]]byed pa ni ji ltar zhes bya ba'o/_/yang ji ltar na sgron ma la sogs pas gsal bar bya ba rang nyid gsal ba ma yin zhe na/_bdag nyid la ni zhes gsungs so/_/bzlog pa la yang zhes bya ba ni rang gsal ba la yang ngo /_/gal te de yang gsal byed gzhan med na/_ji ltar sgron ma gsal
[\[256a.7\]]bar 'gyur snyam na/_gal te zhes bya ba'o/_/brgal zhing brtag pa ma yin pa de lta bu nyid du mthong ba'i phyir ro zhes dogs pa'o/_/bum pa yang zhes bya ba la sogs pas ni gzhan gyis gsal bar byed pa zhes bya ba ni med do zhes ston pa yin no/_/de las ni sgron ma'o/_/rang gsal ba'i dpe
[\[256b\]]
[\[256b.1\]]sgron ma nyid 'gog pas pha rol po smra ba ni ci ste zhes bya ba'o/_/sgron ma la sogs pa las gsal ba'i rang bzhin du skyes pa de'i gsal bar byed pa mig la sogs pa nyid yin no/_/mi gsal ba'i phyi rol yang mig dang sgron ma la sogs pa las gsal ba'i rang bzhin du skye ba'i phyir
[\[256b.2\]]sgron mas gsal bar byed do zhes brjod pa ji lta ba bzhin du mig las kyang shes pa gsal ba'i rang bzhin nyid skye ba yin no zhes 'dod par bya'i/_don dam par ni gzhan gyis gsal ba 'ga' yang yod pa ma yin no zhes dgongs pa'o/_/ji ltar srid pa zhes bya ba ni srid pa las ma
[\[256b.3\]]'das pa ste de ltar ro/_/gal te 'ga' zhig la zhes bya ba sgron ma la ni gsal byed gcig yin la/_gzhan dag la zhes bya ba bum pa la ni gnyis yin la gzhan pa dag la ni shes par bya ba shes pa la ni yang na'o/_/de'i zhes bya ba rang nyid gsal ba'o/_/'on te rang bzhin dang yang
[\[256b.4\]]'gal bar 'gyur na de'i tshe 'di ni thams cad snyam par de 'jigs par byed par 'gyur ro/_/gal te 'gal ba med na 'o na ral gri'i so yang bdag nyid kyis gcod par 'gyur ro zhe na/_/chad pa ni zhes smos so/_/'di nyid yin no zhes bya ba ni de nyid kyis bskyed pa ma yin no zhes bya ba de lta bu'i rang
[\[256b.5\]]bzhin no/_/de'i tshe 'thad par 'gyur gyi zhes bya ba rang nyid gsal ba sun 'byin pa'o/_/gzhan du ni ma yin no zhes bya ba ni rang gi rgyu las rang gsal ba'i rang bzhin du skyes na'o/_/don de ma thag gsal ba ni des don gzhan gsal lo zhes bya ba'i brjod par mi 'gyur ro/_/gal te don
[\[256b.6\]]gsal zhe na ni don de yang shes pa de lta bu nyid du'o zhes bya ba'i don to/_/gzhan gyis ni shes pas so/_/de'i tshe ni zhes bya ba gnyi ga gsal ba'i dus na'o/_/gsal bya ba dang zhes bya ba ni/_gsal bya nyid du 'dod pa'i don/_/gsal byed ces bya ba ni gsal byed du 'dod pa ni shes pa dag
[\[256b.7\]]gsal ba nyid du khyad par 'ga' yang yod pa ma yin no/_/de'i byed pa las zhes bya ba ni shes pa'i byed pa las so/_/de las ni don la rim gyis rtogs pa rtogs pa nyid khyad par yod pa'o/_/pha rol po 'di nyid gsal bar byed pa ni 'di ltar zhes bya ba'o/_/de'i ni bum pa'o/_/rgyu des na bum pa
[\[257a\]]
[\[257a.1\]]dang sgron ma de gnyis de nyid de gsal bya dang gsal byed nyid yin na 'di la brjod pa ni de ltar zhes bya ba ste/_gsal ba'i rang [(]bzhan [,]bzhin [)]nyid du skyes par ci steng mi 'dod na/_de kho na ltar skye bar rigs so/_/des na de la gsal bya gsal byed nyid ci zhig yod/_khyad par zhes bya ba
[\[257a.2\]]ni sgron mas byas pa'o/_/'on te rang nyid ces bya ba de nyid 'grel pa ni tha snyad ces bya ba'o/_/'di la brjod pa ni nyams su zhes bya ba'o/_/de ltar zhes bya ba ni shes pa ltar ro/_/rnam pa thams cad du zhes bya ba ni thams cad kyi tshe rig par ro/_/des na rig par bya ba ni lkog tu gyur pa yang 'thad pa
[\[257a.3\]]yang 'thad pa yin no/_/gal te shes pa bzhin du phyi rol yang thams cad kyi tshe rig pa nyid yin na ni de'i tshe shes pa dang /_shes bya dag khyad par 'ga' yang med par 'gyur ro/_/des na phyi rol gyi dngos po rig par bya ba ma yin pa yang spong ba kho na'o zhe na/_'di la brjod pa ni de ni mi
[\[257a.4\]]'thad de zhes bya ba'o/_/rig bya min la zhes bya ba ni rig par bya ba ma yin pa nyid rtogs so zhe na/_brjod pa rig par bya ba nyid med na rig pa nyid du ji ltar 'gyur/_gal te mngon sum gcig gis ma rtogs pa rjes su dpogs pas rtogs zhes bya ba 'di 'chad pa ci yod snyam na de yang zhes
[\[257a.5\]]gsungs so/_/don gzhan med do zhes bya ba kho bo cag gi phyogs yin gyi don de la mngon sum gyis rtogs par byas pa nyid 'ba' zhig yod do zhes bya ba ni phyogs ma yin te/_de ltar yin dang rtogs bzhin pa las don gzhan ni med do zhes bya ba 'di la chad pa ci yod/_yang na mngon sum
[\[257a.6\]]gyis rtogs par bya ba nyid 'ba' zhig yod do zhes bya ba'i phyogs la yang nyes pa med do zhes ston pa ni/_rjes su dpag pa las zhes bya ba'o/_/de lta ma yin pa zhes bya ba ni/_rang nyid kyis phyis mthong ba'o/_/de las ni gzung ba las so/_/'di 'gog pa ni ma yin te zhes bya ba'o/_/
[\[257a.7\]]rtogs pa'i phyir zhes bya ba ni gzung ba'i rnam pa la tha dad pa'i don ma rtogs pa'i phyir ro/_/ma rtogs kyang yod do zhe na/_ma rtogs pa zhes gsungs so/_/ma rtogs pa nyid ma grub ste rjes su dpag pas rtogs pa'i phyir ro zhe na 'di la brjod pa ni 'o na zhes bya ba'o/_/mngon du byed pa ma
[\[257b\]]
[\[257b.1\]]yin pa kho nar rjes su dpag pas rtogs pa des na/_mngon sum du ji ltar 'gyur zhe na/_'di la smras pa ni de zhes bya ba'o/_/mngon du byed pas ni ma yin no zhes brjod pa na mngon du byed pa nyid bkag pa yin la rtogs so zhes brjod pa na ni de nyid bsgrubs pa yin te/_de lta ma yin pa
[\[257b.2\]]rtogs pa med pa'i phyir ro/_/sgrub pa dang dgag pa 'di yang gcig nyid 'thad pa ma yin no/_/ji ltar mi 'thad snyam na don ci yin zhes bya ba smos te/_ci yang ma yin pa'o/_/rang gi ngo bor ma rtogs pa la ni rjes su dpag pas rtogs pa med pa'i phyir gzung ba las tha dad pa'i phyi rol gyi
[\[257b.3\]]don ci ltar khas len zhes bya ba'i don to/_/'di zhes bya ba ni sngon po la sogs pa'o/_/de'i tshe myong ba'i rgyu las sngon po'i rang bzhin gyi dngos po ni ser po la ltos to/_rang bzhin tha dad par ci ltar 'gyur te/_myong ba'i dbang gis sngon po dang ser po dag tha dad par ji ltar 'gyur zhes bya ba'i
[\[257b.4\]]don to/_/yang ji ltar tha dad par mi 'thad snyam na/_rtogs pa'i zhes gsungs so/_/des na rtogs pa'i dbye bas tha dad par 'gyur dgos so/_/shes pa gzhan tha dad par ni tshad mas 'thad pa ma yin no/_/de dang 'brel pas ni shes pa'i bdag nyid yin pas na/_de nyid na zhes pas tha dad
[\[257b.5\]]na don tha dad pa'o/_/'di la brjod pa ni shes pa las don gzhan yod par ga la 'gyur/_'di nyid gsal bar byed pa ni de dang zhes bya ba ste/_shes pa dang lhan cig gcig tu gyur pa'i don ni/_shes pa de las gzhan par ga la 'gyur te/_'di la tshad ma med de zhes bya ba'i don to/_/rjes su
[\[257b.6\]]'gro ba dang ldog pa dag las shes pa dang don tha dad par so sor rtogs so zhe na/_'di la brjod pa ni ma yin te zhes bya ba'o/_/rjes su 'gro ba dang ldog pa dag rjes su dpag pas rtogs so zhe na 'di 'gog pa ni min zhes bya ba'o/_/rjes su dpag pa ni mngon sum sngon du 'gro ba can nyid yin na/_
[\[257b.7\]]de la mngon sum zhugs pa yang ma yin te/_des na ji ltar rjes su dpag par 'gyur/_des na mngon sum de med na rjes su dpag pa med pas na long ba brgyud pa las 'ba' zhig tu 'gyur gyi/_dngos po grub pa ni ma yin no/_/gal te zhes bya ba ni dgos pa'o/_/khyab par byed pa'i don med par
[\[258a\]]
[\[258a.1\]]khyab par bya ba'i shes pa yod par ji ltar 'di la brjod pa ni ma rtogs pa'o zhes bya ba'o/_/de tshe zhes bya ba don grub pa'i dus su'o/_/gal te de'i dus bar ma rtogs na 'o na sngar khyab par byed pa nyid du ji ltar rtogs yul dang dus rang bzhin khyab pa'i phyir/_khyab par byed pa nyid du 'gyur
[\[258a.2\]]ba yin no/_/gal te de'i dus ma rtogs na de'i tshe ji ltar khyed khyab par byed pa nyid du 'gyur/_da lta na don yod do zhes bya ba'i rtogs pa gang yin pa de sngar skyes na/_de las khyab par byed pa nyid du ji ltar rtogs des na sngar yang rtogs pa tsam kho na yin gyi/_don rtogs pa ni ma yin no/_/de ltar na
[\[258a.3\]]yang de'i don gyis khyab par ji ltar 'gyur/_'di la gzhan gyis gal te zhes smras so/_/ji ltar du ba me med na mi 'byung ba de bzhin du me'i rnam pa can gyi rtogs pa yang me med par yang mi 'dod de/_me'i 'bras bu yin pa'i phyir ro/_/des na de ji ltar rtogs pa tsam yin/_shes pa'i rnam pa nyid yin na
[\[258a.4\]]ni/_du ba yang me'i 'bras bur mi 'grub ste/_shes pa bskyed pa'i phyir ro zhes bya ba ni gzhan gyi bsam pa'o/_/brjod de zhes bya ba ni bram zes so/_/'di ltar zhes bya ba ni ngo shes pa'i stobs kyis rnam par rig pa tsam bzlog pa nyid ston pa'o/_/gal te don myong ba'i nang du 'dus na/_de'i tshe ngo
[\[258a.5\]]shes pa'i yul gang yin ngo shes pa la yul yod pa la yang yin te/_thams cad du na phyi rol dmigs/_/zhes bsgrubs pa'i phyir ro/_/des na don ni myong ba'i nang du 'dus pa ma yin te/_'on kyang phyi rol kho na yin no/_/de nyid brjod pa ni gal te myong ba min zhes bya ba ni bar na yod pa zhes bya
[\[258a.6\]]ba'i sngar gyi mthong ba dang phyis kyi mthong ba gnyis kyi dbus na yod pa'i ma rtogs pa gang yin pa med par ro/_/'di la brjod pa ni snga ma dang zhes bya ba'o/_/'on te zhes bya bas dogs pa bsu nas spyi nyid ces gsungs te/_thams cad du ngo shes pa'i shes bya spyi'i yul can nyid yin mod/_des na
[\[258a.7\]]spyi nyid gcig tu 'gyur gyi gsal ba ni ma yin no/_/spyi gcig nyid du 'dod pa kho na'o zhe na/_spyi yang zhes bya ba'o/_/gal te bar gyi rang bzhin yang ngo shes pa des dmigs pa yin gyi/_snga phyi'i rang bzhin tsam ni ma yin no zhe na/_ngo shes de nyid ni zhes gsungs so/_/'on te ngo shes
[\[258b\]]
[\[258b.1\]]par dmigs pa nyid du ni mthong ba kho na'o snyam na/_mthong na ni zhes bya ba'o/_/gal te rang bzhin snga ma lkog tu gyur pa yin na/_de ji ltar shes pa yin snyam na/_'di la brjod pa ni gnas skabs zhes bya ba'o/_/gal te nyams na zhes bya ba ni 'das pa la mngon sum nyid med par rnam par shes
[\[258b.2\]]pa nyid las nyams par 'gyur na/_de'i tshe 'das pa'i don yang da ltar gyi dus su don nyid las nyams par 'gyur ro/_/de ni zhes bya ba ni bar na yod pa ni'o/_/don byed pa med pa zhes bya ba ni da ltar gyi dus na don byed pa med pa'i don 'das pa ji ltar don nyid yin te/_don na don byed pa nyid
[\[258b.3\]]las yin no/_/don bya ba byed pa yang da ltar ba yin gyi 'das pa ni ma yin no/_/da ltar yang don bya ba byed do zhe na/_myong ba med pa ni zhes bya ba'o/_/rgyu des na bar gyi dus na yod pa de dang ngam/_'das pa dang lhan cig da ltar byung ba nyid gcig pa nyid med do/_/'o na rjes su dpag pas gcig tu
[\[258b.4\]]'gyur ro zhe na rjes su dpag pa'i zhes bya ba'o/_/pha rol nyid sangs rgyas pa'i dogs pa bsu ba ni/_bag chags zhes bya ba'o/_/sngon po dang ser po la sogs pa'i dbye ba mtha' yas pa bag chags gang la yod pa de la de skad brjod de/_de'i rnam pa can gyi shes pa gang yin pa de'i skyed
[\[258b.5\]]par byed pa yin na/_de'i tshe bag chags de dang phyi rol gyi don tha dad pa ci yod pa de med pa kho na'o/_/de ni bag chags so/_/don ni lus can yin la/_rnam par shes pa ni rnam par shes pa'i bdag nyid yin pa'i phyir lus can nyid ma yin no/_/rtag tu nye bar 'tshe bar byed pa zhes bya ba ni/_
[\[258b.6\]]thogs pa la sogs pa'i mtshan nyid kyi nye bar 'tsho bar byed pa'o/_/shes pa'i rnam pa ni rtag tu nye bar 'tsho bar byed pa ma yin te/_snang ba'i dus kho na de nyid 'tsho ba'i rgyu yin pa'i phyir ro/_/snang ba'i zhes bya ba ni shes pa'i rnam pa'o/_/phyi rol khyad par med kyang bsgoms pa'i khyad
[\[258b.7\]]par gyis shes pa gsal ba la sogs pa'i khyad par du gyur pa'i rgyu'i phyir/_shes pa'i rnam pa nyid snang ba yin gyi don ni ma yin no/_/ma yin te zhes bya ba ni 'dis 'gog pa'o/_/nye ba ma yin yang zhes bya ba ni yul dang dus de na nye bar mi gnas pa yang mthong bar khas blangs pa'i phyir ro/_/
[\[259a\]]
[\[259a.1\]]'di nyid ston pa ni 'di ltar zhes bya ba'o/_/dran pa brjod pa ni dran pa nyams pa ste 'od byed pa rnams kyi'o/_/med par rig pa ni gzhon nu ma len pa rnams kyi'o/_/med par snang ba ni rigs pa can la sogs pa rnams kyi'o/_/thams cad thams cad la yang 'dod/_/ces
[\[259a.2\]]bya ba ni grangs can pa rnams kyi'o/_/skyon mtshungs pa nyid do zhes bya ba ni thams cad snang bar thal ba'i mtshan nyid do/_/ngo shes sngar ni dus ma mthong ba yod pa yin te/_des na dran pas nyams pa na zla ba gnyis mthong ba'i dus na dngos gzhan yang du ma ci'i phyir ma mthong /_'on te bag
[\[259a.3\]]chags la brten nas 'ga' zhig kho na dmigs kyi thams cad ni ma yin no zhes brjod na de la brjod pa ni bag chags kyi stobs ni rnam par shes pa smra ba la yang mtshungs te/_des na rnam par shes pa ni sngar zhes bya ba'o/_/phyin ci log tu snang ba'i phyogs la yang mtshungs par ston pa ni phyin ci
[\[259a.4\]]log tu zhes bya ba'o/_/de ltar na re zhig slob dpon chos mchog la sogs pas 'dod pa'i bag chags kyi phyogs la yang pha rol pos brjod pas nyes pa bsal nas rang gi 'dod pa brjod pa ni de ma thag pa'i zhes bya ba'o/_/shes pa snga ma'i bdag nyid du gyur pa'i snang ba thams cad rang gi rang
[\[259a.5\]]bzhin la gsal ba'i phyir na gsal zhing g.yo ba'i rang bzhin de nyid bag chags yin no/_/gzhan dus phyis 'byung ba can de lta'i bdag ces bya ba gsal bar snang ba'i rang bzhin gyis myong ba ni/_skyed byed med par bag chags de ga las yin/_bag chags de ni de'i rnam pa can gyi rnam par shes
[\[259a.6\]]pa phyi ma skyed par byed pa nyid do zhes bya ba'i don to/_/'o na rang rnam par shes pa thams cad cig car 'jug par 'gyur ro zhe na sad byed ces smos so/_mngon par 'dod pa dang gzhan du ste/_mi 'dod par snang bar shes pa gang la yod pa de la de skad ces bya'o/_/de las ni rnam par shes pa snga ma
[\[259a.7\]]las so/_/'dir dpe ni sad pa'i zhes bya ba'o/_/dus gzhan du zhes bya ba ni gzod nas pha rol po smra ba ni chod pa las zhes bya ba'o/_/de nyid ni sngar mthong ba nyid do/_/de ma thag pa'i rkyen gyis ni rmi lam la sogs pa snga na med par skyed pa ma yin pa des na/_ji ltar dpe yin snyam na/_'di la
[\[259b\]]
[\[259b.1\]]brjod pa ni ma yin te zhes bya ba'o/_/de'i rnam par rtog pa gzhan nyid skye ba zhes bya ba 'di nyid don yin gyi/_shes pa'am don 'das zin pa de nyid snang ba ni ma yin no/_/de ni 'das pa nyid da ltar snang ba'i mi 'thad pa'i phyir ro/_/de nyid kyis ni nyams su myong ba'i'o/_/'di kho na ltar dmigs pa
[\[259b.2\]]zhes bya ba ni rmi lam du mthong ba dang sad par mthong ba'i shes pa dag go/_/gal te bag chags yod do zhes bya ba tsam la tshad ma yod mod/_rnam par shes pa snga ma'i bye brag yin pa la ni tshad ma med de de ni 'das pa'i mngon sum med pa'i phyir ro zhe na/_thog ma med pa'i zhes
[\[259b.3\]]gsungs so/_/'di nyid gsal bar byed pa ni ji ltar zhes bya ba'o/_/phyi rol ni bum pa la sogs pa'o/_/phyi rol ni de'i rgyu mtshan ni bag chags kyi rgyu mtshan no/_/rgyu mtshan nyid brjod pa ni rgyu mtshan zhes pa'i bye brag ste zhes bya ba ste/_bag chags de yin no/_/shes pa'i bye brag ste
[\[259b.4\]]zhes bya ste/_de'i zhes gsungs te/_shes pa de'i dbye ba'ang bag chags kyi bye brag de las yin no/_/de'i ni don gyi'o/_/de zhes bya ba ni don gyi dbye ba rgyu mtshan med pa'o/_/'o na don gyis g.yo ba'i rgyu shes pa'i dbye ba yin mod snyam na/_shes pa'i dbye ba las zhes bya ba'o/_/ma 'brel ba nyid do zhes
[\[259b.5\]]bya ba ni rang gi bdag nyid la byed pa 'gal ba'i phyir ro/_/gal te don gyi dbye ba de rang kho na'i rgyu mtshan yin na/_de'i tshe nyes pa 'dir 'gyur ba zhig na/_de ltar ni 'dod pa ma yin gyi 'on kyang don gyi dbye ba gzhan yin no zhe na/_'on te zhes bya ba'o/_/mi snang ba'i bag chags tha dad par byed pa la yang
[\[259b.6\]]nyes pa ni de la zhes bya ba ste/_mi snang ba la yod do/_/gzung ba tha dad par ni skyed par mi 'gyur ro/_/dran pa tsam nyid kyi gzung ba'i rnam par bskyed par ni ma mthong ngo /_/de'i zhes bya ba rang gi rnam pa can gyi shes pa skyed par byed pa sngon gyi rnam par shes pa de ji ltar tha dad par byed pa ma yin/_
[\[259b.7\]]lcags sgrog gis bcings pa'i bdag nyid med kyang de lta bu'i tshul du zhes bya ba 'khor ba'i tshul du 'gro ba'i rgyu yin pa de bzhin du bag chags kyi dbye bas kyang yin no zhes sbyar ro/_/der yang ni 'dod pa la sogs pa'o/_/gal te der phyi rol nyid dmigs pa yin na/_de'i 'dod pa can gyi
[\[260a\]]
[\[260a.1\]]'dod ldan ma goms pas mngon du byas pa ci ste mi 'thob snyam na/_de'i tshe de nyid na zhes bya ba ste/_dus de'i tshe yul der ro/_/de ni yul dang dus gzhan du med pa yin pa'i phyir/_de'i tshe dang der ma thob mod/_med pa'i phyir ma thob pa ni ma yin no zhes dgongs pa'o/_/yul
[\[260a.2\]]la sogs pa yis/_gzhan nyid yin par ji ltar 'gyur/_/zhes bya ba ni gang zhig ji ltar snang ba de ni/_de kho na khas blang bar bya ba ste/_des na yul dang dus 'di pa nyid du rtogs pa'i phyir/_de ni yul dang dus 'di pa nyid do/_/de lta ma yin na sngon po'i rnam pa la yang ser po'i
[\[260a.3\]]rnam pa nyid sngon po'i rnam pa nyid du snang ba'i phyir dngos po 'ga' yang rnam par gnas pa med par 'gyur ro/_/rnam pa gzhan la zhes bya ba ni sngon po'i rnam par snang ba ser po'i rnam pa nyid yin pa la tshad ma med pa des na sngon po rnams ser po'i rnam pa ma yin no zhes lan 'debs pa ni/_
[\[260a.4\]]yul dang dus 'di bar snang ba ni/_yul dang dus gzhan ma yin pa'i phyir gsungs so/_/'di la pha rol pos rnam pa la ni zhes smras so/_/gnod pa med pas rnam pa ni yod pa nyid do zhes bya ba'i don to/_/de la ni yul dang dus dang ldan pa'o/_/de la yang ni yul dang dus dang ldan pa la
[\[260a.5\]]yang ngo /_/yul dang brten pa'i don de gnyis las ma gtogs pa 'grel pa gzhan ni 'ga' yang mthong ba med do/_/yul dang brten pa de gnyis dmigs na shes pa dmigs pa med par ji ltar 'gyur/_gal te der ni yul dang de la brten pa dag gis 'grel pa snang ba med de des na
[\[260a.6\]]dmigs pa nyid bzlog par dka'o zhe na 'brel pa ni zhes smras so/_/'di la lan ni gal te zhes bya ba'o/_/bab col nyid ston pa ni gal te zhes bya ba'o/_/thams cad 'gyur ba'i phyir zhes bya ba ni/_ji ltar zla ba gnyis pa la sogs pa log par snang ba de bzhin du bden pa'i ka ba la sogs
[\[260a.7\]]pa'i yul can gyi shes pa thams cad 'gyur ba'i phyir ro/_/gzhan du zhes bya ba ni bden pa'i yul can nyid du bstan pas so/_/gnod par byed pa'i shes pa zhes bya ba bden pa'i ka ba la sogs pa'i yul can la gnod byed med pa'i phyir log par snang ba nyid ma yin no zhe na/_'di la
[\[260b\]]
[\[260b.1\]]brjod pa ni gnod par byed pa'i zhes bya ba'o/_/gnod byed kyi shes pa med pa yang cang med na ma yin gyi/_'on kyang shes pa gzhan bden pa'i ka ba rjes su 'dzin pa nyid yin no/_/thams cad log par snang ba kho na yin na ni/_gnod med par yang log par snang ba kho na'o/_/de lta na yang de nged
[\[260b.2\]]las don rnam par gnas par ji ltar 'gyur/_de'i phyir gnod byed med pa ste/_gnod par byed pa med pa nyid ni bden pa med pa yin te/_gnod par byed pa la sogs par snang ba yin pa'i phyir ro/_/gang du dus gzhan du zhes bya ba ni/_'das pa nyid da ltar ba nyid du snang ba yin no zhes bya ba 'di la re
[\[260b.3\]]zhig dang po nyid snang ba ni ma yin te/_de ni 'das pa nyid kyis med pa'i phyir ro/_/des na der de 'dra ba'i snang ba bskyed pa la bag chags kyi byed pa rtogs kyi don gyis ni ma yin no/_/gson por gar byed pa gzhan du snang ba zhes de shi ba yang de ltar 'gyur ba ni ma yin no/_/ma yin pa nyid ston pa ni/_
[\[260b.4\]]ma skyes pa ni zhes bya ba'o/_/'o na lhan cig pa gnyis po nyid bsgo bar byed par 'gyur ro zhe na/_phan tshun zhes gsungs so/_/rgyu dang 'bras bu'i dngos po nyid skad cig ma rnams mi 'thad do snyam na/_de ni zhes gsungs so/_/bzlog pa sgrub par byed pa zhes bya ba ni bsgo byed med par bsgrub
[\[260b.5\]]pa la 'di bstan na 'gal ba yin no/_/des na dran pa'i shes pa na/_gzung ba'i rnam pa dang bral ba 'dzin par byed pa'i khyad par gzhan ni yod pa ma yin no/_/'on kyang gzung ba dang 'dzin pa'i rnam pa gnyis ni tha mi dad pa kho na'o/_/dran pa de la yang don yod pa ma yin no/_/des na de'i
[\[260b.6\]]skyed par byed pa ni bag chags kho na yin gyi/_don ni ma yin no zhes grub pa'o/_/yang ji ltar na 'di rgyu dang 'bras bu kho na yin zhe na/_'jig pa snga mas zhes gsungs so/_/rtag pa la yang de kho na ltar bsgo bar bya ba'i dngos por 'gyur ro snyam na/_brten pa'i zhes gsungs so/_/'di ga
[\[260b.7\]]las she na/_rtag pa zhes smos te/_gang gi phyir rtag pa la rgyu dang 'bras bu'i dngos po yod pa ma yin pa des na de'i khyad par can bsgo bar bya ba dang bsgo bar byed pa'i dngos po ji ltar 'gyur/_'on te yang brten pa mi skye ba de lta na ni yang skye ba'i bag chags dang 'brel pa'i phyir bsgos par
[\[261a\]]
[\[261a.1\]]'gyur ro zhe na/_brtan par gnas pa snga ma las/_/zhes gsungs so/_/ci'i phyir zhe na/_snga ma bzhin du gnas pa de la ni bag chags su 'gyur ba ma yin te/_khyad par med pa'i phyir ro/_/skad cig ma'i phyogs la yang ji ltar bag chags su 'gyur snyam na/_snga ma 'dra dang
[\[261a.2\]]zhes gsungs te/_shes pa'i skad cig yin pa dang 'dra ba dang /_tha dad pa yang yin pa des na 'di shes pa snga ma'i bag chags su 'gyur ba yin no/_/gal te skad cig nyid la 'dra ba ji ltar zhe na/_skad cig ma yang zhes bya ba'o/_/gal te skad cig ma yin na/_skyes ma thag tu 'jig pa'i phyir
[\[261a.3\]]ro/_/gang gis bag chags bsgo bar bya ba dang bsgo bar byed pa nyid 'gyur la/_'bras bu rtsom pa nyid du ji ltar 'gyur zhe na/_rnam shes zhes gsungs so/_/gal te de nyid dris pa ma yin nam ji ltar de lan yin snyam na/_rjes 'gro med par zhes gsungs so/_/de'i tshe sngar yod pa'i zhes bya ba ni/_
[\[261a.4\]]dus sngar yod pa'i khyad par mi 'gal yang phyi ma'i blo la med do zhe na/_de'i tshe ji ltar 'dra zhes bya bar blta'o/_/'di 'gog pa ni ma yin zhes bya ba'o/_/gal te rjes su mthun pa'i phyir shes pa snga ma bag chags yin na de'i tshe/_gang gi tshe ba lang gi blo'i rjes thogs su glang po'i blor gyur pa
[\[261a.5\]]de'i tshe mi mthun phyir na zhes bya ba rjes su mthun pa med pa'i phyir/_ba lang gi blo glang po'i blo'i bag chags su mi 'gyur ro zhe na/_'di la brjod pa ni/_gzhan ba lang gi blos bar du chod na yang sngar gyi glang po'i blo ni phyis kyi glang po'i blo brten pa'i phyir ro/_/'on te glang po'i blo ni shin tu yang
[\[261a.6\]]chod pa'i phyir na/_de bag chags su ji ltar 'gyur snyam na/_brtan pa sgrub byed ces smos so/_/'o na glang po'i blo de las skyes snyam na glang po'i shes pas zhes gsungs so/_/'o na bar du ba lang gi blo gang las skyes snyam na/_bar du zhes gsungs so/_/de ltar re zhig rang nyid 'dod pa'i
[\[261a.7\]]bag chags rnam par bzhag nas/_slob dpon chos mchog la sogs pas 'dod pa'i bag chags rnams ni/_rnam par shes pa snga ma'i bdag nyid du gyur pa yin pa'i phyir/_rnam par shes pa snga ma zhig na bag chags mtha' dag 'jig par 'gyur ro zhes brjod pa'i skyon yod pa ni zhig
[\[261b\]]
[\[261b.1\]]pa gcig ni zhes bya ba'o/_/gal te gcig zhig pa na de'i nus pa rnams kyang 'jig na ni/_de'i tshe rgya skyegs kyi khu bar sbangs pa'i me tog zhig pa na/_'bras bu dmar po ga las skyes/_/'on te sa bon dang myu gu la sogs pa las 'bras bu dmar po skye'i me tog las ni ma yin no zhe na/_
[\[261b.2\]]sa bon zhes gsungs so/_/'bras bu dmar po dang mi mthun pa las dmar po ji ltar skye zhes 'brel to/_/'on te sa bon la sogs pa de yang me tog dmar po des bskyed pa na/_rim gyis 'bras bu'i byed pa po yin no snyam na/_'di na zhes gsungs so/_/rgyu de'i phyir bag chags 'di dag
[\[261b.3\]]thams cad las rnam pa thams cad dang ldan pa'i shes pa skyes pa ni skad cig gcig nyid kyis 'jig par 'gyur ba mi rigs pas so/_/gal te nus pa rnams kyi rten zhig na/_gdon mi za bar nus pa 'jig pa'i phyir/_rnam par shes pa ci zhig pa na/_nus pa rnams kyang 'jig par 'gyur dgos
[\[261b.4\]]so/_/de lta na yang rnam par shes pa thams cad kyang zhig pa yin no snyam na de ston zhes smos so/_/'o na nus pa rtag par thal lo zhe na nus pa tha dad ces gsungs te/_shes pa las tha mi dad pa de'i phyir ro/_/'on te rnam par shes pa'i rgyu bzhin du bag chags kyi rgyun yang srid pa'i phyir/_bag chags
[\[261b.5\]]dang shes pa gnyi ga las rnam par shes pa du ma dus gcig nyid bskyed par bya ba yin no zhe na/_'di la brjod pa ni bag chags ldan pa rnams zhes gsungs so/_/bag chags kyi rgyun mi 'dod pa yin te/_gang gi phyir bag chags ni nus pa yin te/_nus pa yang sa bon la sogs pa bzhin du rgyun du
[\[261b.6\]]'byung ba ma yin no/_/da ni bag chags las ni shes pa shes pa las kyang bag chags yin pas phan tshun brten pa'i rkyen du 'gyur ro zhes gzhan gyis brjod pa yod pa ni/_bag chags las ni mngon par 'dod pa'i shes pa skye zhing /_shes pa gzhan de dag las kyang bag chags yin gyi/_
[\[261b.7\]]shes pa dang bag chags de dang mtshungs pa nyid du ste/_dus nyid du ni nam yang phan tshun byed pa ma yin no/_/gal te rnam par shes pa mtshungs par skyed par byed pa'i bag chags yin na/_de'i tshe gang gi tshe ser po'i shes pa las sngon po'i shes pa skye ba de'i tshe/_ser po'i shes pa bag chags su mi
[\[262a\]]
[\[262a.1\]]'gyur te mi 'dra ba'i phyir ro zhe na/_'di la brjod pa ni nus pa'i bdag nyid can gyi rgyu zhes bya ba'o/_/'dis ni gang gis sngon po'i shes pa skyed par byed pa ser po'i shes pa nyid la sngon po'i rnam par shes pa skyed par byed pa'i nus pa de 'dra ba gzhan nyid yod pa yin no zhes bstan pa
[\[262a.2\]]yin no/_/mjug sdud pa ni de phyir ldog par zhes bya ba'o/_/dngos ni bag chags 'di yod pa ma yin no/_/de las kyang ni zhes bya ba bag chags las kyang 'bras bu gzhan ci'i phyir mi srid de srid pa kho na'o/_/gang dag ces bya ba la sogs pa ni/_bram ze'i lugs las sun 'byin pa brjod
[\[262a.3\]]pa ni/_bram ze de'i lugs la ni/_bdag la sogs pa 'ga' yang bag chags 'dzin par byed pa ma yin te/_bdag ni rtag pas na sngar bzhin du phyis kyang 'dzin byed du mi 'gyur ba'i phyir ro/_/bag chags su yang de 'dod min/_/zhes bya ba ni/_rten med pa na brten par 'gyur ba'i bag chags kyang
[\[262a.4\]]mi 'thad do zhes bya ba'i don to/_/nged kyi phyogs la ni 'thad pa nyid do zhes ston pa ni me tog ces bya ba'o/_/de'i rang bzhin zhes bya ba ni rgya skyegs la sogs pa'i rang bzhin ni 'bras bu ma du lung ga la sogs pa'i rang bzhin ni 'bras bu yin pa'i phyir ro/_/rnam par dbye ba zhes bya ba ni sngon po dang ser po la
[\[262a.5\]]sogs pa'i rnam par dbye ba can no/_/phyi rol don med ces bya ba phyi'i yul dang bral ba'o/_/mjug sdud pa ni de'i phyir zhes bya ba'o/_/tshad ma yin no zhes bya ba ni phyogs kyi glang po'i zhal snga nas gsungs pa yin no/_/gal te zhes bya ba la sogs pa'i phyogs snga ma 'gog pa ni ma yin te zhes bya
[\[262a.6\]]ba'o/_/don zhes bya ba ni shes pa thams cad ni zhes bya ba la sogs pa'i don ma shes pa'i phyir ro/_/'o na don de gang zhig yin zhe na/_tshad mas zhes gsungs so/_/tshad mas zhes bya ba gtan tshigs shes pa yin pa'i phyir ro zhes bya ba la sogs phyogs zhes bya ba ni ma yin te zhes bya ba'o/_/
[\[262a.7\]]dpe zhes bya ba rmi lam gyi shes pa dmigs pa med pa nyid ni/_rang nyid grub pa'i rgyu'i phyir ro/_/shes pa thams cad ces bya ba la sogs pa rigs pa ldan no/_/'di ni zhes bya ba ni shes pa thams cad ni dmigs pa med pa yin te zhes bya ba 'di'o/_/ji ltar khyab pa grub ces bya ba gang dang gang shes
[\[262b\]]
[\[262b.1\]]pa yin pa de thams cad dmigs pa med pa yin no zhes ci ltar grub snyam na/_rigs gang zhes bya ba'o/_/'di ni rmi lam gyi shes pa goms pa tsam gyi rjes su 'gro ba dang ldog pa'i rjes su byed par mthong ba'i phyir/_shes pa thams cad kyang de lta bu nyid yin no zhes bya ba khyab pa grub po zhes dogs
[\[262b.2\]]so/_/de lta ma yin na zhes bya ba ni/_gal te de'i rigs can nyid yin yang des bskyed pa nyid ma yin no/_/gal te rjes su 'gro ba dang ldog pa dag las rgyu dang 'bras bu'i dngos po nyid du mi 'gyur ba ma yin nam/_des rmi lam gyi shes pa goms pa'i rjes su 'gro ba dang ldog pa'i rjes su
[\[262b.3\]]byed par mthong yang goms par bskyed pa nyid ni ma yin no/_/des na rigs gang zhes bya ba la sogs pa'i rigs pa 'jug par ji ltar 'gyur snyam na/_rgyu dang zhes gsungs so/_/rmi lam gyi shes pa ni re zhig bag chags kyis bskyed pa yin la/_gzhan yang de dang 'dra ba yin no zhes ston pa
[\[262b.4\]]ni/_gus par goms par byas pa 'di dang ldan pa sad pa'i tshe/_mthong ba gang yin pa des mthong ba de nyid ni rmi lam du yang mthong ste/_rgyu des na sad pa'i shes pa gzhan yang de lta nyid ces bya ba goms pas bskyed pa nyid do/_/gzhan tshe zhes bya ba ni/_rmi lam gyi de ma thag tu'o/_/de'am zhes
[\[262b.5\]]bya ba ni rmi lam mthong ba'am lan pa'i skyes bus so/_/de nyid kyi tshe zhes bya ba ni rmi lam mthong ba'i dus nyid na'o/_/gzhan gyis zhes bya ba ni yul dang dus de na nye bar gnas pa'i sad pa rnams kyis so/_/rgyu de'i phyir na rmi lam gyi shes pa de ni dmigs pa med pa yin gyi/_shes pa nyid yin pa'i
[\[262b.6\]]phyir ni ma yin no/_/des na ji ltar khyab pa 'grub ces bsams pa'o/_/sad pa'i gnod byed kyi shes pa gang yin pa des ni/_rmi lam gyi shes pa de'i dmigs pa bzlog par byas pas na'o/_/'on te rmi lam gyi shes pa bzhin du sad pa'i shes pa la yang gnod par byed pa yod la des na/_
[\[262b.7\]]sad pa'i shes pa yang dmigs pa med pa nyid yin no zhes dogs pa bsu nas pha rol po'i lan nyid smra ba ni/_rmi lam gyi zhes bya ba'o/_/rmi lam gyi shes pa de ji ltar dpe yin te/_rigs mi mthun pa'i phyir ro zhe na/_'di la rnam par rtog pa gnyis te/_gnod par byed pa sad pa'i shes pas
[\[263a\]]
[\[263a.1\]]rmi lam gyi shes pa'i yul dbrog par bya ba'am/_yul med par shes par bya ba ma yin/_de la rnam par rtog pa dang po la brjod pa ni gnod byed ces bya ba'o/_/'o na ji ltar zhes dris pa la brjod pa ni shes par bya ba nyid do zhes gsungs so/_/'di la ni rmi lam gyi shes pa
[\[263a.2\]]la'o/_/gzhan gyis ni sad pa'i shes pas so/_/gal te 'gal zla med par sgrub par byed pa 'gal ba dmigs pa yang yod pa ma yin nam/_des na ji ltar mi dmigs pa kho na med pa sgrub par byed pa yin zhes brjod snyam na/_'gal ba yang zhes gsungs so/_/rmi lam shes pa
[\[263a.3\]]la snang ba'i gzhal bya las gzhal bya gzhan dmigs pa nyid sad pa nyid shes pa gnod byed yin no/_/de ni zhes bya ba ni sad pa'i shes pas dmigs pa'i gzhal bya las gzhal bya gzhan dmigs pa nyid ni rmi lam gyi shes pa la yang yod pa yin te/_des na rmi lam gyi shes
[\[263a.4\]]pa nyid sad pa'i shes pa gnod par byed pa ci ltar ma yin de ni sad pa'i shes pa la yang thams cad yod pa yin no zhes 'don par ni bum pa dang snam bu'i yul can sad pa'i shes pa dag kho na phan tshun ltos nas gzhal bya dmigs pa yin pa'i phan tshun gnod byed du 'gyur ro zhes
[\[263a.5\]]bya ba yin no/_/bum pa la sogs pa gcig dmigs nas bum pa la sogs pa gzhan dmigs pa'i dus na/_ngas dmigs pa'i bum pa la sogs pa ni ma yin no zhes de ltar sad pa'i shes pa la mi 'gyur ba des na/_ji ltar bum pa'i shes pa gzhan gyi gnod par ji ltar 'gyur/_
[\[263a.6\]]rmi lam gyi shes pas dmigs pa ni/_sad pa'i shes pa dus nas bdag gis mthong ba de ni brdzun yin no zhes lhag par zhen te des na rmi lam gyi shes pas dmigs pa sad pa'i shes pas gnod do zhes rigs kyi bzlog pa ni ma yin no zhes bya ba ni/_gzhan gyi bsam pa'o/_/'di la
[\[263a.7\]]brjod pa ni 'di ni zhes bya ba'o/_/rig pa'i 'bras bu ni 'di ni de ltar yin no zhes bya ba yin no/_/rig pa med pa'i 'bras bu ni 'di ni de ltar ma yin no zhes bya ba yin no/_/de las cir 'gyur snyam na/_de na zhes gsungs so/_/gal te rig pa ma skyes na de'i 'bras bu nyid mi 'thad do/_/de na 'bras
[\[263b\]]
[\[263b.1\]]bu nyid mthong ba las rig pa rjes su dpog go zhes ston pa ni rig pa med par zhes bya ba'o/_/'di la brjod pa rang rig pas sngon po'i rnam par rig pa'i phyir ro/_/de nyid la zhes bya ba rang gi rang bzhin nyid la 'di blta'o/_/'di ni de lta ma yin no zhes bya bar rtogs par 'gyur gyi don la ni ma yin te/_
[\[263b.2\]]des na ji ltar 'bras bu rang gi ngo bo la gnas te de bzhin du mngon sum du rig pa yang rang gi rig pa tsam yin gyi/_don rig pa ni ma yin no/_/de'i de ma thag tu byung ba'o/_/'bras bu 'di ni de lta ma yin no zhes bya ba ni de lta bu'i rnam pa can rnam par rtog pa'i shes pa skyes pa na/_don de'i go byed
[\[263b.3\]]du 'gyur gyi gzhan du zhes bya ba ni/_gal te don rig go ma shes na/_de'i go byed pa ma yin no/_/de ni sad pa'i shes pa'i don to/_/gzhan ni skyes bu gzhan gyis so/_/lan ni rmi lam du yang zhes bya ba'o/_/de yod pa'i phyir zhes bya ba ni gnyid log pa'i shes pa'o/_/sems 'di ni gnyid
[\[263b.4\]]kyis ma nyams par byas pa yin no zhes de ltar rtogs pa ma yin no/_/'di la brjod pa ni thams cad ni zhes bya ba'o/_/khyed kyi brjod pa ni rnam par dbye ba gang yin pa rmi lam gyi shes pa la ni sad pa'i shes pas gnod par byed pa nyid yin la rmi lam gyi shes pa shes pa ni sad pa'i shes pa'o/_/
[\[263b.5\]]gnod byed ma yin no zhes bya ba de lta bu'i rang bzhin 'di gang gis kyang ma yin no/_/'on te sad pa dag la ni yid ches pa mthong ste/_des na sad pa'i shes pa nyid gnod par byed pa yin no zhe na/_rmi lam du yang zhes gsungs so/_/de ltar zhes bya ba ni yid ches pa mthong ba'o/_/mi bden pa yin
[\[263b.6\]]no zhes rmi lam du yang yid ches pa ma mthong ngam ci des na rmi lam yang bden pa nyid du 'gyur ro/_/de nyid kyi phyir zhes bya ba ni res 'ga' ni bden pa zhes bya bar res 'ga' ni log pa ma yin no zhes yid ches pa mthong ba'i phyir ro/_/'di la brjod pa ni 'di yang zhes bya ba ste sad pa yang ngo /_/
[\[263b.7\]]der zhes bya ba ni sad pa'i gnas skabs su'o/_/'di la lan ni 'di ni zhes bya ba'o/_/der yang ni sad pa'i gnas skabs su yang yid du 'ong ba la sogs pa mthong ba mod la 'jig par 'gyur ro/_/nyi ma gang la yid du 'ong ba mthong ba rgyun mi 'chad par te/_yun ring por mthong ba de lta bu'i nyi ma ni
[\[264a\]]
[\[264a.1\]]rmi lam na yang yang ngo /_/phyogs dang dpe ma grub pa ni gang gi tshe rmi lam dang rmi lam ma yin pa dag rnam par grub pa de'i tshe sad pa'i shes pa ni phyogs yin la rmi lam gyi shes pa ni dpe yin no zhes grub pa zhig na gang gi tshe tha dad pa sgrub par byed pa'i shes pa tshad
[\[264a.2\]]ma yin pa de'i tshe phyogs dang dpe dag ji ltar 'grub phyogs dang dpe ma grub mod gtan tshigs shes pa nyid la skyon ci yod snyam na/_dmigs pa med pa nyid ces smras so/_/de ni zhes bya ba rmi lam dang rmi lam ma yin pa'i shes pa 'dod par bsgrub pa'i shes pa'o/_/gal te tshad ma
[\[264a.3\]]yin na/_dmigs pa dang bcas par 'gyur ba des na/_shes pa nyid kyi gtan tshigs ma nges par 'gyur ro zhe na/_tshad ma thams cad ces smos so/_/'o na ji ltar dmigs pa med pa nyid yin na tshad ma yin zhe na dmigs pa med pas kyang zhes bya ba'o/_/'di nyid gsal bar byed pa gal
[\[264a.4\]]te zhes bya ba'o/_/gal te rmi lam dang gzhan pa'i shes pa dag gis tha dad pa'i dmigs pa dang bcas pa ma yin pas byas pa yin no/_/de lta ma yin na tha dad pa ci byas snyam na/_de gnyis zhes gsungs so/_/sangs rgyas pas tha mi dad par sgrub par byed do/_/de'i tshe gzhan sangs
[\[264a.5\]]rgyas pa la nyes pa ci yod/_chos can yin zhes bya ba ni bsgrub par bya ba tshad ma nyid kyi'o/_/de ji ltar zhes bya ba ni brgal zhing brtag pa'i rnam pa'o/_/de skad brgal zhing brtags pa na/_/bram zhes ji ltar brjod par bya/_/gal te rig byed tshad ma ma yin na/_de'i tshe rig byed 'jig
[\[264a.6\]]rten pa'i tshig dang 'dra ba'i phyir ji ltar rig byed de chos can yin par 'gyur/_'on te dang po kho nar tshad ma nyid rab tu bsgrub po/_/tshad mas bsgrubs pa na yang tha dad par chos can 'grub po zhe na/_'di la brjod pa ni de lta na zhes bya ba'o/_/'di zhes bya ba ni brjod zin pa'i mtshan nyid do/_/gal te zhes
[\[264a.7\]]bya ba ni dgos pa'o/_/'gog pa ni ma yin te zhes bya ba'o/_/gzhan dag kyang zhes bya ba ni 'jig rten pa'i tshig kyang ngo /_/de na de 'dra'i tha dad pas kyang ci zhig bya/_gang gis 'jig rten pa las tha dad par grub pa de nyid tha dad par brjod par bya ba yin na/_'di ni brjod par nus pa yang ma yin no zhes
[\[264b\]]
[\[264b.1\]]dgongs pa'o/_/shes pa ni re zhig ces bya ba ni sad pa'i gnas skabs su mngon par 'dod pa'i rmi lam du rab tu grub pa ni/_sad pa'i gnas skabs na yod pa'i shes pa 'di las ci tha dad pa yin nam 'on te tha mi dad pa yin zhes rtogs pa na/_dam par te mchog tu ji ltar 'gyur ba de ltar ba lta'o
[\[264b.2\]]zhes bya ba yang mtshungs so zhes snga ma dang 'brel to/_/gzhan dag ces bya ba ni sad pa'i shes pa'o/_/tha dad pa la zhes bya ba ni rmi lam dang rmi lam ma yin pa dag dmigs pa med pa dang /_dmigs pa dang bcas pa dag gi khyad par yod pa'o/_/tha dad 'dzin pa zhes bya ba ni rmi lam ma
[\[264b.3\]]yin pa rmi lam las tha dad par chos can nyid du 'dzin pa'o/_/da lta zhes bya ba ni bsgrub par bya ba dmigs pa med par grub pa'i dus na'o/_/de lta yin dang zhes bya ba ni khyed kyi yang rig byed tshad ma dang tshad ma ma yin pa thun mong chos can nyid du rtogs par sngar gyur pa gang yin pa de tshad
[\[264b.4\]]mar grub pa'i dus kyi tshe na/_tshad ma ma yin par 'gyur ro/_/de bzhin du chos can rtogs pa tshad ma ma yin pa'i phyir/_de'i sgo can tshad ma'i sgrub byed nyid kyang ma yin par 'gyur ro/_/rig byed tshad mar mi 'grub par ni ma zad de/_bram ze'i gzhung dang sbyar na/_ri la sogs pa la me
[\[264b.5\]]la sogs pa la yang sgrub par mi nus par 'gyur ro zhes ston pa ni/_des na zhes bya ba'o/_/der yang dang por ni me med pa ni thun mong ba'i chos can rtogs pas so/_/me grub pa'i dus ni sngar yod pa'i thun mong du rtogs pa tshad ma ma yin pa nyid do/_/de sgo nas mi rtogs pa yang tshad ma ma
[\[264b.6\]]yin pa'i phyir bsgrub bya dang sgrub byed kyi dngos po chad par 'gyur ro/_/de'i 'dzin pa zhes bya ba ni rig byed tshad ma dang tshad ma ma yin par thun mong du 'dzin pa'o/_/dus phyis tshad mar grub kyang tshad ma ma yin par mi 'gyur te/_thun mong ba de nyid la lhag par bsgrub pa'i phyir ro/_/'o na
[\[264b.7\]]gang gi tshe tshad ma yin par 'gyur zhe na/_gal te zhes bya ba'o/_/'di la brjod pa ni de yang zhes bya ba'o/_/gang gi tshe chos can rig byed de nyid kyi rang bzhin dang tshad mar yang grub par byed pa de'i tshe rig byed de la tshad ma gang yin pa de dang bral bar tshad mar sgrub pa'i shes pas 'dzin kyang
[\[265a\]]
[\[265a.1\]]ji ltar na sngar gyi thun mong bar rtogs pa tshad ma yin par 'gyur/_rig byed tshad ma yin pa de las zhes bya ba thun mong ba las bzlog pa thun mong ma yin pa der 'dzin pa na/_de las bzlog pa zhes bya ba bzung ba bzhin du thun mong ma yin pa las bzlog pa'i gzhal bya gang yin
[\[265a.2\]]pa thun mong ba zhes bya ba de bsal na/_ji ltar sngar gyi thun mong bar 'dzin pa tshad ma ma yin par mi 'gyur/_rang gi ngo bos ni lhag par 'gyur ba yang ma yin no/_/gal te tshad ma lhag ma grub na/_shin tu yang thun mong bar 'dzin par tshad ma ma yin par byed par 'gyur ro zhes ston
[\[265a.3\]]pa ni/_rang gi ngo bos ni zhes bya ba'o/_/pha rol po rang gi ngo bo la yang lhag pa nyid du gzhung 'dzugs pa ni ma bzung ba na zhes bya ba'o/_/rig byed kyi tshad mar de'i rang gi ngo bo kho na yin mod kyi/_'on kyang thun mong bar chos can rtogs pas ma bzung ba des na/_lhag par brjod pa yin no zhes
[\[265a.4\]]bya ba'i don to/_/'di la brjod pa ni ma bzung zhes bya ba'o/_/rig byed kyi rang bzhin gyi tshad mas chos can rtogs pas ma bzung na de'i tshad mar ji ltar 'gyur/_gal te rang bzhin thams cad gzung bas ni tshad ma ma yin te/_'on kyang thun mong bar rtogs pas rang bzhin 'ga' zhig gzung ba yin
[\[265a.5\]]no/_/de'i tshad ma ni de tsam gyis yin zhe na/_'di 'gog pa ni ma yin te zhes bya ba'o/_/rang gi tshe des rang bzhin 'dzin pa de'i tshe rang bzhin mtha' dag gzung bar 'gyur ro zhes bya ba'i don to/_/de lta ma yin no zhes bya ba ni chos gcig 'dzin pa na chos mtha' dag 'dzin par thal ba ma yin te/_
[\[265a.6\]]chos rnams phan tshun dang chos can las kyang tha dad pa'i phyir ro/_/'di 'gog pa ni ma yin te zhes bya ba'o/_/thug pa med pa nyid brjod pa ni/_gang tshe zhes bya ba'o/_/gang tshe tshad ma nyid la sogs pa'i chos rig byed las tha dad na de'i tshe rig byed dang chos can de'i sbyor ba ste/_'brel pa gzhan du
[\[265a.7\]]'gyur ro/_/de bzhin du sbyor ba yang gzhan du 'gyur la/_sbyor ba gnyis pa dang sbyor ba yang gzhan yin pa'i phyir na/_chos kyi bslad pa mtha' med par 'gyur/_de gnyis nyid kyi zhes bya ba ni tshad ma dang rig byed gnyis kyi'o/_/de'i tshe ji ltar ldan pa tha dad par ma yin pa de bzhin du tshad ma nyid
[\[265b\]]
[\[265b.1\]]kyang tha mi dad par 'gyur te/_khyad par med pa'i phyir ro/_/de ltar byas pas ji ltar khyod tshad ma tha mi dad par 'dod pa mi 'gal ba de bzhin du nged kyi chos tha mi dad pa yang 'dod par bya ba'o/_/gal te tha mi dad pa'i phyogs la yang sngar gyi thun mong du 'dzin pa'i shes pa tshad mar mi 'gyur te/_des
[\[265b.2\]]na rjes su dpag pa mtha' yas dag 'chad pa ni so na 'dug go zhe na/_sgro 'dogs kyis ni zhes gsungs so/_/dpyad pas zhes bya ba ni rnam pa gcig tu 'dzin pa'i dbang gis tha dad pa med pa ste/_thun mong ba nyid du rtogs pa'i phyir te/_ji ltar tshad ma yin/_ci ltar 'dzin pa yin zhe na/_me
[\[265b.3\]]la sogs pa'i khyad par gyis khyad par can du gyur pa'i ri la sogs pa gzhan las tha dad par gzung ba yang tha mi dad par lhag par zhen pa'i sgro 'dogs kyi ngo bo las so/_/'dis ni gal te mngon sum la thun mong ma yin pa'i dngos po snang ba de lta na yang cha gang la de 'jug par byed pa
[\[265b.4\]]yin pa'i cha de nyid la tshad ma yin te/_des na dngos po gcig kyang gal te khyad par gzhan la mngon sum gyis 'jug par nus pa nyid du ma byas pa de yang cha 'ga' zhig la mngon sum gyis 'jug tu rung bar byas pa'i phyir tshad ma kho na yin no zhes bstan pa yin no/_/nga la yang 'di ltar zhes
[\[265b.5\]]bya ba ni rmi lam ma yin pa dag tha dad par mngon par rlom par ro/_/bram ze la sogs pa gzhan dag kyang shes pa thams cad ni dmigs pa dang bcas pa yin te/_shes pa nyid yin pa'i phyir rmi lam la sogs pa la gnod par byed pa sad pa'i shes pa bzhin no zhes ci ste sgrub par byed de/_
[\[265b.6\]]sgrub par byed pa kho na'o zhe na/_rmi lam shes pa las shes pa gzhan shes par 'brel to/_/pha rol zhes bya ba ni mchog tu gyur pa ste/_bden pa nyid du mngon par 'dod pa sad pa'i shes pa ni dmigs pa med pa'i phyir/_'di ltar lam gyi sgrub byed yin te/_'di 'gal ba spyi mi 'khrul pa ci ltar yin
[\[265b.7\]]zhes dris nas de ltar na yang dmigs pa med pa nyid du grub po zhes sbyor bar bya'o/_/gnod par byed pa'i tshad mas nges pa yang yin la dmigs pa med pa nyid dang /_lhan cig 'brel pa gang yin pa ste/_de'i phyir ro de nyid ces bya ba ni nged 'dod pa'o/_/dmigs pa med pa nyid ni de nyid la
[\[266a\]]
[\[266a.1\]]brjod de/_gang zhig gcig la yang ma nges pa'o/_/khyed kyis 'gal ba mi 'khrul pa can nye bar bkod pa de nyid bsgrubs te/_des na bdag cag gi 'dod pa nyid bsgrubs pa yin no/_/'di la yang 'grel pa khas blangs nas brjod par zad kyi/_dmigs pa dang bcas pa dang
[\[266a.2\]]shes pa nyid 'grel pa yang med do zhes ston pa ni/_dmigs pa dang bcas pa nyid ces bya ba la'o/_/dmigs pa med pa la yang ji ltar 'brel pa yod snyam na/_gnyis ka yang zhes bya ba ste sad pa dang rmi lam gyi shes pa gnyis ka yang ngo /_/gzhan pa zhes bya ba ni phyi rol gyi don to/_/
[\[266a.3\]]de bzhin du sad pa'i shes pa la yang rang gi ngo bo rig pa tsam zhig tu mthong ngo /_/gal te rmi lam gyi snang ba ni/_gzhan gyis ma dmigs pa'i phyir ro/_/rang gi rang bzhin tsam rig par 'thad kyi sad pa'i shes pa la ji ltar te gzhan gyis kyang dmigs pa'i phyir ro snyam nas sad par snang ba'i
[\[266a.4\]]rig pa yang zhes bya ba'o/_/de la yang zhes bya ba ni rmi lam la yang ngo /_/dmigs pa yod pa nyid do zhes bya ba ni yul dang dus rnams gzhan du gyur pa'i bdag nyid can yod pa'o/_/'di la lan ni ci'i phyir zhes bya ba'o/_/gal te zhes bya ba ni gzhan gyi'o/_/gal te don byed pa med na de
[\[266a.5\]]yod pa ji ltar yin zhes dogs pa bsu nas/_pha rol po nyid brjod pa ni gcig med pas zhes smras so/_/don byed pa med pas rtogs bzhin pa med par mi 'gyur ro zhes bya ba'o/_/pha rol po nyid sangs rgyas pa'i dogs pa bsu ba ni/_thams cad kyi tshe du ba med par me ma yin pa nyid do
[\[266a.6\]]snyam na 'di la pha rol po lan 'debs pa ni de lta na 'o na zhes bya ba'o/_/ji ltar rgya skyegs kyi shing gi tshogs du ma'i mtshan nyid don bya ba byed pa ma yin yang rang gi ngo bos yod pa de bzhin du rmi lam gyis mthong ba de 'dra ba'i don bya ba mi byed kyang rang gi ngo bos ni yod pa nyid do zhe na/_'di la grub
[\[266a.7\]]pa'i mtha' pas gsungs pa ni/_keng shu ka'i phung pos gzhan gyi don bya ba mi byed kyang rang gi don bya ba ni byed pa nyid do/_/rmi lam du mthong ba ni de lta ma yin te des na de bden par ji ltar 'gyur zhes bya ba'i don to/_/rmi lam du dmigs pa yang rang gi don bya ba byed do zhe na rmi lam du zos pas ni
[\[266b\]]
[\[266b.1\]]zhes gsungs so/_/gal te gzugs nyid zos kyi reg bya ni ma yin no/_/'grangs par byed pa yang reg bya yin te des na reg bya med pa'i phyir rmi lam du zos pas 'grangs pa ma yin na 'di las brjod pa ni ma yin te zhes bya ba'o/_/gzhan gyis dris pa la brjod pa ni/_bag chags zhes bya ba
[\[266b.2\]]ste/_gnyis po 'di ni don yin par 'gal lo/_/don ni bag chags kyi stobs las byung ba mi 'thad do/_/thun mong ma yin pa'i phyir yang rang nyid kyi rtogs par mi 'thad do/_/sangs rgyas pa khyed kyi yang ji srid rmi lam du dmigs pa de thams cad rnam par shes pa yin no zhes bya ba 'di ji
[\[266b.3\]]ltar ming tsam byas pa ma yin zhe na/_lan ni ma yin te zhes bya ba'o/_/'thad par dga' ba nyid brjod pa ni de'i rang bzhin zhes bya ba ste blo'i'o/_/rgyu des na don ma zhugs na ste/_rang gi rang bzhin ma yin na rig pa ma yin no/_/nyes pa 'di thams cad ni blo'i rang bzhin rig pa las don
[\[266b.4\]]yod par rtogs pa las blta bar bya ba yin no/_/blo la gsal ba med pa'i phyogs la ni rnam pa du mar sun phyung zin pa'i cha yal bar dor ba yin no zhes bya ba ni/_rab rib can gnyis kyis rang gi rnam pa tsam rig pa yin yang ngas mthong ba'i zla ba gnyis po gang yin pa de nyid 'dis kyang rig go zhes
[\[266b.5\]]'khrul pa ni ji lta ba bzhin du ka ba la sogs pa yang yin no zhes dgongs pa'o/_/dgos pa ni de gnyis yang zhes bya ba ste/_rab rib can gyis zla ba gnyis mthong bar yang ngo /_/gzhan yang yin no zhes bya ba ni 'khrul pa'i shes pa'i yul lo/_/lan ni de ni mi rigs te zhes bya ba'o/_/gzhan gyi
[\[266b.6\]]rig pa la ltos te thun mong ba'i don nyid ni mngon sum gyis rtogs pa ma yin te gzhan gyi rig pa la de mi 'jug pa'i phyir ro/_/'di ni gzhan gyi rig pa'i yul yin no zhes khyad par can du rtogs pa mi 'thad pa'i phyir ro/_/'on te mngon sum gyis gzhan gyi rig pa yang rtogs so snyam na/_de ltar ma yin
[\[266b.7\]]na zhes gsungs so/_/de nyid ni zhes bya ba ni 'dra ba nyid do/_/gzhan gyis de 'dra ba nyid rtogs so zhes ji ltar shes zhes dogs pa bsu ba pha rol nyid 'jig rten gyis rtogs/_sgrub byed nyid du 'god pa ni ji ltar zhes bya ba'o/_/'gog pa ni ma yin pa zhes bya ba'o/_/dogs pa bsu ba ni der yang
[\[267a\]]
[\[267a.1\]]zhes bya ba ste rmi lam du yang ngo /_/yod pa nyid do zhes bya ba ni rtogs pa'o/_/rmi lam du yang de ltar rtog pa yod do zhes ji ltar shes she na/_rang bzhin nyid do zhes bya ba ste/_sad par mthong ba'i rang bzhin nyid do/_/des na ji ltar 'dir de 'dra ba'i rtogs par 'gyur ba de
[\[267a.2\]]bzhin du der yang 'gyur ba gang gis zlog par byed/_de dang mtshungs pa'i phyir zhes bya ba 'di sad pa'i yul dang thun mong ma yin pa'i phyir ro/_/de yang zhes bya ba ni rmi lam du dmigs pa'o/_/'gog pa ni ma yin no zhes bya ba'o/_/de 'dra ba zhes bya ba ni skyes bu gzhan gyi rnam par ro/_/de na ni
[\[267a.3\]]rmi lam na'o/_/ji ltar lam gyi gnas skabs na gzhan med kyang skyes bu gzhan gyi rnam par snang ba de bzhin du sad pa'i gnas skabs su yang yin te/_des na rmi lam dang rmi lam ma yin par gnyi gar yang rang gi ngo bo tsam zhig snang ba yin gyi/_don dam par ni mtshungs pa zhes bya bar yod pa
[\[267a.4\]]ma yin no/_/'chol ba zhes bya ba ni rnam par dmigs pa ste/_rta la sogs pa yang mi'i rang bzhin du yang yongs su 'gyur ba'o/_/des na rmi lam du mthong ba dang sad par mthong ba rnams ji ltar mtshungs she na/_lan ni de ni ma yin te zhes bya ba'o/_/gzhan yang yin te sngon po la sogs par
[\[267a.5\]]snang ba nyid 'chol ba yin no zhes bya ba'i don to/_/'chol ba gzhan du yin du zin pa de ltar na yang de goms pa'i stobs las byung ba yin te/_rgyu des na rmi lam dang rmi lam ma yin pa dag 'di ji ltar tha dad par gnas par 'gyur/_'di la brjod pa ni 'bad pa med par zhes bya ba'o/_/'chol ba nyid
[\[267a.6\]]kyang nges par gzung mi nus so zhes ston pa ni/_'di ni 'chol lo zhes bya ba'o/_/de ni zhes bya ba ni sad par gnas skabs su 'chol bar mthong ba'o/_/de la yang zhes bya ba ni 'chi ltas ma yin pa gnyis pa'o/_/de la yang zhes bya ba ni rang gzhan la yang ngo /_/'di ni zhes bya ba rnam par
[\[267a.7\]]rtog pa ste rang gi rang bzhin la mngon sum yin pa'i phyir ro/_/des na de yang rang gi ngo bo tsam gyis mthar thug par 'gyur ba'i phyir des kyang tha dad pa rnam par gnas pa ma yin no zhes bya ba'i don to/_/de lta na lan zhes bya ba ni gang gi shes pa thams cad ni bag chags kyis bskyed pa yin no zhes
[\[267b\]]
[\[267b.1\]]brjod pa bag chags dang yang shes pa 'brel pa ci ltar 'dzin zhes bsams pa'o/_/'di la brjod pa ni don dam par zhes bya ba'o/_/'o na ji ltar bag chags med par rnam par shes pa tsam du 'grub snyam na/_bag chags kyis zhes bya ba'o/_/da ni re zhig yod pa yin la des bskyed pa'i phyir
[\[267b.2\]]sad pa'i snang ba'i rnam par shes pa'i rang bzhin yin no zhes bya ba'i phyogs 'di la gzhan gyis brjod pa ni gal te zhes bya ba'o/_/'di la lan ni rmi lam gyi zhes bya ba'o/_/pha rol po lan 'debs pa ni langs pa la ni zhes bya ba'o/_/langs pa'i skyes pa la bag chags las byung ba nyid du rtogs
[\[267b.3\]]par 'gyur gyi sad pa'i gnas skabs na ni/_bag chags las byung bar rtogs pa ma yin no zhe na/_'di 'gog pa ni 'di spang bas ni zhes bya ba'o/_/de nyid brjod pa ni 'di ltar zhes bya ba'o/_/rmi lam du yang rmi lam gzhan mthong la der yang sad par mthong ba'i phyir khyad par ci yod/_sad pa
[\[267b.4\]]gzhan gyis zhes bya ba ni/_sad par mngon par 'dod pa'i shes pas so/_/rmi lam gyi sad pa'i gnas skabs gang yin pa de yang ngo /_/'di ni zhes bya ba ni sad pa'i gnas skabs so/_/'di la brjod pa ni gal te zhes bya ba'o/_/de'i mtshan nyid yin pa nyid kyis zhes bya ba ni du ba ni mtshungs
[\[267b.5\]]pas so/_/'dis ni bdag nyid thams cad kyis mtshungs pa ma yin yang /_gal te nye bar mkho ba'i chas mtshungs so zhe na/_rmi lam dang sad pa'i gnas skabs gnyis tha mi dad pa yin no zhes bstan pa yin no/_/des na chod pa'i bag chags nyid sad par snang ba'i rgyu yin pa'i phyir/_ma
[\[267b.6\]]mthong ba tsam gyis dgag pa ma yin no/_/'chi ba'i mtshan nyid kyis gnyis gang yin pa de ldog pa'i tshe na/_skye ba nyid rmi lam dang 'dra bas rmi lam ste/_de ltar ci'i phyir mi rtogs te rtogs pa kho na'o/_/'chi ba'i mtshan nyid kyis log pa yin mod/_de las cis 'grub snyam na/_de ltar zhes
[\[267b.7\]]bya ba ni rmi lam bzhin du'o/_/gnyid log pa sad pa las nyin la sna tshogs pa mthong ba cis ni ma yin/_sngar gyi 'gyur na/_mthong ba gang yin pa de ni phyis don mthong ba'i rgyu yin no/_/des na rmi lam dang rmi lam ma yin pa dag mtshungs so/_/snga na med pa'i yang sad pa'i gnas skabs na mthong ngo
[\[268a\]]
[\[268a.1\]]zhes bya ba'o/_/de lta yin pa zhes bya ba ni snga na med pa mthong ba'o/_/rmi lam du 'gro ba dang 'ong ba mthang la 'gro ba dang 'ong ba de la yang snga na med pa'i don dmigs pa yod pa de bzhin du sad pa'i rmi lam du yang 'gro ba dang 'ong ba snga na med pa'i dmigs par byed pa ci mi 'dod/_
[\[268a.2\]]mtshungs par bsgrubs nas gnod byed gzhan yang gnod pa ni/_skad cig ma zhes bya ba'o/_/grub pa'i mtha' ni de zhes bya ba'o/_/bdag nyid kyis bdag 'khor ba nyid du dmigs pa des na/_ji ltar gnyid log pa yin/_gal te gnyid rtsom pa na/_bdag
[\[268a.3\]]nyid 'khor ba nyid du ma dmigs te/_des na gnyid log pa kho na'o/_/dang po gnyid log ces smos so/_/nye bar sbyor ba ma yin pa ni rmi lam mi mthong ba'i phyir ro/_/rmi lam du mthong ba mi bden par brjod par bya ba yin no/_/dang po'i dus na ni rmi lam mthong ba yod pa ma yin no/_/gang gi
[\[268a.4\]]tshe rmi lam mthong ba de'i tshe ni bdag nyid gsal bar mthong ba na ji ltar gnyid kyis log pa nyid log pa nyid du rtogs par byed/_de nyid ces bya ba ni dang po'i gnyid log pa gang yin pa de nyid rmi lam du mthong ba'i rnam pa de'i rgyu yin pa de des nyams par byas pa'i phyir mi bden pa yin no zhes
[\[268a.5\]]dgongs pa'o/_/lan ni ma yin te zhes bya ba ni dang po gnyid log pa khyad par med kyang rmi lam khyad par can du mthong ba'i phyir dang po gnyid rtsom pa ni rmi lam gyi mthong ba'i rgyu ma yin te/_gnyid rtsom pa ni de med na rmi lam gyi mthong ba med pa'i phyir ro/_/gnyid rtsom pa ni rgyu nyid do zhe na rgyu
[\[268a.6\]]mtshan tsam zhes gsungs so/_/des na gnyid rtsom pa ni rmi lam gyi khyad par gyi rgyu ma yin pa'i phyir des bskyed pas mi bden pa nyid du brjod par mi nus so/_/sun 'byin par gzhan brjod pa ni/_'di yang zhes bya ba ste/_sad par mngon par 'dod pa yang ngo /_/gzhan gyis sad na zhes smras
[\[268a.7\]]te/_sad na sad par snang ba yin pa des na ji ltar mtshungs snyam na/_'gog pa ni ma yin te zhes bya ba'o/_/de ltar zhes bya ba sad do zhes rtogs pa'o/_/mjug sdud pa ni de'i phyir zhes bya ba'o/_/de zhes bya ba ni bram ze'o/_/ji ltar snyam na brjod pa de'i khyad par zhes gsungs so/_/phyin ci
[\[268b\]]
[\[268b.1\]]log tu zhes bya ba ni dmigs pa med pa las phyin ci log tu dmigs pa dang bcas pa nyid du grub pa'o ma yin te zhes bya ba ni 'gog pa'o/_/ji ltar ka ba la sogs pa'i yul can sad pa'i shes pa la sogs par snang ba med pa de bzhin du rmi lam gyi shes pa la yang log par snang ba med par thal lo/_/
[\[268b.2\]]de ltar gyur mod snyam na/_de lta na yang zhes gsungs te/_log par snang ba med na yang ngo /_/dmigs pa dang bcas pa nyid la gnod par byed pa'i shes pa mngon sum gyis mi dmigs pa ni/_shes pa nyid la sogs pa'i gtan tshigs kyis gzhan du bya bar nus pa ma yin te/_gang gi phyir
[\[268b.3\]]rjes su dpag pa ni mngon sum gyis gnod byed du 'gyur ba ma yin no/_/mi dmigs pa zhes bya ba ni dmigs pa dang bcas pa nyid dmigs pa'i rang bzhin no/_/'di nyid la dpe brjod pa ni gal te zhes bya ba'o/_/bzlog pa la ni me med pa la'o/_/de ci rjes su dpag pa tshad ma yin nam/_de
[\[268b.4\]]bzhin du shes pa nyid la sogs pa las tshad ma ma yin no/_/ci zla ba gnyis kyi yul can de mngon sum du 'gyur ram zhe na/_'gog pa ni ma yin te zhes bya ba'o/_/de lta ma yin na zhes bya ba ni gal te sngar gcig tu ma mthong na'o/_/gal te sngar rjes su dpag pa med na mngon sum yang med
[\[268b.5\]]par 'gyur ba'i phyir mtshungs so zhe na mngon sum ni zhes bya ba'o/_/gal te mngon sum rjes su dpag pa sngon du 'gro ba can yin na/_de'i tshe mngon sum gyi yul de yang rjes su dpag pa nyid gnod byed du 'gyur ro/_/de ltar 'gyur nyid ci 'gal zhe na/_de lta na yang zhes gsungs so/_/de las zhes
[\[268b.6\]]bya ba ni mngon sum las so/_/snang ba'i rang bzhin don byed pa dang lhan cig 'brel pa rjes su dpag pas gzung na ste/_khyad par can gyi chos can gyi mthar thug pa'i 'grel pa dran pa na/_mngon sum 'jug par byed pa yin no/_/grub pa'i mtha' pas gal te de lta na zhes smos so/_/'o na khyed kyi lta
[\[268b.7\]]ba la tshad ma ma yin pa kho nar thal lo zhe na/_'di bshad zin te zhes bya ba'o/_/'di ni 'dod pa kho na ste/_mi 'dod pa ni ma yin no zhes dgongs pa'o/_/de yang zhes bya ba ni tha dad pa'i yul gyi tshad ma yang ngo /_/gal te ji ltar mngon sum rang gi yul la rjes su dpag pa med par 'gyur ba de bzhin du rjes
[\[269a\]]
[\[269a.1\]]su dpag pa yang mngon sum med pa kho na rang gi yul la 'jug par 'gyur ro zhes brjod pa ni rjes su dpag pa yang gnod/_gang zhig gang gi yul yin pa de nyid la de'i gnod par bya ba dang gnod par byed pa'i dngos po bsam par bya ba yin gyi gzhan du ni ma yin no zhes
[\[269a.2\]]bsams nas smra ba ni ji ltar zhes bya ba'i grub pa'i mtha' pas 'jug par zhes gsungs so/_/gal te mngon sum ni 'dzin pa nyid kyi tshad mar 'thad pa ma yin nam snyam na/_'dzin par byed pa yin na ni zhes gsungs so/_/de nyid gzhung 'dzugs pa ni 'di ltar zhes bya ba'o/_/de ni zhes bya ba ni
[\[269a.3\]]thob par bya ba ma 'ongs pa'o/_/rang gi ngo bos thob pa'i don la ji ltar 'jug gal te dngos po'i rang gi ngo bos thob kyang don bya ba ma thob pa'i phyir/_de don du gnyer bas 'jug go zhe na 'o na zhes gsungs so/_/skyes bu gang la don bya ba gsal bar te 'dra ba de yang don bya ba thob pa'i don du
[\[269a.4\]]'jug go zhe na thob po zhes gsungs so/_/de la zhes bya ba thob par bya ba mi gsal ba la'o/_/de la yang zhes bya ba ni tha dad pa'i don la'o/_/de ni zhes bya ba ni rjes su dpag pa'o/_/de la zhes bya ba ni long ba brgyud pa las byung ba'i rjes su dpag pa la'o/_/pha rol po nyid sangs rgyas pa'i
[\[269a.5\]]dogs pa bsu ba ni/_zla ba ni gnyis kyi yul can gyi shes pa mngon sum ma yin pa'i phyir gzhan gyi gnod pa yin no snyam na/_pha rol po 'dri ba ci'i phyir zhes bya ba'o/_/'di la sangs rgyas pa'i lan ni gnod pa'i phyir zhes bya ba'o/_/'di la gzhan gyis phan tshun zhes smras so/_/sangs rgyas
[\[269a.6\]]pa'i dogs pa bsu ba ni/_zla ba ni gnyis kyi yul can gyi shes pa'o/_/phan tshun ltos nas gnyis ka la yang gnod par bya ba dang gnod par byed pa yang 'gyur zhes bsams pa'o/_/'di grub pa'i mtha' 'gog pa ni ma yin te zhes bya ba'o/_/gcig ni zhes bya ba ni dus phyis byung ba zla ba
[\[269a.7\]]gcig gi yul can no/_/'di ni gdon mi za bar khas blang bar bya ste/_de ltar ma yin na mngon sum gzhan gyi gnod pas skabs nyams par 'gyur ro/_/de lta yin mod de lta na yang zla ba gcig gi yul can gyi zla ba gnyis kyi shes pa gnod do zhes ston pa ni/_de lta na ni zhes bya ba'o/_/zla ba
[\[269b\]]
[\[269b.1\]]gnyis kyi shes pa la thob par bya ba med do zhes zla ba gcig gi yul can gyi shes pas shes pa yin la de yang rjes su dpag pa'i yul yin no/_/des na de la gnod na rjes su dpag pa nyid la gnod pa ma yin no zhes bsams pa'o/_/lan brjod pa ni rang gi ngo bo la zhes bya ba'o/_/de la yang zhes
[\[269b.2\]]bya ba ni bsgrub par bya ba rang gi ngo bo la dmigs pa nyid la'o/_/de ni zhes bya ba ni mngon sum dang des bslang ba'i rjes su dpag pa tha mi dad pa dmigs pa'i bsgrub par bya ba ni'o/_/de la zhes bya ba ni dmigs pa tha dad par sgrub pa la'o/_/rtsa na med pa'i phyir ro zhes bya ba ni 'di ni rjes su dpag pa yin
[\[269b.3\]]la/_de yang 'ga' zhig tu mngon sum gyis ma dmigs pa tha dad pa gzhan du ma dmigs pa des na 'di ni rtsa ba med pa kho na'o/_/gal te mi sogs gnod byed kyi blo bzhin zhes bya ba'i dpe yang mi 'thad do zhes ston pa ni/_rmi lam la sogs pa zhes bya ba'o/_/rmi lam la sogs pa dmigs pa
[\[269b.4\]]dang bcas pa gang yin pa de la gnod par byed pa sad pa'i blo gang yin pa de ni dmigs pa med pa yin no/_/dmigs pa med pa nyid gang yin pa shes pa gzhan sad pa'i rnam par shes par gyur pa de la gnas pa de ni shes pa yin pa'i phyir zhes bya ba'i gtan tshigs gang yin pa des bskyed pa'i blo 'dis
[\[269b.5\]]so/_/de ni zhes bya ba ni shes pa gzhan la gnas pa'i dmigs pa med pa nyid do/_/des na rjes su dpog pa'i blo'i dpe nyid kyi rjes su dpag pa'i blo la de las gzhan pa sad pa'i shes pa yang bsgrub par bya ba tha dad pa gang yin pa de'i yul can nyid yin te/_des na lan gyi tshad ma med par ji ltar
[\[269b.6\]]'gyur zhe na/_'di la brjod pa ni gal te zhes bya ba'o/_/de yang zhes bya ba sad pa'i blo'o/_/de ltar zhes bya ba tha dad pa'i dmigs pa can du'o/_/'di zhes bya ba ni dmigs pa bsgrub pa'i rjes su dpag pa'i blo'o/_/de las bzlog pa'i zhes bya ba ni de las gzhan sad pa'i blo gang yin pa de'o/_/'di
[\[269b.7\]]ni khas blangs nas brjod par zad kyi/_rjes su dpag pa'i blo dmigs pa med par sgrub par byed pa 'di ni tha dad par zhes bya ba gzhan la gnas pa'i dmigs pa med pa nyid sgrub par byed pa yang ma yin no/_/tha dad sgrub pa nyid ston pa ni tha dad pa zhes bya ba'o/_/gzhan las cig shos la dmigs
[\[270a\]]
[\[270a.1\]]pa zhes bya ba ni rang gi ngo bo la dmigs pa zhes bya ba'i don to/_/rjes su dpag pa'i blo de ni mi 'khrul par te/_mi slu bar byed pa'o/_/gal te mi slu ba 'di yang nam gyi tshe 'gyur snyam na/_mi 'khrul pa de yang zhes bya ba ste/_rang gi rang bzhin gyi dmigs pa'i yul can de la yang
[\[270a.2\]]rang gi ngo bo nyams su myong bar mngon par zhen pa lhag par zhen pa de la de skad ces brjod do/_/rnam par rtog pa'i mi slu ba de ni de kho na yin gyi gzhan ni med do/_/rnam par rtog pa gang gi phyir de lta yin pa des na rjes su dpag pa'i blo de ni de'i bdag nyid kyi dmigs pa med pa nyid rtogs par byed pa yin
[\[270a.3\]]no zhes 'brel to/_/dmigs pa rnam pa nyid dgag pa dang sgrub pa'i sgo nas brjod pa ni/_da ltar shes pa gzhan la gnas pa'i dmigs pa nyid de ni nga la 'dir snang ba ni ma yin no/_/'on kyang bdag ni rang gi rnam pa'i mthar thug pa yin no zhes bya bar ro/_/'di zhes bya ba ni dmigs pa med
[\[270a.4\]]par sgrub pa'i blo ste/_'di nyid dmigs pa dang bcas par ma grub pa'i phyir ro zhes bya ba'i don to/_/da ni gal te de'i rang bzhin zhes bya bas rnam 'grel la 'jug par byed do/_/de'i rang bzhin ni shes pa gzhan la gnas pa'i dmigs pa med pa nyid do/_/'di la lan ni de la zhes bya ba'o/_/'o na
[\[270a.5\]]ji ltar rig par byed pa'i rnam par rtog pa snyam na/_skra sogs zhes gsungs so/_/'on te skra shad la sogs pa rig par bya ba'i dngos po ma yin pa nyid du ci ltar 'grub ce na/_skra shad la zhes gsungs so/_/'di las kyang zhes bya ba ni 'chad bzhin pa'i rigs las so gang yin par zhes bya ba ni
[\[270a.6\]]gang gi phyir gyi don to/_/des ni zhes bya ba ni skra shad kyi shes pa la sogs pa'i dpes so/_/gzhan zhes bya ba ni gzhan la yang zhugs pa ni thob par mngon par rlom pa'i mtshan nyid can no/_/gal te rang bzhin 'ga' zhig thun mong yin pa'i phyir na dmigs pa dang bcas pa nyid kyang
[\[270a.7\]]'grub par 'gyur ro zhe na dmigs pa dang bcas pa nyid ni zhes gsungs so/_/de lta ma yin na zhes bya ba ni thob par bya ba'i rang bzhin snang na 'o/_/thob par bya ba de snang ba'i phyir ro/_/de yang zhes bya ba ni yang snang ba de yang snang ba yin na'o/_/thug pa med do zhes bya ba ni khyod kyis yang 'di skad
[\[270b\]]
[\[270b.1\]]ces yang snang ba'i don du 'jug go zhes brjod par bya ba de la yang lan 'di nyid yin pas thug pa med do/_/nyes pa gzhan yang brgal ba'i don du gzhan la 'dri ba ni yang zhes bya ba'o/_/de'i don du zhes bya ba ni bden pa'i don dam 'dzin pa'i don du'o/_/de yang zhes bya ba ni bde ba dang 'dzin pa
[\[270b.2\]]yang ngo /_/de las ni rtogs pa nyid las so/_/rtogs pa gzhan zhes bya ba 'jug pa'i mtshan nyid do/_/'on te rgyu med par 'byung ba na/_thams cad du thams cad kyi tshe 'byung bar 'gyur ro snyam na/_ji ltar mthong ba zhes gsungs so/_/sngar ni thob par bya ba tha dad par ma rtogs pa'i phyir dang /_
[\[270b.3\]]phyis zhugs pa'i rjes thogs su yang thob par bya ba tha dad pa tshad ma med pa'i phyir ji ltar tha dad par rtogs/_'dis ni zhes bya ba nyid rnam par 'grel pa ni snga ma dang zhes bya ba'o/_/don bya ba tha dad pa tshad mas mi 'thad pa'i phyir ro/_/rang gi ngo bo nyid ces bya ba snang ba'i rang bzhin nyid don byed pa
[\[270b.4\]]yin no zhes brjod par bya'o/_/snang bzhin pa'i ngo bo don bya ba de ni rmi lam la yang yod pa des na/_rmi lam dang gzhan dag mtshungs so/_/de lta bu nyid ces bya ba ni gzung ba dang 'dzin pa nyid do/_/de yang zhes bya ba ni rnam par rtog pa yang ngo /_/rnam par gnas pa ni ma yin no zhes bya ba ni
[\[270b.5\]]gzung ba dang 'dzin pa'o/_/de nyid ces bya ba ni don nyid do/_/ji ltar pha rol yin par brjod ces bya ba ni shes pa'i nang du 'dus pa las gzhan pa'i rig pa mi 'thad pa'i phyir dang /_rig par bya ba ma yin pa yang shes pa las phyi rol du gyur pa nyid kyis rtogs par mi 'thad pa'i phyir ro/_/'on
[\[270b.6\]]te rig pa ma yin pa'i dus nyid na sngon po gzhan gyis rtogs pa des phyi rol yin no zhes brjod do zhe na/_gzhan gyis myong ba min na des zhes gsungs so/_/skyes bu gzhan gyis sngon po myong na ji ltar phyi rol du gyur pa nyid kyis rtogs par yang gal te sngon po myong na de zhes bya ba la sogs
[\[270b.7\]]pa brjod par bya ba ma yin pa'i phyir ro/_/'on te der yang skyes bu gzhan gyis rig pa yin no zhe na/_de la brjod pa gzhan gyis zhes bya ba'o/_/sun 'byin pa gzhan brjod pa ni 'di ni zhes bya ba ste/_skyes bu gzhan gyis myong ba gang yin pa bdag gis ci ltar nges pa yin/_de 'bras zhes bya ba
[\[271a\]]
[\[271a.1\]]sngon po la sogs pa mthong ba'i 'bras bu dga' ba la sogs pa gang yin pa de las nges pa yin no zhe na de min te zhes 'gog par byed do/_/ji ltar 'bras bu rab tu ma grub ce na/_rgyu dang 'bras bu'i dngos po khas blangs nas kyang sun 'byin pa gzhan brjod pa ni/_rjes su
[\[271a.2\]]dpag ces bya ba'o/_/rjes su dpag pa ni spyi'i yul can gyi yin gyi/_rang gi mtshan nyid kyi yul can ni ma yin no/_/des na dga' ba la sogs pa mthong ba la gang yin pa de rnam pa 'di lta bu'i dngos po mthong ba sngon du song ba can yin no zhes grub mod/_bdag gi mthong ba'i dngos po mthong
[\[271a.3\]]ba sngon du 'gro ba can zhes bya ba ni ma yin no/_/de gcig nyid bya ba ni ji ltar snang bzhin pa'i sngon po la sogs pa de gcig nyid yin pa de bzhin du spu ldang ba la sogs pa'i 'bras bu mthong ba de nyid las rang gi bde ba dang gzhan gyi bde ba dag kyang gcig nyid du grub par thal lo/_/gal te gzhan
[\[271a.4\]]de'i bde bar gzhan kho na yin no zhes brjod na/_de'i tshe gzhan de'i gzung ba sngon po la sogs pa yang gzhan du 'gyur ro/_/bde ba la sogs pa yul tha dad pas gcig nyid du bsgrub par mi nus so zhe na/_de nyid du na zhes gsungs so/_/yul tha dad pa nyid ma grub po zhes bya ba'i don to/_/bde ba de
[\[271a.5\]]nyid las zhes bya ba ni bdag la gnas pa'i bde ba la sogs pa nyid la gzhan dag ces bya ba gzhan gyi lus la gnas pa'i spu ldang ba la sogs par 'gyur ro zhes brjod mod gal te bdag dang gzhan gyi lus la gnas pa'i spu ldang ba la sogs pa gcig ma yin la/_de tsam gyis ni bde ba
[\[271a.6\]]la sogs pa yang gzhan nyid du grub po zhe na/_brjod pa gzhan la zhes bya ba ste/_spu ldang ba la sogs pa gzhan du gyur pa yang sngon po la sogs pa gzung bar bya ba yang gzhan yin no zhes ci'i phyir mi 'dod/_sun 'byin pa gzhan yang brjod pa ni/_gal te spu ldang ba la sogs pa yang bdag
[\[271a.7\]]cag gi rig pa'i nang du 'dus pa kho na yin te/_de lta ma yin na de dag kyang snang bar mi 'thad pa'i phyir zhes bya ba yin pa/_de'i tshe bdag cag gi rig pa'i nang du 'dus pa de dag las skyes bu gzhan gyis tshim pa la sogs par snang ba gang yin pa der rtogs par ji ltar gsal te/_ji ltar
[\[271b\]]
[\[271b.1\]]des bdag gi rig par 'dus pa'i spu ldang ba la sogs pa ni gzhan gyi bde ba la sogs pa dpag par mi 'os so/_/de ni zhes bya ba ni gzhan te/_rgyu des na rang dang gzhan gyi bde ba gnyis gcig nyid ma yin te/_gzhan gyi bde ba yod pa'i phyir dang /_kho bo cag ni bde ba can ni med pa'i phyir ro zhe na/_
[\[271b.2\]]'di la brjod pa ni kho bo'i gzung bar zhes bya ba'o/_/de'i phyir ji ltar de'i gzung ba dang bdag cag gi gzung ba tha dad pa med pa nyid yin na/_spu ldang ba la sogs par gyur pa de bzhin du bde ba yang tha dad pa med pa yin na/_spu ldang ba la sogs par 'gyur ba yin no zhes khyed kyi khas blangs
[\[271b.3\]]dgos so/_/gal te zhes bya ba ni dogs pa bsu ba'o/_/der yang zhes bya ba ni bde ba la'o/_/'di la brjod pa ni bde ba ngo bo nyid kyis dbyer med pa'o/_/gzung bar bya ba de la yang tha dad pa med par yang 'gyur ro/_/de lta na yang bzung ba 'di lkog tu gyur par mi 'gyur ro/_/gzhan gyi lan
[\[271b.4\]]ni tshad ma gzhan gyis zhes bya ba'o/_/'di la brjod pa ni gal te zhes bya ba ste/_thun mong nyid du snang ba'i mtshan nyid can gyi mngon sum las so/_/de yang zhes bya ba ni tshig kyang ngo /_/gang yin pa zhes bya ba ni don gyi thun mong ba nyid do/_/phan tshun lhan cig pa nyid kyi tshig gis mngon sum dag
[\[271b.5\]]tshad ma yin no snyam na/_rab rib can gnyis zhes gsungs so/_/de nyid yin zhes bya ba ni nus pa'o/_/med pa nyid do/_/rtogs pa'i rang bzhin zhes bya ba ni shes pa'i rang bzhin te/_rnam par rig pa tsam gyi rang bzhin yin gyi rtogs par byed pa'i rang bzhin ni ma yin no/_/des na zhes bya ba ni phyi rol
[\[271b.6\]]med pa'i phyir ro/_/de nyid la zhes bya ba ni blo nyid la'o/_/sngon po la sogs pa rang gi ngo bo nyid kyis 'dzin par byed pa can gang yin pa de la ste/_gsal ba'i bdag nyid la'o/_/dpe 'ga' yang med do zhes bya ba'i don to/_/bzlog pa med pa la zhes bya ba ni gsal ba las tha dad pa med pa
[\[271b.7\]]la'o/_/dpe de gang yin zhe na/_ri bong gi zhes bya ba'o/_/mngon sum gyis grub pa zhes bya ba ni rtogs pa po gsal ba la ltos nas gsal ba dang dngos po dag tha mi dad par dmigs pa ni mngon sum nyid tshad ma yin no zhes bya ba'i don to/_/rang gi cha zhes bya ba la sogs pa ni pha rol po'i gzhung
[\[272a\]]
[\[272a.1\]]ngo /_/'di'i don ni 'di yin te/_sangs rgyas pa la dmigs pa med par bsgrub pa na rang gi ngo bo'am/_phyi rol gyi rang bzhin gyis dmigs pa med pa sgrub pa de la rang gi ngo bos dmigs pa med pa ni/_bdag cag kyang 'dod pa nyid do/_/des na dag pa nyid ces bya ba khyad
[\[272a.2\]]par dang bral ba phyogs su 'gyur ro/_/de yang mngon sum gyis gsal ba yin no/_/gal te skyon can gyi shes pas gzung ba'i don ni dag par rigs pa yin gyi/_gang gi tshe skyon can gyi shes pa gzung ba nyid 'ga' yang mi srid pa de'i ci zhig dgag par bya zhes ston pa ni skyon can shes pas
[\[272a.3\]]zhes bya ba'o/_/'di la lan gzung med ces bya ba'o/_/ma bzung ba'i pha rol gyi don la gzung bar 'dzin pa ste/_gzung bar mngon par rlom pa gang yin pa de 'gog pa la mi 'thad pa ci yod de/_des na skyon can gyi shes pas gzung ba la gdon mi za bar ltos pa ci yod/_gal te gzung ba nyid
[\[272a.4\]]gnod par 'gyur gyi/_ma bzung ba ni ma yin na/_de'i tshe sangs rgyas pa'i rang gi phyogs gang yin pa de mi 'grub pa ste/_gzung ba gnod pa dang mi ldan pas gzung ba nyid gnod par 'gyur na/_dmigs pa med pa nyid gnod pa'i phyir ro/_/ma bzung ba dmigs pa dang bcas pa nyid do zhes khyed
[\[272a.5\]]cag yod pa nyid du ji ltar brjod/_ma bzung ba ni 'gag pa nyid bshad kyi yod pa ni ma yin no/_/gzhan gyis brjod pa'i nyes pa gzhan yang 'god pa ni khyad par zhes bya ba'o/_/shes pa ni khyad par can no/_/dmigs pa med pa nyid ni khyad par du byed pa yin te/_ri dang me bzhin no/_/
[\[272a.6\]]de la khyad par dang khyad par can dag tha dad par ma bzung ba'i phyir ni gnyi ga rab tu ma grub par brjod par bya ba yin no/_/yang na gang yang rung ba sangs rgyas pa khyad par dang khyad par can dag rab tu ma grub pa ma yin te/_tha dad par ma grub pa'i phyir ro zhe na 'di la brjod pa ni zhes bya
[\[272a.7\]]ba'o/_/'bras med par zhes bya ba ni/_bsgrub par bya ba dang sgrub par byed pa la sogs pa'i bya ba byed pa'o/_/bram zes rang gi tshig gis gnod pa'i nyes pa yang brjod do/_/'di ltar gang gis gzhan dag dmigs pa med pa nyid du rtogs par bya ba de'i tshe rgol ba'i tshig de las phyir
[\[272b\]]
[\[272b.1\]]rgol ba las skyes pa'i shes pa gang yin pa de dmigs pa dang bcas pa'o zhes khas blangs nas rgol ba'i tshig brjod pa yin la/_rgol ba rang nyid las dmigs pa med pa nyid kyis yul can gyi shes pa skyes pa gang yin pa de yang dmigs pa dang bcas pa kho na yin te/_de lta ma
[\[272b.2\]]yin gyi gzhan rtogs par byed pa mi 'thad pa'i phyir ro zhes bya ba'o/_/nyes pa 'di yang brjod pa ni/_'chad pa po bstan pa po'i zhes bya ba ste/_sangs rgyas pa dang mu stegs pa dag gi'o/_/shes pa de dmigs pa med pa nyid kyis rang gi tshig dang 'gal ba med do/_/gal te dmigs pa
[\[272b.3\]]dang bcas par khas blangs nas dmigs pa med pa nyid sgrub na/_de'i tshe dag rang gi tshig gis gnod par 'gyur ba zhig na/_'on kyang de ltar na mi byed do zhes bya ba'i don to/_/de'i phyir rnam par dpyod pa las sngar bzlog pa'i dbye bas brtags pa khyad par can dag gi rab tu dbye ba yod pa
[\[272b.4\]]nyid yin pa'i rgyu des na/_sad pa'i shes pa dmigs pa med do zhes bya ba dam bcas pa'i don ni brtags na mdzes pa kho na'o/_/khyad par dang khyad par can gyi dbye ba sred na nges par brtags pa 'di 'thad pa'i phyir ro/_/gzhan yang zhes bya ba la sogs pas ni pha rol pos brjod pa'i nyes
[\[272b.5\]]pa gzhan yang yod par byed do/_/rgyu des na dmigs pa med pa nyid 'di la bzlog pa zhes bya ba dngos po med pa'i rang bzhin la sogs pa'i sgras dngos po'i rang bzhin nyid dor ro/_/'dri ba zhes bya ba ni dmigs pa med pa nyid dngos po'i rang bzhin ni 'on te dngos po med pa'i rang bzhin zhes
[\[272b.6\]]bya ba la sogs pa 'thad pa ma yin no/_/sun 'byin pa de nyid ston pa ni/_gal te dmigs pa med pa nyid dngos po med pa yin na/_de'i tshe ji ltar khyed cag la dmigs pa med pa nyid du rtogs par byed pa'am/_rang gi blos kyang dmigs pa med pa nyid ji ltar rtogs te/_med pa ni rtogs
[\[272b.7\]]par mi 'thad pa'i phyir ma rtogs pa'i don kyang gzhan la bstan par mi nus pa'i phyir ro/_/'on te dmigs pa med pa nyid dngos po ma yin pa de lta na yang brtags nas sgrub par byed pa yin no zhes bya bar sangs rgyas pa dogs pa bsu nas pha rol po sun 'byin pa brjod pa ni dmigs pa med pa
[\[273a\]]
[\[273a.1\]]nyid med la/_rtogs pa ci 'dra zhig ste/_cung zad kyang mi srid do/_/'on te dmigs pa nyid rtogs na de'i tshe dngos por thal bar 'gyur ro/_/de lta na yang dmigs pa med pa'i mtshan nyid kyi dngos po la dmigs pa rjes su dpag pa'i shes pas 'khrul pa yin no zhes bsams
[\[273a.2\]]pa yin no/_/gal te dngos po med pa rnam par brtag par bya ba mi nus na/_de'i tshe zhig nas med pa la sogs pa la ji ltar rnam par rtog pas 'dod ces sangs rgyas pa'i dogs pa bsu nas brjod pa ni/_de yang zhes bya ba ste/_dngos po med pa yang ngo /_/ji ltar na 'di thams cad 'thad pa ma
[\[273a.3\]]yin zhe na/_'di ni bshad zin te zhes gsungs so/_/so so ba lta bu zhes bya ba ni chos can shes pa las tha dad pa lta bur te dper na shing ma yin pa las ldog pa nyid bzhin no/_/de lta bu'i zhes bya ba dmigs pa med pa'i rang gi ngo bo shes par bya ba'i phyir rnam par 'jog pa yin gyi/_dmigs pa
[\[273a.4\]]med pa nyid dngos po tha dad par ni yod pa ma yin no/_/dngos po med pa la zhes bya ba ni dmigs pa med pa nyid la'o/_/lan ni de nyid kyi phyir te zhes bya ba ste/_dngos po med pa nyid kyi phyir ro/_/de lta ma yin na zhes bya ba ni dngos po nyid yin na'o/_/de lta zhes bya ba rtogs pa nyid yin na/_dngos po med
[\[273a.5\]]par thal bar 'gyur ro/_/de nyid gzhung 'dzugs pa ni med pa la rtog pa 'jug par 'gyur ro/_/dngos po med pa de ni dngos por yod pa ma yin no/_/de'i phyir rtog pa ni dngos po med pa kho na la 'jug pa yin no/_/de lta yin dang dmigs pa med pa nyid tha dad par ni dngos po ma yin par grub po/_/
[\[273a.6\]]ci ste zhes bya ba ni dogs pa'o/_/las kyi phyogs la ni shes par bya bas na shes pa yin la/_de ni dmigs pa med pa nyid dang kho bo cag 'dod pa kho na'o/_/gang gis de dmigs pa med pa nyid du bsgrub par bya ba rtogs par bya ba bum pa la sogs pas ni gzhan rtogs pa 'ga' yang med do/_/
[\[273a.7\]]de nyid brjod pa ni las ni zhes bya ba ste/_rtogs pa cung zad kyang yod pa ma yin no zhes blta bar bya ba'o/_/las su bshad par bya ba ni phyogs 'di ni bshad pa tsam gyis don du rnam par brtag par byas par zad kyi sun 'byin pa ni brjod pa zin to/_/de bzhin du byed pa po la sogs pa yang ngo
[\[273b\]]
[\[273b.1\]]zhes bya ba ni rtogs par bya ba ni las med par mi 'gyur ro/_/de med pa ni phyi rol gyi don med pa'o/_/'di 'gog pa ni de ni ma yin te zhes bya ba'o/_/byed pa po dang byed pa'i phyogs dag la yang nyes pa spong ba ni bdag nyid rtogs par byed do/_/'dis bdag nyid rtogs par byed do zhes bya ba 'di
[\[273b.2\]]la 'gal ba ci yod de/_phyi'i don 'phen pa med pa'i phyir ro/_/gal te 'di zhes bya ba sngon po la sogs pa'o/_/sngon po la sogs pa de rang gi ngo bos te/_gsal ba'i rang bzhin nyid kyis dmigs pa yin no zhe na/_'di la brjod pa ni da ni zhes bya ba'o/_/gal te sngon po la sogs pa rang gi
[\[273b.3\]]ngo bos dmigs pa yin na de'i tshe sangs rgyas pa la sgrub pa yin no/_/gal te sngon po la sogs pa ni khyab pa dang rtag pa'i bdag gis dmigs par bya ba nyid du ma rtogs pa ma yin nam/_rtogs pa'i rnam par brjod pa ni ngas sngon po rtogs so zhes bya ba'o/_/'di sun 'byin pa ni de ni zhes bya
[\[273b.4\]]ba'o/_/nga'o zhes bya ba de lta bu'i rnam pa can gyi shes pa ni lus dbang po dag gi rang bzhin rig pa yin gyi/_bdag tha dad pa ni rig pa ma yin no/_/nga'o snyam pa'i rnam pa can gyi shes pas lus la sogs pa rigs pa yin no zhes ci ltar shes she na/_ngar 'dzin par ni zhes bya ba la sogs
[\[273b.5\]]pas so/_/skul bar byed pa'i bdag gzhan tha dad pa ni rig pa ste rtogs pa med do/_/ci'i phyir zhe na/_dbang po la sogs pa 'di dag rang gi rgyu las rang gi rang bzhin skye ba la skul bar byed pa gzhan ni dmigs pa med do/_/des na bdag tha dad par ji ltar 'grub par 'gyur/_de dag gi
[\[273b.6\]]zhes bya ba ni dbang po la sogs pa dag go/_/gal te bde ba dang dbang po'i rnam pa can gyi blo'i thang nas sngon po la sogs pa'i rnam pa dang ldan pa'i blo gzhan skye/_de'i tshe las dang byed pa po gang las yin/_las su bshad pa'i phyogs las ni rtogs pa yod pa ma yin no zhes brjod pa
[\[273b.7\]]de nyid gsal bar byed pa ni/_gzugs la sogs pa zhes bya ba'o/_/'di 'gog pa ni de ni ye nas ma yin te zhes bya ba'o/_/dmigs pa med par mi 'dod kyi 'on kyang gzugs la sogs pa'i rtogs pa ni dmigs pa dang bcas pa nyid du 'dod pa yin no/_/ji ltar zhe na/_gang gi phyir
[\[274a\]]
[\[274a.1\]]sngon po la sogs pa ni rtog pa med pa'i rang bzhin las ldog pas na rang gi cha la dmigs pa yin no/_/'o na rnam pa gang gis dmigs pa med pa nyid sgrub snyam na/_tha dad pa'i zhes gsungs so/_/dmigs pa tha dad pas dmigs pa med pa nyid yin gyi/_rang gi
[\[274a.2\]]rang bzhin rnam par shes pa'i bdag nyid kyis ni dmigs pa dang bcas pa nyid do zhes bstan zin to/_/med pa'i sgras bsgrub bya mi ston pa'i sgra dag ces bya ba ni sbyor bas zin pa bsgrub bya dang sgrub byed rjod par byed pa med pa'i sgra dang /_shes pa'i sgra dag byed pa po nyid dam/_byed pa nyid yin
[\[274a.3\]]na bsgrub par bya ba 'ga' zhig yod par 'gyur gyi/_sgra de dag dmigs pa med pa nyid yin na ni/_phyogs med pa nyid du 'gyur ro/_/dmigs pa'i phyir dang shes pa'i sgras kyang sgrub byed mi ston pa'i phyir ro zhe na/_'di la grub pa'i mtha' a brjod pa ni de yang shin tu legs par zhes bya
[\[274a.4\]]ba'o/_/sgra bla lhag ma tsam zhes bya ba ni 'di ni don med pa'i sgra tsam 'ba' zhig tu zad kyi sun 'byin pa ni cung zad kyang ma yin no zhes bya ba'i don to/_/don ni sgra'i dmigs pa ma yin gyi 'on kyang ldog pa tsam yin no/_/des phyogs nyid mi 'gal te sgras bstan par bya ba yod pa'i phyir ro/_/
[\[274a.5\]]de ni sgrub par byed pa'i yul zhes bya ba ni/_sgra gang las yul sgrub par byed pa yod pa de la de skad ces bya ba'i ste/_sgra'i yul ni sgrub par byed pa yin gyi phyogs ni ma yin no/_/yang na phyogs de ni'o/_/phyogs de ni sgrub par byed pa'i yul yin gyi sgra'i ma yin no zhes bya ba'o/_/de ltar na re
[\[274a.6\]]zhig sgra yang rtogs pa nyid du khas blangs pas na brjod pa yin no/_/da ni de nyid med do zhes ston pa ni rtogs pa zhes bya ba'o/_/de lta ma yin na sgra las zhes bya ba ni sgra thams cad bshad pas don gzhan du byed pa'i phyir ro/_/gal te pra ta ya zhes bya ba spyi'i sgra yin pa'i phyir/_ji ltar shes pa'i
[\[274a.7\]]mtshan nyid kyi khyad par rtogs she na/_ci'i zhes gsungs so/_/byed pa po la sogs pa'i rtogs pa'i phyi rol de'i rgyu can yin na'ang ngo /_/des na byed pa po la sogs pa'i rtogs pa phyi rol gyi rgyu can ma yin pas na/_ji ltar rang gi tshig gis gnod/_/'on te rang gi rang bzhin la ni ji ltar las
[\[274b\]]
[\[274b.1\]]la sogs pa yod/_des na gdon mi za bar phyi rol khas blang bar bya ba'o/_/de bas na gnod pa kho na'o zhes brjod pa ni/_dper na bdag cag gi nyid las dang yin pa de bzhin tha dad pa med pa'i shes pa la yang 'gyur ro zhes dgongs pa'o/_/rtogs pa'i sgra'i don byed pa po dang byed pa gnyis ni
[\[274b.2\]]phyi rol zhes bya ba phyi'i las kyi rgyu mtshan can ma yin no zhes bya ba'i don to/_/nged ces bya ba bdag cag gi 'dzin par byed pa'i dngos po grub ste/_gang gi phyir 'dzin par byed pa ni dngos po gzhan kho na yin pa'i phyir ro/_/de la yid dang phyi rol yang gzung bar 'gyur ro zhes bsams pa'o/_/rtogs
[\[274b.3\]]pa la ltos par zhes bya ba ni bshad pa la ma ltos par ro/_/'o na ji ltar dngos po 'grub snyam na rnam par dpyod pa'i zhes gsungs so/_/rig pa las 'jig rten gzhan du khas blangs nas brjod par zad kyi de ni ma yin no zhes brjod pa ni/_rig pa las ni zhes bya ba'o/_/rig pa las ma
[\[274b.4\]]gtogs pa'i 'jig rten ma grub na/_de ji ltar ma grub pa'i 'jig rten des don grub/_'on te rig pa nyid 'jig rten yin pa des na don 'grub par 'gyur ro snyam na rig pa zhes gsungs so/_/yang na 'jig rten rig pa las gzhan yin no/_/de lta yang 'jig rten des kyang rig pa nyid kyi sgo
[\[274b.5\]]nas don rnam par gzhag par bya ba yin na/_rig pa yang dmigs pa med pa des na/_ji ltar don 'grub ces ston pa ni gal te zhes bya ba'o/_/gang yang zhes bya ba la sogs pa yang /_shes pa phyogs su byed pa na/_dmigs pa dang bcas pa'am dmigs pa med pa zhig byed pa de la dmigs
[\[274b.6\]]pa dang bcas pa de khas blangs nas gal te phyogs su byed na ni/_de'i tshe dmigs pa med par smra ba khyed kyis khas blangs pa la gnod par 'gyur la/_chos can gyi khyad par ma grub par yang 'gyur ro/_/dmigs pa dang bcas pa nyid ni chos can gyi khyad par yin la/_de yang khyed cag
[\[274b.7\]]sangs rgyas pa la grub pa med do/_/lha min pa zhes bya ba dmigs pa med pa'i shes pa phyogs su byed pa ni khyad par dmigs pa med pa nyid nges la rab tu ma grub po/_/dngos po gzhan rtogs par byed pa dmigs par byed pa'i rtogs pa gang yin pa de'i khyad par can dmigs pa dang bcas pa nyid
[\[275a\]]
[\[275a.1\]]kyis khyad par du bya ba ni/_phyogs ni khyed la ma grub pa gzhan du gyur pa zhes bya ba ji skad brjod pa las bzlog pa ni ded pa'o/_/de bzhin du zhes bya ba ni sun 'byin pa gzhan ston pa'i bdag gi chos su gyur pa'i shes pa phyogs su byed dam rang rgyud pa gal te bdag gi chos yin na
[\[275a.2\]]de'i tshe ma grub ste/_sangs rgyas pa'i lta ba la bdag nyid med pa'i phyir ro/_/de ste rang rgyud pa yin no/_/de'i tshe bdag cag la ma grub ste/_shes pa rang rgyud pa ni nged kyis khas blangs pa'i phyir ro/_/'on te khyad par rnam par ma dpyad pa'i rtogs pa tsam gtan tshigs su byed do zhe na/_
[\[275a.3\]]brjod pa ni rtogs pa tsam ni zhes bya ba'o/_/tshig le'ur byas pa gnyis po 'di nyid rim pa ji lta ba bzhin 'chad pa ni 'di ltar zhes bya ba'o/_/'di 'gog pa ni de ni rnam pa ci zhig ltar zhes bya ba'o/_/rtsod pa'i gzhir gyur pa dmigs pa med pa'o/_/de'i tshe sgrub par byed pa shes pa nyid
[\[275a.4\]]nye bar 'god pas ci zhig sgrub pa ste/_don med pa'i phyir ci yang sgrub pa ma yin no/_/de zhes bya ba dmigs pa tha dad pa med pa de ma grub pa'i sgo nas khyad par can rtogs pa ma grub pas gang yin pa de brjod pa'i don du khyed kyis brjod pa gang yin pa dmigs pa med pa'i mtshan nyid kyi chos de
[\[275a.5\]]nyid ni khyed dang lhan cig rtsod pa'i gzhir gyur pa bdag cag gi bsgrub par bya ba yin no/_/dmigs pa tha dad pa med pa des na'o/_/dpe la don ni grub na zhes bya ba ni 'jig pa'o/_/phyogs kyi sgra ni khyad par grub pa nyid du mi 'thad do/_/sgra la ma grub pa'i mi rtag pa nyid bsgrub par bya ba yin pa'i
[\[275a.6\]]phyir ro/_/'on te dper na 'jig pa ma grub na de'i tshe gtan tshigs skyon can du gyur gyi phyogs ni ma yin no/_/dam pa nyid dam zhes bya ba ni dpe la bsgrub bya med par khyab pa 'dzin pa mi rung ba'i phyir te/_thun mong ma yin pa'i ma nges pa bzhin no/_/'gal ba ni gang gi tshe dpe la med cing
[\[275a.7\]]mi mthun pa'i phyogs bsgrub par bya ba la bzlog pas khyab par yang mthong ba de'i tshe 'gal bar 'gyur ba yin no/_/de nyid kyi phyir zhes bya ba ni phyogs la ma grub pa nyid kyi phyir ro/_/sgra don zhes bya ba ni ji ltar gzhan spyi smra ba rnam rig tsam gyi rang bzhin gyis chos can nyid du nges pa rtogs
[\[275b\]]
[\[275b.1\]]pa de lta'ang ste/_rnam pa des kyang khyed sangs rgyas pa la grub pa med do/_/rgol ba sangs rgyas pa des ni pha rol gyi rgol bas chos can la sogs pa rnam par rtog pa yin na ni phyir bzlog par mi nus so zhes bya ba'o/_/khyad par dmigs pa med pa nyid rab tu ma grub par 'gyur te/_
[\[275b.2\]]gang gi phyir dpe ma grub pa nyid yin pas so/_/ci ste zhes bya ba la sogs pas sangs rgyas pa'i dogs pa bsu nas/_pha rol po nyid brjod pa ni gal te zhes bya ba'o/_/'on te blo la zhes bya ba la sogs pas sangs rgyas pa'i dogs pa bsu nas de nyid kyi lan 'debs pa ni/_rang gi
[\[275b.3\]]zhes bya ba ste/_rang gi rnam pa la dmigs pas sangs rgyas pa la khas blangs pa'i phyir ro/_/de med par ni zhes bya ba rang gi rnam pa med par ni 'gal ba yin no/_/gzung ba med par gzung ba'i rnam pa med pa'o/_/de ni khyed sangs rgyas pa 'dod pa ma yin no/_/de la zhes bya ba ni
[\[275b.4\]]de ltar gyur dang ngo /_/gzung bdag nyid ces bya ba ni/_gzung ba'i rnam pa dmigs par 'gyur ba yin no/_/des na gang gi rnam pa can gyi shes pa de la dmigs pa bzlog par 'gyur/_de la sangs rgyas pa sun 'byin pa ni ci ste zhes bya ba'o/_/phyi'i dmigs pa med par sgrub na yang
[\[275b.5\]]gal te phyi rol lo zhes bya ba'i rnam pa 'dis 'dzin pa med na/_de'i tshe ka ba la sogs pa la phyi rol lo snyam pa'i blo de med par 'gyur te/_phyi rol lo snyam pa'i thun mong ma yin pa yul du bya bar mi nus pa ma yin no/_/phyi rol lo snyam pa'i blor 'gyur ba yang yin te des na phyi rol
[\[275b.6\]]yod pa kho na'o/_/kho na gzhi mthun pa nyid kyis phyi rol gyi bum pa zhes bya ba rtogs par mi 'gyur ro snyam na de dang zhes bya ba'o/_/yang dogs pa bsu ba ni 'on te zhes bya ba'o/_/de'i tshe ka ba rig pa mthong ba'i phyir na/_de dang zhes bya ba mthong ba dang 'gal bar thal lo/_/zla ba gnyis la
[\[275b.7\]]sogs pa yang kha dog mthong ba mtshungs pa zhes bya ba'o/_/des na ji ltar de lta bu'i dngos po gnyis mthong yang dngos po de lta ma yin pa de bzhin du ka ba la sogs pa yin no zhes bsams pa'o/_/de ltar sangs rgyas pa'i dogs pa bsu nas sun 'byin pa ni dbang po zhes bya ba'o/_/der ni zla ba
[\[276a\]]
[\[276a.1\]]gnyis kyi shes pa la'o/_/yang ji ltar na dbang po dang ma phrad pa'i don dbang po'i blos gzung ngo zhes bya bar shes snyam na/_'di ni zhes bya ba'o/_/zla ba gcig las bzlog pa zla ba gnyis las dmigs pa med pa nyid do/_/pha rol po 'di nyid ston pa ni'o/_/'brel pa yod pas ni
[\[276a.2\]]yod pa 'dzin par 'jog la 'brel pa med pas ni med pa 'dzin par 'jog pa yin gyi/_thams cad du yang don rig pa ni yod pa nyid do/_/shes pa mi dmigs pa med par smra ba khyed la ni dbang po rnams med pas na 'dzin pa med pas dmigs pa'i rgyu med par 'gyur ro/_/des na dmigs pa
[\[276a.3\]]'ga' yang ma mthong bas dgag pa nyid mi 'thad do/_/khyed kyis brjod pa'i sun 'byin pa yin te/_bdag cag la sun 'byin pa yod pa ma yin no zhes bya ba'i don to/_/de lta ma yin te zhes bya ba ni skabs la sogs pa khas mi len na'i sgra las zhes bya ba ni dmigs pa med pa'i sgra
[\[276a.4\]]las so/_/don 'di zhes bya ba ni rang gi cha lugs dmigs pa'i mtshan nyid kyi don to/_/rjes su mthun pa'i dpe brjod pa ni gal te zhes bya ba la sogs pa'o/_/de la yang zhes bya ba ni rab rib can gyis skra shad kyi shes pa la yang snang bzhin pa'i skra shad la sogs pa nyid dmigs pa yin
[\[276a.5\]]par 'gyur ro/_/gal te skra shad kyi shes pa la 'jig rten pa ma yin pa'i don snang ba ma yin nam/_des na de ni dmigs pa dang bcas pa yin no snyam na/_thams cad la zhes gsungs te/_ka ba la sogs pa'i shes pa la yang ngo /_/'ga' la yang zhes bya ba ni rab rib can shes pa la
[\[276a.6\]]yang ngo /_/ci ste zhes bya ba ni dogs pa bsu ba'o/_/zla ba gcig gi shes pa go ji ltar dmigs pa med par 'gyur zhe na/_'di la brjod pa ni de yang zhes bya ba'o/_/gnod par bya ba'i phyir zla ba gnyis kyi shes pa dmigs pa med pa yin no zhe na lan ni de la yang zhes bya ba ste/_zla ba gcig gi
[\[276a.7\]]shes pa la yang ngo /_/bems po ni gsal bar mi 'thad pa'i phyir ro/_/'on te zhes bya ba ni dogs pa bsu ba'o/_/de lta yin pa des na 'od zer gyis gdungs pa nyid de'i dmigs pa yin no zhes bya bar bsams pa'o/_/'di la brjod pa ni ro la sogs pa zhes bya ba'o/_/de la zhes bya ba ni bden pa'i
[\[276b\]]
[\[276b.1\]]chu la'o/_/gnyis ka zhes bya ba ni bden pa dang mi bden pa'i yul can no/_/de lta ma yin par zhes bya ba ni dmigs pa dang bcas par ro/_/gal te snang bzhin pas dmigs pa dang bcas par yin na de'i tshe dgon dung 'od zer gyis gdungs pa med par chu'i shes pa mi 'gyur ro/_/des
[\[276b.2\]]na de ni 'di'i dmigs pa yin no zhes bya ba 'di brjod ka med de/_'od zer gyis gdungs pa'i dgon dung pa de ni mi snang ba'i phyir ro/_/yin par 'gyur te zhes bya ba ni dmigs pa zhes bya bar 'brel to/_/bde ba'i chu'i yul can gyi shes pa nyid dmigs pa dang bcas par 'gyur ro zhes
[\[276b.3\]]bsams pa'o/_/'di la brjod pa ni mngon sum dang zhes bya ba'o/_/sun 'byin pa gzhan yang brjod pa ni 'jig rten grags brten zhes bya ba'o/_/ci'i phyir zhe na thams cad ces smos so/_/smig rgyu ba la chur mthong ba des thag ring rab tu chu thob par brgya la srid par gyur na yang de'ang dmigs
[\[276b.4\]]pa dang bcas par 'gyur ro/_/pha rol po'i 'di spong ba ni de la ni kun gyi tshe thob par nges pa yin no zhe na/_'di la brjod pa ni thams cad la zhes bya ba ste/_shes pa thams cad la yang kun gyi tshe mthong ba thob pa ni med de mthong ba ni zhig pa'i phyir ro/_/gzhan gyis smras pa ni mthong ba ma zhig
[\[276b.5\]]na thob par 'gyur ba nyid do zhes bya ba'o/_/lan ni de ni ji ltar mi 'jigs 'gyur te/_skad cig ma nyid du sgrub pa'i phyir ro/_/ngo shes pas gcig nyid sgrub par byed do zhe na/_ngo shes pa ni zhes smos so/_/'ga' zhig tu sangs rgyas pas dmigs pa dang bcas pas mthong ba des na/_ji ltar
[\[276b.6\]]'gog pa snyam na/_lhag ma ni bshad pa yin zhes bya ba smos so/_/ni'i sgra ni rig pa gzhan du yin te/_gang gi phyir mi mthun pa'i phyogs ma shes pa de'i phyir ji ltar bsgrub par bya ba yin zhes bya ba'i don to/_/sangs rgyas pas 'dod pa'i dmigs pa med pa nyid ji ltar bsgrub par bya ba yin
[\[276b.7\]]te/_phyi rol gyi dngos po ste phyi'i yul nyid du'ang du ma ma grub pa'i phyir ro/_/ji ltar khyad par ma grub na gzhan rtogs par bya ba mi nus pa'i phyir phyogs mi 'grub pa de bzhin du khyad par dmigs pa med pa nyid kyis khyad par dmigs pa phyi rol gyi zhes bya ba gang yin te/_ma grub na yang mi
[\[277a\]]
[\[277a.1\]]'grub par mi 'gyur ro/_/gal te phyi rol gyis zhes bya ba'i khyad par ma grub mod/_de lta na yang re zhig spyi'i don mi grub po snyam na/_tshig don zhes gsungs so/_/de ni zhes bya ba dag gi don ni de zhes bya ba tshig gi don sngon du 'gro ba can yin pa'i phyir ro/_/'on te
[\[277a.2\]]de dag ni don bsgrub par bya ba nyid ma yin no snyam na/_phyogs kyang ni zhes gsungs so/_/'o na ji ltar na 'gal ba mi 'khrul ba can zhes bya ba gtan tshigs kyi skyon du 'gyur ba snyam na/_'gal ba'i zhes gsungs so/_/gal te zhes bya ba ni dogs pa'o/_/yul gzhan la sogs
[\[277a.3\]]par mthong ba las 'khrul pa med pa'i phyir dgag par mi 'thad do zhes dogs pa'o/_/gal te 'khrul pa med par de ltar na yang 'ga' zhig gis gzhan du brtags pas 'gog go snyam na/_yul sogs zhes gsungs so/_/der zhes bya ba ni yul gzhan du'o/_/'di zhes bya ba
[\[277a.4\]]ni yul gzhan du mthong ba'o/_/re zhig 'khrul pa de ni tshad mas bzlog pa yin no/_/gang zhig thams cad du thams cad kyi tshe 'khrul pa gang yin pa de bdag cag gis bzlog par bya ba la ji ltar mi bzod de/_gal te de zhes bya ba ni yul la sogs pa gzhan du 'khrul pa gang
[\[277a.5\]]yin pa'o/_/gnod par byed pa zhes bya ba ni med pa nyid do/_/des na 'ga' yang 'khrul par mi 'gyur ro zhes ston pa ni/_'di ltar zhes bya ba'o/_/de gcod dam zhes bya ba ni gnod bya'i shes pa'i rang bzhin nyid dam/_gzung zhes bya ba gnod bya'i shes pa'i gzung bya 'jig par byed
[\[277a.6\]]pa'am/_gzung ba med pa zhes pa gnod bya'i shes pa'i gzung bya med par byed pa yin te/_phyogs gsum pa 'di ni las gzhan ni yod pa ma yin no/_/de skyes pa'am ma skyes pa zhes bya ba ni/_gnod bya'i shes pa dang de'i dmigs pa'o/_/rang gi rgyud las skyes pas gnod
[\[277a.7\]]par bya ba ston mod la gnod byed las ni med do zhes bya ba ni 'di ni byung rgyal yin te/_gcig nyid la gcig gi tshe yod pa nyid dang med pa nyid mi 'thad pa'i phyir ro/_/'di thams cad kyis kyang ha cang thal ba brjod nas gnod par byed pa gzhan brjod pa ni/_don de ni rang bzhin zhes bya
[\[277b\]]
[\[277b.1\]]ba rang bzhin gyis dngos po de ma skyes pa de'i'o/_/des na de nyid rang bzhin gyis dmar ba'i keng shu ka bzhin no/_/de'i ngo bos kyang zhes bya ba ni ma skyes pa'i rang bzhin gyis so/_/gal te ma skyes pa de'i rang bzhin gyis phyis 'jug pa yin na/_de'i tshe zhig pa las sngar rang bzhin gang gis
[\[277b.2\]]ma skyes pa de'i rang bzhin du 'gyur ro/_/'on te sngar de'i rang bzhin can yin pa de nyid na de'i tshe de'i ngo bor zhes sbyar ro/_/'on te rang bzhin de ni snga ma kho nar skyes pa des na phyis ni 'jig pa yin no snyam na brjod pa/_gang de rang bzhin de snga ma kho nar yin no/_/de'i tshe phyis de'i rang bzhin med pas na
[\[277b.3\]]rang nyid med par 'jig par byed pas ci bya/_phyis 'jig pa yin no zhes bya ba'i skabs kyis sngar 'jig pa yang 'dod pa yin pas rnam par rtog pa de la brjod pa ni/_'di ni zhes bya ba ste/_rang bzhin 'jig pa ni snga ma kho na yin gyi phyis ni ma yin no zhe na/_'di la brjod pa ni dngos po de ni rang gi
[\[277b.4\]]rgyu nyid las rang bzhin de lta bur byung bar 'gyur ba yin te/_de lta yang 'jig par byed pas gzhan ci byar yod/_nyes pa 'di ni gnod bya'i shes bya'i yul 'jig pa la yang mtshungs so/_/de nyid ston pa ni 'di ltar zhes bya ba'o/_/ji ltar ma skyes pa de ltar ni 'jig pa ma yin te/_don med dgos
[\[277b.5\]]pa'i phyir ro/_/ji ltar skyes pa de ltar yang ma yin te mi nus pa'i phyir ro/_/des na 'jig pa'i mtshan nyid 'di tshad ma rtogs pa'i phyir/_sems dang ldan pa rtogs pa dang bcas pa dag rtog pa tsam du yang ji ltar 'gyur/_rnam par rtog pa gsum pa 'god pa ni 'on te zhes bya ba'o/_/dngos de zhes
[\[277b.6\]]bya ba ni gnod bya'i ni shes pa'i dmigs pa'o/_/de lta yin mod kyi ci nyes snyam na de'i tshe zhes bya ba ni ste/_ma mthong ba'i dus na don gyi dngos po ma grub par gyur na/_de'i med pa ni 'di yin no zhes dngos po med pa khyad par dang bcas par mi 'gyur ro/_/khyab par ma grub mod/_re zhig dngos
[\[277b.7\]]po med pa ni rtogs pa kho na'o zhe na/_khyad par zhes bya ba don rab tu ma grub na khyed la rtogs nus te/_dngos po med pa shes pa'i nus pa ji ltar yod/_dngos po med pa ni dngos po ma rtogs pas rtogs nus pa ma yin no/_/'on te khyad par gyis dngos po gzhan du grub pa nyid dgag pa'i gnas
[\[278a\]]
[\[278a.1\]]'dir ni rjes su brjod pa tsam zhig byed pa yin no/_/des na khyad par gzhan du grub pa'i phyir/_dngos po med pa khyad par dang bcas pa kho nar rtogs so snyam na/_'di la brjod pa ni khyad par de ni gzhan der dngos po'i rang bzhin de nyid du kho nar rtogs te/_des na de ni dngos po
[\[278a.2\]]med pa'i khyad par nyid du ma dmigs te/_dngos po med pa khyad par du bya ba ma dmigs pa'i phyir ro/_/de nyid ces ni gzhan du dmigs pa nyid do/_/de lta bu nyid ces bya ba ni rang bzhin gang du de sngar rtogs pa'i rang bzhin de nyid du gal te dgag pa'i dus na yang rtogs na de'i tshe don de'i
[\[278a.3\]]dgag pa la don ci yod/_gal te zhes bya ba ni dogs pa'o/_/der ni zhes bya ba dgag pa'i gnas pa'o/_/dran pa zhes bya ba ni lan no/_/gal te dran pas rang bzhin 'dzin na/_de'i rang bzhin yod pa yin pa'i phyir ji ltar dgag pa de ste mi 'dzin na de'i tshe don dngos po med pa'i khyad par
[\[278a.4\]]du mi 'gyur ro/_/snang bar 'gyur ba zhes bya ba ni lhag par zhen par 'gyur ro/_/'byung bar 'gyur ba dang lhan cig gcig nyid du sgro btags nas de la de'i bar du ste/_de'i dbus su gnod par byed pa'i shes rab mngon par 'dod pa zhugs par gyur na/_gnod par byed pa nyid du rnam par gzhag
[\[278a.5\]]pa byed do/_/'di nyid brjod pa ni don 'di 'chad pa med pa kho nar gyur pa las chad pa yang yin te/_des na 'di ni gnod byed yin no/_/rgyu de'i phyir na chad pa'i rgyu ni gnod par byed pa'i shes pa yin no/_/rgyu des na bar du zhugs pa de ni gnod byed yin no/_/dmigs pa'i dngos po nyid sbyor
[\[278a.6\]]bar byed pa ni 'di ltar zhes bya ba'o/_/lkog tu gyur pa bum pa la sogs pa'i don la 'byung bar 'gyur ba nyid du sgro btags pa nas so/_/de'i rnam pa can zhes bya ba ni/_bum pa'i rnam pa can du shes pa skyes so/_/de zhes bum pa de la ni dmigs pa nyid du 'jog pa yin no/_/gal te
[\[278a.7\]]gsal bzhin pa'i don 'di med par 'gyur na/_rab tu gsal ba'i rnam par shes pa 'ba' zhig ni yongs su 'khyam par 'gyur te/_brtan pa ma yin par 'gyur ro/_/yongs su 'khyam pa'i rnam pa nyid brjod pa ni ci 'dir zhes bya ba'o/_/don gyi rang bzhin yongs su mthong ba na ni brtan par
[\[278b\]]
[\[278b.1\]]'gyur te/_dper na skyes bu 'khyam po [(]sgram [,]sgrom [)]du phyin nas brtan par 'gyur ba bzhin no/_/rgyu des na bum pa la sogs pa de ni dmigs pa yin no zhes rnam par gzhag pa yin no/_/'khyam pa nyid yongs su gtod pa gang yin pa de'i rgyu mtshan gyis don gyi dmigs pa nyid du rnam par
[\[278b.2\]]'jog go/_/'di la gzhan gyis gal te zhes smras te/_de ltar tha snyad byed pa'i de kho na nyid ci ste ma yin snyam na/_ma yin zhes gsungs te bshad zin pa'i mtshan nyid can gyi don 'di ni mngon sum dang /_rjes dpag dag gis ma rtogs pa'i rgyu yin na/_dngos po nyid ma yin no/_/
[\[278b.3\]]ci'i phyir zhe na zhes bya ba ni gzhan gyis dri ba'o/_/de la zhes bya ba lkog tu gyur pa'i dmigs pa'o/_/dngos po du ba la sogs pa me dang 'brel pa 'grub cing dngos po de las na'o/_/de'i phyir zhes bya ba rjes su dpag pa dngos po go bar byed pa'i phyir ro/_/de las zhes bya ba ni
[\[278b.4\]]mngon sum dang bcas pa nyid las so/_/de las zhes bya ba ni rjes su dpag pa las so/_/dngos po zhes bya ba ni phyi'i don to/_/mngon sum dang rjes su dpag pa'i tshad mas phyi'i dngos po'i rang bzhin yongs su ma shes pa'i rgyus na khas blangs 'ba' zhig yin no/_/sngar gsungs
[\[278b.5\]]so/_/rnam par rtog pa snga ma dang snga ma yod pa'i phyir ro zhes bya ba'i don to/_/rtog pa de zhes bya ba rtog pa snga ma snga ma'i rjes su 'brangs nas khyad par phyi rol dmigs pa med pa dang /_khyad par can shes pa de gnyis kyi dngos po ni de nyid ni sngar ngas bstan cing khyed kyis kyang rtog pa ji
[\[278b.6\]]ltar zhe na/_dngos po de'i rang bzhin brtags pa ste/_rnam par rtog pa gang yin pa de ma byas pa yin no/_/yang phyis rnam par dpyad cing brtags na ji ltar na/_phyi rol de rnam pa des na gal te rig pa'i mtshan nyid kyis rnam par dpyad nas phyi rol de med pa nyid do/_/phyi rol med pa
[\[278b.7\]]'dir skyon ci yod de med pa kho na'o/_/'di la gzhan gyis gal te zhes smras so/_/snga phyi shes pa bdag cag ces bya ba ni snga phyi'i don yod ces rtog pa dang phyi rol med ces phyis rtogs pa ste/_shes pa de dag phan tshun gnod bya gnod byed yin zhe na/_'di la brjod pa ni rang nyid rtogs na zhes
[\[279a\]]
[\[279a.1\]]bya ba'o/_/rang nyid kho na nas dang po phyi rol yod do zhes rtogs la/_phyi nas de med do zhes rtogs pa 'di la skyon ci yod/_skyes bu 'ga' zhig bdag nyid la gzigs nas brgal zhing brtag pa byed pa ni ma mthong ngo /_/gang gis sngar phyi rol yod pa nyid do zhes rtogs pa de'i
[\[279a.2\]]'khrul pa nyid ga las yin zhes pha rol pos de skad brjod pa na/_bshad pa bdag la zhes bya ba'o/_/gzhan yang phyi rol rtogs pa 'di ni re zhig 'khrul pa yin la/_de 'khrul pa nyid du nges pa na nga la 'khrul pa 'di 'dra ba ga las 'byung zhes rgyu'i rtsad bcad pas ci bya/_rnam par brtags pa
[\[279a.3\]]'di ni dngul ma yin no zhes bya ba'o/_/rgol zhing rtog pa'i rnam par brjod pa ni/_ji ltar ngas zhes bya ba'o/_/de'i khyad par ni dngul gyi khyad par can no/_/khyad par dngul rab tu ma grub na yang dngul de'i khyad par can ji ltar shes pa yin zhes so/_/ji ltar rang nyid de ltar mi 'gyur ba
[\[279a.4\]]de bzhin du gzhan la grub na de kho na ltar yin no/_/gal te zhes bya ba ni gzhan gyi lan no/_/de ni med do zhes bya ba'o/_/rgyu yod pas na 'khrul pa min/_/zhes bya ba ni rgyu yod pa ni zhes bya ba tsam gyis ni 'khrul pa ma yin no/_/gang gi phyir don dam pa la yang rgyu yod pa nyid yin no/_don
[\[279a.5\]]dam pa ni rgyu las byung yang 'khrul pa ni ma yin no/_/des na gal te rgyu dang bcas pa'i phyir 'khrul pa yin na/_de'i tshe bram ze khyed kyi 'dod pa ni/_don dam pa ni mtshan nyid kyang nyams par 'gyur te/_rgyu dang bcas pa nyid kyis 'khrul par thal ba'i phyir ro/_/de ltar zhes bya ba ma 'khrul
[\[279a.6\]]pa nyid du rtogs pa'i phyir/_'di 'khrul pa yin no zhe na brjod pa 'khrul pa nyid du rtogs pa'i phyir 'di 'khrul pa yin no zhes 'khrul pa la yang mtshungs so/_/'khrul pa ni zhes bya ba la ni dogs pa bsu ba'o/_/gal te phyi'i yul can ma 'khrul par 'gyur na/_de'i tshe 'di phyi rol la 'khrul pa
[\[279a.7\]]yin no zhes 'gyur ro zhes bya ba ni gzhan gyi bsam pa'o/_/gzhan gyis smras pa/_ma 'khrul pa zhes yod mod 'on kyang de ci ltar rtogs par bya/_ji ltar rtogs par mi nus snyam du dogs pa bsu nas pha rol po nyid mi rtogs pa'i rgyu mtshan smra ba ni/_'khrul pa ni zhes bya ba'o/_/phyi rol gyi yul
[\[279b\]]
[\[279b.1\]]can ma 'khrul pa med pas ma 'khrul pa yang rtogs par mi nus so zhes bsams pa'o/_/'di la brjod pa ni gzhan la yang zhes bya ba'o/_/mtshungs pa nyid bsgrub pa ni ma 'khrul pa yang zhes bya ba'o/_/de nyid de ltar zhes bya ba ni bsgrub pa'i tshul du khas len pa'o/_/de la ni phyi rol la'o/_/
[\[279b.2\]]gal te rgyu bcas phyir 'khrul na/_/khyed kyi 'dod pa las nyams 'gyur/_/zhes bya ba 'di la pha rol gyis lan brjod pa ni 'on te zhes bya ba'o/_/de lta na ni 'o na zhes bya ba ni lan no/_/khyad par dang bcas pa nyid brjod pa ni/_'khrul pa'i rgyu ni yod pa la/_/zhes bya ba'o/_/'khrul pa'i rang
[\[279b.3\]]bzhin nyid shes par 'gyur na/_'khrul pa'i rgyu des na yang 'khrul par shes par bya ba yin te/_des na phan tshun brten pa nyid gcig la yang gnas pa med pas na/_gnas pa med do zhes brjod do/_/gnas pa med do rgyu med par ji ltar 'khrul snyam na/_rang gi ngo bo zhes gsungs so/_/
[\[279b.4\]]da ni rang gi ngo bo de zhes rgyu 'dri ba'o/_/'dis zhes bya ba ni grub pa'i mtha'o/_/'di la pha rol gyis 'khrul pa'i zhes smras so/_/phyi rol yod do zhes 'khrul pa gang yin pa de rang gi ngo bos rtogs pa phyi rol med do snyam du rtogs pa de yang 'khrul pa ma yin no zhes ga las nges/_de yang 'khrul
[\[279b.5\]]par 'gyur ro zhes bsams pa'o/_/'di la lan ni gal te zhes bya ba'o/_/phyi rol yod do zhes rtogs pa 'di 'khrul par rtogs par 'dod pa de ltar phyi rol med do snyam pa'i rtogs pa de yang 'khrul pa nyid du rtogs nas/_de'i tshe 'khrul pa yin mod/_ci zhig skyon yod pa nyid de/_'di ltar
[\[279b.6\]]gal te phyi rol med do snyam pa'i rtogs pa 'khrul par 'gyur na/_de'i tshe phyi rol yod do zhes bya ba'i rtogs pa snga ma ma 'khrul bar 'gyur ro zhe na 'di la lan ni de yang zhes bya ba'o/_/dang po dngul du rtogs pa la dngul du rtogs pa de log pa na nya phyis su rtogs par 'gyur ro/_/gal te ldog
[\[279b.7\]]pa'i rgyu gzhan yod na nya phyis su rtogs pa de yang ldog pa de'i tshe dngul du 'dzin pa'i rtogs pa de slar bden par ji ltar 'gyur/_gnyi ga dag kyang med do zhes/_/rtogs pas yang mthong med dam ci/_/dngul dang nya phyis gnyi ga yang de na med do zhes bya ba ni mthong ba kho na'o/_/gzhan gyis gal te
[\[280a\]]
[\[280a.1\]]zhes smras so/_/bden pa de la bstan pa yod pa'i phyir gzhan med pa la bzlog pa 'khrul par 'gyur ba yin no/_/'di nyid gzhung 'dzugs pa ni gnod byed ces bya ba'o/_/gal te dmigs pa dang bcas pa de las bzlog pa bden pa nyid byed pa'i gnod par byed pa med pa nyid yin
[\[280a.2\]]na de'i tshe bzlog par dmigs pa dang bcas pa nyid med pa'i ngo bor gang gis rtogs par byed ce na/_grub pa'i mtha' las 'di la zhes gsungs so/_/gal te bzlog pa rig gam de ltar ma yin yang rung ste/_de lta na yang dngos po med pa nges par ji ltar 'gyur/_bum pa'i shes pa yod pa na gang gi
[\[280a.3\]]tshe snam bu'i shes pa skyes pa de'i tshe yang bum pa med par nges par 'gyur ro/_/'on te med par nges pa mi dmigs pas byas pa yin na 'o na gnod par byed pa gzhan gyis ci bya/_pha rol gyis smras pa ni bzlog pa dmigs pa gang yin pa de nyid dmigs pa mi grub pa yin no zhe na/_de lta na 'o
[\[280a.4\]]na rang rig pa tsam du 'gyur te/_rgyu de'i phyir na phyi rol rig pa med par 'gyur ro/_/de ni zhes bya ba ni dmigs pa'o/_/'di la yang zhes bya ba ni dmigs pas bcas pa la yang ngo /_/de lta ma yin na zhes bya ba ni ldan pa'i don bsgrub par yin na dmigs pa med pa bsgrub byar mi 'gyur ro/_/_
[\[280a.5\]]gang gis zhes bya ba ni sangs rgyas pas so/_/ji ltar de nyid ces bya ba ni ldan pa'i don nyid do/_/gal te sangs rgyas pa ldan pa'i don bsgrub byar mi 'dod mod/_de lta yang rig pa de nyid bsgrub byar 'gyur ro zhe na/_'dod pa zhes bya ba'o/_/de lta bu zhes bya ba ni ldan pa'i don med de'o/_/de ltar
[\[280a.6\]]re zhig ldan pa'i don med pa nyid bsgrub par bya ba yin zhes khas blangs nas brjod pa ni/_dngos po med pa dang zhes bya ba ste/_dmigs pa'i dngos po med pa dang ldan par ro/_/gal te don dam pa'i don bsgrub par bya ba ma yin nam/_dngos po med pa dang ldan pa ni don dam pa ma yin te/_
[\[280a.7\](]khyad [,]khyed [)]kyi lta ba la don dam pa'i dngos po med pa'i phyir ro/_/des na ji ltar dngos po med pa dang ldan pa bsgrub bya yin nam snyam na don dam par zhes bya ba'o/_/don dam pa'i ldan pa'i don nyid bsgrub par bya ba yin no zhes bya ba'i don 'di la ni tshad ci yang med do/_/gal te rtog pa la yang
[\[280b\]]
[\[280b.1\]]gdon mi za bar rgyu mtshan cung zad cig brjod par bya ba ma yin nam snyam na/_rang bzhin du zhes te gal te kun rdzob dngos po yin na de'i tshe de nyid de dngos po nyid do/_/ming gzhan gyis zhes bya ba ni bden par mngon par zhen pa'o/_/sgra bshad pa gsum pa ni de kho na la zhes bya ba'o/_/snang ba'i
[\[280b.2\]]rang bzhin zhes bya ba ni lhag par zhen par bya ba'i rang bzhin no/_/de tsam gyis zhes bya ba'i tshig tsam gyis so/_/de la ji ltar bden pa zhes brjod snyam na 'khrul pa la zhes bya ba'o/_/dmigs pa can la sogs pa med na ji ltar 'dir 'dra'i 'khrul pa yin/_dogs pa bsu ba ni yod do zhe na
[\[280b.3\]]zhes bya ba'o/_/lan ni zla ba la sogs pa yod pa yang ci ltar 'khrul pa nyid yin/_dogs pa ni gal te zhes bya ba ste/_zla ba yod kyang de nyid ma yin par snang bas 'khrul pa yin no snyam na/_'di la brjod pa ni de min zhes bya ba ste/_de nyid ma yin par snang na ji ltar kun rdzob ma yin te/_kun
[\[280b.4\]]rdzob nyid do zhes bya ba'i don to/_/gal te de nyid ma yin [(]med [,]mod [)]bden pa go ci ltar yin/_kun rdzob kyang yin la bden pa yang yin no zhes bya bar ni 'thad pa ma yin no zhes 'di la brjod pa ni/_bden par snang ba zhes bya ba ste/_bden pa nyid du lhag par zhen pa'o/_/mi bden pa yang bden par
[\[280b.5\]]mngon par zhen par ni 'gyur ba kho na ste/_des na don dam par na kun rdzob nyid yin pas gang yin pa de ni lhag par zhen pa la ltos na bden pa yin pa'i phyir nyes pa ci yod do/_/des na pha rol po dag gis kun rdzob kyi bden pa zhes bya ba'i brjod pa 'di slu ba'i tshig yin zhes brjod pa gang yin pa de
[\[280b.6\]]la 'brel to zhes ston pa ni des na zhes bya ba'o/_/ji ltar kha chu la mchu'i sbrang rtsi zhes brjod pa slu ba'i tshig ma yin pa de bzhin du kun rdzob kyi bden pa zhes bya ba'am/_bden par snang ba zhes bya ba slu ba'i tshig tu ji ltar 'gyur/_slu tshig ma yin pa de nyid gzhung 'dzugs pa ni don gang zhig bden pa
[\[280b.7\]]ma yin par 'gyur ba na/_bden par snang ba nyid mi 'thad pa'i don de'i bden pa ma yin pa nyid brjod pa ni/_de'i tshe slu ba ci zhig yod de ci yang med do/_/ci'i phyir gzhan sangs rgyas pa'i bsam pa gang yin pa de ma shes pa'i rgyus na/_bdag stod pa brjod par 'dod pas kun rdzob kyi bden pa zhes bya
[\[281a\]]
[\[281a.1\]]ba la sogs pa 'di ni sangs rgyas pa rnams kyi 'drid tshig yin no zhes bya ba la sogs pa'i smra ba 'ba' zhig po de las 'drid pa gzhan ni yod pa ma yin te/_brjod pa 'di ni da brjod pa chen po yin no zhes dgongs pa'o/_/gal te dmigs pa'i dngos po tha dad pa med do
[\[281a.2\]]zhes pa ma yin par dgag pa sgrub par byed dam med par dgag pa sgrub kyang rung ste/_de'i tshe grub pa la sgrub pa nyid de/_bum pa la sogs pa ni gzhal bya'i rang bzhin nyid du shes pa las tha dad par med pa kho na'o/_/bum pa la sogs de yang shes par dmigs pa yin pa'i phyir nged kyi mi
[\[281a.3\]]'dod pa ci zhig yod/_gal te shin tu tha dad pas dmigs pa med par brjod na yang de'i tshe khyed kyi sngar gyi phyogs de ltar brtags pa dang 'gal lo/_/khyod kyis nga la shin tu tha dad pas dmigs pa med par bsgrub po zhes da ltar brtags pa de dang sngar gyi phyogs 'gal bar 'gyur ro zhes bya
[\[281a.4\]]ba'i tha tshig go zhes bya/_dngos rtsom zhes gsungs te/_dngos po'i rnam pa gang yin par tha dad pas sangs rgyas pa blo dmigs pa med par 'dod pa nyid yin no/_/de ni shin tu tha dad pa dmigs pa med pa nyid sgrub par byed pa yin la dngos po la yang shin tu tha dad pa nyid yod pa ma yin te/_
[\[281a.5\]]gzhal bya nyid la sogs pas tha mi dad pa'i phyir ro/_/des na dngos po las tha dad pa 'ga' zhig gis dmigs pa med pa nyid du bsgrub par bya ba yin na/_de ni khyed sangs rgyas pa 'dod pa yin pas 'gal ba yin no/_/'on te 'dzin pa las gzung ba tha dad pa med pas bsgrub par bya ba yin
[\[281a.6\]]na/_de la brjod pa ni nus pa'i zhes bya ba'o/_/gcig nyid la byed pa po'i nus pa dang /_las kyi nus pa gsal ba yin no/_/'on te sangs rgyas pa thams cad zad pas brgya la 'di skad ces smra bar 'gyur du 'ong ngo zhes bsams nas brjod pa ni/_gal te zhes bya ba'o/_/de ni zhes bya ba ni shes
[\[281a.7\]]pa thams cad dmigs pa med do snyam na'i blo'o/_/yang dag pa'i shes pa 'di skyes pa'i sgrub par byed pa'i shes pa thams cad dmigs pa med do zhes grub po snyam du dogs pa bsu nas brjod pa ni khyed ni zhes bya ba'o/_/sgrub par byed pa shes pa nyid kyi phyir zhes bya ba las skyes pa'i blo shes pa
[\[281b\]]
[\[281b.1\]]thams cad ni dmigs pa med pa yin no snyam pa'i nag po la sogs pa'i shes pa mdun na gnas pa'i rnam pa can gyi chos su gyur pa'i dmigs pa med pa nyid 'dzin nam mi 'dzin/_gal te 'dzin pa de'i tshe sgrub par byed pa'i blo de nyid kyis ma nges te shes pa yang yin la dmigs pa med pa
[\[281b.2\]]yin nam ma yin te/_dper na rjes su dpag pa'i shes pa de nyid bzhin no/_/'on te mi 'dzin na de'i tshe rjes su dpag pa'i shes pa 'di ni smig rgyu la chu'i blo bzhin du rang gi cha la 'dzin pa yin no/_/des na gzung ba dang 'dzin pa'i blo de gnyis yul tha dad pa'i phyir nag pa la la sogs pa'i
[\[281b.3\]]shes pa bum pa la sogs pa 'dzin par byed pa'i dmigs pa med pa nyid kyis 'gal zlar gyur pa de bzlog pa med pa'i rgyu'i phyir na/_nag pa la sogs pa'i shes pa rnams ngo bo nyid kyis dmigs pa dang bcas par 'gyur ba yod pa de gang gis zlog par byed de 'gas kyang ma yin no/_/gal
[\[281b.4\]]te zhes bya ba ni sangs rgyas pa'i dogs pa bsu ba'o/_/sgra gang la rig pa'i dmigs pa yod pa des 'gog na de'i tshe grub pa la sgrub pa yin no/_/'on te rtogs pa'i sgra la blo bskyed pa'i nus pa yod pa dmigs pa dang bcas pa'i sgra'i brjod par bya bar gyur pas 'gog na de'i tshe sangs rgyas pa'i
[\[281b.5\]]khyed kyi bsgrub bya mi 'grub po/_/rtogs par byed pa med par ni sgrub par byed pa sbyor ba med do/_/khyed kyis blo skyed par byed pa nyid bkag pas ni rtogs par byed pa nyid kyis bkag pas de ji ltar bsgrub bya 'grub/_sun 'byin pa gzhan yang brjod pa ni brjod par zhes bya ba ste/_sgra'i rjod par
[\[281b.6\]]byed pa ni 'brel pa med par mi 'gyur ro/_/'brel pa med pa yang tha dad par mi 'gyur te 'brel pa ni gnyis la gnas pa'i phyir ro/_/tha dad pa de yang dag la brten pa'i tha dad par rtogs par byed pa'i blo med pa ma yin no/_/dmigs pa med par smra ba khyed kyi ltar na ni/_de 'dra ba'i blo yod pa
[\[281b.7\]]ma yin te des na rgyu med pa'i ngag sbyor ba nyid kyang mi 'thad do/_/gzhan yang rtogs pa po rnams kyis zhes bya ba dbang po dang /_nyan pa po rnams kyis cha shas dang bcas pa dag so sor ma bzung ba de bzhin du ngag gi brjod par bya ba phyogs la sogs pa so sor ma bzung ba dang /_de bzhin du rtsod pa
[\[282a\]]
[\[282a.1\]]gang dag yin pa'i rgol ba dang phyir rgol ba de dag so sor ma bzung bar ni sgrub par byed pa sbyor bar mi 'gyur ro/_/gal te de dag ces bya ba sngar brjod pa de dag kun khas blangs nas dmigs pa med par smra ba dag sgrub par byed na sbyor bar 'dod na/_de'i tshe khyed kyi dam bca' ba
[\[282a.2\]]dmigs pa med pa nyid sngar gyi dmigs pa dang bcas pa nyid du khas blangs pas gnod do zhe na/_grub pa'i mtha' pa zhes bya ba ni/_thams cad ni ces gsungs so/_/de'i tshe yod kyang zhes bya ba ni gzhal bya nyid la sogs pa'i chos dang ldan pa yang ngo /_/gzhal bya las zhes bya ba ni/_
[\[282a.3\]]bum pa la sogs pa la'o/_/de zhes bya ba ni gzhal bya nyid do/_/rig pa dang de las gzhan pa'i sngon po la sogs pa de dag gal te gzhal bya nyid kyis rang bzhin gyis tha dad pa med pa yin na/_de'i tshe myong ba las sngon po la sogs pa de gzhan ma yin gyi 'on kyang sngon po la sogs pa
[\[282a.4\]]de ni shes pa nyid du 'gyur ro/_/ji ltar grub pa la sgrub par mi 'gyur snyam na/_rtogs med yin na tha dad par 'gyur gyi rtogs pa nyid ni ma yin no/_/des na dmigs pa med na zhes bya ba ni shin tu tha dad pa des dmigs pa med na'o/_/gal te de lta na yang sngon po dang ser po la sogs pa'i
[\[282a.5\]]rang bzhin gyis tha dad pa yod pa nyid ma yin nam zhe na/_shes pa'i rnam pa zhes gsungs so/_/gzung ba'i zhes bya ba ni gzung ba'i rnam pa la sogs pa'o/_/gal te sngon po la sogs pa yang shes pa yin du chug mod/_de lta na yang de ni sngon po la sogs pa nyid du 'gyur ro/_/des na
[\[282a.6\]]dmigs pa med par ji ltar 'grub snyam na/_gnyis ka zhes smos te/_sngon po dang ser po gnyis ka'o/_/dpe gsungs pa ni bde ba dang sdug bsngal gnyi ga rtogs pa yin na dmigs pa dang bcas pa nyid de yod pa ma yin no/_/de bzhin du sngon po dang shes pa gnyi ga rtogs pa yin na dmigs
[\[282a.7\]]pa nyid der mi 'gyur ro/_/rtogs pa las tha dad pa med pa las gzung ba dang 'dzin pa'i dbye ba dang /_dkar po dang sngon po la sogs pa'i dbye bar yang ji ltar 'gyur zhe na/_'di la brjod pa dngos po gang zhig tha mi dad pa med min te/_tha dad pa sna tshogs pa nyid yod pa yin no/_/bsams
[\[282b\]]
[\[282b.1\]]pa ni 'di yin te/_dngos po tha dad pa med pa'i phyir na dngos po dang shes pa dag tha dad pa med do zhes brjod pa yin gyi/_sngon po dang ser po la sogs pa'i rang bzhin gyis ni tha dad pa yod pa kho na'o/_/des na gzung ba nyid la sogs pa'i dbye ba yang 'di nyid la nges pa yin no zhes bya ba
[\[282b.2\]]yin no/_/'di nyid gsal bar byed pa ni dper na zhes bya ba la sogs pa'o/_/gzung ba dang cig shos 'dzin pa'i bdag nyid de bzhin rig pa ni yod pa ma yin no/_/de kho na nyid tha dad pa zhes bya ba ni rang bzhin tha dad pa'o/_/ma rung ba'i bdag nyid bram ze la sogs pa rnams kyis
[\[282b.3\]]so/_/sngar gyi phyogs las zhes bya ba dmigs pa med pa'i phyogs las so/_/de bzhin thams cad skye ba ni zhes bya ba ni dmigs pa med pa'o/_/phyogs 'di gnyis la sgrub par byed pa'i khyad par ni 'ga' yang yod pa ma yin no/_/des na ji ltar chos bsgrub par bya ba ma yin/_de ni
[\[282b.4\]]zhes bya ba ni dmigs pa med pa nyid do/_/gal te rtogs pa'i sgra 'di nyid ces bya ba la sogs pa la brjod pa ni rtog pa'i sgra zhes bya ba'o/_/pha rol gyi 'khrul ba ni dmigs pa dang bcas pa nyid sgrub par byed pa shes pa nyid bzlog pa yin te/_dper na du bas me ma yin pa las gzhan ldog
[\[282b.5\]]pa bsgrub pa bzhin no/_/de lta ma yin na zhes bya ba'o/_/don 'di rgol bas rtogs par ma gyur na'o/_/de dmigs pa med pa'i blo yang zhes bya ba ni shes pa thams cad ni dmigs pa med pa nyid do snyam pa'i rjes su dpag pa'i blo gang yin pa yang ngo /_/dogs pa bsu nas rjes su dpag pa'i blo
[\[282b.6\]]dmigs pa dang bcas pa nyid med do zhes bya ba de ni ji ltar mi slu ba yin na zhe na/_'di la brjod pa dmigs pa dmigs pa'i rgyu'i phyir ro/_/'di gnyis gzhan la dri ba'i sgo nas bsgrub pa ni bum pa med do zhes bya ba la sogs pa'i blo'o/_/gal te snang ba ma dmigs pas don de ma dmigs pas de'i tshe
[\[282b.7\]]mi slu ba 'di 'gyur ba yin no zhe na/_zhes gzhan gyis lan btab pa na de lta na ni zhes gsungs so/_/de kho na nyid nges pa zhes bya ba ni dmigs pa med do zhes bya ba gang yin pa de'i rgyu mtshan yin no/_/phyis dmigs pa ma dmigs pa'i phyir na mi slu ba yin no/_/dmigs pa gzhan sel ba ni ste
[\[283a\]]
[\[283a.1\]]dngos po med pa mi dmigs pa med pa nyid de'i rtogs par byed pa yin no/_/brjod pa 'brel pa med pa min/_/zhes bya ba la sogs pa brjod pa ni de bas na zhes bya ba'o/_/don rnams kyi 'brel pa yod pa nyid la brtags pa'i tha dad pa yang yod do zhes 'brel to/_/tha dad par
[\[283a.2\]]'dzin pa blo gang yin pa de'i yul yang brjod du yod pa nyid do/_/de la yang zhes bya ba ni rgol ba dang phyir rgol ba tha dad par 'dzin pa'o/_/sngar zhes bya ba ni gnyis su med par ston par byed pa'i rnam 'grel bshad pa'i skabs su'o/_/de med par zhes bya ba ni tha dad pa med par sgrub pa la'o/_/rang gi
[\[283a.3\]]snang ba nyid ces bya ba ni bum pa la sogs pa la'o/_/ji ltar gnod ce na de yang zhes smras te/_rang gi snang ba nyid du rtogs par bya ba'i bum pa la sogs pa yang ngo /_/gal te dogs par byed pa rnams kyis re zhig de nyid rtogs pa ma yin nam/_de ji ltar de'i tshig las kyang yid ches pa med
[\[283a.4\]]par ji ltar 'gyur snyam na rtogs par byed pa rnams zhes bya ba'o/_/phyogs gcig tu lhung bas zhes bya ba ni dmigs pa med pa'i phyogs lhung bas so/_/phan tshun 'gal ba zhes bya ba ni/_dmigs pa dang bcas pa dang /_dmigs pa med pa nyid de/_phan tshun 'gal ba'i
[\[283a.5\]]dmigs pa dang bcas pa'i rtogs pa can no/_/de dang 'gal zhes bya ba tshad mas grub pas de dang 'gal ba sngar gyi khas blangs pa gang yin pa sel to zhes bya ba tha dad pa'i blo'o/_/phyin ci log tu song ba zhes bya ba de lta ma yin par 'gyur ba'o/_/ci ste 'gal bar bya ba ma yin zhe na/_gal te
[\[283a.6\]]zhes smos so/_/rnam pa ci zhig ltar khas blangs pa'i tha dad pas tshad mas yongs su dag pa'i tha mi dad pa la gnod kyi tshad ma'i stobs kyi shugs las 'ongs pa'i tha mi dad pa 'dis ni snga ma tha dad pa la gnod pa ma yin no zhes bya ba'i mi 'thad pa 'di pas bstod nas ji ltar brjod/_gang la zhes bya
[\[283a.7\]]ba la sogs pa ni thams cad kyi mjug sdud pa'o/_/slob dpon dang bdag nyid chos dang chos ma yin pa rtogs pa grub pa med na chos la sogs pa nye bar ston pa mi 'thad do/_/de sgrub phyir na zhes bya ba ni nye bar bstan pa des rjes su bsgrub pa'i phyir ro/_/de ltar re zhig nye bar bstan pa gzhan du mi
[\[283b\]]
[\[283b.1\]]'thad pa tha dad pa khas blangs par bsgrubs nas/_dngos po nyid du bsgrub pa'i don brjod pa ni/_gsal bar nges zhes bya ba'o/_/de med par bsgrub pa ni lung dang 'gal bar 'gyur ba yin/_phyogs la zhes bya ba ni dmigs pa med pa nyid la'o/_/thams cad med pa'am zhes bya ba ni dmigs
[\[283b.2\]]pa nyid kyang med par 'gyur ro/_/sgrub par byed pa'i blo phyin ci log yin na ni/_des bsgrub par bya ba dmigs pa med pa nyid kyang med par 'gyur ro/_/ci 'dod par ma tshang la sogs/_/zhes bya ba ni gal te sgrub par byed pa brjod/_de'i tshe bden par bya ba'i ma tshang ba ma yin pa dang /_lhag
[\[283b.3\]]ma yang ma yin par sgrub par byed par 'gyur ba zhig na gang gi tshe sgrub par byed pa'i blo brdzun pa yin pa de'i tshe ji ltar sbyar bya la rag par 'gyur bar ro/_/de dag ces bya ba ni shes pa thams cad ni dmigs pa med do zhes bya ba sgrub par byed pa'i blos bskyed pa'i shes pa rnams so/_/ma nges
[\[283b.4\]]pa ni shes pa nyid kyi gtan tshigs so/_/shes pa'ang yin la dmigs pa med pa yang ma yin te/_dper na sgrub par byed pas skyed pa'i shes pa bzhin no zhes bya bar ro/_/sangs rgyas pa'i dogs pa bsu ba ni de las gzhan pa zhes bya ba ni/_sgrub par byed pas shes bya las skyes pa
[\[283b.5\]]las gzhan dam bcas pa yin no zhe na/_phyi rol pa sun 'byin pa ni de las gzhan pa'i zhes bya ba sgrub par byed pa'i shes bya las gzhan no zhes bya ba'i rtogs pa gang yin pa de ni brdzun pa yin te/_sgrub par byed pa las skyes pa'i shes pa kho na bden pa'i phyir dang /_gzhan ni thams
[\[283b.6\]]cad mi bden pa'i phyir ro/_/yang ji ltar na gzhan snyam pa'i shes pa brdzun no zhe na/_phyogs sogs zhes gsungs so/_/gang gis de bzhin no snyam pa'i shes pa la ni phyogs log pa yod pa ma yin no zhes bya ba'i don to/_/ji ltar zhe na phyogs pa'i nang du ma 'dus na ma
[\[283b.7\]]yin pa'i phyir phyogs la sogs pa'i nang du 'dus pa'i phyir ro zhes bya ba'i don to/_/'di ltar sgrub par byed pas bskyed pa'i blo kho na la phyogs nyid med kyi/_de las gzhan pa'i rtogs pa thams cad la ni phyogs nyid yod pa yin no/_/de lta yin dang sgrub par byed pa'i shes pa la 'di
[\[284a\]]
[\[284a.1\]]dag gzhan yin no snyam pa'i shes pa gang yin pa de yang phyogs nyid yin te/_sgrub par byed pas skyed pa'i blo las gzhan yin pa'i phyir ro/_/gzhan snyam pa'i shes pa'i brdzun pa nyid yin mod/_nyes pa ci yod snyam na/_de ni log par zhes gsungs so/_/sgrub
[\[284a.2\]]par byed pa'i shes pa las gzhan pa'i shes pa gang yin pa de dag dmigs pa med pa nyid du bsgrub par bya ba yin na/_gang gi tshe gzhan zhes bya ba'i shes pa 'khrul pa yin pa de'i tshe shes pa des yul du byas pa'i gzhal bya med pa'i phyir na gang zhig phyogs nyid yin/_de nyid brjod pa ni/_de
[\[284a.3\]]tshe zhes bya ba'o/_/gal te sgrub par byed pa'i shes pa dang gzhan no snyam pa'i shes pa las gzhan phyogs su byed do snyam na/_ji srid ci srid ces smras so/_/sgrub par byed pa'i shes pa dang /_gzhan snyam pa'i shes pa las kyang gzhan gang yin pa de dag phyogs yin no zhes bya ba gang
[\[284a.4\]]gi tshe dam bcas pa de'i tshe phyi ma gzhan snyam pa'i shes pa phyi ma log pa yin pa'i phyir dang po la gnang ngo /_/sun 'byin pa gzhan yang brjod pa ni/_rjes su dpag pas zhes bya ba'o/_/'gal ba mi 'khrul ba nyid ston pa ni phyi rol zhes bya ba'o/_/'di ni rjes su dpag pa yin pa'i
[\[284a.5\]]phyir rjes su dpag pas gsal ba yang yin mod/_de yang zhes bya ba rmi lam la sogs pa la gnod pa'i blo yang log pa yin no zhes gsungs rgyas pa smra na/_de'i tshe rmi lam la sogs pa'i shes pa gnod pa ma yin te/_de la gnod par byed pa'i shes pa log pa yin pa'i phyir ro/_/rmi
[\[284a.6\]]lam la sogs pa med pa yin na/_yang da ni khyed sangs rgyas pa'i sgrub par byed pa gang yin pa de thams cad ni dmigs pa med pa yin no zhes bya ba la/_dper na rmi lam la sogs pa bzhin no zhes chos mthun pa'i dpe med par 'gyur ro/_/gnod par byed pa gzhan brjod pa ni rnam
[\[284a.7\]]shes zhes bya ba'o/_/de nyid kyis zhes bya ba ni rnam par shes pa yod pa yin dang /_tha dad pa dang skad cig ma nyid kyis shes pa nyid ces bya ba'i gtan tshigs ma nges par 'gyur ro/_/rnam par shes pa nyid la 'gog pa'i blo rnams log pa gang yin pa de rtogs par khas len na phyogs la
[\[284b\]]
[\[284b.1\]]gnod par thal lo/_/lta yin dang zhes bya ba ni de kho na nyid 'ga' yang med na'o/_/de phyir zhes bya ba ni bcings pa dang thar pa med pa'i phyir/_thar pa'i 'bad pa la bsgom pa la sogs pa gang yin pa de 'bras bu med par khas len no zhe na/_da ni grub pa'i mtha' smra bas de ni zhes
[\[284b.2\]]gsungs so/_/'dod chags kyi sgras ni mi 'dod pa gzung ngo /_/de ni zhes bya ba ni 'khor ba'o/_/dngos po gang la skyes bu gang gis de nyid kyi blo yod pa de ni de la 'jug go/_/ji ltar 'jig rten la 'jug pa de bzhin du bcom ldan 'das kyang glang po'i gzigs tshul du mdzad nas dngos po de
[\[284b.3\]]dang de nye bar ston pa yin nam ci ste ston pa kho na'o/_/der zhes bya ba bcom ldan 'das kyis nye bar bstan pa'i dngos po la'o/_/des de'i bsam pas zhes bya ba 'khor ba'i skye bo'o bsam pas gsungs pa'i mdo sde dag gis so/_/'jig rten kun gyi grags pas kyang /_/zhes gang brjod pa de la
[\[284b.4\]]brjod pa ni/_de la ni de nyid ma rig pa la ni dmigs pa thams cad dang bral ba ma bstan to/_/de la ni de nyid ma rig pa la'o/_/dmigs pa thams cad med kyang ngo /_/skyon med pa nyid ston na ni de'i zhes bya ba ni dmigs pa med pa'i sgrub byed kyi rjes su dpag pa nyid dmigs pa med pas dmigs
[\[284b.5\]]pa med pa'i rjes su dpag pa de las dmigs pa med pa nyid de ma 'grub po zhe na/_'di la brjod pa ni slu med ces bya ba'o/_/dmigs pa yod pa nyid ni bsgrub par bya ba yin na/_des na sgrub par byed pas bskyed pa'i shes pa de ni chos mthun pa can dpe zhes bya ba mthun pa'i phyogs yin pa'i phyir ro/_/
[\[284b.6\]]de ltar yin dang de las gzhan pa'i dam bca' ba log pa nyid yin par 'dod pa kho na'o/_/des na log pa zhes bya ba ni gzhan gyis shes pa'i log pa sngon du 'gro ba can gyi skyon gyis so/_/ji ltar na thug pa med par mi 'gyur snyam na/_de las gzhan pa zhes gsungs so/_/mi slu ba'i shes pa
[\[284b.7\]]yang dmigs pa med pa ji ltar yin snyam na/_slu ba med pa zhes gsungs so/_/gal te rmi lam la sogs pa la gnod pa'i blo dmigs pa dang bcas pa nyid yin na/_rmi lam la sogs pa dang dmigs pa med par bsgrub pa'i skabs kyi mthun phyogs nyid du 'gyur ba gal te gnod pa'i blo
[\[285a\]]
[\[285a.1\]]dmigs pa dang bcas pa yin na de'i tshe de nyid kyis ma nges so snyam na rmi sogs zhes gsungs so/_/rmi lam la sogs pa la gnod par byed pa'i blo bden pa ni rmi lam la sogs par mi dmigs pas bsgrubs pa yin gyi gnod byed kyi dmigs pa dang bcas pa ni ma yin
[\[285a.2\]]no/_/des bskyed pa zhes bya ba ni rmi lam la sogs pa la gnod pa'i blos bskyed pa'o/_/rnam shes yod pa dang tha mi dad pa dang zhes bya ba la sogs pa la brjod pa ni skad cig ces bya ba'o/_/shes pa skad cig yin gyi phyi rol ni ma yin no/_/rgyu des na phyi rol dang bcas pa'i dmigs pa
[\[285a.3\]]dang bcas pa nyid ma grub po/_/phyi rol gyi dmigs pa ma grub po zhes dgongs pa'o/_/gal te khyod kyis dmigs pa med pa nyid kyang mi 'grub pa kho na ste/_skad cig ma'i blo ni rnam par shes pa la dmigs pa'i phyir ro zhe na/_gzhan gyi phyogs yin no zhes gsungs te/_dmigs pa
[\[285a.4\]]gzhan gyis ni dmigs pa dang bcas par mi 'gyur ro zhes bya ba ni bdag cag gi phyogs yin no/_/gal te rang gi ngo bos dmigs pa dang bcas par 'gyur na/_de'i tshe 'gyur la rag ste/_rang gi rang bzhin ni dmigs par 'dod pa'i phyir ro/_/de lta bus zhes bya ba ni bdag cag gi phyogs yin
[\[285a.5\]]no/_/rnam par shes pa'i bdag nyid du gyur pas dmigs pa dang bcas pa nyid de'i phyir dmigs pa dang bcas pas ni ma yin no/_/dmigs pas tha dad par zhes bya ba ni 'dzin par byed pa las gzhan no/_/de ni phyi rol yin nam shes pa yin yang rung ste/_khyad ci yod ces bya ba ni gzhan
[\[285a.6\]]gyis bsams pa'o/_/'di la brjod pa ni skad cig nyid kyi zhes bya ba'o/_/de re zhig rjes su dmigs pa ni shes pa gzhan nam phyi rol gyis ni dmigs pa dang bcas pa ma yin te/_de ni rang dmigs pa rnam pa du ma'i sgo nas gzhan sel ba dang bcas par bsams zin pa'i phyir ro/_/gal te rjes
[\[285a.7\]]su dpag par mi slu bar byed pa yin nam/_ci ltar dmigs pa med snyam na/_slu ba med pa zhes gsungs so/_/yang ji ltar de mngon sum nyid yin snyam na dngos su byas na zhes gsungs so/_/rig pa de'i bdag tu gyur pa'i skad cig ma nyid gang yin pa de ni gang de'i bdag tu gyur pa'i rig pa de las
[\[285b\]]
[\[285b.1\]]gzhan pa'i rig pas gzung bar nus pa ma yin no/_/ci ste zhes dogs pa bsu nas/_de'i rang bzhin zhes gsungs so/_/de'i rang bzhin rig par byed pa ma yin pa gzhan gyis kyang de rig par 'gyur ro snyam na/_rig pa med pas zhes gsungs so/_/don gsal ba gzhan du mi 'thad pas rig
[\[285b.2\]]par byed pa tha dad pa khas len pa yin la/_gsal ba yang rang las 'gyur ba nyid de ltar na mthong ba ni rang nyid kho na gsal bar khas len pa de bzhin du gsal bar byed pa tha dad pas ci zhig bya zhes dgongs pa'o/_/'on te rang bzhin can gyi mtshan nyid bdag sngon po la sogs pa myong bar
[\[285b.3\]]byed pa ni lta ba po yin no zhe na/_de'i tshe bdag de'i mthong byed ga las 'dod/_de lta ma yin na thug pa med par thal ba'i phyir/_rang rig pa yin zhe na/_de ltar zhes smos te/_rang nyid rig par byed pa ni'o/_/sngon po la sogs pa yang rang rig par bya ba'i don to/_/gnyis ka'i rang bzhin zhes
[\[285b.4\]]bya ba ni rdzas dang rang rig pa'i rang bzhin no/_/rig bya rig byed gang yin pa de ni gcig yin te/_des na rtogs pa'i rang bzhin dang rdzas kyi rang bzhin gnyis su gcig tu 'thad pa yin no/_/des na bdag dang sngon po yang rig bya rig byed kyi rang bzhin nyid kyis gcig tu 'gyur ro/_/gal te
[\[285b.5\]]sngon po dang sngon por rig par byed pa dag ni yul tha dad pa nyid kyis gcig tu mi 'thad do zhes brjod pa ni/_yul tha dad par zhes bya ba'o/_/gal te yul tha dad pas gcig ma yin na de'i tshe bdag kyang rig par byed pa dag kyang rang bzhin tha dad pas na ji ltar gcig yin/_de lta zhes bya ba ni
[\[285b.6\]]gal te yul tha dad pas rang bzhin tha dad par byed pa yin par gyur na'o/_/de'i tshe khyab byed nam mkha' la sogs par rang bzhin yin par byed par 'gyur ro/_/de lta yin dang bcings pa dang grol ba la sogs rnams gzhag tu ma yin zhes bya ba log par brjod pa ni bcings grol zhes bya
[\[285b.7\]]ba'o/_/'o na thar pa la 'bad pa mi bya'o snyam na/_gal te phyi rol la sogs pa'i rnam par dbye ba ni re zhig yod do snyam na/_phyi sogs zhes gsungs so/_/rnam par rtog pa med pa'i dbang gis tha snyad 'dir 'gyur ba ma yin no zhes bya bar bsams pa'o/_/'dir zhes bya ba ni shes pa yod pa nyid
[\[286a\]]
[\[286a.1\]]la'o/_/mi 'thad ces bya ba ni rigs par ldan zhes bya ba'o/_/gal te rnam pa gzhan med pas rnam par rtog pa tsam mar khas len na thar pa lags zhes gsungs so/_/de bzhin du tshad ma yin par yang khas blangs dgos te/_tshad mas sgrub par byed pa med pa'i phyir ro
[\[286a.2\]]zhes bya ba'i don to/_/bag chags dang 'brel par 'gyur ba'i rang bzhin gang la yod pa'i snang ba gang yin pa'o/_/mi mngon pa'i zhes bya ba ni rnam par ma dpyad pa'i rang bzhin no/_/'di yang zhes bya ba ni mi slu ba don dam pa ma yin pa nyid do/_/de dag las bzlog pa zhes bya ba ni nye ba dang
[\[286a.3\]]chos bstan pa dag las so/_/'di dag grub pa'i zhes bya ba ni gzhan gyi'o/_/'di la brjod pa ni 'di ni zhes bya ba'o/_/gal te thams cad kyang log pa nyid yin pa'i phyir sangs rgyas pa'i lta ba bzhin du mu stegs pa la sogs pa yang ci ste dad pa la sogs pa mi bya snyam na/_sangs rgyas
[\[286a.4\]]zhes gsungs so/_/ci'i phyir gnod par byed pa med snyam na/_de ltar zhes gsungs so/_/gal te bag chags yod pa de ltar na yang gnod par 'gyur ro zhe na/_gnod byed bskyed pa'i rgyu ni bag chags de nyid yin no/_/de lta ma yin na yang gegs byed pa yang dag pa'i shes pa med na
[\[286a.5\]]'khrul par ji ltar shes ji ltar rtsod pa dang phas kyi rgol ba rtogs par byed pa mi 'thad snyam na/_gal te de la zhes gsungs so/_/pha rol po la'o/_/ci ste bag chags sad pa mngon du gyur pa ma yin na de'i tshe tshig brgyas kyang rtogs pa ma yin no zhe na/_'di la brjod pa ni de ni mi bden te
[\[286a.6\]]zhes bya ba'o/_/de yis zhes bya ba ni rnam pa des so/_/blo'i zhes bya ba ni sad pa'i blo'o/_/de yin na zhes bya ba ni brdzun pa nyid yin na'o/_/rnam gzhag ces bya ba ni 'ga' zhig ni bden la 'ga' zhig ni brdzun zhes bya bar mi 'gyur te/_thams cad brdzun pa kho nar 'gyur ro/_/khyed sangs rgyas
[\[286a.7\]]pa la sad pa dang rmi lam gyi rnam shes dag gi dbye ba yang gang gis byas/_ji ltar gnod byed shes pa la zhes bya bar ni ji ltar rmi lam la sogs pa'i shes pa la sel byed dmigs pa de bzhin du sad pa'i shes pa la ni 'ga' yang ma dmigs so zhes bya ba'o/_/ji ltar 'di spangs pa yin zhe na/_
[\[286b\]]
[\[286b.1\]]rtogs pa'am zhes gsungs so/_/de kho na ltar zhes bya ba ni de lta bur gyur pa'i bag chags sad pa na/_gzhan don du gnyer bar 'gyur ba nges par rtogs nas de'i bag chags sad pa'i don du tshig 'jug go/_/des na/_gal te blo ni mi bden na/_/zhes bya ba la sogs pa 'dri ba la/_de lta bu'i
[\[286b.2\]]bag chags sad pa med pa'i phyir ro zhes bya ba lan yin no zhes bya ba'i don to/_/'di nyid la 'o na zhes dri ba'o/_/'di la brjod pa ni bag chags zhes bya ba'o/_/mi bden pa'i don ni dmigs pa med pa'o/_/ji ltar slu bar 'gyur snyam na/_phyin ci log ces gsungs so/_/'di tsam du zhes bya
[\[286b.3\]]ba ni bag chags dang 'brel pa zhes bya ba tsam du bya ba'o/_/gal te rmi lam la sogs pa'i shes pa ni gnod byed kyi shes pa'i stobs kyis mi bden pa'i don nyid ma yin nam sad pa'i shes pa la ni gnod par byed pa ma yin te des na mi bden pa'o/_/don du ji ltar 'gyur snyam na/_gang gis
[\[286b.4\]]zhes gsungs so/_/de med pas ni gnod byed med pas so/_/'dir gzhan gyis gal te zhes smras so/_/'di ni zhes bya ba sad pa'i shes pa'o/_/gzhan ni rmi lam gyi shes pa'o/_/ji ltar 'di 'thad snyam na gcig la zhes smras so/_/rang gis der mi slu ba nyid du 'gyur ba zhes bya ba
[\[286b.5\]]ni lhag ma'o/_/lan ni de ni zhes bya ba'o/_/shes pa thams cad bag chags dag 'brel pa yin yang ngo /_/ji ltar sngon po log pa'i dbye ba dang myur ba dang yun ring por 'jig par 'gyur ba de bzhin du mi slu ba la sogs par cis mi 'gyur te 'gyur ba kho na'o/_/gal te bag chags
[\[286b.6\]]dang 'brel par khyad par med pa'i phyir sngon po la sogs pa'i dbye ba yang mi 'thad do snyam na/_rnam 'gas zhes gsungs so/_/de blta'o zhe na/_mi nyid du ni zhes bya ba'o/_/gzhan yang bram ze khyed kyi ltar na shes pa thams cad ni dmigs pa dang bcas pa yin no/_/des na ji ltar don dang
[\[286b.7\]]'brel pa nyid du mtshungs na yang shes pa kun mi slu ba can ma yin pa de bzhin du 'ga' zhig ni mi slu ba yin la/_gzhan ni de lta ma yin pa 'di ni bzlog pa dmigs pa med pa nyid du mtshungs pa nyid la yang glo bur du mi srid pa ji ste srid pa kho na'o/_/'dir pha rol gyis smras pa don la dmigs
[\[287a\]]
[\[287a.1\]]pa'i rim pa rnams la ni bag chags dang 'brel pa srid pa ma yin te/_gang gi phyir rig pa thams cad ni don du lhag par zhen pa nyid du mthong ba yin zhe na/_'di gsungs pa ni de ni ma yin te zhes bya ba'o/_/shes pa 'ga' zhig la gnod par byed pa'i shes pa
[\[287a.2\]]yul med par 'dzin pa ji ltar te mi 'grub pa kho na zhes bya ba'i don 'di la gzhan gyis 'jig rten zhes bya ba la sogs pa smos so/_/de lha'i zhes bya ba rnam pa des yang don yod pa ma yin te/_des na mi slu ba dang bcas pa ma yin no/_/sngon mthong ba'i rjes su 'brang ba'i phyir 'gyur
[\[287a.3\]]ba yin no zhe na/[ (]di'i [,]de'i [)]tshe ji ltar bag chags rgyu ma yin pa ste bag chags nyid rgyu yin no zhes bya ba'i don to/_/dpe la sbyar nas don la yang sbyor bar byed pa ni rig pa 'di ni zhes bya ba'o/_/de lta ma yin na zhes bya ba ni gal te thams cad kyis nges pa kun rdzob kyi bdag nyid tshad mas
[\[287a.4\]]mi byed na de'i tshe'o/_/gal te phyin ci log tu snang ba dang ldan pa las 'di ltar snang ba yin no zhes nges pa yang 'jig rten pa rnams la yod pa ma yin nam/_des na de yang tshad mar 'gyur ro snyam na/_'dir zhes gsungs so/_/gal te phyin ci log la sogs par rig pa yin na
[\[287a.5\]]de'i tshe rig pa de rig pa snga ma de las byung bar khas blangs te/_thag pa la sbrul gyi blo bzhin no/_/rig pa 'ga' zhig rig pa snga ma'i rgyu can yin mod snyam na/_des na zhes gsungs so/_/de lta nyid ces bya ba ni rig pa snga ma'i rgyu can du'o/_/gzhan gyis gzhan la zhes smras te 'das
[\[287a.6\]]pa'i shes pa la'o/_/'di la brjod pa ni kun la zhes bya ba'o/_/gal te don yin no snyam pa'i nges pa ni yod pa yin la nges pa de'i phyir na/_de lta min na zhes bya ba don thob par bya ba ma yin no zhes bya ba de ltar brtag par bya ba ma yin no snyam na/_de ni mi 'thad de phyi'i don yin no snyam
[\[287a.7\]]pas nges pa de 'jig rten min pa dngos po sogs pa'i sgras phyin ci log tu snang ba la sogs pa la yang mi 'gyur ram ci ste yod pa nyid do/_/des na der yang de ltar nges pa las don thob pa yod par 'gyur ro/_/des na tshad mas bsgrub pa don mod do snyam pa'i nges pa las ni gang du yang don
[\[287b\]]
[\[287b.1\]]thob pa yod pa ma yin no zhes bya bar dgongs pa'o/_/gal te don med par nges pa yang 'khrul pa nyid ma yin nam/_de las kyang don med pa'i tha snyad du ji ltar 'gyur snyam na/_don la zhes gsungs so/_/de'i zhes bya ba ni don la yang 'jug pas ma nges pa nyid ma yin no/_/don mod snyam
[\[287b.2\]]pa'i nges pa ni don la ma zhugs pa'i phyir gang gis der yang don mod do snyam pa'i nges pa 'jug par 'gyur ba don ni 'ga' yang srid pa ma yin no/_/bag chags kyang gzhi can nyid du yongs su shes pa nyid don du snang ba'i gnod byed yin te/_rgyu des na sad pa'i shes pa la ni gnyen po
[\[287b.3\]]mi srid pa yongs su ma yin gyi/_'on kyang bag chags kyi rgyu can du nges pa zhes bya ba gnod par byed pa yod pa kho na'o/_/de nyid ston pa ni shes pa sngon mthong zhes bya ba'o/_/sad pa'i ka sogs zhes bya ba ni gzhan gyis sangs rgyas pa'i lugs nye bar bkod pa'o/_/de'i gnas skabs
[\[287b.4\]]ni rnal 'byor pa'i gnas skabs so/_/gnod pa 'di ni zhes bya ba ni sad pa'i ka ba la sogs pa gnod pa'o/_/de ltar sangs rgyas pa'i dogs pa bsu nas gzhan gyi sun 'byin pa brjod pa gang yin pa de nyid ston pa ni/_des ni zhes bya ba ste sangs rgyas pa des na'o/_/re zhig skye ba 'di la ni sad
[\[287b.5\]]pa'i shes pa la gnod par byed pa'i shes pa zhes bya ba lhag ma'o zhes bya ba gzhan gyis brjod pa gang yin pa de spang ba yin no zhes snga ma dang 'brel to/_/ji ltar bsal snyam du dogs na 'di ltar zhes bya ba la sogs par sbyar ro/_/khyed kyis zhes bya ba sangs rgyas pas gnyen pa'o/_/
[\[287b.6\]]'di 'dra ba'i blo can gang yin pa de dag kyang gal te rnal 'byor pa yin na/_de'i tshe mya ngan las 'das pas bslad pa yang ci ste rnal 'byor pa ma yin 'di 'dra la zhes bya ba ni dmigs pa med pa nyid la'o/_/khyed kyi la ni zhes bya ba ni dmigs pa dang bcas par bsgrub pa rnams la'o/_/des na
[\[287b.7\]]zhes bya ba la sogs pa ni gnod par bya ba nyid du bsgrub pa'o/_/gang yang blo yin pa de ni gnod par bya ba yin te/_dper na smig rgyu la sogs pa'i blo bzhin no/_/ka la sogs pa'i blo rnam pa de 'di dbang blo yin no zhes sbyor ba blta bar bya'o/_/'dod pa nyid ces bya ba ni gal te gnyen po dang
[\[288a\]]
[\[288a.1\]]bcas pa rnams sgrub na de'i tshe ni 'dod pa nyid de smig rgyu'i blo la sogs pa rnams kyis gnyen po dang bcas pa yin pa'i phyir ro/_/ka ba la sogs pa'i blo rnam pa de'i bdag nyid kyis de smig rgyu la sogs pa rang bzhin gyis gnod par byed pa yin na ni 'dod pa nyid do/_/gzung
[\[288a.2\]]ba zhes bya ba bum pa la sogs pa'i mtshan nyid gzung bas kyang gnod par bya ba nyid du 'dod pa yin no/_/'di la brjod pa 'di ni zhes bya ba'o/_/de ltar ni gnod byed gnas pa ma yin te/_gang gi phyir rtsa ba gcod par byed pa gnod byed du brjod par 'dod kyi smig rgyu'i shes pa la sogs pa
[\[288a.3\]]gzhan la ni ma yin no/_/de'i phyir ci ltar rung bar zhes bya ba smig rgyu la sogs pa'i shes pas kyang ka ba la sogs pa'i shes pa rnams gnyen po dang bcas par brjod pa 'di ni rang gis mi shes pa'i gsal 'debs pa yin no/_/gal te gang dang blo yin par de gnod par bya ba yin/_
[\[288a.4\]]de'i tshe gnod par byed pa'i shes pa nyid gnod bya yin nam ma yin/_gal te yin na ji ltar des gzhan gnod de ma yin na de'i tshe gnod byed des ma nges te/_blo yang yin la gnod bya yang ma yin te dper na gnod byed kyi blo bzhin no zhes bya bar 'gyur ro/_/'on te gnod byed las gzhan pa'i
[\[288a.5\]]blo gnod par bya ba yin no zhes 'dod na de'i tshe las gzhan pa'ang snga ma bzhin te/_thug pa med pa la sogs pa'i nyes pa 'gal ba sun dbyung ngo /_/sangs rgyas pa la sogs pa'i shes pa las gzhan pa'i shes pa rnams gzhan nyid du sgrub par byed pa'i shes pa yang brdzun pa nyid du 'gyur te/_
[\[288a.6\]]'di ni 'dod pa yang ma yin no zhe na/_'di la brjod pa ni 'dir yang zhes bya ba'o/_/rmi lam la sogs pa na yod pa log pa'i blo la ltos nas gnyen po nyid du 'gyur te/_phyin ci log tu khyad par med pa'i phyir ro zhe na/_'di la brjod pa ni snga ma nyid du zhes bya ba la sogs pa'o/_/log pa nyid
[\[288a.7\]]yin yang bag chags che chung yod pa las blo thams cad khyad par gyi rim pa'i dngos po yin la/_de las gnod bya gnod byed kyi dmigs pa yin no/_/ji ltar ci'i dngos po dang 'brel pa'i dbang gis blo thams cad phyin ci log pa yin yang gnod bya gnod byed kyi dngos po yin pa bzhin no/_/
[\[288b\]]
[\[288b.1\]]rnal 'byor pa nyid dang 'dod chags la sogs pa zad pa dag gi mtshan ma gang yin pa de dang ldan pa'i blo'o/_/'dod chags pa la sogs pa zad pa dang rnal 'byor pa gnyid log pa'i mtshan ma mkhyen pa ste/_rtogs pa'i khyad par ci ste bcom ldan 'das la 'dod pa de ma thag bkag
[\[288b.2\]]pa'i phyir gtan tshigs 'gal ba nyid yin no/_/ji ltar rmi lam ka ba la sogs pa'i shes pas gnyen po dang bcas pa las log pa nyid yin pa de bzhin du ka ba la sogs pa'i shes pa log pa yin no/_/ka ba'i shes pa'i gnyen po yang de bzhin gshegs pa'i thugs yin te/_
[\[288b.3\]]des na de yang log par thal lo zhes bya ba'i don to/_/de ni gtan tshigs ma lus pa'i nus pa ste mthu gang yin pa 'gog pa min te/_'on kyang de 'dra ba de ni gtan tshigs thams cad la 'gal ba yin par 'gyur ro/_/khyad par gyi gnyen po dang bcas pa nyid ni ma yin no zhes bya ba ni/_
[\[288b.4\]]log pa'i shes pa'i mtshan nyid kyi khyad par gyi gnyen po nyid ni sangs rgyas pa sgrub par byed pa ma yin no/_/de bzhin du zhes bya ba la sogs pa ni yang gtan tshigs nyid du mi 'gyur ro zhes ston pa'o/_/nam ka ba'i yon tan nyid kyang bstan bcos khas blangs pa'i phyir bsgrub par bya ba kho na'o/_/
[\[288b.5\]]des gnod pa'i phyir gtan tshigs 'gal ba kho nar 'gyur ro snyam na/_bstan bcos zhes gsungs so/_/rjes su dpag pas gnod pa ston pa ni gal te zhes bya ba'o/_/bzlog pa'i sgrub byed brjod pa ni rtsod pa'i gzhir gyur pa'i zhes bya ba'o/_/mthong ba tsam zhes bya ba mthun pa'i phyogs la
[\[288b.6\]]mthong ba tsam gyis sgrub par byed pa gang la yod pa de la de skad ces brjod do/_/dpe yang mi 'grig par byed pa'i don dam par zhes bya ba'o/_/'on te kun rdzob tu rmi lam gnod par byed pa'i blo gnod bya ma yin par brjod na/_de'i tshe ka ba la sogs pa'i blo yang kun rdzob tu gnod bya ma yin
[\[288b.7\]]pa nyid de/_de la 'chad pa ci yang med do/_/blos zhes bya ba ni rmi lam mthong ba'i blos so/_/rmi lam la sogs bzhin zhes bya ba ni ji ltar rmi lam gyi ka ba la sogs pa'i shes pa mi gnod pa de bzhin du rmi lam gyi gnod pa byed pa'i blos kyang rmi lam gnod par mi 'gyur te/_mi bden par
[\[289a\]]
[\[289a.1\]]khyad par med pa'i phyir ro zhe na/_'di la brjod pa ni che chung zhes bya ba'o/_/bden pa'i phyir zhes bya ba ni dmigs pa dang bcas pa'i phyir ro/_/'o na ji ltar gnod snyam na/_de'i gzhal bya zhes gsungs so/_/de zhes bya ba ni de'i gzhal bya ma dmigs so/_/de ni zhes bya ba phyin
[\[289a.2\]]ci log dmigs pa'i rang bzhin no/_gang gi tshe rigs pa la zhes bya ba ni rmi lam gyi blo la'o/_/de las bzlog ces bya ba ni rmi lam gyi shes pa'i dmigs pa las bzlog pa'o/_/gzhan la zhes bya ba ni rmi lam gyi blo la'o/_/sgrub byed shes pa nyes zhes bya ba ni gtan tshigs kyi don te dogs
[\[289a.3\]]pa bsgrub pa na gal te sad pa'i blo rnams kyang rmi lam gyi blo dang mtshungs pa de'i tshe nged la gnod bya gnod byed kyi dngos pos ci zhig dogs te/_'dir dran bya zhes bya ba ni gnod byed nyid bsgrub pa'i gtan tshigs blo nyid la dran par bya ba yin te/_sngar gyi sgrub par byed pa shes pa nyid de'i rgyan de la
[\[289a.4\]]yang da ltar mdor bsdus te brjod pa yin no zhes bya ba'i don to/_/phyed snga ma 'chad pa ni rtogs par byed pa'i zhes bya ba la sogs pa'o/_/dam bcas pa'i don gyi phyogs gcig yin pa'i rgyus na/_gtan tshigs shes pa nyid tha dad pa brjod par mi nus pa'i phyir ro/_/'di ltar shes pa nyid ni
[\[289a.5\]]chos can yin la gtan tshigs kyang de nyid yin no/_/gal te zhes sangs rgyas pa dang bram ze rtag la'o/_/de la zhes bya ba'o/_/'on te 'dra ba dang shes pa ma yin pa dag las ldog pa ni rtogs pa thams cad la yod pas de nyid spyir 'gyur ro snyam na/_'dra dang zhes gsungs so/_/gnyis
[\[289a.6\]]ka la ni sangs rgyas pa dang bram ze rtag la'o/_/'di la brjod pa ni 'di ni zhes bya ba'o/_/dngos por ni zhes bya ba ni don dam par ro/_/rtogs pa zhes bya ba ni spyi 'di'i don ci yin zhe na/_don brjod pa ni nyams su myong ba ste zhes bya ba'i shes pa chos can yin/_de bzhin du rang rgyud dam bdag gi
[\[289a.7\]]chos zhig yin zhes bya ba la sogs pa brjod pa gang yin pa de dran par byed pa ni/_khyad par can ni zhes bya ba'o/_/'gal ba nyid ni dmigs pa dang bcas pa nyid kyis khyab pa'i phyir ro/_/dpe rmi lam bsgrub byas stong pa nyid ni thams cad kyang dmigs pa dang bcas pa yin pa'i phyir ro/_/ji ltar rang
[\[289b\]]
[\[289b.1\]]rig pa nyid 'bras bu yin zhe na/_rnam par shes par zhes bya ba la sogs pa'o/_/'dir phyi'i don smra bas brjod pa'o/_/'bad pa 'di la zhes bya ba ni dmigs pa med par bsgrub pa'i mtshan nyid las so/_/ji ltar zhes bya ba ni dmigs pa dang bcas par ro/_/dmigs pa med pa nyid du
[\[289b.2\]]bsgrubs pas 'jig rten gyi tha snyad nyid gzhan du byed pa yin no zhe na/_dmigs pa zhes bya ba'o/_/gal te tha snyad de ltar mi 'gyur mod/_de lta na yang dmigs pa med pa nyid du bsgrubs pa la 'bras bu gzhan nyid yod do zhe na/_tha snyad las zhes smras so/_/de'i tshe tha snyad ci ltar zhes bya
[\[289b.3\]]ba'i rig byed skyes bus byas pa nyid du yin pa de ltar de skyes bus byas pa nyid du 'gyur mod/_rig byed skyes bus ma byas pa nyid du bsgrub pa'i 'thad pa'i lam 'bras bu ci yod de ci yang yod pa ma yin no/_/'on te gal te skyes bus ma byas pa ma yin na/_de'i tshe mchod sbyin la sogs
[\[289b.4\]]pa'i tha snyad med par 'gyur ro zhe na/_gang gis zhes gsungs so/_/des na zhes bya ba ni skyes bus byas pa med na'o/_/de nyid ces bya ba ni mchod sbyin la sogs pa la'o/_/rnam par dpyad pa zhes bya ba ni/_skyes bus ma byas pa nyid du nges pas so/_/gzhan du yang zhes bya ba ni shes pa
[\[289b.5\]]tsam zhes bya ba 'di la'o/_/lan 'di ni gzhan sangs rgyas pa la sangs rgyas pa la yang mtshungs so/_/de nyid brjod pa ni skyes bus ma byas pa zhes bya ba'o/_/gzhan yang zhes bya ba la sogs pas ni dgos pa nyid brjod do/_/de yang zhes bya ba ni 'dod chags la sogs pa'i nyes pa zad pa'o/_/
[\[289b.6\]]de nyid dpyod pa nyid ni phyi rol gyi zhes bya ba'o/_/rnam par dpyad pa'i don du re zhig gzhan gyi phyogs brjod pa ni gal te zhes bya ba'o/_/de'i rnam pa can zhes bya ba ni phyi rol sngon po la sogs pa lta bu'i rnam pa gang la yod pa de ni de'i rnam pa can no/_/yang de nyid ces bya ba ni sngon po la sogs pa'i don
[\[289b.7\]]to/_/de'i tshe rnam pa med pa de nyid thams cad mthong ba yin mod/_rnam pa 'ga' zhig brtags pas dgos pa ci yod/_de nges par rtog pa'i rnam pa zhes bya ba 'di nyid kyi don ni mthong ba'i rnam pa zhes bya ba'o/_/sngon po la sogs pa'i rnam pa ni ma yin no zhes bya ba'i don to/_/des na mngon pa thams
[\[290a\]]
[\[290a.1\]]cad ni rnam pa med pa kho na'o zhes bya bar grub po zhe na/_'di la brjod pa ni de'i tshe zhes bya ba'o/_/gnyis ka yang zhes bya ba ni shes pa dang don to/_/'di la brjod pa ni de lta na zhes bya ba'o/_/phan tshun zhes bya ba ni ji ltar shes pas don 'dzin pa de bzhin du don gyis kyang shes
[\[290a.2\]]pa 'dzin par 'gyur ro/_/de nyid ces bya ba ni sngon po la sogs pa'i rnam pa'o/_/blo med par zhes bya ba ni dpyod pa bas 'dod pa'i blo med par ro/_/des na ji ltar rnam pa gzhan du mi 'thad pas sngon po la sogs pa pha rol du khas len pa de bzhin du gsal ba gzhan du mi 'thad pas mdo sde pas
[\[290a.3\]]blo yang khas blang bar bya'o zhes dgongs pa'o/_/'on te blo med par lkog tu ma gyur pa nyid do snyam na/_de lta yin na phyi rol gzhan rtogs par bya ba ma yin te/_gang gi phyir phyi rol med par de'i rnam pa can gyi blo yang mthong ba yin te/_gzhan du mi 'thad pa ni khas blang bar bya'o/_/des na don
[\[290a.4\]]gzhan ci zhig bya/_gzhan ni ma yin no zhes bya ba 'di snang ba las phyi rol du gyur pa nyid de sngon po rnams snang ba med do/_/sngon po snang ba las tha dad par rnam par gnas pa la ni tshad ma ci yang med de/_des na zhes bya ba tshad ma med pas na snang ba las tha dad pa'i sngon po khas blang bar mi bya'o/_/
[\[290a.5\]]'on te zhes bya ba ni dgos pa'o/_/de ni zhes bya ba ni sngon po la sogs pa'o/_/'di la brjod pa shes pa tha dad pa yod pa yin/_sngon po la sogs pa de snang bar mi 'gyur te/_shes pa sngon po la sogs pa gsal bar mi 'gyur ro zhes bya ba'i don to/_/'di ga las she na/_des ni zhes bya ba'o/_/
[\[290a.6\]]gal te shes pa tha dad pa yin na/_sngon po lkog tu ma gyur par mi 'gyur te/_rang gi ngo bos lkog tu ma gyur pa gang yin pa de las lkog tu ma gyur pa nyid gzhan ni yod pa ma yin te/_rang gi ngo bos lkog tu ma gyur pa nyid lkog tu ma gyur pa yin no zhes shes pa tha dad pa lkog tu ma gyur par ni
[\[290a.7\]]sngon po'i rang bzhin lkog tu ma gyur pa ni ma yin no/_/gal te mig la sogs pa'i sngon dang phyis kyang don yod pa ma yin nam/_des na ji ltar mig la sogs pas skyed pa yin zhe na/_don gyi zhes gsungs so/_/'on te zhes bya ba ni pha rol gyi'o/_/'di la grub pa'i mtha' pas brjod pa ni/_
[\[290b\]]
[\[290b.1\]]blo dang zhes bya ba'o/_/mig la sogs pa'i sngon rol du yod par ci'i phyir mi rtag ces 'brel to/_/de bzhin nyid do zhes bya ba ni mig la sogs pa'i sngar yang 'dzin pa'i rnam pa yod pa zhes bya ba'o/_/'gal ba nyid ston pa ni rtogs pa zhes bya ba'o/_/gzung ba'i rnam pa la yang de bzhin du 'gal
[\[290b.2\]]bar 'gyur ro snyam na/_tha dad pa'i don no zhes so/_/'di la brjod pa ni tha dad do zhes tshad ma gang gis rtogs/_gal te lkog tu ma gyur pa las phyi rol du 'gyur ba'i don grub na/_de'i tshe mig la sogs pa las don sngar yod par yang 'gyur ba zhig 'on kyang phyi rol du gyur pa nyid ma grub po zhes bya
[\[290b.3\]]ba'i don to/_/de nyid kyi phyir zhes bya ba ni phyi'i dngos po nges pa med pa nyid kyi phyir ro/_/'dir pha rol po nyid sangs rgyas pa'i phyogs kyi dogs pa bsu ba ni/_gsal ba'i ming can lkog tu ma gyur pa nyid kyang ci'i phyir de ltar zhes bya ba sngar yod par the tshom mi za zhes bya ba'o/_/'di la nyes pa
[\[290b.4\]]de nyid brjod pa ni/_lkog tu ma gyur par zhes bya ba'o/_/gal te sngar nga la lkog tu ma gyur pa nyid yod na de'i tshe yang dngos po lkog tu ma gyur pa nyid du thal lo/_/mig la sogs pa'i snga rol du dngos po lkog tu ma gyur pa nyid du ni srid pa yang ma yin no/_/des na lkog tu ma gyur pa ni
[\[290b.5\]]yod pa ma yin no zhe na/_'di 'gog pa ni ma yin te zhes bya ba'o/_/lkog tu ma gyur pa sngar med do zhes brjod pa gang yin pa de ni ma 'brel te/_skyes bu gzhan la don de lkog tu ma gyur par 'gyur gyi nga la ni lkog tu gyur pa yin no zhes rtogs par 'gyur ro/_/rnam pa thams cad du lkog tu
[\[290b.6\]]ma gyur pa nyid med par ni rtogs par mi nus so zhes bya ba'i don to/_/dpe nyid 'chad par ni gal te zhes bya ba'o/_/de dang tha dad phyir zhes bya ba ni lkog tu ma gyur pa las don tha dad pa med pa'i phyir ro/_/de med pas ni lkog tu gyur pa med pas don de med par 'gyur ro/_/don dang lkog tu ma
[\[290b.7\]]gyur pa dag tha mi dad pa nyid du ma nges so zhe na'o/_/de las tha dad pa'i zhes bya ba ni me'i rang bzhin las tha dad pa'o/_/de las zhes bya ba dang rang bzhin las tha dad par mi mthong ba'i phyir tha dad par ma grub po zhe na/_'di la brjod pa ni thams cad ces bya ba ste/_lkog tu gyur pa las tha dad par yang
[\[291a\]]
[\[291a.1\]]don ma mthong ba'i phyir tha dad pa mi 'grub po zhes bya ba'i don to/_/de ltar na re zhig mngon sum gyis lkog tu ma gyur pa las tha dad pa rtogs par mi nus so zhes bstan nas rjes su dpag pas mi rtogs so gsungs pa ni rjes su zhes bya ba'o/_/'di la zhes bya ba ni rjes su
[\[291a.2\]]dpag pa la'o/_/de lta bu'i zhes bya ba lkog tu ma gyur pa'i rang bzhin nyid do/_/de dang zhes bya ba lkog tu ma gyur pa dang tha mi dad pa'i phyir ro zhes bya ba ni/_sngar rtogs pa las lhag par rtogs pa med pa'i phyir ro/_/gal te lhag par ma brtags pa ni/_ji ltar tshad ma yin te gzung ba zin pa
[\[291a.3\]]'dzin pa'i phyir ro zhe na 'di la ni de ltar zhes bya ba ste/_'chad par 'gyur ba'i tshul du'o/_/de'i zhes bya ba sngar rtogs pa'i rang bzhin nyid du'o/_/de yang zhes bya ba ni sngar gyi mthong ba'o/_/lhag par brtags pa ni du ba 'di ni thams cad du me med par mi 'byung ngo zhes bya ba'i rnam pa can no/_/mthong
[\[291a.4\]]ba don du gnyer ba'i skyes bu la 'di ni me yod do zhes ston par mi 'gyur ro/_/gzhan du ma yin no zhes bya ba ni snang ba nyid du ma rtogs par ni don gnyer ba ma yin no/_/sngar mthong ba'i chu smig rgyu'i yul la sgro 'dogs pa bzhin no/_/gang la sngar gyi me sgro 'dogs par bya ba la gnas pa'i me
[\[291a.5\]]de ni lkog tu gyur pa yin no zhes 'di 'gog pa ni ma yin te zhes bya ba'o/_/ri la yod pa'i me de ma rtogs pa'i phyir de yod ces ci ltar rtogs/_de nyid ces bya ba ni sgro btags par bya ba'i me rang bzhin nyid do/_/rang gi ngo bos rtogs pa go lkog tu gyur pa ji ltar 'thad snyam na/_gzhan gyis zhes
[\[291a.6\]]smras so/_/gang gi tshe gzhan gyi rtogs pa de'i tshe/_des rang gi ngo bo kho na rtogs te/_des na me 'di na skyes bu gzhan la lkog tu gyur pa nyid yin no/_/des rang gi ngo bo ma rtogs pa'i phyir/_ma rtogs te ji ltar yod pa yin na zhes gang brjod pa de ni ma 'brel
[\[291a.7\]]te/_gzhan gyi rang gi ngo bor rtogs pa yod pa'i phyir ro zhe na/_'di la brjod pa ni de nyid ces bya ba'o/_/gang gi tshe gzhan gyis rtogs pa de'i tshe me lkog tu ma gyur pa kho na yin la de tsam gyis de'i lkog tu ma gyur pa nyid la 'khrul pa med pa nyid yin no zhes bya ba'i don to/_/gzhan gyis zhes bya ba la sogs
[\[291b\]]
[\[291b.1\]]pa ni sun 'byin pa gzhan yin no/_/log pa nyid ston pa ni de phyir zhes bya ba ste bum pa la sogs pa'o/_/ji ltar 'gyur zhes bya ba ni shes pa las tha dad pa'i don gzhan yod par rtogs pa ma yin no zhes bya ba'i don to/_/gal te zhes bya ba ni dogs pa'o/_/lan ni mig ces bya ba'o/_/skra la
[\[291b.2\]]sogs par snang bzhin no zhes bya ba ni ji ltar don med kyang mig tsam las 'khrul par 'dod pa'i shes pa rnams la skra la sogs par snang ba de bzhin du ka ba la sogs pa yang yin no/_/grub pa'i mtha' pas nyams so zhes bya ba ga las zhes dris pa na pha rol gyi sgra zhes smras so/_/'di la
[\[291b.3\]]lan du sngon po la sogs par snang ba las ma 'khrul bar 'dod pa'i shes pa rnams yang mig la sogs pa nyams pa brtag par bya'o zhes bya ba'o/_/sngon po la sogs pa rang bzhin gcig tu'o/_/'di nyid gsal 'debs pa ni ji ltar zhes bya ba'o/_/ji ltar mig bsgyur na skra la sogs pa de
[\[291b.4\]]bzhin du sngon po la sogs par 'gyur ram ci gal te mig gi rnam par shes pa las phyi rol du 'dod na sngon po la sogs pa ci ste mi 'dod do/_/sngon po la sogs pa dang mig la phyi rol gyi khyad par ci yod/_'di nyid gzhung 'dzugs pa ni ji ltar zhes bya ba'o/_/mig de las gzhan sngon po la
[\[291b.5\]]sogs pa rgyu yin no/_/shes pa zhes bya ba myong ba nges pa ste/_yul nges pa dang rnam pa nges te/_myong ba nges pa de'i phyir phyi'i don 'grub po zhe na/_'bras bu ldog pa ste/_'bras bu ldog pa de'i tshe grub pa'i don du mig nyid brtag pa bla'o/_/gal te mig la sogs pa yang rnam par shes par
[\[291b.6\]]smra ba rnams kyi 'dod pa ma yin nam/_des na de yang ji ltar rtogs snyam na/_de yang zhes gsungs so/_/'o na rnam par shes par smra ba rnams ci zhig 'dod snyam na/_de ma thag pa'i zhes gsungs so/_/de zhes bya ba ni lus be+ems po'o/_/der zhes bya ba lus su snang ba yod na sngon po la
[\[291b.7\]]sogs par snang ba yin no zhe na/_de lta na yang zhes bya ba'o/_/lus su snang ba dang zhes bya ba la sogs pa ni sun 'byin pa gzhan yin no/_/gal te phyi'i don med na de ma thag pa'i rkyen gyi khyad par tsam las ji ltar yul la sogs pa nges par 'gyur snyam na/_'di ltar zhes gsungs so/_/sad
[\[292a\]]
[\[292a.1\]]byed nges pa yin pa'i phyir gyi dmigs pa nges pa las ni ma yin no/_/yang sad par byed pa de yod pa ma yin yang rnam par rtog pa rnams nges par mthong ba de bzhin du dmigs pa'am sad par byed pa med pa bzhin du sngon po la sogs par snang ba nges pa dang 'brel par 'gyur ba
[\[292a.2\]]yin no/_/de dag la zhes bya ba ni 'dod chags la sogs pa la'o/_/'khrul pa'i phyir zhes bya ba ni dmigs pa med kyang 'byung ba'i phyir ro/_/gal te dmigs pa med pa de ltar na yang re zhig sad par byed pa ni khas blang bar bya ba yin la/_de yang phyi rol nyid yin pa'i phyir phyi rol na nges par
[\[292a.3\]]snang ba skye bar ji ltar 'gyur zhe na/_phyi rol nyid ni zhes gsungs so/_/'di'i dpe ni dper na zhes bya ba'o/_/thams cad mthong ba'i phyir dang zhes bya ba ni skye ba gzhan du thams cad mthong ba'i phyir thams cad rmi lam gyi gnas skabs su snang bar 'gyur ro/_/de'i tshe zhes bya ba ni rmi lam gyi
[\[292a.4\]]dus su ni skye ba gzhan du mthong ba med pa'i phyir ro/_/der ram zhes bya ba yul lo/_/de'i tshe zhes bya ba ni dus de'i tshe'o/_/sngon gyi don nyid las nges pa yin par rtog na/_da ni re zhig snang ba don gyis stong par 'gyur ba yin te/_des na gang gis sngar gyi snang ba nyid las nges pa 'dir mi 'gyur
[\[292a.5\]]ba snang bas ci zhig bya der ni yul du'o/_/'on te sngar snang ba nyid da ltar 'dir yang snang ba yin no snyam na/_snang ba ni zhes bya ba'o/_/ci ste der zhes bya ba ni phyi'i don du smra ba la'o/_/grub pa'i mtha' smra bas der ldan no zhes bya ba ga las zhes dris pa la/_gzhan lan 'debs pa ni mi slu ba'i
[\[292a.6\]]zhes bya ba'o/_/mi slu ba yang zhes bya ba ni lan ni mi slu ba'i mtshan nyid kyi snang ba gang yin pa de nyid brgyud par rigs kyi don ni mi 'grub bo/_/yang ci'i phyir rjes su mi 'jug snyam na/_de'i gnas skabs de 'dra bas so/_/'on te don bya ba sad pa'i gnas skabs na dmigs pa med na/_ji
[\[292a.7\]]ltar don med snyam na/_don byed pa la zhes gsungs so/_/des na sngon po dang rtogs pa'i rnam pa gnyis las gzhan don rig pa gang yin pa de med pa'i phyir ro/_/'o na gang 'bras bu yin snyam na/_rnam pa gnyis zhes gsungs so/_/'dod pa'am mi 'dod pa de'i dngos por ma grub pa gang
[\[292b\]]
[\[292b.1\]]yin pa de la de skad ces bya ba'o/_/rnam par rig pa de ni 'dod pa dang mi 'dod pa de ltar myong ba yin no/_/'o na rnam par shes pa smra ba la yang don rig pa nyid 'bras bu yin gyi/_rang rig pa ni ma yin no snyam na/_don rig pa 'bras bu smras pa na/_rang rig pa'i kho na brjod pa yin no zhes
[\[292b.2\]]ston pa ni/_de'i tshe bzung ba'i zhes bya ba'o/_/de nyid ces bya ba ni bzung ba'i rnam pa nyid do/_/mi 'dod pa can gyi shes pas kyang 'dod pa'i don gyi rig pa la 'dod pa'i rnam pa tsam gyi shes pas kyang mi 'dod pa ni don rig na/_de'i tshe dngos kyi 'jug pas don rig par 'gyur ba yin no/_/
[\[292b.3\]]de lta ma yin na ni zhes bya ba gang gi tshe 'dod pa'i rnam par rig pa las mi 'dod pa'i don rnam par 'jog pa las bzlog pa yin pa de'i tshe ni nye bar btags nas rig pa yin no/_/gal te don rang gi ngo bos rig pa yin na de'i tshe shes pa'i 'dod pa dang mi 'dod pa'i rnam pa la mi snang na ltos pa kho
[\[292b.4\]]nar 'dod pa dang mi 'dod par rig par 'gyur ro zhes bya ba'i don to/_/de nyid ces bya ba ni rang gi ngo bo nyid do/_/rten par rang gi rig pa khas lan na ni/_phyi'i don nyid rten med par ci ste khas mi len gal te phyi rol med na gang zhig rig ces dris pa na/_gal te rten pas rang gi ngo bo rig pa yin no
[\[292b.5\]]zhes bya ba lan ma yin de'i tshe pha rol gyis kyang ji ltar med pa'i rang rig pa khas len pa de bzhin du med pa'i phyi rol rig pa nyid khas blang bar bya'o zhes brjod par nus pa kho na'o/_/de nyid ces bya ba ni rang rig pa nyid do/_/ma rig pa nyid brjod pa ni rig pa zhes bya ba'o/_/'on te don gcig mang
[\[292b.6\]]pos rig pa ma yin na/_de ji ltar rnam pa du mar thal snyam na/_rtogs par byed pas gsungs so/_/phyi rol du lta ba rig pa can dang mdo sde pa la sogs pa 'dod pa yin no/_/rang bzhin du ma zhes bya ba ni bde ba dang sdug bsngal la sogs par med pa'o/_/don tha dad par khas blangs kyang
[\[292b.7\]]gcig la gnyis kyis nyams su myong bar mi 'gyur ro/_/'o na ji ltar skyes bu gnyis kyis don gcig la myong bar 'gyur snyam na/_gal te rnam pa gzhan yang zhes bya ba'o/_/de nyid du zhes bya ba ni/_skyes bu gcig la snang ba'i bde ba'i rnam par sdug bsngal la sogs pa'i rnam
[\[293a\]]
[\[293a.1\]]pa yang zhugs par snang ba yin na ni/_de'i tshe don gcig la gnyis kyang myong bar 'gyur ba yin no/_/gang gi tshe gcig gi bde ba'i rnam pa gang yin pa de gzhan las snang ba ma yin pa de'i tshe ni ji ltar don gcig la gnyis kyis myong bar 'grub par 'gyur na
[\[293a.2\]]yang don tha dad par khas len na/_rang dang gzhan la snang ba'i rnam pa gnyis po dag skyes bu gcig nyid kyis nyams su mi myong bar mi 'gyur te/_'on kyang myong ba kho nar 'gyur ro/_/'gyur ba yang ma yin te/_gcig gi rnam pa gcig kho nar rtogs pa'i phyir ro/_/yang ji ltar na re re'i mtha'
[\[293a.3\]]thug par myong bar mi 'gyur snyam na/_thams cad ces gsungs so/_/rnam pa gcig mthong ba ni zla ba gnyis mthong ba'i 'dod pa yin te/_dper na zla ba gcig kho na la rab rib kyis bslad pas zla ba gnyis kyi rnam par rtog pa de bzhin du dngos po gnyis ka'i rnam pa can la mthong ba'i dbang gis
[\[293a.4\]]rnam pa gcig tu rtogs pa yin no/_/des na rab rib kyi 'dod pa ni mthong ba yin la/_zla ba gnyis mthong ba'i 'dod pa rnam pa gcig tu mthong ba yin/_don gyi dbang gis zhes bya ba don la rag las pa las rtogs pa ma yin te zla ba gnyis bzhin no/_/de 'dra ba khas len gyi 'di ltar ci ste khas
[\[293a.5\]]mi len zhes ston pa ni/_ma mthong ba gnyis kyis zhes bya ba'o/_/btud pa'i yul na gnas pa'i don rnam pa du mar 'gyur ba rtogs pas sgrib par ji ltar nus par brjod dgos so/_/de nyid ces bya ba ni goms pa'i dbang nyid do/_/slob dpon gyis zhes bya ba ni phyogs kyi glang pos so/_/des
[\[293a.6\]]zhes bya ba ni don gyi rnam pa snang bas so/_/sdu gu la sogs pa zhes bya ba ni bde ba la sogs par ro zhes bya ba'i bar du zhes bya ba 'dis ni 'di'i mtha' thug pa ni slob dpon gyis gzhung yin no zhes bstan pa yin no/_/de dang rjes su mthun par zhes bya ba ni 'dzin pa'i rnam pa dang rjes su mthun pa'o/_/
[\[293a.7\]]gal te snang ba ma yin mod de lta na yang mngon sum gyis rig pa kho na'o snyam na/_gang gi phyir zhes bya ba'o/_/re zhig rjes su dpag pas ni lkog tu gyur par rig pa yin la/_de'i don rig pa ni 'bras bur 'gyur ro snyam na/_mngon sum gyi 'bras bu zhes gsungs so/_/de'i zhes bya ba rig pa'i'o/_/
[\[293b\]]
[\[293b.1\]]blo la gnas don zhes bya ba ni rnam pa'o/_/de'i zhes bya ba ni rnam pa'i'o/_/pha rol po nyid sangs rgyas pa'i dogs pa bsu ba ni de dang 'dra ba'i phyir ro zhe na zhes bya ba'o/_/de 'dra'o zhes bya ba ni pha rol gyi'o/_/don rig pas bag chags khyad par can ston pa ni bag chags ni zhes bya ba'o/_/don
[\[293b.2\]]gyi nus pa ni rnam pa'o/_/yul gzhan du mthong ba zhes bya ba ni pha rol po nyid sangs rgyas pa'i dogs pa bsu nas lan 'debs pa ni gal te zhes bya ba'o/_/dus gang gi tshe yul gzhan na dngos po yod pa der snang ba yin gyi/_don dang bral ba'i dus su ni ma yin no zhes bya ba ni gzhan gyis
[\[293b.3\]]bsams pa'o/_/'di la brtsad pa ni gal te zhes bya ba'o/_/snang ba'i thabs ci yod gdon mi za bar 'ga' zhig na yod do zhes snang ba las kyang ji ltar rtogs snyam na/_don med na zhes bya ba'o/_/de lta na 'o na nam yang ma mthong ba gang yin pa de ji ltar snang /_yod pa tsam gyis snang na ni
[\[293b.4\]]yod pa thams cad snang bar thal ba'i phyir gdon mi za bar yul dang dus gzhan du mthong ba nyid snang bar khas blangs dgos te/_des ma thob pa ni snang bar 'thad pa ma yin no zhes bya ba'i don to/_/rab rib de nyid yul dang dus gzhan du gnas pa'i don mthong ba'i rgyu ji ltar yin/_'di
[\[293b.5\]]nyid kyis zhes bya ba smig rgyu la chur mthong ba nyid kyis yul dang dus gzhan na gnas pa'i don gzhan du mthong bar mi 'gyur ro zhes bya ba'i don 'khrul pa yin no/_/'di la gzhan gyis brjod pa ni/_don dam par mthong ba ni snang ba med do zhes bya ba 'di ni smig rgyu la chur shes pa nyid kyis
[\[293b.6\]]'khrul te/_des na de skad brjod pa ni nga la yang mtshungs so/_/de nyid ces bya ba ni smig rgyu la chur shes pa de la snang ba'o/_/don med pa'i phyir te zhes bya ba ni dngos po don byed pa yin na/_de la ni don bya ba 'ga' yang dmigs pa ma yin pas ji ltar don yin no zhes bya ba'o/_/thams
[\[293b.7\]]cad ces bya ba ni ka ba la sogs pa yang ngo /_/'on te ka ba la sogs pa la ni don bya ba thob kyi smig rgyu la chur shes pa la sogs par ni ma yin te/_des na khyad yod pa kho na'o/_/de'i phyir gcig 'jig rten pa ma yin na/_thams cad 'jig rten pa ma yin par ji ltar 'gyur snyam na/_
[\[294a\]]
[\[294a.1\]]mthong ba las zhes smos so/_/don bya ba yang snang ba'i rang bzhin kho na yang yin gyi/_de yang 'jig rten pa ma yin pa yin na ka ba la sogs pa yang de'i dbang gis 'jig rten pa nyid du ji ltar rnam par gnas/_thob pa'i zhes bya ba ni/_ka ba la sogs pa la thob
[\[294a.2\]]pa'i khyad par yod do zhe na/_'di la brjod pa ni de yang zhes bya ba'o/_/thob pa'i rang bzhin yang ngo /_/'on te ka ba la sogs pa ni gzhan gyis mthong ba zla ba gnyis la sogs pa ni ma yin pa des na khyad par yod pa kho na'o snyam na/_gzhan gyis zhes smos so/_/ka ba la sogs pa ni gzhan
[\[294a.3\]]gyis mthong ba ma yin te rang gi ngo bo kho na mthong ba'i phyir ro zhes sngar bstan zin to/_/thob pa'i sun 'byin pa gzhan yang brjod pa ni ji ltar zhes bya ba'o/_/dad pa'i dus na dang po'i shes pa ni ka ba la sogs pa'i shes pa'o/_/de zhes bya ba ka ba'o/_/'ga' zhig ces bya ba ni ka ba la
[\[294a.4\]]sogs pa thob pa'i shes pa'o/_/de lta'i dngos yin la zhes bya ba ni thob pa'i rang bzhin yin pa la'o/_/thams cad mtshungs pa la nyid do zhes bya ba ni/_ji ltar ka ba la sogs pa'i shes pa rang nyid kho na thob pa'i rang bzhin yin pa de bzhin du ka ba la sogs pa dang zla ba gnyis ka yang
[\[294a.5\]]mi bden par 'gyur ro/_/shes te zhes bya ba ni ka ba la sogs pa'i shes pa'o/_/de'i shes pa yang zhes bya ba ni rgyu dag par 'dzin pa'i shes pa yang ngo /_/rgyu des na ka ba la sogs pa'i shes pa de dag kyang de ltar zhes bya ba bag chags las byung ba zhes bya bar brtag par bya'o/_/khyod la yang
[\[294a.6\]]nyes pa 'di yod do zhe na/_thog ma med pa'i zhes gsungs so/_/de ltar rnam par shes par smra ba rnam par gnas pa na/_de la nye ba lta bur gang ci snang ba de bsams pa'i don du phyogs snga ma 'god pa ni gal te zhes bya ba'o/_/tha dad pa yin na gang gis 'dzin zhes bya ba ni rang gi ngo bo las
[\[294a.7\]]gzhan rig pa med pa'i phyir ro/_/gal te de ni zhes bya ba ni 'brel pa'o/_/de'i zhen pa'i dbang gis zhes bya ba ni don dam pa ni 'brel par 'dzin pa mdo sde zhes bya ba 'di bdag cag 'dod pa kho na'o/_/tha snyad du ni sngon nyams su myong ba yang dran pa 'di skyes so zhes lhag par zhen pa las rgyu dang
[\[294b\]]
[\[294b.1\]]'bras bu rnam par gnas pa yin na zhes bya ba'i don to/_/'dir bdag gis ma sngon mthong bar 'gyur ro/_/'di nyid ni dran no zhes bya ba'i don rtogs par yod pa yin la/_de la gnod par byed pa yang yod pa ma yin no/_/phyi rol gang la rnam par shes pa'i 'bras bu yod pa de la de skad ces bya ba'o/_/rnam
[\[294b.2\]]par shes pa ni sngar mthong ba'i phyir rnam par shes pa'i 'bras bu can du 'thad pa yin no/_/de 'bras zhes bya ba ni phyi rol gyi 'bras bu nyid du 'dod pa ni gzhan du zhes bya ba phyi rol med par skye ba'i phyir ro/_/sbrang bu'i tshogs la du ba'i blo dang smig rgyu la ni chu'i blo bzhin no/_/phyi rol gyi 'bras bu'i phyogs
[\[294b.3\]]la ni du ba dang chu med par yang du ba dang chu'i blor 'gyur ba'i phyir 'khrul par 'gyur ro/_/phyi rol zhes ming tsam byas par 'gyur te/_phyi rol ni bag chags kyi stobs las 'gyur ba ma yin no/_/ming tsam de yang 'jig rten pa nyid kyis byas pa yin pas so/_/ji ltar rmi lam mthong ba rnams yul
[\[294b.4\]]phyogs gcig nyid la snang ba sna tshogs par 'gyur te/_der phan tshun gcig la mthong ba ni yod pa ma yin te/_rang rang gi snang ba tsam rig pa'i phyir ro/_/de lta na yang bdag cag gis mthong ba'i rmi lam de ni 'dis kyang yin no/_/gcig tu lhag par zhen pa yang yod pa yin no/_/de bzhin du
[\[294b.5\]]sad pa'i gnas skabs kyang yin pa nyid do/_/bag chags dang 'brel pa'i rmongs pa'i sems kyis g.yo ba ste/_rnam par gyur pa yin gyi gtso bo la sogs pa 'ba' zhig yod pa ni ma yin no/_/de ltar min na ste/_gal te bag chags byed pa po ma yin na/_de'i tshe 'di lta bu'i 'gro ba'i byed pa po
[\[294b.6\]]gang yin pa de ji ltar rtogs pa mngon du byed pa yin te/_'on kyang rtogs pa dang mi ldan pa kho nar 'gyur ro/_/rtogs pa dang ldan pa'i rnam pa ji ltar 'di 'dra ba byed par mi 'gyur ro/_/'on te dbang phyug 'di ni nye bar bstan pa nyid byed pa yin gyi/_ci thod thod byed pa ni ma yin no snyam na/_'di ni rang don skye
[\[294b.7\]]ba la zhes bya ba'o/_/gang la sogs pa'i don skye ba de la nye bar bstan par byed pa'o/_/gzhan du zhes bya ba ni ji srid cig rung rung ma byas pa de srid du logs par bya ba mi nus so/_/'di la brjod pa ni 'di zhes bya ba'o/_/phyi'i don du smra ba de'i bsam pa mthar thug par bskyal ba'i don du 'di brtsams pa
[\[295a\]]
[\[295a.1\]]yin no/_/yang ci'i phyir 'di bsgrub par mi nus snyam na shin tu zhes bya ba'o/_/rnam par dbyer med kyang zhes bya ba ni gzung ba dang 'dzin pa'i rang bzhin dang sngon po dang ser po la sogs pa'i rnam par ro/_/bstan zin to zhes bya ba ni shes pa la sngo sogs sna tshogs zhes bya ba der
[\[295a.2\]]ro/_/'on kyang rtogs pa nyid do zhes bya ba lhag par zhen pa nyid do/_/gzung ba la sogs pa bsal ba ni ma yin gyi 'on kyang de ni lhag par zhen pa tsam yin no zhes bya ba'i don to/_/de'i tha snyad la rgyu mtshan ci yod snyam na/_da med kyang zhes gsungs so/_/sgro 'dogs pa'i rnam pa brjod pa
[\[295a.3\]]ni 'di de ltar zhes bya ba'o/_/'on te zhes bya ba ni dngos po'o/_/de yang ste gzhan de yang ngo /_/ma yin te zhes bya ba ni de 'gog pa'o/_/gal te 'bras bu mthong bas rtogs pa yin na/_de'i tshe rang dang gzhan dag gis mthong ba'i ka ba la sogs pa dag kyang gcig nyid du rtogs par mi
[\[295a.4\]]'gyur ro/_/ci'i phyir zhe na/_du ba la sogs pa zhes gsungs so/_/'on te rang dang gzhan gyis mthong ba dag nyid spu ldang ba la sogs pa la gcig tu rtogs pa yin na/_de'i tshe rang dang gzhan dag gis mthong ba'i ka ba la sogs pa dang /_ka ba la sogs pa'i ngo bo nyid mngon sum
[\[295a.5\]]yin gyi gzhan gyis mthong bar bya ba ni mngon sum ma yin pa'o/_/gzhan gyis mthong bzhin zhes bya ba ni lan no/_/de nyid kyi phyir zhes bya ba ni tshad ma med pa nyid kyi phyir ro/_/gzhan gyis mthong ba la the tshom za'o/_/khyad par can sngon po'i rang bzhin du mthong ba la ser po'i rang bzhin du yang
[\[295a.6\]]the tshom za bar 'gyur na/_the tshom za ba yang ma yin te/_des na ji ltar ser po'i rang bzhin dang 'gal ba sngon po'i rang bzhin du dmigs pa na ser po'i rang bzhin nyid sel bar byed pa de bzhin du gzhan gyis dmigs par bya ba dang 'gal ba rang gis dmigs par bya ba nyid dmigs pa na gzhan
[\[295a.7\]]gyis dmigs par bya ba nyid sel bar byed kyi/_the tshom za ba ni ma yin no zhes dgongs pa'o/_/phyis zhes bya ba ni dogs pa bsu ba'o/_/rnam par shes pa lkog tu gyur pa'i yul can ni rnam pa thams cad du srid pa ma yin no zhes ston pa ni ma yin te zhes bya ba'o/_/mi rigs pa nyid ston pa ni gal
[\[295b\]]
[\[295b.1\]]te shes pa der lkog tu gyur par 'dod pa'i dam pa'i don snang na/_de'i tshe 'dir lkog tu gyur pa ci zhig yin te/_'on kyang mngon sum kho nar 'gyur ro/_/'on te yang snang ba med par lkog tu gyur pa'i don zhes brjod pa de'i tshe shes pa des mi snang ba'i don rtogs so zhes bya ba 'di ni bdag gi tshul
[\[295b.2\]]brgyad pa tsam yin no zhes dpyad pa'o/_/mi snang na ni ma rtogs pa kho na'o zhes bya bar dgongs pa'o/_/sngar go zhes bya ba ni rjes su dpag pa skye ba'i dus na/_de las rnga ma nyid ji ltar rtogs/_pha rol pos brjod pa ni de nyid ces bya ba 'byung bar 'gyur ba'i dngos po rjes su dpag pa nyid don gyi
[\[295b.3\]]dngos yod min par ji ltar zhe na/_de'i tshe 'byung bar 'gyur ba'i dngos po'i rjes su dpag pa gang yin pa de med pa'i dus na/_'byung ba'i dngos po ji ltar rtogs par 'gyur/_de'i tshe ni 'byung ba'i dngos po yod pa ma yin no/_/'on te 'byung bar 'gyur ba la rjes su dpag pa nyid mi 'gyur ro zhe
[\[295b.4\]]na/_thams cad du ni zhes smos so/_/'di rtog pa zhes bya ba ni gcig nyid du'o/_/'dir pha rol gyi lkog tu gyur zhes smras so/_/'di la lan ni de lta nyid du zhes bya ba'o/_/mthong phyir zhes bya ba la sogs pa dogs pa bsu nas/_de ltar zhes lan 'debs te/_sngar gyi dus su yod pa nyid do/_/_
[\[295b.5\]]'o na ji ltar de rjes su dpog snyam na/_de bzhin du zhes bya ba ste/_blta bar bya ba nyid du'o/_/yod ces ji ltar shes zhes dris pa 'di la gzhan gyis zhes lan brjod pa gang yin pa de yang mi rung ngo /_/de yang zhes bya ba ni gzhan no/_/phan tshun bsten pa nyid ston pa ni gzhan dang thun mong ba'i yod
[\[295b.6\]]pa nyid 'dzin pa'o/_/'on te nyes pa 'di rnam par shes par smra ba la yod pa nyid do snyam na/_gzhan du'ang zhes bya ba'o/_/rtogs pa 'di zhes bya ba ni rang rang gi rang bzhin rig pa can zhig yod kyi gzhan dang thun mong bar zhen pa ni 'khrul pa yin no zhes bya ba'o/_/de kho na bzhin zhes bya ba ni
[\[295b.7\]]gzhan gyis rig par byed pa nyid du'o/_/bzlog pa la yang zhes bya ba ni gzhan gyis rig par bya ba ma yin no zhes bya ba 'di la yang ngo /_/phyogs gnyis zhes bya ba ni blta bar bya ba dang /_bya ba ma yin par ro/_/gzhan gyis de ltar zhes bya ba glang po la sogs pa'i rang bzhin du 'jim dum la
[\[296a\]]
[\[296a.1\]]sogs pa ma rtogs pa de lta na yang ngo /_/pha rol nyid dogs pa bsu bar byed pa ni rjes su dpag pas so zhes bya ba ste/_gzhan gyis ma rtogs so zhes rjes su dpag pas rtogs pa ma yin no zhes bya ba'o/_/bzlog pa zhes bya ba ni gzhan gyis rtogs so zhes bya ba 'di la
[\[296a.2\]]yang ngo /_/yang sangs rgyas pa'i dogs pa bsu ba ni/_bzlog pa la zhes bya ba ste/_bdag gis mthong ba gang yang yin pa de nyid gzhan gyi rigs so zhes bya ba 'di la'o/_/ji ltar zhes bya ba ni pha rol po'i'o/_/da ni grub pa'i mtha' 'cha' ba ni gcig nyid dang zhes bya ba'o/_/gal te rang
[\[296a.3\]]dang gzhan gyis mthong ba cig ma yin na/_ji ltar gzhan yang spu ldang ba la sogs pa de 'dra ba nyid du 'gyur snyam na/_'dra ba rjes su dpag pas kyang zhes gsungs so/_/ma mthong ba zhes bya ba ni glang po la sogs pa ma mthong ba dang rjes su mthun pa bde blag tu gnas pa la sogs pa'o/_/gal
[\[296a.4\]]te 'di zhes bya ba glang po la sogs pa don yin la/_de'i tshe gzhan gyis kyang mthong bar 'gyur ro/_/gzhan pa phyi'i don du smra bas khas blangs pa yin te/_gzhan gyis mthong ba yang med de des na 'di ni don ma yin no/_/de don du gnyer bas zhes bya ba ni chen po don du gnyer ba nyid kyis nye ba dang rgyang ring
[\[296a.5\]]po na gnas pa dag nye bar 'gro ba thun mong bar thal bar 'gyur ro zhes bya bas de don du ma yin no/_/gzhan du zhes bya ba ni gzhan gyis ma mthong ba nyid ces rjes su dpog pa'o/_/lta ba de zhes bya ba ni gzhan gyis kyang mthong ba yin na zhes bya ba'i mtshan nyid can no/_/yang na zhes bya ba ni rnam pa gzhan gyis rig
[\[296a.6\]]par bya ba nyid 'gog pa'o/_/ji ltar rjes su snang bzhin zhes bya ba ni ji ltar lhag par zhen pa bzhin no/_/de ltar 'gyur ba'i phyir ro zhes bya ba ni gsal ba'i phyir ro/_/rigs pa yin no zhes bya ba ni 'bras bu'o/_/thob pa ni 'dzin pa la yang yod pa yin no zhes bsams nas bshad pa ni yang na zhes bya
[\[296a.7\]]ba'o/_/lhag ma ni zhes bya ba don gzhan ni lha dbang blo la sogs pa gzhan dag gis bshad pa nyid do/_/gal te gzung ba la sogs pa med pa ma yin na/_'o na de dag ci 'dra ba yin zhe na/_gal te zhes bya bas te 'on kyang ngo /_/de ni bdag po de nyid las zhes bya ba rang bzhin las zhes nyams pa'o/_/de dag
[\[296b\]]
[\[296b.1\]]ni gzung ba la sogs pa'o/_/sna tshogs su zhes bya ba gzung ba la sogs pa'i rang bzhin du ji ltar snang /_gzung ba la sogs par gsal ba yang pha rol gyis khas blangs pas brjod pa yin no/_/gal te tha dad pa snang yang bdag gcig yin na/_de'i tshe gzhan du mngon par 'dod pa la yang dag
[\[296b.2\]]pas tha dad pa nyid yod pa ma yin no/_/de zhes bya ba ni tha mi dad pa'o/_/mi snang yang zhes bya ba ni gzung ba la sogs pa'i rnam pa ni tha dad pa kho nar snang bar ji ltar de dag tha mi dad ces bsam pa'o/_/gal te zhes bya ba ni sun 'byin pa gzhan brjod pa'o/_/tha dad pa de dag ces bya ba ni gzung ba
[\[296b.3\]]la sogs pa'i rnam pa'o/_/gsal ba dang zhes bya ba ni bdag dang lhan cig tha mi dad pa'o/_/brjod zin pa'i don nyid gsal 'debs pa ni/_ji ltar bdag gsal ba de bzhin du rnam pa thams cad kyang gsal bar khas len na/_bdag bzhin du yod yod pa nyid du 'gyur ro/_/rnam pa
[\[296b.4\]]rnams kyang ma yin mod ci skyon snyam na/_bshad pa des na mtha' dag ces bya ba'o/_/bdag gi rang bzhin du gsal ba'i rang bzhin yin la/_rnam pa rnams kyang gsal ba'i rang bzhin du yod pa yin na de dag kyang bdag tu 'gyur ro/_/sun 'byin pa gzhan yang brjod pa ni 'khrul pa yang
[\[296b.5\]]zhes bya ba'o/_/'on te bdag nyid la zhes brjod do snyam na/_'khrul pa pas bya ba gzhan gyis 'khrul pa med na ni zhes bya ba la sogs pa brjod la/_gas pa ni bzlog bya nyid du zhes bya ba ni tha dad pa 'di ni ji srid du ma grub pa nyid de srid du bzlog bya nyid du mi 'grub la/_bzlog bya nyid du grub na yang
[\[296b.6\]]'khrul pa nyid du mi 'grub pas na phan tshun bsten pa yin no/_/de bzhin du ji srid du bzlog par bya ba nyid du ma grub pa de srid 'khrul par mi 'grub la/_bzlog par bya ba nyid kyang ji srid du 'khrul pa nyid du des na bzlog pa la gal te bzlog pa'i don du mi 'jug pa de srid mi 'grub la zhugs pa na yang
[\[296b.7\]]bzlog par bya ba nyid yin pa'i phyir 'khor lor 'gyur ro/_/'o na du mar snang ba nyid don dam pa yin no zhe na/_myong ba ma yin pa ni zhes bya ba gsungs so/_/de ni zhes bya ba ni du ma ni'o/_/de'i zhes bya ba ni gcig gi nang du 'dus pa'i phyir tha dad pa yang rtogs pa yin no zhe na/_'di la brjod pa ni de'i nang du
[\[297a\]]
[\[297a.1\]]zhes bya ba'o/_/gang gi phyir sna tshogs kyi rnam pa gcig ces bya ba nyid kyis ngag yongs su rdzogs pa yin na/_/du ma ni med pa nyid do zhes bya ba ni 'di nyid dgag pa dang 'brel gyi snga ma ni ma yin no/_/'di na ni mtha' dag gnyis med pa kho na ste/_tha dad pa ni snang ba ma yin no zhes brjod pa
[\[297a.2\]]ma yin no/_/de la ma yin pa zhes bya ba ni tha mi dad pa'i rang bzhin no/_/'dis ni tha dad pa ma yin la/_tha mi dad pa yang ma yin te/_gsal ba tsam mi bden pa yin no zhes bstan to/_/'on te goms pa 'di ni bzlog par mi nus pa'i phyir bden pa kho na'o zhe na/_goms par byed pa zhes
[\[297a.3\]]gsungs so/_/gal te zhes bya ba'i rtsod pa la 'dod pa ni nang gi rgyu tsam zhig ces bya ba'o/_/shes pa thams cad khyab pas so/_/rmi lam la sogs par ni bag chags las ma gtogs pa nang gi rgyu yod pa ma yin no/_/gang gi zhes bya ba gzhan gyi'o/_/de dang zhes bya ba dang po mthong ba dang
[\[297a.4\]]mtshungs pa'i phyir ro/_/de lta ma yin par mthong na zhes bya ba ni dang po mthong ba med par 'khrul pa na'o/_/de'i tshe 'khrul pa thams cad mthun pa mthong ba las ji ltar yin te/_chos mthun pa mthong ba med kyang srid pa'i phyir ro zhe na/_'di 'gog pa ni ma yin zhes bya ba'o/_/rang gi bdag
[\[297a.5\]]nyid la zhes bya ba ni bzhin gcig la'o/_/tha dad pa ma yin du chug mod ces bya ba ni tshad ma dang gzhal bya dang 'bras bu rtogs pa po rnams so/_/yang ji ltar sngon po la sogs rigs pa yang bde ba la sogs pa ltar rnam par gzhag ce na/_sngon po'i rnam pa'am zhes bya ba'o/_/de zhes bya ba
[\[297a.6\]]bde ba la sogs pa'o/_/'di la grub pa'i mtha' pas brjod pa ni/_bde ba la sogs pa la ji ltar 'dzin pa rnams bdag nyid du gyur pa yin/_'di la gzhan gyi lan ni rang nyid ces bya ba'o/_/grub pa'i mtha' pas 'dri ba ni gsal ba'i zhes bya ba'o/_/gzhan lan 'debs pa ni lkog tu zhes
[\[297a.7\]]bya ba'o/_/'di la gsungs pa ni gal te de lta na zhes bya ba'o/_/gal te sngon po la sogs pa ni gzhan gyi stobs kho nas lkog tu ma gyur pa yin rang gi ngo bos ni de dag lkog tu ma gyur pa ma yin no zhes ston pa ni gal te zhes bya ba'o/_/mig 'jug kyang sngon po lkog tu ma gyur par mi byed la mig
[\[297b\]]
[\[297b.1\]]ma zhugs kyang sngon po lkog tu ma gyur pa srid pa yin no zhes bya ba de nyid ston pa ni 'di ltar zhes bya ba'o/_/gal te yul de mi snang na de'i tshe lkog tu ma gyur pa kho na'o zhes brjod pa ni/_gal te yul de mi snang na de lta na yang lkog tu ma gyur pa kho na'o snyam na gal te zhes bya ba'o/_/mig la
[\[297b.2\]]sogs pa las byung bar mngon par 'dod pa gang yin pa de'i'o/_/gzhan du snang ba bag chags kyi rgyu can yin na de'i tshe gzhan du snang bar 'dod pa'i snang ba la ltos te/_rang gi ngo bor snang ba gzhan du gyur pa yin te yang bag chags kyi rgyu can du yin no zhes bya ba'i don to/_/snang ba nyid
[\[297b.3\]]las shes so snyam na snang ba tshad ma yin te zhes bya ba'o/_/gal te snang bar 'khrul pa yin te dngos po gzhan du gnas pa la rnam pa gzhan du 'gyur na/_de'i tshe brten pa gang las yin te/_'ga' las kyang ma yin no/_/rang gi ngo bos snang bar 'dod pa las gzhan pa'i snang ba mig la
[\[297b.4\]]sogs pa nyes pa'i rgyus skyed par 'dod pa ste de bzhin no/_/gal te shes pa me long ltar shin tu gsal ba yin na/_de'i nye bar gzhag pa nye bar gnas pa'i gzugs brnyan 'jog pa'i phyir na mig la sogs pa snang bar thal na de ni snang bar mthong ba yang med de des na me long ltar snang
[\[297b.5\]]ba ma yin no/_/thal ba nyid bstan par byed pa ni me long la ni zhes bya ba'o/_/ci me long snang ba'i rgyu yin pa de bzhin du mig la sogs pa yang yin no zhes brgya lam sangs rgyas khas len pa de la smras pa ni me long la sogs bzhin du zhes bya ba'o/_/der bshad pa'i rnam pa chen po ma
[\[297b.6\]]yin par mthong bar 'gyur te/_chen po ma yin pa nyid du snang mod ci skyon zhe na/_des na zhes gsungs so/_/re zhig kha dog ni nges par 'gyur ro snyam na ling tog ces smos so/_/gang gi tshe ling tog dang rab rib la sogs pas mig rnam pa gzhan du gyur pa de'i tshe der shar ba'i mdog kyang
[\[297b.7\]]rnam pa gzhan du 'gyur ba yin no/_/des na de'i sgo nas yul de'i mdog can du ji ltar nges zhes bya ba'i tha tshig go/_/gal te mig gi 'od zer mig 'bras nas 'thon nas chen po la sogs pa'i gzugs la zhugs pa ni chen po la sogs pa rang gi rang bzhin du 'dzin par byed pa yin no/_/
[\[298a\]]
[\[298a.1\]]gsal bar byed pas na sgron ma ste mig gi snang ba'o/_/de dang 'brel pa las gal te ngo bo khyad par can skye na/_de'i tshe sgron ma dang 'brel pa'i gzugs kyi rang bzhin rig par mi 'gyur ro/_/'on te sgron ma dang 'brel pa'i gzugs la sogs pa la yang 'dzin par byed pa
[\[298a.2\]]gzhan 'dod na de'ang thug pa med de/_de yang bshad zin pa'i nyes pa yod pa'i phyir ro/_/'on te gzugs kyi rang bzhin rig pa yod pa na de'i tshe 'od zer de dag 'dzin par byed pa yin te/_ma yin pa nyid do/_/des na skyes pa tsam las zhes brjod par bya ba yin no/_/de lta na yang shes pa thams cad
[\[298a.3\]]kyi rnam pa can du thal bar 'gyur ro/_/rgyu nyid kyi yul yin na nyes snyam na rgyu nyid kyis gsungs so/_/de'i rnam pa tsam gyis yul yin na yang nyes pa brjod pa ni de'i rnam pa nyid kyis zhes bya ba'o/_/gnyi ga la zhes bya ba ni de'i skyed byed dang rnam par 'jog par byed pa la'o/_/myong ba nyid
[\[298a.4\]]dam zhes bya bar rang rig pa dang /_de lta ma yin par rang rig pa ma yin na yang ngo /_/rtogs pa dang gzhan pa'i gnas skabs mi rung ba nyid brjod pa ni gal te zhes bya ba'o/_/grangs can gyi lta ba la ni rnam pa dang ldan pa blo yin no/_/des na gal te blo'i rang bzhin rtogs na de'i tshe sems yod pa
[\[298a.5\]]gzhan gyis ci bya/_don med pa'i phyi rol zhes bya ba ni blo'i rang bzhin rtogs pa nyid las don gnas grub pa'i phyir ro/_/'on te blo'i rang bzhin ma rtogs na/_de'i tshe yang rtogs pa'i rang bzhin gyis yul rnam par 'jog par mi nus te rnam pa dang bral ba'i phyir ro/_/'on te ma rtogs pa'i blo nyid
[\[298a.6\]]kyis yul rnam par 'jog par byed ce na ma rtogs pa ni zhes bya ba gsungs so/_/rtogs pa zhes bya ba rnam par gzhag pa'i yul zhes bya ba rgyu ma yin no/_/blo ni shes par byed pa yin na rang nyid ma shes par ji ltar yul shes par byed par 'gyur/_gal te blo'i rang bzhin rtogs so zhe na ni de nyid
[\[298a.7\]]de'i rang bzhin rtogs pa yin te/_sems pa yod pa gzhan gyis ci bya ba snyam du dgongs pa'o/_/de lta na tshad ma dang 'bras bu dag gcig tu ji ltar 'thad snyam na bya ba gzhan dang zhes gsungs so/_/de nyid ces bya ba ni shes pa'i rnam pa'o/_/da ni gzhan yang zhes bya ba la sogs pas bshad par bya ba
[\[298b\]]
[\[298b.1\]]slob dpon phyogs kyi glang po'i gzhung nye bar dgod pa'o/_/de dang khyad par med par zhes bya ba ni yul gyi shes pa dang khyad par med par ro/_/'di nyid 'chad pa ni yul gyi shes pa zhes bya ba'o/_/'on te dran pas yul du byas pa'i snang ba 'di ni don nyid yin no snyam na don dang snang ba gcig pa nyid yin
[\[298b.2\]]na'o/_/de nyid la de ni 'di lta bur gyur pa'i snang ba yin no zhes bya ba de lta bu'i rnam pa can gyi nges pa dang /_de lta bu'i rnam pa can gyi ma nges pa'o/_/cha gnyis dang zhes bya ba ni phra mo dang phra mo ma yin pa'i mtshan nyid do/_/'di'i lam ni 'di ni phyis zhes bya ba'o/_/'o na shes pa yod par ji ltar
[\[298b.3\]]'grub snyam na de la zhes gsungs so/_/ji ltar don shes pa ste gsal ba'i mchog tu gyur na/_don gyis go bas shes pa yongs su rtogs pa de bzhin du dran pa gzhan du mi 'thad par te/_dran par don gsal ba gzhan du mi 'thad pas kyang dran pa rtogs pa yin no/_/shes pa rig pa ma yin la/_
[\[298b.4\]]shes pa de la tshul gnyis kyang yod na ni ma yin te/_rnam pa gnyis ka myong ba med pa'i phyir ro/_/'o na rjes su dpag pas bsgrub po snyam na/_gtan tshigs the tshom la brjod phyir/_/zhes gsungs so/_/sun 'byin pa gzhan yang brjod pa ni gtan tshigs dpe la zhes bya ba'o/_/bram ze dag
[\[298b.5\]]ces bya ba brjod pa de ni mi rigs so zhes 'brel to/_/skra shad la sogs pa ni shes pa la'o/_/dung dkar po la ser por shes pa'o/_/de la yang khyed kyis dam bcas pa nyid mngon sum gyi gnod pa yin no zhes ston pa ni de la zhes bya ba'o/_/nges pa zhes bya ba ni dran pa'o/_/nges pa'i rnam pa nyid
[\[298b.6\]]brjod pa ni/_de de lta bur snang ngo zhes bya ba'o/_/'on te yul shes pa'i shes pa rang bzhin ci 'dra ba zhig snyam na yul shes pa la zhes smras so/_/rgyu nyid kyis zhes bya ba ni yul shes pa'i shes pa rgyu yin pas so/_/nyams myong ba yang de lta bur zhes bya ba don gyi rnam par 'gyur ro/_/de yang
[\[298b.7\]]zhes bya ba ni don shes pa'i shes pa dran pa'i mtshan nyid la snang ba'o/_/de lta bu nyid du zhes bya ba ni gsal bar ro/_/de ltar snang ngo zhes bya ba ni mi gsal bar ro/_/gal te dran pa la snang ba 'di don yin na de'i tshe skyes bu gzhan gyis kyang rtogs par 'gyur ro/_/sun 'byin pa gzhan yang brjod pa ni
[\[299a\]]
[\[299a.1\]]bdag la rtag tu zhes bya ba'o/_/de lta yin dang zhes bya ba ni bdag la 'brel ba nyid na'o/_/bdag la 'brel pa'i bde ba la sogs pa ni brjod kyang gzhan gyis rtogs pa ma yin no/_/de ltar ma yin par yang zhes bya ba ni ma brjod kyang ngo /_/gzhan nyid do zhes bya ba ni bdag gi dran
[\[299a.2\]]pa las gzhan no/_/'di ni gcig go zhes bya ba ni 'dis rtogs pa gang yin pa nyid ngas rtogs so zhes rnam pa de ltar rtogs pa ni skyes bu de gnyis la mi 'gyur te/_don de ni so sor bdag nyid tha dad pa'i phyir ro/_/ci'i phyir mtshams sbyor bar mi 'gyur snyam na/_sems de gnyis ni zhes gsungs
[\[299a.3\]]so/_/'dir zhes bya ba ni 'chad pa po dang nyan pa po'i sems dag la'o/_/gzhan la gnas pa yang zhes bya ba ni gzhan gyis ma brjod kyang 'dra ba dang dngos por gyur pa yod pas na/_rang gi rtogs pa'i rjes su 'brangs nas rgyun gzhan la yang rtogs par 'gyur ro/_/'di nyid 'chad pa ni gal
[\[299a.4\]]te bdag gis kyang zhes bya ba'o/_/mi bden pa brjod pa'i dus na nyan pa'i blo don dang bral ba yin mod/_de las cir 'gyur snyam na ji ltar zhes bya ba'o/_/mi bden pa brjod pa'i dus na ni smra ba po'i sems la de 'dra ba'i don snang ba yod pa ma yin no/_/de lta na yang nyan pa pos smra ba po la de 'dra ba'i
[\[299a.5\]]snang ba yod do zhes par byed do/_/rnam pa gang gis shes pa gnyis sngon po nyams su myong ba'i cha gnyis la dmigs snyam na/_sngon por snang ba zhes bya ba ni don gyi rnam pa 'chad de cha gcig go/_/shes pa zhes bya ba ni rtogs pa'i bdag nyid de cha gnyis pa'o/_/gzhan dag gis zhes bya ba ni bram
[\[299a.6\]]ze la sogs pas so/_/ji ltar zhes bya ba ni sngon po'i shes pa'o/_/'ba' zhig par zhes bya ba ni don gyi rnam pa dang bral bar ro/_/don gyis go bas brtags pa de ltar ni rjes su 'brang ba su yang med do/_/de ltar rjes su 'brang ba lta re zhig gzhag ste/_don gyis go bas yang mi srid do zhes
[\[299a.7\]]gsungs pa ni don gyis go ba ni zhes bya ba'o/_/'on te don gyis go bas blo tha dad par rjes su dpog pa de'i nyes pa ci yod snyam na don gyis go bas zhes smras so/_/yang ji ltar de nges par bya ba ma yin snyam na/_gang gi phyir rtogs par byed par nus pa ma yin pa'i phyir ro/_/de nyid brjod pa ni gzugs la
[\[299b\]]
[\[299b.1\]]sogs par zhes bya ba'o/_/rkyen tha dad pas zhes bya ba rtogs pa zhes bya ba 'di la ni/_g+ha nya'i rkyen yin la blo zhes bya ba la ni k+Ti na'i rkyen yin no/_/'di nyid sdud pa ni k+Ti dang ni zhes bya ba'o/_/don tha dad pa yin na ni g+ha nya'i rkyen gyi mtha' can rtogs pa des/_k+Ti na'i rkyen gyi mtha' can gyi blo 'chad
[\[299b.2\]]pa ste blo ni rtogs pa'o zhes bya ba de lta bu'i rnam par ji ltar 'gyur/_'o na sngon po'i blo zhes tha dad par ji ltar ston snyam na/_sngon po la sogs pa de nyid ces bya ba'o/_/de'i rnam pa nyid rjes su rtog pa zhes bya ba ni sngon po'i rnam pa nyid kyi rjes su 'brang ba'o/_/phyi ma'i shes pas zhes bya ba
[\[299b.3\]]ni sngon po'i shes pa'i de ma thag tu byung ba 'di ni sngon po'i rnam pa yin no zhes bya ba'i rnam par rtog pas so/_/tha dad par zhes bya ba ni rtogs pa'i bzos sprus pas so/_/de ltar na tshad mas grub par gyur pa gang yin pa de la brten nas/_gzhan tshad mas ma grub pa 'gog par 'gyur
[\[299b.4\]]ba yin no/_/'di nyid sbyor bar byed pa ni gal te zhes bya ba'o/_/'on te de ni tshad mas grub pa la brten nas blo nyid dgag par bya'o snyam na de la re zhig ces bya ba'o/_/ci ste blor smra bas kyang don khas blang bar bya ste/_de lta ma yin na blo nyid rab tu mi 'grub par 'gyur ro snyam na/_blo dang ldan
[\[299b.5\]]pas ni zhes bya ba ste/_rnam par shes par smra bas ni'o/_/gal te ji ltar blo rang rig pas grub par khas blangs nas don yongs su 'dor ba de bzhin du don yang rang rig par khas blangs nas blo dor bar bya'o snyam na/_'on te sngon po la sogs pa'i rnam pa las tha dad pa'i blo med do zhe na ni de
[\[299b.6\]]yod par ji ltar 'gyur snyam na 'di la brjod pa ni ji ltar skad cig ces gsungs so/_/blo gzhan dran pa de ltar sngon po la sogs pa'i rnam par ro/_/des na zhes bya ba ni blo gzhan gyis so/_/sngon po'i rnam par shes pa snga ma de nyid dran pa la gnas par tshad mar gang las nges par bya zhe na/_
[\[299b.7\]]'di la brjod pa ni de bzhin nyid du zhes bya ba'o/_de ltar rtogs kyang gal te de ltar tha snyad mi byed na ni de'i tshe thams cad 'jig par 'gyur ro zhes bya ba'i don to/_/'o na 'di ltar de la don gyi rnam pa yang snang ba ji ltar yin snyam na de la shes pa ni zhes gsungs so/_/de dang 'brel ba ni don dang 'brel pa'o/_/
[\[300a\]]
[\[300a.1\]]rgyu des na zhes bya ba shes pa'i yul de'o/_/gzhan du zhes bya ba ni don med pa'o/_/de ltar ni don dang bcas par ro/_/gal te de ltar na yang don tha dad pa nyid dran par 'gyur mod shes pa snga ma'i bdag nyid du gyur par go dran snyam na des de la zhes bya ba ste/_don la rgyu
[\[300a.2\]]des na de'i rnam pa nyid du rtogs pa gang yin pa de nyid la stobs zhes brjod pa yin la/_de yang 'khrul nas 'gyur ba yin no/_/de ltar zhes bya ba don gyi rnam pa nyid du rtogs par 'gyur ro/_/gnyis la yang zhes bya ba snang ba dang yid la byed pa la yang ngo /_/gang gi phyir de lta bu'i nyes pa
[\[300a.3\]]yod pa des na de ni mi rung ngo /_/'on te gzugs med par snang ba gzung bar mi nus pas na snang ba gzugs su 'gyur ro/_/rnam par shes pa ni gzhan du yang 'dzin pa yin no snyam na/_ji ltar gzugs zhes gsungs so/_/'bras bu nyid kyis de ltar rtogs na yang zhes bya ba ni rnam par
[\[300a.4\]]shes pa 'bras bu yin pa'i phyir de dran na rgyu gzugs kyang dran pa yin no zhes khas len na'o/_/yang ji ltar na nges pa 'dir mi 'gyur snyam na don de nang du zhes gsungs so/_/dang po zhes bya ba ni don 'dzin pa'o/_/gnyi ga'i rang bzhin ma yin te zhes bya ba ni 'di nyid gsal bar byed pa ni 'dzin
[\[300a.5\]]pa'i rnam pa 'ba' zhig ces bya ba'o/_/gnyis pa yang zhes bya ba ni don gyis shes pa la 'dzin par byed pa la yang ngo /_/nges par 'dzin pa'i sems kyis zhes bya ba de nyid gsal bar byed pa ni gnyis pa zhes bya ba ste/_shes pa gnyis pa la nges par 'dzin pa dran pa'i mtshan nyid kyi
[\[300a.6\]]sems de des so/_/de yang zhes bya ba ni gnyis pa yang ngo /_/rang bzhin gcig pa nyid la zhes bya ba 'di nyid kyis don brjod pa ni 'dzin pa'i rnam par zhes bya ba'o/_/gnyis pa zhes bya ba ni don shes pa dran pa'o/_/blo snga ma zhes bya ba ni don 'dzin pa'o/_/rnam par shes pa snga ma don gyi rnam pa
[\[300a.7\]]can du sbyor bar byed do zhes bya ba'i don to/_/'di nyid ldog pa'i sgo nas brjod pa ni gal te zhes bya ba'o/_/gal te don gyis shes pa don rnam pa can du ma gyur na de'i tshe blo snga ma 'ba' zhig kyang dmigs par 'gyur ro/_/'dzin pa la yang the tshom za ba yin te gzung ba ma dran na ni 'dzin par byed pa ma yin no/_/phyed phyi
[\[300b\]]
[\[300b.1\]]ma 'chad pa ni 'dzin phyir zhes bya ba'o/_/de nyid ces bya ba ni gzung ba'i bya ba dang bral ba nyid 'dzin par byed pa de'i rang bzhin yin pa ste/_gzung ba nye ba na gzhan nyid du zhes bya ba gzung ba'i byed pa dang ldan pa'i rang bzhin du ni gyur pa ma yin no/_/rgyu des na 'dzin par byed pa ma yin pa'i rang bzhin gzhan
[\[300b.2\]]du dran par gyur pa de ni de lta bur gyur pa nyid ces bya ba 'dzin par byed pa ma yin pa'i rang bzhin du dran par bya ba de ji ltar 'dzin par byed pa yin/_de snang ba nyid ces bya ba ni gzung ba snang ba nyid do/_/'di'i zhes bya ba ni 'dzin par byed pa'o/_/gzugs la sogs pa'i bdag nyid dang 'dzin par byed pa
[\[300b.3\]]gcig nyid do/_/de skad du slob dpon phyogs kyi glang pos so/_/de ni zhes bya ba ni shes pa snga ma snga ma'o/_/yul ma yin pa'i phyir zhes bya ba ni yul gyi rnam pa dang bral ba'i phyir ro/_/'di nyid gzhung 'dzugs pa ni gang gi phyir zhes bya ba'o/_/de las te shes pa dang po las byung ba'o/_/de'i
[\[300b.4\]]zhes bya ba shes pa snga ma'i don gyi rnam pa dang rig pa'i rnam pa gang yin pa'o/_/shes pa'i shes pa dran pa'i mtshan nyid can skyes par gyur pa na/_de'i zhes bya ba shes pa snga ma'i rnam pa dang ldan par 'gyur ba yin te/_dper na thag ring po'i shing las skyes pa'i shes pa shing gi rnam pa dang
[\[300b.5\]]ldan par 'gyur ba yin no/_/de gnas pa nyid ces bya ba ni don gnas pa nyid shes pa de'i rang bzhin no/_/bde ba la sogs pa'i rang bzhin du shes pa nges par rtog pa yin no snyam na/_bde ba la sogs pa'i zhes smos so/_/bde ba la sogs pa'i zhes bya ba ni 'chad pa'o/_/khyed la zhes bya ba ni rigs
[\[300b.6\]]pa can la sogs pa la'o/_/'on te bde ba la sogs pa yul yin yang rnam par shes pa ni de dag las tha dad ma yin gyi/_'on kyang de dag nyid yin no snyam na ji ltar zhes bya ba'o/_/gnyis ka yang zhes bya ba ni bde ba la sogs pa dang sngon po la sogs pa'o/_/'on te bde ba la sogs pa kho na sngon
[\[300b.7\]]po la sogs pa'i 'dzin par byed pa yin no/_/des na sngon po la sogs pa las tha dad par shes pa rtog pa kho na'o snyam na/_bde ba la sogs pa ni zhes bya ba'o/_/de med kyang zhes bya ba ni bde ba la sogs pa med kyang rang gi ngo bo'i khyad par zhes bya ba gsal ba'i rang bzhin gyis byas pa nyid do/_/de
[\[301a\]]
[\[301a.1\]]med par te gsal ba'i rang bzhin med par 'dzin par byed pa med pa'i phyir ro/_/sngon po la sogs pa ni zhe lkog tu ma gyur pa nyid gsal ba'i rang bzhin med par sngon po la sogs pa'i 'dzin par byed pa dmigs pa med kyi 'on kyang sngon po la sogs pa'i 'dzin pa'i byed pa ni gsal
[\[301a.2\]]ba'i rang bzhin kho na yin no/_/de yang bdag nyid du gyur pa ma yin no zhes brjod pa ni de'i phyir zhes bya ba'o/_/phyi rol gyi zla ba nyid la zla ba bdag gnyis su mthong ba nyid kyis tha dad par mthong bar 'gyur ba de bzhin du rnam par shes pa bdag nyid la yang yul gyi rnam pa dang rtogs pa'i rnam pa gnyis
[\[301a.3\]]su rnam par shes pa rang bzhin gcig nyid la mthong ba yin la/_yul gyi rnam pa dang rtogs pa'i bdag nyid kyang tha dad kho nar snang ba yin no zhes 'ga' zhig 'chad pa sun dbyung ba'i don du phyogs snga ma brjod pa ni gal te zhes bya ba'o/_/de'i zhes bya ba rnam par shes pa'i bdag nyid la ni ji
[\[301a.4\]]ltar tha dad par mthong rang bzhin de nyid ni gzhan du 'gyur ba ma yin/_'di nyid 'chad pa ni ji ltar zhes bya ba'o/_/de nyid kyis zhes bya ba ni shes pas so/_/gzhan gyi ngo bor zhes bya ba ni rang bzhin tha dad par ro/_/de zhes bya ba rang bzhin la ma rtogs par thal ba'i phyir ro/_/yul gcig la yang
[\[301a.5\]]tha dad par mthong bar rigs te zhes pha rol gyis brjod pa gang yin pa de re zhig sun 'byin pa ni de ni ma yin te zhes bya ba'o/_/'di ltar zhes bya ba ni gzhan gyi rang nyid kyis rang bzhin ci 'dra ba des kyang gzhan rtogs par mi nus na/_gzhan gyis lta ba gzhan rtogs par nus re skan/_des na
[\[301a.6\]]yul gcig la yang tha dad par mthong ba zhes bya ba ni sngar zla ba gcig yin no/_/lhag ma ni khas len pa nyid do/_/'o na rnam 'grel 'di'i don ci snyam na/_des na don 'di yin te zhes bya ba'o/_/gal te tha dad pa mi rtogs na ci zhig rtogs she na gal te zhes bya ba'o/_/rjes su 'gro ba zhes bya ba ni
[\[301a.7\]]sngar zla ba gcig mthong bar 'gyur ro zhes bya ba'o/_/zla ba gnyis pa ni de lta kho na mthong ngo zhes bya ba ni ldog pa'o/_/des na 'di gnyis tha dad do zhes bya ba ni rtogs pa yin no/_/de lta na 'o na zhes dogs pa bsu ba nas grub pa'i mtha' byed pa ni de ni de bzhin te zhes bya ba'o/_/tha dad pa'i rgyu zhes bya
[\[301b\]]
[\[301b.1\]]ba ni tha dad pa'i tha snyad kyi rgyu'o/_/sngon po dang ser po dag ni grub pa dang bde ba tha dad pa'i phyir gcig ma yin no zhes bya ba 'di ni khas blangs pa tsam yin no/_/gang gis 'gal ba chos gnas par 'gyur/_'di la 'gal ba gang zhig yod snyam na/_'di la 'gal ba yang zhes bya ba'o/_/rnam
[\[301b.2\]]pa gzhan brjod pa ni tha dad par ni zhes bya ba la sogs pa'o/_/gal te zhes bya ba ni tha dad pa dang nye bar sbyar ba'o/_/gzhan la zhes bya ba ni sangs rgyas pa la'o/_/yang ji ltar na 'di ming tsam yin snyam na/_gal te de la zhes bya ba'o/_/'o na ji ltar zhes dogs pa bsu ba nas
[\[301b.3\]]brjod pa ni de'i tshe zhes bya'o/_/ser po dang mi 'bral ba'i sngon po gang yin pa de nyid khyer la shog ces brjod pa ni sngon po tsam zhig khyer nas 'ongs par mthong gi ser po ni ma yin no zhes brtsad pa la/_lan ldog pa ni bral ba med pa'i sngon po zhes bya ba'o/_/gal te de ltar yang sngon po dang
[\[301b.4\]]ser po tha dad pa'i tha snyad mthong ba ji ltar bsgrub snyam na/_tha dad pa'i tha snyad ni zhes bya ba'o/_/'on te zhes shes pa gzhan gyis don mthong ba yin no snyam na/_'di la brjod pa ni de zhes smos te don de'o/_/der sngon po'i rnam pa kho na don yin par 'gyur ro snyam na/_de zhes gsungs so/_/sngon po'i
[\[301b.5\]]rnam pa yang ngo /_/gzhan du ni zhes bya ba ni ka ba dang bcas par 'dod par ro/_/rgyur gyur pa phyi'i dngos po 'ga' zhig ma tshang bas gzhan ka bas stong par ka ba'i rnam pa can gyi shes pa mi 'byung ba'o/_/gal te de lta na yang zhes bya ba ni khyad par dang bral ba mthong ba'i shes pa dang gcig nyid yin pas ji
[\[301b.6\]]ltar don bsgrub par 'gyur zhe na/_phyi rol gyis zhes smos so/_/de lta bur gyur pa zhes bya ba ni rjes su dpag par bya ba'i don to/_/gzhan zhes bya ba ni de ma thag pa las tha dad pa'o/_/'o na ji ltar sngar gtan mthong ba med pa'i don rtogs par byed snyam na/_rten gzhan med par zhes smos so/_/gzhan du ni
[\[301b.7\]]ma yin no zhes bya ba ni rnam pa thams cad sngon ma mthong ba'i don yongs su rtogs pa'o/_/de nyid kyis ni zhes bya ba ni gong bu'i rnam par snang ba'i shes pa ni skyed par byed pa'i shes pa mthong ba ma yin te/_gong bu'i rnam pa de ni shes pa'i rnam pa yin pa'i phyir ji ltar phyi rol mthong ba yin te/_skyes bu
[\[302a\]]
[\[302a.1\]]gzhan gyis gong bu'i rnam par snang ba'i shing gi rnam pa skyed par byed pa'i shing mthong ngo zhe na/_'di la dpyad zin te/_des kyang ci ltar mthong ste/_de yang rang gi rnam pa tsam rig pa'i phyir ro zhes bya ba der ro/_/gal te yang de tsam gyis rtogs pa yin mod kyi de ltar na yang
[\[302a.2\]]nyes pa gzhan brjod pa'i don du pha rol nye bar 'god pa ni de nyid kyis zhes bya ba ni/_gang la gong bu'i rnam pa can gyi shing du snang ba bskyed pa de nyid kyis phyis shing mthong ngo zhe na/_'di la brjod pa ni gal te zhes bya ba'o/_/phyis mthong ba yang rigs pa ma yin no zhes bya ba ni chug kyang gi sgra'i don
[\[302a.3\]]to/_/phyis nyid 'gyur mod sngar gong bu'i rnam pa can gyi shing mthong ba'i dus su ni ma yin no/_/ci'i phyir zhe na dmigs pa zhes bya ba'o/_/gzhan yang dus phyis 'byung ba'i shing du rtogs pa de yang shes pa'i rnam pa nyid yin gyi don gyi ni ma yin no/_/des na ma 'dres pa'i yan lag can gyi
[\[302a.4\]]shing rtogs pa der yang ngo /_/nges pa'i rgyu zhes bya ba ni sngon po dang ser po'i rnam pa'i rgyu'o/_/'o na ji ltar phyi rol gyi gzhal bya yang rjes su dpag par nus she na/_gal te zhes bya ba'o/_/rtog pa la ni phyi rol gyi gzhal bya khas len pa yod pa ma yin no zhes bya bar dgongs so/_/phyi rol gyi don
[\[302a.5\]]med par gyur na/_rgyu dang 'bras bu nyid ni shes pa yin par 'gyur ro/_/shes pa de dag la yang rigs pa 'di ni sngar 'gyur dgos la/_'di ni phyis kho na'o zhes bya ba rnam pa nyid yin gyi don gyi ni ma yin no/_/des na ma 'dres pa'i yan lag can gyi shing rtogs pa der yang ngo /_/nges pa'i rgyu zhes
[\[302a.6\]]bya ba ni sngon po dang ser po'i rnam pa'i rgyu'o/_/'o na ji ltar phyi rol gyi gzhal bya yang rjes su dpag par nus she na/_rtog pa la ni phyi rol gyi gzhal bya khas len pa yod pa ma yin no zhes bya bar dgongs so/_/phyi rol gyi don med par 'gyur na/_rgyu dang 'bras bu nyid ni shes pa ma yin par
[\[302a.7\]]'gyur ro/_/shes pa de dag la yang rigs pa 'di ni sngar 'gyur dgos la/_'di ni phyis kho na'i zhes bya ba rnam pa de lta bu'i mtshan nyid can gyi nges pa gang yin pa de med pa'i phyir/_'bras bu med cing rgyu yang med do/_/nges pa med pa nyid ston pa ni/_'di ltar zhes
[\[302b\]]
[\[302b.1\]]bya ba'o/_/de las ni so sor snang ba las so/_/ser por snang ba las ma gtogs par zhes bya ba ni/_sngon por snang ba ni rnam par shes pa dang bral ba'i sngon por snang ba nyid ser por shes pa de'i rgyu yin par 'gyur ro/_/yang ji ltar de ser por snang ba dang
[\[302b.2\]]bral snyam na ser po med pas zhes bya ba'o/_/gal te de'i tshe ser po yod pa yin na ni de dang lhan cig pa'i sngon po'i shes pa nyid ser po'i shes pa'i rgyur 'gyur ba yin no/_/'o na tshul 'dis sngon por snang ba nyid ser por shes pa'i rgyur gyur la rag go snyam na/_de la yang nges pa zhes gsungs so/_/
[\[302b.3\]]ci'i phyir nges pa med snyam na/_gang gi phyir ser por snang ba'i rnam par shes pa de las kyang sngon por snang bar 'gyur ba'i phyir ro/_/phyi'i don gyi phyogs la yang nyes pa 'dir ji ltar mi 'gyur snyam na/_der zhes bya ba ni/_ser po'i shes pa'i de ma thag pa sngon po'i shes pa'i
[\[302b.4\]]de ma thag pa la'o/_/gal te de lta na yang ser po la sogs pa'i mtshungs pa de ma thag pa'i rkyen gcig kho na las sngon po dang ser po'i rnam par shes pa 'byung bar ji ltar 'gyur snyam na/_mtshungs pa de ma thag pa'i zhes smos so/_/mya ngan gyi yul la gnas pa'i rdo rje'i dum
[\[302b.5\]]bu la sogs pa chung ngu las kyang ngo /_/bzlog par ni ma yin no zhes bya ba ni myu gu la sogs pa skye ba ni'o/_/de las kyang zhes bya ba ni myu gur snang ba la'o/_/gang la du ba yod pa de na gdon mi za bar gzhan gyi mer snang ba yod pa ni ma yin no nges pa med pa'i phyir ro zhes bya ba ni/_gang na du
[\[302b.6\]]bar snang ba yod pa der gdon mi za bar 'gyur rang gi mer snang ba yod par 'gyur ro zhes bya ba nges pa yod pa ma yin te/_'brel pa la sogs mi srid pa'i phyir ro/_/ci'i phyir blo nyid la brten nas de ltar rnam par gzhag par bya'i gzhan du ni ma yin zhe na/_gang gi zhe na snang ba nyid dgos kyi
[\[302b.7\]]mi snang ba'i don ni ma yin te/_des na snang ba nyid la brten nas rnam par 'jog pa ni rigs pa dang ldan pa yin no/_/'on te gal te don med na de'i tshe snang ba nyid yod par mi 'gyur ro/_/des na snang ba khas blang ba'i don du yang gdon mi za bar don khas blang bar bya'o/_/'di ltar zhes
[\[303a\]]
[\[303a.1\]]gsungs so/_/snang ba med par yang don 'gyur ba nyid do/_/des na snang ba dang bral ba'i don nyid khas blang bar bya'o snyam na/_snang ba med na zhes gsungs so/_/snang ba dang bral ba'i phyi rol ni khas blang bar mi nus pa kho na'i zhes bya ba'i don to/_/sa bon du snang ba dang
[\[303a.2\]]bral ba'i myu gu 'ba' zhig snang bar 'gyur na myu gur snang ba rgyu med pa nyid du 'gyur ro/_/myu gur snang ba'i rgyu med pa sa bon du snang ba med kyang de yod pa'i phyir ro/_/pha rol po nyid sangs rgyas pa'i dogs pa bsu ba ni 'on te zhes bya ba'o/_/myu gur snang ba de na skyes bu gzhan gyi sa bon du
[\[303a.3\]]snang ba yod pas na'o/_/'di phyi rol po 'gog pa ni ma yin te zhes bya ba'o/_/de gdon mi za bar gzhan gyi snang ba yod do zhes bya ba'i nges pa gang yin pa med pa'i phyir ro zhe na/_'di la grub pa'i mtha' pas de yang mtshungs so zhes gsungs so/_/lan btab zin to zhes bya ba ni phyis
[\[303a.4\]]nyid yod mod/_sngar go yod par ji ltar 'grub ces bya ba der ro/_/'bras bu grub pa myu gu las mi snang ba yang sa bon yod par shes so/_/'di la zhes bya ba ni snang ba sa bon la sogs pa yang khyad par 'dzin pa'i dus su mthong ba nyid yin no zhe na 'di 'gog pa ni 'o na zhes bya ba'o/_/gal
[\[303a.5\]]te phyi rol ni don dam pa kho na yod pa yin gyi sgro btags pa tsam du ni ma yin no snyam na/_rjes su dpag pa'i dus su smos so/_/gzhan zhes bya ba ni du ba skyed pa las so/_/don yang gzhan nyid de skad cig yin pa'i phyir ro/_/gang gis du ba bskyed pa nyid ni de tshe yod pa ma yin no/_/de yang
[\[303a.6\]]ni phyi la yang ngo /_/ji ltar ngas mthong ba'i zla ba gnyis po gang yin pa de nyid 'dis kyang yin no zhes don dam par tha dad par yang tha snyad du 'gyur ba de bzhin du bdag gis du ba las dpag pa'i mer snang ba gang yin pa de nyid 'dis kyang rtogs so zhes gzhan la yang zhes bya ba snang ba gcig nyid
[\[303a.7\]]la yang tha snyad du 'gyur ro/_/phyi nas nyid ni zhes bya ba ni rjes su dpag pa'i nyid du'o/_/rtogs par zhes bya ba ni thams cad kyi tshe rtogs par 'gyur ba'o/_/de lta na yang rjes dpag dus su sngar ma rtogs pa na don thams cad kyi rnam pa thams cad du rtogs par 'gyur ro/_/des na rjes su dpag pa
[\[303b\]]
[\[303b.1\]]las 'ga' zhig 'jug par ji ltar 'gyur te/_ma rtogs par rang bzhin 'ga' yang med pa'i phyir ro/_/sngar nyid ces bya ba ni rjes su dpag pa'i dus nyid du'o/_/'on te me nyid gzhan gyi rang bzhin du rtogs pa des na yod pa yin snyam na/_gzhan gyi ngo bos zhes gsungs so/_/des zhes
[\[303b.2\]]bya ba ni pha rol gyi sems so/_/'dir gzhan gyis smras pa ni de ma yin te zhes bya ba'o/_/gal te rjes su dpag pa'i dus na don med kyi 'on kyang 'jug pa'i de ma thag yod na de'i tshe phyis 'jug pa'i dus su don dam par 'chad pa ste/_sngar gyi dus su gnas pa'i skad cig gzhan gyis ma
[\[303b.3\]]bskyed par ji ltar min zhe na/_'di la brjod pa ni de med par zhes bya'o/_/gang gi tshe med par gyur pa de'i tshe sngar med pa'i me de med pa nyid rnam par chad par ji ltar 'gyur/_des na ji ltar dngos po med pa rnam par chad pa nyid du 'gyur ba de bzhin du dngos po yang 'gyur bas skyon ci yod ces
[\[303b.4\]]bya ba'i don to/_/gang gi tshe rnam par chad par ji ltar yod ces 'don pa de'i tshe ni 'di rtsod pa smra ba'i tshig nyid de/_sngar yod pa'i me de med par rnam par chad pa'i me de yod par ji ltar 'gyur zhes bya ba'i don to/_/'di la grub pa'i mtha' pas brjod pa ni gal te zhes bya ba'o/_/sngar gyi mer
[\[303b.5\]]snang ba de kho nas mer snang ba de bskyed la/_bar du mi chad pa'i rgyu bag chags yod pa yin no/_/'di la pha rol gyis de lta yin yang zhes smras so/_/lan ni don la yang zhes bya'o/_/zhugs pa'i de ma thag pa'i mthong ba'i me ni rjes su dpag pa'i dus na yod pa'i ma mthong ba dang gcig
[\[303b.6\]]yin par rtogs par nus pa ma yin no/_/der gnas pa zhes bya ba rigs mi mthun pa'i snang ba der gnas pa bzhin du'o/_/'di gnyis la zhes bya ba ni phyi rol dang rnam par shes par smra ba dag la'o/_/mer snang ba la me'i bag chags rtogs pa yin no zhes brjod nas du bar snang ba la
[\[303b.7\]]yang brjod pa ni du bar zhes bya ba'o/_/'di ni zhes bya ba ji ltar phyi rol rgyu nyid du mi 'thad de de ni bstan zin to/_/de nyid ces bya ba du bar snang ba nyid du ba yin no/_/de lta yin dang de nyid ces bya bar sngar bshad pa nyid ces rgyu dang 'bras bu yin no/_/de'i bya ba du ba'i bag chags sad pa dang rjes su
[\[304a\]]
[\[304a.1\]]mthun pa nyid ces so/_/du ba yang zhes bya ba ni du ba yang mer snang ba'i bag chags sad pa dang rjes su mthun pa'i phyir ro/_/du ba rgyu nyid yin na yang du ba de las 'bras bu me nges par rtogs pa ga la yod ce na/_bag chags de yang zhes bya ba ni mer snang ba skyed par byed pa'o/_/
[\[304a.2\]]tshad ma yin no zhes bya ba ni du bar snang ba'o/_/du ba des tshogs pa gcig la rag las pa zhes bya ba ni du ba dang lhan cig mer snang ba tshogs pa yin pa des na 'thob pa yin no/_/lkog tu gyur pa dang ma gyur pa ni gcig yin te/_des na gang gis du ba bskyed pa de nyid thob pa yin gyi tshogs
[\[304a.3\]]pa gcig la rag lus pa ni ma yin no zhes bsams pa'o/_/bag chags kyi dbang zhes bya ba ni lhag par zhen pa'i dbang gis so/_/phyi rol la mi slu ba dang mthong ba ni yod pa ma yin no/_/rmi lam na yang srid pa ma yin no zhes bya ba 'di ni 'jig rten gyi smra lugs yin no/_/'di ltar zhes
[\[304a.4\]]bya ba la sogs pas ni thams cad du 'byung bar 'gyur ba yul can nyid tshad ma ma yin la de yang phyi rol la srid pa ma yin no zhes bstan pa yin na'o/_/de bzhin zhes bya ba ni rnam pa des so/_/de lta ma yin na zhes bya ba ni gal te 'byung bar 'gyur ba'i don rtogs pa med na'o/_/gal te 'byung
[\[304a.5\]]bar 'gyur ba dang da ltar bdag gcig tu lhag par sgro btags nas zhugs pa na 'byung bar 'gyur ba'i yul can du ji ltar 'gyur te/_da ltar ba yang sgro btags pa'i phyir ro zhe na/_rig pa ni thob pas zhes bya ba'o/_/yin mod des cir 'gyur snyam na/_des na zhes smos so/_/bzlog pa yin pa'i
[\[304a.6\]]phyir zhes bya ba ni thob pa'i phyir ro/_/shes pa'i dus na yod pa ma yin pa des na ji ltar shes pa skyed par byed pa yin zhes bram zes smras pa gang yin pa de gsal ba yin no/_/ji ltar gsal ba snyam na 'byung bar 'gyur ba zhes bya ba'o/_/mngon sum la sogs pa ni 'byung bar 'gyur ba'i
[\[304a.7\]]don la ltos nas tha snyad kyi rgyu mtshan ma yin te/_yod pa dmigs par byed pa yin pa'i phyir ro zhes bya ba de yang spangs pa yin no/_/'byung bar 'gyur ba'i mer snang ba dang lhan cig nyid du'o/_/de'i ngo bor zhes bya ba ni me'i ngo bor snang ba la'o/_/snang ba mtshams sbyor ldan zhes bya ba ni rgyun du
[\[304b\]]
[\[304b.1\]]'jug ces bya ba'i don to/_/de'i tshe de rmi lam gyi bden pa nyid ma yin yang zhes bya ba ni rmi lam gyi bden pa yin yang de 'dra ba'i bde ba rgyun gyis skye ba yin na/_khyod la chad pa ci yod thar pa 'dod pa de dag gi chos la 'jug pa gang yin pa de na 'khor ba de'i bzlog pa thob pa'i don du yin no/_/
[\[304b.2\]]chos la 'dod pa yang mngon par 'dod pa 'ga' zhig gis 'jug pa ni ma yin no/_/'dir gal te zhes bya bas dogs pa bsu ba'o/_/bag chags kyang gang yang rung bas snang ba'i rgyu ni ma yin gyi 'on kyang rigs mthun pa yin no/_/ston pa ni de yang zhes bya bar mer snang ba'o/_/de'i bag
[\[304b.3\]]chags ni du ba'i bag chags so/_/sngar byung ba rang bzhin gang gis ngo bor snang bas rab tu sbyar ba'i bag chags 'du byed ces bya bar grags pa de ni de'i ngo bor snang ba'i rgyu yin gyi/_rang bzhin gzhan du snang ba ni ma yin no/_/de ni zhes bya ba du bar snang ba'o/_/bag chags gzhan gyis bskyed
[\[304b.4\]]par bya ba du bar snang ba zhes bya ba gang yin pa des ni skyed byed ma yin pa gzhan me'i bag chags zhes bya ba go bar byed pa ma yin no/_/yang ci ltar na dus mtshungs pa nyid yin zhe na/_ma 'ongs pa ni zhes smos pas so/_/skad cig 'di la zhes bya ba dang da ltar skad cig tu go'am ci ste ma
[\[304b.5\]]yin pa nyid du'o zhes bya ba'i don to/_/de nyid kyi tshe zhes bya ba 'di lta'i dus nyid du'o/_/gal te zhes bya ba ni gzhan gyi'o/_/'di la grub pa'i mtha' pa 'dra ba ni ji ltar tshad ma yin zhes bya ba'o/_/'dir gzhan gyis don ston pa'i phyir zhes smos so/_/lan ni bstan pas kyang zhes bya ba'o/_/
[\[304b.6\]]des kyang zhes bya ba ni da ltar bas so/_/'byung bar 'gyur ba zhes bya ba ni dogs pa bsu ba'o/_/'di yang zhes bya ba ni da ltar ba'o/_/rgyu da ltar yod pa'i skad cig la 'bras bu ma 'ongs pa'i skad cig nye bar btags pa'i phyir ro/_/'di la brjod pa ni gal te zhes bya ba'o/_/des zhes bya ba
[\[304b.7\]]bag chags kyis so/_/don la yang zhes bya ba ni phyi rol la yang mtshungs te/_da lta'i skad cig ni don bya ba mi byed pa'i phyir ro/_/de yang zhes bya ba ni da ltar ba'o/_/bag chags la yang zhes bya ba ni/_bag chags kyi 'bras bu 'byung bar 'gyur ba'i mer snang ba'i don byed pa yin pa'i phyir bag
[\[305a\]]
[\[305a.1\]]chags la yang de byed par brjod pa yin no zhes bya ba'i don to/_/slob dpon gyis zhes bya ba ni phyogs kyi glang pos so/_/gang gi phyir rnam par shes par smra ba nyid rigs kyi phyi rol du smra ba ni rigs pa ma yin pa'i phyir ro/_/phyi'i don kho na la tshul gnyis yin no zhes bya
[\[305a.2\]]ba ji ltar zhe na/_tha dad pa dag la ni zhes gsungs so/_/de nyid ces bya ba ni 'dzin par byed pa'o/_/'dis ni 'dzin pa'i rnam par rjes su 'gro ba brjod do/_/da ni gzung ba la brjod pa ni/_sngon po de nyid ces bya ba'o/_/sngar ser po 'dzin pa'i dus su mthong ba'i 'dzin pa'i rnam pa gang yin pa de nyid
[\[305a.3\]]sngon po 'dzin pa'i dus na yang yin la/_de bzhin du sdug bsngal gyi rnam pas gzung ba'i dngos po la sogs pa gang yin pa de nyid bde ba'i rnam pas 'dzin pa yin no zhes bya ba ni shes pa 'di yang mngon sum yin nam 'on te rjes su dpag pa yin zhes rnam par rtogs pa'o/_/rnam pa gzhan yang
[\[305a.4\]]zhes bya ba ni dgag pa'i rang bzhin las rnam pa gzhan du gsal ba dang /_mi gsal ba la sogs pa'i rang bzhin du'o/_/'on te dag pa'i rang bzhin gcig nyid rnam pa sna tshogs par 'gyur ba yin no zhe na/_ji ltar zhes gsungs so/_/'on te don yang rnam pa sna tshogs pa kho na'o snyam na/_don
[\[305a.5\]]ni ma yin te zhes gsungs so/_/dper na shes pa zla ba'i rnam pa nyid du khas blangs pa la/_rab rib la sogs pa'i stobs kyis gnyis kyi rnam par yang 'gyur ba bzhin no/_/gang gi tshe don gyi rnam pa nyid ma yin pa de'i tshe ni rnam pa gzhan nyid lhag par yang yod pa ma yin no zhes bya ba'i don
[\[305a.6\]]to/_/don dam par mar me'i rang bzhin de 'dra bar skyes pa yin te/_des na de ltar mthong ba yin gyi de'i shes pa'i rnam pa ni ma yin no zhe na de'i tshe zhes gsungs so/_/yang na de yang zhes bya ba rab rib kyis mig gi nus par byas pa yang ngo /_/de'i zhes bya ba ni mig gi nus pa'o/_/nus pa nyams
[\[305a.7\]]par brtags pa'i rgyu mtshan gyi 'bras bu de yang bden pa mthong ba'am mi bden pa mthong ba yin no/_/gal te bden pa mthong ba yin na de'i tshe bden pa mthong zhing nyams par brtag par bya ba ni mi bden pa mthong ba la ni shin tu brtag par 'gyur ro/_/des nam nyams pa zhes bya ba med par 'gyur
[\[305b\]]
[\[305b.1\]]ro/_/'on te de 'dra ba'i mar me'i yod pa yin yang gzhan gyis bltar med pa yin la de mthong bas dbang po nyams pa yin no snyam/_de lta yin na zhes gsungs so/_/de ltar yang ma yin te zhes bya ba ni 'di gzhan gyis bltar med pa'i mar me mthong ba yin yang bum pa la sogs pa gsal bar mi
[\[305b.2\]]mthong ba yin te/_des na 'di yang dag pa'i mar me'i mthong ba can yin no/_/khyad par med pa'i phyir ro zhes bya ba ni yang dag pa dang yang dag pa ma yin pa la'o/_/spong ba mthong yang gang gis gcig ni yang dag pa mthong la gzhan ni yang dag pa ma yin pa mthong bar 'gyur ba khyad par gzhan
[\[305b.3\]]gang zhig ces bya ba'i don to/_/gal te yod pa yin na 'o na mar me de ji ltar gzhan gyis mi mthong snyam du dogs pa bsu nas mthong ba mi 'thad pa zhes smos so/_/de lta na yang zhes bya ba ni rab rib la sogs pas bskyed pa yin yang ngo /_/gzhan ni zhes bya ba mar me'i'o/_/shes pa gzhan du
[\[305b.4\]]yul snang bar khas len pas na'o/_/mi rung ba brjod pa ni gang du zhes bya ba dang /_gang du yul rang gi ngo bos snang ba'i rnam par shes pa la snang ba yin na thub pa med do/_/'on te shes pa gang la yul snang ba de las gzhan la snang ba ma yin no snyam na/_rang snang ba zhes gsungs so/_/'on te
[\[305b.5\]]mar me'i dkyil 'khor gyi rang bzhin gyis yul du shes pa snang ba yin la/_shes pa la yul snang ba yin no zhe na/_gal te zhes gsungs so/_/de lta bu la sogs pa'i gnod pa byed pa yod pa de bas na'o/_/de'i rang bzhin gyi zhes bya ba ni shes pa dang 'dra ba yul yin gyi snang ba tsam ni ma
[\[305b.6\]]yin no/_/gal te rma bya'i mdongs kyi rnam pa can mar me'i dkyil 'khor la yang de kho na bzhin du nus pa brtag par bya ba yin no snyam na/_rma bya'i zhes bya ba'o/_/ka ba la sogs pa yang shes pa las tha dad par ji ltar 'grub snyam na/_ka ba zhes smos so/_/sogs pa'i sgras ni me la sogs pa'i
[\[305b.7\]]'dir yang zhes bya ba ni rma bya'i mdongs kyi rnam pa la'o/_/de dag la zhes bya ba ni rab rib kyis bslad pa gzhan rnams yang 'khrul pa nyid mtshungs pa'i phyir ro/_/'on te de dag na bden pa kho na mthong ba yin pas ji ltar de dag 'khrul pa yin snyam na/_'khrul pa zhes bya ba'o/_/gnyis ka yang zhes bya
[\[306a\]]
[\[306a.1\]]ba ni rma bya'i mdongs kyi rnam pa nyams su myong ba'i skyes bu gnyis gang la yang ngo /_/'khrul pa nyid du 'dod pa'i skyes bus dmigs pa'i me de ni'o/_/sa gzhi'i tshig pa ma mthong ba yang don nyid las mi nyams so zhes bya ba ni/_gzhan gyi zhes khongs su 'di 'gog pa ni ma yin
[\[306a.2\]]zhes bya ba'o/_/me yang yin la sreg par byed pa ni ma yin no zhes de ltar rtogs pa 'ga' yang med pa'i phyir ro/_/de lta ma yin pa la zhes bya ba ni phyi rol ma yin pa la'o/_/de ltar zhes bya ba ni phyi rol du'o/_/pha rol gyi 'jig rten gyi tha snyad ces smras so/_/gal te 'jig rten gyi tha snyad
[\[306a.3\]]la mi ltos na de'i tshe don bya ba med pas ji ltar mi bde bar 'gyur zhes mnos pa'o/_/don nyid kyang zhes pa ni myong ba ni gdon mi za bar khas blang bar bya ba yin te/_de ltar ma yin na don yang khas blang bar mi 'thad pa'i phyir ro/_/myong ba'i dngos po khas len na yang thams cad rang rig pa nyid yin
[\[306a.4\]]te gzhan mi 'thad pa'i phyir ro/_/de la zhes bya ba ni mun khung na'o/_/'di la brjod pa ni tshogs pa gcig pa zhes bya ba'o/_/de lta na ma yin no zhes bya ba ni/_mun pa'i gnas skabs na bum pa gnas pa ma yin no/_/de lta bu nyid ces bya ba ni mar me'i dkyil 'khor tshogs pa kho na rgyu yin
[\[306a.5\]]no snyam na/_'di la brjod pa ni ma yin te zhes bya ba'o/_/sngon po la sogs pa ni ser po la sogs pa ltos pa nyid 'dzin pa ma yin te/_'ba' zhig kyang 'dzin pa'i phyir ro/_/de bzhin du dkyil 'khor yang mar me med par 'dzin par 'gyur ro/_/gzhan gyis de ltar na zhes smras so/_/
[\[306a.6\]]re zhig gang gi tshe sngon po dang ser po dag dus gcig nyid du gzung ba de'i tshe gnyis ka'i byed pa brtag par bya ba de bzhin du 'dir yang mar me'i dkyil 'khor gnyis ka'i byed pa brtag par bya ba yin no zhe na/_'di la brjod pa ni mar me tsam gyis bya ba'o/_/de nyid ces bya ba ni dkyil
[\[306a.7\]]'khor nyid do/_/de lta na yang shes pa'i tshogs pa bskyed pas ni de ni shes pa kho na'o/_/mig dang gzugs nyid du mngon par 'dod pa de las ma gtogs pa'i shes pa ni med do/_/de nyid gzhung 'dzugs pa ni 'on kyang zhes bya ba'o/_/bzlog pa brjod pa ni 'di ni zhes bya ba ste/_gsal ba dang
[\[306b\]]
[\[306b.1\]]mi gsal ba'i rang bzhin dang 'brel pa ni mthong ba yang yin no/_/'on te phyi rol snang yang tha dad par 'gyur bas 'di la ci byar yod snyam na/_nges pa dang ldan pa'i zhes bya ba'o/_/de'i rang bzhin zhes bya ba phyi rol gyi rang bzhin tha dad par thal ba'i phyir ro/_/mtshan nyid ni de yin pa'i phyir ro/_/
[\[306b.2\]]zhes bya ba ni snang ba'i rang bzhin yin pa'i phyir ro/_/don tha dad pa nyid du 'gyur mod ci nyes snyam na/_don tha dad pa yin na yang zhes gsungs so/_/gsal de rang nyid kyi rang bzhin du zhes bya ba mi gsal ba yin zhe na/_brjod pa ji ltar zhes bya ba smos te/_de ltar gsal ba'i rang bzhin du ji ltar
[\[306b.3\]]'gyur/_gsal ba dang mi gsal ba dag ni tha dad pa'i phyir ro/_/de'i ngo bor zhes bya ba ni mi gsal ba yang gsal ba de'i ngo bor rtogs pa'i phyir de zhes bya ba de'i rang bzhin du rtogs pa de gsal ba dang mi gsal ba de rang bzhin tha dad pa las ji ltar bden par 'gyur te/_'on kyang 'khrul pa kho nar
[\[306b.4\]]'gyur ro/_/'di nyid brjod pa ni gsal ba dang mi gsal ba dag med par rtogs par 'gyur ba yin no/_/rtogs pa nyid tha dad par 'gyur te don ni ma yin no/_/'on te rtogs pa dang ma rtogs pa dag la tha dad pa med do zhe na/_bshad pa gzung ba'i rang bzhin tha mi dad pa yin na'o/_/mthong ba'i bye brag
[\[306b.5\]]ni shes pa'i bye brag go/_/ci don gyi rang bzhin snang ba yin nam 'on te ma yin zhes bya ba'i rnam par rtog pa gang yin pa de gnyis las ma 'das pa'i phyir ro/_/de zhes bya ba snang ba bzhin no/_/tha dad pa zhes bya ba ni gsal ba dang mi gsal ba'i rang bzhin no/_/de dang bral bar zhes bya ba ni yan lag
[\[306b.6\]]phra mo dang bral bar zin pa'o/_/gzhan du ni zhes bya ba dang bcas par 'dzin pa na ni/_gzhan du zhes bya ba yongs su gsal ba'i rnam par gyur pa'o/_/gang gi tshe sngon po med par gzung ba de'i tshe ci sngon po de mi gsal ba zhes bya bar brjod dam/_des na yan lag phra mo gzhan ma bzung yang yan
[\[306b.7\]]lag can de'i rang bzhin ni 'dzin pa nyid do/_/des na gsal ba kho nar 'dzin par 'gyur ro/_/du ma nyid yin na zhes bya ba ni rdul phra rab kyi rang bzhin yin na'o/_/yan lag phra mo gzung ba de dag las gzhan pa'i yan lag mi 'dzin pa'i phyir mi gsal bar 'gyur ro zhes bya'o/_/gal te rang bzhin
[\[307a\]]
[\[307a.1\]]yin na de'i tshe de las gzhan pa ma zhugs mod de lta na yang de'i rang bzhin ni de nyid de/_de gsal ba yin pas ji ltar mi gsal ba yin/_ser po la sogs pa gzung ba na/_sngon po bzhin du 'gyur ba ni ma yin no/_/'on te phyi don de las yongs su mi gsal ba nyid de
[\[307a.2\]]skye ba yin na 'di la brjod pa ni 'o na ni zhes pa'o/_/yongs su mi gsal bar snang ba de gzhan gyis ma mthong na ni mi gsal bar rtogs pa nyid yin te don ni ma yin te/_dung yul gnas pas mi shes te/_rang bzhin shes pa nyid ces bya ba'i tshul gyis so/_/'jig rten gyi tha snyad kyang de kho na
[\[307a.3\]]ltar yin no zhes brjod pa ni 'di ltar zhes bya'o/_/nye bar btags pa nyid brjod pa ni mi gsal ba'i zhes bya ba'o/_/mi gsal ba dang ldan pa mthong ba gang yin pa de dang 'brel pa las te/_rgyu dang 'bras bu'i mtshan nyid kyi 'brel pa las so/_/mthong ba la zhes bya ba shes pa la ni gang
[\[307a.4\]]gis de yang mi gsal ba zhes brjod par bya ba mi gsal ba'i mtshan nyid kyi 'bras bu gzhan yod pa ma yin no/_/'on te mi gsal ba'i don dang 'brel pa las so zhes brjod na/_'di la brjod pa'i don ni zhes bya ba ste/_don ni mthong ba de'i 'bras bu ma yin no/_/'on te yang gal te mi
[\[307a.5\]]gsal ba'i don 'bras bu ma yin mod de lta na yang re zhig 'brel pa tsam zhig ni yod pa yin pas de nyid las mthong ba 'di la mi gsal bar brjod do snyam na/_gal te mthong ba la mi gsal ba'o zhes de bzhin du brjod pa ni 'brel pa las yin na/_de'i tshe mthong ba de la sngon po la
[\[307a.6\]]sogs pa yang brjod par bya'o/_/de ste brjod do zhe na nga'i zhes gsungs so/_/de'i phyir mthong ba mi gsal ba kho na yin gyi nye bar btags pas tha snyad 'dir 'gyur ba ni yin no/_/'on te blo mi gsal ba zhes bya ba'i tha snyad ni 'khrul pa kho na yin no snyam na/_rgyu med par ni zhes gsungs so/_/
[\[307a.7\]]gzhan du zhes bya ba ni 'khrul pa nyid du'o/_/skabs nyid nye bar sdud pa ni des na zhes bya ba'o/_/blo'i rang bzhin 'di nyid tha dad pas ni ma yin no zhes bya ba ni blo'i rang bzhin nyid rang gi ngo bo'i rnam pa tha dad pa ni ma yin no/_/rnam pa 'di zhes bya ba ni mi gsal ba'o/_/go d+ha dang ri bong gi tshul zhes bya
[\[307b\]]
[\[307b.1\]]ba ni ji ltar ri bong lus che ba de bzhin du go d+ha'i mjug ma yang ngo /_/shin tu gsal bar 'gyur ro zhes bya ba ni rang gi sna la sogs par ro/_/don gzhan yin la sgrib pa yang gzhan yin te/_des skyes zin pa'i don de dag gi snang ba gcad pa des na mthong ngo zhes sems rtsod pa 'di la 'chad
[\[307b.2\]]par 'gyur ba'i bar ti kas btab pa'i lan gang yin pa de brjod pa ni de lta yin na zhes bya ba la sogs pa'o/_/de'i zhes bya ba'i don gzhan de'i snang ba gang yin pa de bsgribs pa'i phyir ro/_/ma yin te zhes bya ba la gal te sgrib pa de nye bar gnas pa'i don gyis rgyab tu gnas pa yin no/_/de'i
[\[307b.3\]]tshe ka ba la sogs pa yul tha dad par mthong bar 'gyur ro/_/de ni zhes bya ba yul gcig tu rtogs pa ni 'khrul ba yin no zhe na/_'di la brjod pa ni don zhes bya ste/_don gyi de kho na nyid mthong ba'i lta ba gang la yod pa rig pa can la sogs pa rnams kyi ltar na 'khrul pa ga la srid gzhan
[\[307b.4\]]gyi yul la zhes smras te/_dngos po'i rang bzhin gyis snang ba'i mtshan nyid kyis 'khrul pa ni srid pa ma yin no zhes pha rol pos bsams pa'o/_/yul gcig na med pa'i dngos po yang gal te der mthong na de'i tshe dus gcig na med pa'i dngos po ji lta ji ltar mthong ba dang 'brel pa ma yin te/_
[\[307b.5\]]mthong ba nyid du 'gyur zhes bya ba'i don to/_/'on te dus des med pa yang mthong na 'di la brjod pa ni thams cad don thams cad mthong ba zhes bya bar 'gyur te/_'das pa dang ma 'ongs pa med pa dag kyang mthong ba'i phyir ro/_/thams cad thams cad mthong ba nyid yin pa de ltar yang med do/_/
[\[307b.6\]]'di dag ces bya ba ni med pa yang 'ga' zhig mthong gi thams cad ni ma yin no zhes bya ba'o/_/ma mthong ba de nyid las thams cad mthong ba skye bar 'gyur ro zhes gzhan gyis kyang gzhung gzugs par 'gyur ro/_/des na 'ga' yang sun dbyung ba'am bsgrub par mi nus par 'gyur ro zhes bsams
[\[307b.7\]]pa'o zhes bshad pa ni zhes bya ba ni sun 'byin pa 'di nyid brjod pa ni zhes bya ba'o/_/gzhan gyis te gsal bar mthong ba gang yin pa de bsgribs pa'i phyir ro/_/thag ring po nas dngos po gsal ba ma mthong ba gang yin pa dang /_mi gsal ba gzhan mthong ba gang yin pa de la ma mthong bas byas pa
[\[308a\]]
[\[308a.1\]]nyid ji ltar 'dir yang zhes bya ba don dang don ma yin pa dang bral ba yang ngo /_/lan btab zin pa nyid dran par byed pa ni log par brjod pa yang zhes bya ba'o/_/med pa nyid ji ltar snyam na rgyu zhes smos so/_/'on te skyes pa byed pa la ma yin dus mtshungs pa nyid 'dzin pa yin
[\[308a.2\]]no snyam na 'grel pa med pa zhes gsungs so/_/yang na gzung ba nyid rang gi rgyus so sor nges pa de 'dra bar bskyed pa yin te/_gang gi de nyid kyis 'dzin gyi gzhan gyis ma yin par 'gyur ro/_/yang na gnyis ka yang nges par bskyed pa yin te/_des na thams cad 'dzin par thal ba yin
[\[308a.3\]]no/_/de dag las zhes bya ba ni yul dang shes pa dag la'o/_/de tsam gyis zhes bya ba ni lhan cig byed pa'i dngos po tsam gyis so/_/gzung ba dang 'dzin pa'i rgyu las byung ba yin na ci zhes bya ba'o/_/shes pa gnyis ni dus mnyam par yod pa yin no zhe na gnyis zhes gsungs so/_/
[\[308a.4\]]dus mnyam pa na yod pa'i 'dzin pa'i byed pa gcig po de ni de las gzhan pa'i 'dzin par byed pa dang dus mtshungs pa yin la/_de bzhin de yang gzhan dang min pas thug pa med do/_/de'i tshe zhes bya ba ni shes pa 'dzin pa'i dus na'o/_/gnod par byed pa gzhan yang brjod pa ni dang
[\[308a.5\]]po zhes bya ba'o/_/de'i rang bzhin ni sngar gzung bar bya ba ma yin pa'i rang bzhin no/_/dngos po de ni sngar yang gzung ba'i rang bzhin nyid do/_/des na gzung ba ni sngar gyi rang bzhin nyid rtogs so snyam na 'di la brjod pa ni sngar yang zhes bya ba ste/_gzung ba'i rang bzhin ni sngar yang med
[\[308a.6\]]pa'i phyir ro zhes bya ba'i don to/_/sngar yang gzung ba yin mod ci skyon snyam na/_'di 'gog pa ni ma yin te zhes bya ba'o/_/de zhes bya ba gzung ba'i rnam pa dus mnyam par snang ba'o/_/de'i gzung ba'i rnam pa de zhes bya ba la sogs par sbyar ro/_/shes pa'i tshogs las skyes pa'i phyir ro
[\[308a.7\]]zhes dogs so/_/de lta bu yang zhes bya ba shes pa tshogs pa skyed pa yang don yin na de'i tshe 'dzin par byed pa yang don yin par 'gyur ro/_/gzhan du gyur pa zhes bya ba ni sngar yod pa ma yin pa'i phyir ro zhe na/_'di la brjod pa ni sngar yod pa ni zhes bya ba ste/_sngar yod pa ni gzung bar nus pa ma
[\[308b\]]
[\[308b.1\]]yin no/_/rtog go zhe na rtog pa yin no zhes gsungs so/_/gzhan gyi lta ba la zhes bya ba ni mod sde pa'i lta ba la'o/_/de'i rnam par ni don gyi rnam par ro/_/gal te de med na ji ltar snang snyam na rang ma zhes bya ba'o/_/gal te rjes su dpag pa las don rtogs pa yin na 'o na ji ltar med snyam na don
[\[308b.2\]]dam par ni zhes smos so/_/dus mtshungs par 'byung ba nyid kyi 'dzin par 'gyur ro snyam na/_lhan cig skyes pa'i zhes gsungs so/_/des phan btags pa med pa'i phyir zhes bya ba ni/_lhan cig skyes pa'i don des shes pa la phan btags pa med pa'i phyir ro/_/des zhes
[\[308b.3\]]bya ba ni/_de'i rnam pa can du ste/_skyes pa'i shes pas so/_/de zhes bya bar dus mtshungs par byung ba de ltar de dang por rig na yang de'i dbang tsam gyis zhes bya ba bye brag pa de'i dbang tsam gyis yin no/_/shugs kyis zhes bya ba ni rnam pa gzhan du na rig pa mi 'thad pas so/_/de'i
[\[308b.4\]]rnam pa zhes bya ba don gyi rang bzhin mtha' dag rang gis bdag gir byed 'dzin par byed mngon du byed pa'o/_/de'i rnam pa mtha' dag rang gis bdag gir byed pa yang de yin la/_myong ba yin pa ste rnam pa de lta bu'i shes pas so/_/'o na don 'di dus khyab pa 'dzin pa ma yin te/_de'i tshe dus
[\[308b.5\]]gcig dang 'brel par 'dzin pa'i phyir dus gcig gi tshe 'dzin pas ji ltar rtag pa yin/_shes pa de lta ma yin pa'i phyir ro zhes bya ba ni shes pa ni skad cig ma nyid kyis snga ma dang phyi ma'i rang bzhin nyid ma yin pa'i phyir ro/_/gzhan du 'gyur ba yin no zhes bya ba ni rgyu gzhan la rag las pa'o/_/
[\[308b.6\]]rgyu nye bar bsgrubs pas nye bar gnas par byas pa'i mig la sogs pa gang yin pa de la de skad ces bya ba'o/_/de rnam par ma chad pas zhes bya ba ni mig la sogs pa rnam par ma chad pas so/_/rnam par chad pa med par tshad ma skye ba ni ma yin gyi 'on kyang rnam par chad pa nyid la tshad ma yod pa
[\[308b.7\]]yin no zhes bya ba'i don to/_/slob dpon gyis kyang ni phyogs kyi glang po'i zhal snga nas kyang ngo /_/de bshad pa zhes bya ba 'di ni tshad ma kun las btus pa'i 'grel pa'i gzhung yin no/_/gal te 'dir yang yul gyi rnam pa rjod par byed pa med do snyam na der yang zhes gsungs so/_/'dir yul
[\[309a\]]
[\[309a.1\]]gyi rnam par bsgrub pa'i skabs yin no/_/ji ltar shes she na rnam par shes pa zhes gsungs so/_/gal te rig par bya ba dang rig par byed pa'i rnam pa nyid kyis tshul gnyis su 'gyur mod/_yul gyi rnam pas na ma yin no zhes da ltar nyid brjod pa ma yin na/_de ji ltar rnam
[\[309a.2\]]par shes pa tshul gnyis pa zhes bya ba'i skabs yin pa'i phyir ro zhes brjod ce na de yang zhes gsungs so/_/des na yul gyi rnam pa nyid kyis tshul gnyis yin gzhan du ni ma yin no zhes dgongs pa'o/_/de bdag nyid kyis ni rig pa'i bdag nyid kyis so/_/rgol ba thams cad kyi ltar na
[\[309a.3\]]yang rig pa tsam yin no zhes 'dod pa yin gyi rig pa nyid med do zhes ni ma yin no/_/des na rang rig pa 'ba' zhig bsgrub par rigs so/_/rang gis myong ba nyid dam zhes bya ba 'di ni slob dpon phyogs kyi glang po'i gzhung ste/_gzhung 'dis slob dpon phyogs kyi glang po rang rig pa
[\[309a.4\]]bsgrub par 'gyur ro/_/phan tshun zhes bya ba ni don dang shes pa dang de'i shes pa la sogs pa phan tshun khyad par can du dran pa gang yin pa de 'dir yang dag dran gyi sgras brjod par 'dod pa yin no/_/sngon po'i rnam pa gsal ba so sor nges pa gang yin pa des nye bar brgyud pa'i dbang
[\[309a.5\]]gis so/_/mtshe ma la sogs pa dag la zhes bya ba ni sna tshogs brtson 'grus la sogs pa la'o/_/de la ni gcig mthong ba ni dus phyis kyi sna tshogs brtson 'grus mthong ngam/_'on te sna tshogs lus byin yin zhes bya bar 'gyur gyi/_rnam par phye nas dran pa ni ma yin no de la zhes bya ba
[\[309a.6\]]yul zhes bya ba ni/_'khrul pa med pa'i phyir te zhes bya ba ni/_shes pa nyams su myong ba'i skabs su'o/_/yul yang nyams su myong ba des na yul yang dran par 'gyur ro/_/rang nyid shes pa rang bzhin du tha dad pa med kyang yul de tha dad pa nyid las tha dad pa dran pa'o/_/dpe yang 'jig par
[\[309a.7\]]byed pa ni mtshe ma dag kyang zhes bya ba'o/_/'on te dran pa khyad par ldan par skyes pa des na dran pa mngon sum ma yin pa'i phyir zhes ji ltar brjod snyam na dper na zhes bya ba'o/_/yul gyi dbang gis zhes bya ba ni yul gsal ba'i dbang gis so/_/de bzhin du dran par bya ba'i rnam pa gzhan du mi
[\[309b\]]
[\[309b.1\]]'thad par rtogs pa yin no/_/de yang rnam pa'i khyad par nyid las khyad par du gyur pa yang rtogs pa yin no/_/de ltar ba'i dran pa'i rtog pa'i yul gyi rnam pa de'o/_/des na dran pa la snang ba'i rnam pa de dang de da ltar ba yin na/_ji ltar dran par brjod de yul la rnam pa de mi snang ba'i phyir
[\[309b.2\]]ro/_/'on te rnam pa de ni yul nyid kyi yin la rag go snyam na brjod pa de'i tshe myong ba'i ste/_nyams su myong ba'i rnam pa ci ste ma yin/_rnam pa'i rang bzhin gyi shes pa yin par khas len na myong ba'i yang yin par khas blangs te shes pa nyid du khyad par med pa'i phyir ro zhes bya ba'i don to/_/
[\[309b.3\]]'on te myong ba las dran pa skye ba ma yin te/_'on kyang don nyid las skye ba yin no/_/des na dran pa rnam pa dang ldan pa yin yang myong ba ni rnam pa dang ldan pa nyid ma yin no/_/dran pa rnam pa'i khyad par ni don de nyid kyis bstan pa'i phyir snyam na dogs pa bsu nas 'di ltar zhes smos so/_/
[\[309b.4\]]gal te don las dran pa 'byung ba'i nyams su myong ba las ma yin na de'i tshe khyad par med pa rgyu de'i phyir na don kun la 'byung bar 'gyur ro/_/'on te don thag ring ba la sogs pa kun la dran pa mi 'byung ngo zhe na/_dngos rnams rnam zhes bya'o/_/gang gi phyir rgyang ring po dang chod pa la yang dran pa skye
[\[309b.5\]]ba kho na yin te/_des rgyang ring po la sogs pas so/_/dran pa skye ba la mi gnod pa'i phyir na don thams cad la dran pa 'byung bar 'gyur zhes bya bar 'gyur ro/_/'on te don de nyid myong ba la brten nas rgyu yin no zhe na myong ba de nyid rgyur 'gyur mod/_de'i phyir myong ba ni don gyi rgyu ma yin gyi 'on
[\[309b.6\]]kyang myong ba 'ga' zhig yin no/_/'on te dran pas rnam pa dang ldan pa'i rnam par shes pa dmigs su chug mod/_de lta na yang de ni de lta bu ma yin no snyam na/_gang zhig mos pas zhes bya ba'o/_/de las zhes bya ba ni dpe las so/_/de lta bu'i bdag nyid can la ni zhes bya ba
[\[309b.7\]]ni gzung ba dang 'dzin pa'i bdag nyid can la'o/_/'o na blo ni rang gi bdag nyid kyis rig par bya ba yin pa'i phyir gsal bar bya ba yin la/_don yang rig par byed pas gsal bar byed pa yang yin no snyam na/_'di la smras pa ni blo dman gnyis ni zhes bya ba'o/_/dper na dbang po don
[\[310a\]]
[\[310a.1\]]gyis gsal bar byed pa yin yang rang gi bdag nyid rig pa nges pa ma yin pa de bzhin du blo yang yin zhes bya ba'i don du dbang po nye bar bkod do/_/gal te zhes bya ba la sogs pas ni pha rol nyid sangs rgyas pa'i dogs pa bsu ba'o/_/de yang ma yin te zhes bya ba ni
[\[310a.2\]]sun 'byin pa'o/_/der yang ni bdag la'o/_/phyed phyi ma 'chad pa ni rdzas gzhan dang zhes bya ba'o/_/khyed la ni sangs rgyas pa'i cha la ni'o/_/gzhan gyis rtogs pa gang la yod pa ma yin pa de la de skad ces brjod do/_/de rtogs phyir zhes bya ba ni don gsal ba'i phyir ro/_/mar me la
[\[310a.3\]]sogs pa ni de lta ma yin te zhes bya ba ni gsal byed gzhan la ltos pa ma yin no/_/'on te sgron ma yang dbang po gsal bar bya ba yin no snyam na dbang po yang zhes gsungs so/_/de zhes bya ba ni sgron ma la'o/_/bde ba la sogs pa bdag gis rtogs pa des na ji ltar rig par byed pa
[\[310a.4\]]gzhan med snyam na/_bde stsogs zhes gsungs so/_/phyi rol nyid du zhes bya ba bum pa la sogs pa ltar phyi rol gyi yul du snang bar 'gyur ro/_/'phrod pa 'du bas bsdus pa'i dbang gis bde ba la sogs pa phyi rol ma yin pa nyid du snang ngo zhe na/_de'i tshe de nyid rang gi rig pa nyid du 'gyur ro/_/
[\[310a.5\]]so sor ma grub pa dag las 'phrod pa 'du ba zhes brjod pa yin te/_bum pa dang snam bu dag bzhin no/_/gal te bdag dang bde ba la sogs pa yang so so ma yin pa grub na de'i tshe tha dad pa med pa'i phyir rang rig pa'i rang bzhin nyid du 'gyur te/_bdag bzhin no zhes bya ba'i don to/_/'di ni 'phrod pa
[\[310a.6\]]'du ba khas blangs nas brjod par zad kyi de yang med do zhes brjod pa ni 'du ba zhes gsungs so/_/gang la'o snyam pa'i shes pa 'jug pa de nyid 'dzin par byed pa yin la gang du mi 'jug pa de nyid ni gzung ba yin no zhes bya ba 'di gnyi ga yang ma yin no zhes brjod pa ni/_de ni ma yin no zhes
[\[310a.7\]]bya ba'o/_/de yod na yang zhes bya ba ni nga'o snyam pa'i rtog pa yod kyang ngo /_/ma mthong ba ni rang rig pa nyid ma yin par ro/_/de bzhin zhes bya ba ni nga'o snyam pa'i rtog pa dang 'brel pa'o/_/sngo bsangs la sogs pa la ni nga'o snyam pa'i rtog pa mthong gi_/gzugs la sogs pa la ni ma yin no
[\[310b\]]
[\[310b.1\]]snyam na/_sngo bsangs la sogs pa zhes smos so/_/'o na bdag go snyam pa'i rtog pa gzugs kyi rgyu mtshan yin mod snyam na/_gzugs la sogs pa ni zhes gsungs so/_/rtogs pa 'di ni 'dzin par byed pa'i rgyu mtshan la/_gang la nga dkar mo snyam par rtog pa ni nye bar btags pa las/_
[\[310b.2\]]'gyur ba yin no zhes brjod pa ni 'on te zhes bya ba'o/_/'o na zhes bya ba ni grub pa'i mtha'o/_/tha dad med pa'i phyir zhes bya ba ni/_dkar sham dang gzugs gnyis la tha dad med pa'i phyir ro/_/nga'o snyam pa ldog pas zhes bya ba med pas so/_/de nyid ces bya ba ni rngo ba'o/_/rang rig
[\[310b.3\]]min nyid kyang zhes bya ba ni rtsig pa la sogs pa bdag rig pa nyid ma yin yang ngo /_/des na rang rig pa ma yin pa'i bdag nyid du khyad par med kyang ji ltar de gnyis tha dad pa de bzhin du rang rig pa yin yang 'gyur ro zhes bya ba'i don to/_/'on te mig gnyis la sogs pa'i 'dzin par
[\[310b.4\]]byed par 'gyur ro/_/des na ji ltar rang rig par 'grub snyam na/_mig ni zhes bya ba la sogs mig ni zhes gsungs so/_/de lta bu nyid du zhes bya ba ni rang rig pa nyid du'o/_/'brel pa mi rtag phyir zhes bya ba ni rtag tu rtsig pa dang 'brel pa ni ma yin te/_de na res 'ga' kho na dmigs pa'i
[\[310b.5\]]phyir ro/_/lus ni thams cad kyi rjes su 'brel par dmigs pa des ngar 'dzin pa de ni lus de dang 'brel par 'gyur ba yin no/_/gzhan yang gang gis ngar 'dzin pa med pas rtsig pa rang rig pa nyid du mi 'gyur ba ngar 'dzin pa'i phyir ni rang rig pa ma yin pa'am/_'grub par 'gyur ba ma
[\[310b.6\]]yin te/_gzhan la ltos pa med par rig pa tsam gyis de ltar rang rig pa nyid du tha dad pa med pa'i phyir ro/_/de ni zhes bya ba ni rtsig pa'o/_/de'i rnam pa zhes bya ba 'dzin pa'i rnam par rig pa med pa'i phyir ro/_/mig la sogs pa las ma gtogs pa'i 'dzin par byed pa gzhan ni
[\[310b.7\]]'dir cung zad dmigs pa ma yin no/_/'o na mig la sogs pa 'dzin par byed pa yin no snyam na/_de kun zhes gsungs te/_mig la sogs pa'o/_/'o na bde ba la sogs pa nyid 'dzin par byed pa yin no snyam na/_de la zhes gsungs so/_/gzugs la sogs pa de la ma gtogs par
[\[311a\]]
[\[311a.1\]]ro/_/pha rol gyi 'gyur ba nyid do zhes smras te tha dad par ro/_/ci'i phyir zhe na/_'dod pa dang 'dod pa ma yin pa tha dad pa na/_sdug pa dang mi sdug par snang gi rim bzhin snang ba'i phyir ro/_/mi sdug pa la sogs pa'i zhes bya ba'o/_/des zhes bya ba ni 'dzin par byed
[\[311a.2\]]pas so/_/'di la yang thun mong ma yin pa'i phyir shes pa nyid du thal bar 'gyur ro zhes bya ba ni sun 'byin pa yal bar dor nas gzhan brjod pa ni gal te zhes bya ba'o/_/'jig rten ni rig pa ste/_don gyis go bas shes pa ma yin no/_/ji lta bu zhig ce na/_gzugs las rang bzhin tha
[\[311a.3\]]dad du'o/_/ci'i phyir zhe na/_blo de'i rnam pa gang yin pa de ni gsal ba'i ngo bor ma rtogs pa'i phyir ro/_/gal te blo'i rang bzhin lus can ma yin na/_'o na de'i rang bzhin ci 'dra ba zhig yin snyam na/_de'i rang bzhin ni zhes gsungs so/_/gal te ri bong gi rwa la sogs par
[\[311a.4\]]'dzin par byed pa'i rang bzhin de ltar ma rtogs pa'i phyir 'dzin pa ma yin no snyam na brjod pa/_blo yang rtogs pa med pa kho na'o/_/des na de'i yang 'dzin par byed pa ma yin te/_ri bong gi rwa nyid bzhin no/_/'on te nga'i blo yod do snyam par rtogs na/_nga'i blo zhes gsungs so/_/
[\[311a.5\]]gzugs la sogs pa las gzhan pa'i rig pa yang yod pa pa ma yin te/_'on kyang gzugs la sogs pa'i rang bzhin nyid rig pa yin no zhes dgongs pa'o/_/de gcig ces bya ba 'dzin par byed pa dang /_gzung bar bya ba gcig rtogs pa med pa'i phyir na'o/_/gzhan du 'gyur zhes bya
[\[311a.6\]]ba ni gcig ma rtogs na yang gzhan yang ma rtogs par 'gyur ro/_/'di nyid 'chad pa ni gcig rtogs na zhes bya ba la sogs pa'o/_/ji ltar na 'di ltar gsal zhe na/_gzugs la sogs pa'i zhes bya ba'o/_/gcig rtogs pas gzhan yang gdon mi za bar rtogs pa'i phyir 'dir thal
[\[311a.7\]]bar ji ltar 'gyur zhes ji ltar dgongs pa'o/_/'dzin par byed pa nyid ces bya ba ni gzung ba ni ma yin pa'o/_/gal te 'dzin par byed pa'i phyir dran pa de'i tshe gzung ba yang dran pa yod pa nyid do zhe na/_spyi la ni zhes smos so/_/gal te zhes rtogs so zhes tha snyad byed pa'i phyir ji ltar rang rig pa
[\[311b\]]
[\[311b.1\]]yin no ste/_gzhan gyis rig par bya ba nyid du zhen pa'i phyir ro zhe na/_ngas zhes gsungs so/_/blo de ni gzhan gyis 'dzin par 'gyur gyi/_rang gi ngo bos rig pa ni ma yin no zhes bya ba'i don to/_/yang ji ltar na rig pa snga ma 'gags snyam na/_de ni zhes gsungs te blo'o/_/gzung bar bya ba
[\[311b.2\]]myong ba snga ma'i rang bzhin yang 'gags pa'i phyir ro/_/gal te myong ba snga ma'i rang bzhin med mod de lta na yang de ni nyams su myong ba kho na'o snyam na/_rang gi med pa ni zhes gsungs so/_/'o na myong ba gnyis pa bdag gi rang bzhin rig pa yin no snyam na/_rang gi rang bzhin
[\[311b.3\]]yang zhes gsungs so/_/de ni zhes bya ba'i rang gi ngo bo'o/_/'on te shes pa yul gyi rnam pa nyid du 'gyur ro zhes khas len na de'i rang rig pa nyid khas blang bar bya ba yin pa des na mngon par 'dod pa grub po/_/'on te yul gyi rnam pa ni 'dod pa kho na ste/_'on kyang de ni gzhan
[\[311b.4\]]gyis myong ba yin no snyam na/_thug pa med par zhes gsungs so/_/bzlog pa'i rnam 'grel gyis brjod pa'i phyir/_rang nyid thal ba brjod pa ni gal te zhes bya ba'o/_/blo yang spyi'i dngos po nyid du rtogs pa yin no snyam du dogs pa bsu nas rnam 'grel las brjod pa'i bzlog pa ni/_
[\[311b.5\]]blo ni zhes smos so/_/dran pas blo 'dzin pa na yang bdag gi ba nyid kyis nang du snang bar 'gyur ro/_/de ltar zhes bya ba ni phyi rol du phyogs par ro/_/'di yang zhes bya ba ni blo de mngon sum gyis 'dzin pa ni rang gi ngo bo tha dad pa'i phyir ro/_/de ltar phyi rol du phyogs pa yin no zhes ji ltar
[\[311b.6\]]mi 'dod pa sun 'byin pa gzhan yang brjod pa ni/_tha dad pa'i zhes bya ba'o/_/de ltar zhes bya ba ni 'dzin par byed pa dang tha mi dad par ro/_/yul mtshungs kyang zhes bya ba ni gzugs dang ro la sogs par ro/_/'on te gzung ba dang 'dzin pa 'dres pas rnam par dbye ba ma rtogs pa yin no
[\[311b.7\]]snyam na/_'dres pas zhes bya ba'o/_/dper na gong bu'i rnam pa 'dzin pa nyid shing 'dzin pa yin pa bzhin no/_/thams cad cir yang mi rung bar 'gyur ro zhes bya ba ni yul gyi rnam pa nyams su mi myong na/_yul yang nyams su myong ba ma yin no zhes bya ba'i don to/_/rang gi tshig le'ur byas
[\[312a\]]
[\[312a.1\]]pas rnam 'grel las 'chad pa ni gal te zhes bya ba'o/_/de'i ngo bor yul rnam par ro/_/de nyid ces bya ba ni de'i rnam pa nyid don myong ba yin no/_/de'i bya ba rang rig pa'i rang bzhin med na'o/_/don yang rig par mi 'gyur ro/_/'on te rang rig pa med na ji ltar blo yin no zhe na/_
[\[312a.2\]]gzhan rig pas zhes smos so/_/'on te rig pa blo'i mtshan nyid yin pa des na ji ltar de med par der 'gyur snyam na/_don gyi zhes gsungs so/_/bdag kyang zhes bya ba ni grangs can gyi 'dod pa'o/_/de ni rang rig pa yin gyi blo'i rang bzhin ma yin no/_/des na bdag nyid rig pa ni blo'i mtshan
[\[312a.3\]]nyid ma yin te 'khrul pa'i phyir ro/_/gzhan gyis zhes bya ba ni gzhan dang 'dra ba'i rnam pas so/_/de'i tshe yang zhes bya ba ni de'i rnam pa tsam yin na'o/_/de nyid brjod pa ni de'i rnam pa tsam gyi zhes bya ba'o/_/'on te 'du ba'i 'grel pa'am gzhan gyis bdag rtag pa'am khyab pa la gnas
[\[312a.4\]]pa gang yin pa de nyid blo yin pa des na yul gyi rnam pa des kyang gzhan ni blo nyid ma yin te/_bdag la gnas pa nyid med pa'i phyir ro zhe na/_'di la brjod pa ni de yang mi rung ste zhes bya ba'o/_/gang gi tshe rtsol ba gcig la rtsol ba gzhan skyes pa de'i tshe rtsol ba gnyis phan tshun blo nyid du
[\[312a.5\]]'gyur ro/_/bdag la gnas pa'ang ji ltar rig cing rtogs te/_bdag nyid mi rtogs pa'i phyir ro zhes dgongs pa'o/_/ci ste tha dad par ma rtogs na de'i bdag nyid kyang blo gnyis las tha dad par rtogs par 'gyur te de ltar ma yin te/_rten gyi tha dad par mi rtogs na brten pa mi rtogs pa'i phyir ro/_/
[\[312a.6\]]gtan tshigs des 'di gsum zhes bya ba blo gnyis dang bdag de gsum mo/_/'di nyid gsal bar byed pa ni bdag ma rtogs par ni zhes bya ba'o/_/gzugs la sogs pa zhes bya ba ni bum pa la sogs pa'o/_/des na ji ltar bdag ma rtogs na de'i tshe gzugs la sogs pa yang de la
[\[312a.7\]]brten pa nyid du rtogs par 'gyur ro/_/de las zhes bya ba blo las tha dad par ro/_/gang gi phyir byed pa po med pa'i phyir bya ba mi srid pa des na/_gdon mi za bar bdag yod dgos la byed pa po yang bdag yin no zhes bsams pa'o/_/mig la sogs pa zhes bya ba ni grub pa'i mtha' pa'i'o/_/de
[\[312b\]]
[\[312b.1\]]dag gi zhes bya ba ni dogs pa ste dmigs pa rnams kyi'o/_/len ni byed pa zhes bya ba'o/_/gal te mig la sogs pa nyid byed pa po yin na ji ltar byed pa yin/_de nyid byed pa po dang bya ba yang 'thad pa ni ma yin no zhe na de dag ces bya ba'o/_/byed pa po bdag gzhan med par mig la sogs
[\[312b.2\]]pa de dag byed par mi 'gyur ba ma yin te/_byed pa po dang byed pa'i dngos po ni brtags pa yin pa'i phyir gcig nyid byed pa po dang byed par yang 'gyur ba yin no/_/de nyid kyi phyir zhes bya ba ni rang gi blo nus kyi nang du chud pa'i phyir ro/_/gzhan du zhes bya ba ni nang du phyogs par snang ba nyid du'o/_/
[\[312b.3\]]'di la brjod pa ni 'o na zhes bya ba'o/_/skabs nye bar sdud pa ni des na zhes bya ba'o/_/de la ni zhes bya ba gzhan gyi lan de la ni'o/_/de dag kyang zhes bya ba phan tshun 'dra ba'i don de dag kyang ngo /_/'o na sngar don rnams rig par thal bar brjod kyi blor thal ba ni ma yin no zhes dogs na
[\[312b.4\]]myong bar thal lo zhes bya ba ste/_rang rig par thal lo zhes brjod pa'i sangs rgyas pa gang yin pa de nyid kyis 'dra ba de dag nyid du thal lo zhes brjod pa yin no/_/de la zhes bya ba sangs rgyas pas blor thal ba bsgrub pa la de nyid ces bya ba blo nyid yin par 'dra ba nyid lan du ji ltar 'gyur/_
[\[312b.5\]]khyad par med pa nyid ston pa ni gang gi phyir zhes bya ba'o/_/de las zhes bya ba ni myong ba las khyad par gzhan brjod par bya ba yin la/_khyad par de yang 'dra ba las kyang gzhan yin par brjod par bya'o/_/de ltar ma yin na bum pa la sogs pa mtshungs pa yang rig par thal ba'i phyir ro/_/thal ba
[\[312b.6\]]'dir mi 'gyur te 'dzin par byed pa ma yin pa'i phyir ro zhe na/_'di la brjod pa ni gal te zhes bya ba'o/_/'dzin par byed pa nyid 'ga' zhig rnam par gnas pa yin na/_'dzin par byed pa 'di las zlog pa ni 'dzin par byed pa ma yin par gnas pa zhig ni de nyid ces bya ba 'dzin par byed
[\[312b.7\]]pa nyid ni gnas pa med do/_/der zhes bya ba tshad ma can ma yin pa gzugs la sogs pa las tha dad par rtogs na'o/_/ci'i don du zhes bya ba ni gal te 'dra ba blo'i mtshan nyid ma yin na'o/_/'di la brjod pa ni des zhes bya ba ste/_shes pas byas pa'i myong ba gang yin pa de sngon po dang ser po
[\[313a\]]
[\[313a.1\]]la sogs pa'i yul can du nges pa'i rgyu zhes bya ba rnam par 'jog par byed pa nyid yin pa de'i phyir 'dra ba de tshad mar 'dod pa yin no/_/'di ni zhes bya ba rang rig pa dang 'dra ba dag tha mi dad pa zhes bya ba bden mod kyi'o/_/'dis ni zhes bya ba ni 'dra bas so/_/gzhan
[\[313a.2\]]gyis ni zhes bya ba ni tshul lugs gzhan gyis so/_/'on te rang gi ngo bo rig pa'i sgo nyid nas phyi'i don ci ste rnam par mi gzhag snyam na/_re zhig ces smos so/_/de ltar ma yin par zhes bya ba ni 'dra ba med par ro/_/gzhan rig na ji ltar gzhan rig par 'gyur zhe na/_'di ltar zhes bya ba
[\[313a.3\]]la sogs pa'o/_/gzhan rig pa ni gang gi tshe 'di bdag gis rtogs so zhes bya ba'i tha snyad 'jug pa yin no/_/de'i ngo bo ni de dang 'dra ba'o/_/dper na tsi tra ang ga dang sna tshogs brtson 'grus las gang yang rung ba zhig mthong ba ni gzhan la bdag gis rig go zhes bya bar tha snyad byed pa
[\[313a.4\]]de bzhin du rang gi ngo bor gyur pa'i sngon po la sogs pa rig pa na sngon po la sogs pa tha snyad byed pa yin no/_/de'i mtshan nyid ces bya ba ni de dang 'dra ba gzhan rig pa na'o/_/de la zhes bya ba phyi rol don la'o/_/de la zhes bya ba ni rang gi ngo bo sngon po las gzhan pa'i sngon po de zhes bya
[\[313a.5\]]ba gsal bzhin pa'i sngon po'o/_/'di nyid kyis zhes bya ba ni sngon po dang rig pa gnyis kyis so/_/gal te phyi don du smra ba la sngon po tha dad par rig pa yang ji ltar snyam na/_sngon po la sogs pa lkog tu zhes gsungs so/_/de'i zhes bya ba ni rang gi rang bzhin du gyur pa'i sngon po
[\[313a.6\]]la sogs par rig pa las so/_/'dra ba don med par bya ba'i phyir 'dri ba ni gal te zhes bya ba'o/_/gal te 'dra ba med kyang rang rig par 'gyur na/_de'i tshe de ltar gyur pa zhig na/_'on kyang gang la yang rang rig pa yod pa de la ni/_'dra ba de rang yod pa des na 'dra ba las rig pa yin no zhes
[\[313a.7\]]brjod pa des na 'dra bas ci bya zhes ci ste brjod snyam na 'di la brjod pa ni/_de ni yod pa ma yin no zhes bya ba'o/_/'dra ba med na rang rig pa des don rig par mi 'gyur ro/_/des na 'dra ba nyid la rig par brjod pa yin zhe na/_'di la brjod pa ni de yang zhes bya ba'o/_/'o na shes pa nyid kyis khyad
[\[313b\]]
[\[313b.1\]]par 'phags pa des na don nyid du mi 'gyur ro snyam na shes pa nyid kyis zhes gsungs so/_/sngon po mtha' dag ces bya ba ni yul dang dus gzhan na gnas pa'i sngon po yang rig par 'gyur te/_rtogs pa'i rang bzhin ma rtogs pa'i rang bzhin gyis mtshungs pa'i phyir ro/_/'o na ji ltar rig par
[\[313b.2\]]'gyur snyam na de'i rang bzhin zhes smos so/_/'dra ba de las skyes pa dag kho nas rig par byed pa tha snyad byed pa yin no zhes bya ba 'di yang yod pa ma yin te/_gzhan yang mthong ba'i phyir ro/_/de nyid brjod pa ni mtshe ma dag ces bya'o/_/shes pa phyi ma rtogs pa'i rang bzhin gyis ni shes pa
[\[313b.3\]]snga ma dang mtshungs pa yin te/_de ltar na yang nyams su myong ba yang rig par thal lo/_/ji ltar sngon po la sogs pa nye bar 'jog par byed pa can yin pa de bzhin du myong ba yang nye bar 'jog par byed pa can du brtag par bya ba yin no/_/des na nyams su myong ba'i 'dod pa nyid pa des na
[\[313b.4\]]ji ltar thal ba yin snyam na/_de yang ma yin te zhes bya ba'o/_/de dang 'dra bar sngon po la sogs pa la yang nye bar 'jog par byed pa tha dad pa brtags pa ni rig pa dang ldan pa ma yin no/_/nyams su myong ba nyid nye bar 'jog par byed par brtags pas chog mod/_don brtags pas ci bya
[\[313b.5\]]zhes dgongs pa'o/_/de la zhes bya ba skra shad la sogs par snang ba'o/_/thams cad du zhes bya ba ni ka ba la sogs par snang ba la yang ngo /_/de bzhin du phyi'i don med par ka ba la sogs pa'i shes pa 'di skyes pa yin te/_skra shad la sogs par snang ba dang mtshungs pa'i phyir dang mi
[\[313b.6\]]slu ba la sogs pa yang sun phyung ba'i phyir ro/_/'o na 'gal ba mi 'khrul ba can de song ste/_sngar gyi ka ba la sogs pa'i shes pa dang 'dra ba'i phyir dmigs pa dang bcas pa yin la skra shad du snang ba dang 'dra ba'i phyir ni dmigs pa med pa yin par 'gyur ba'i phyir ro snyam na/_'gal ba
[\[313b.7\]]zhes gsungs so/_/'brel pa gzung ba med pa nyid ci'i phyir zhe na/_don ni zhes gsungs so/_/'o na nyams su myong ba la yang nye bar 'jog par byed pa ji ltar rtog ste/_de yang ma mthong ba'i phyir ro snyam na mthong ba snga ma ni zhes gsungs so/_/'on te don yang sngar gyi ka ba la sogs pa'i
[\[314a\]]
[\[314a.1\]]shes pas dmigs pa ma yin nam/_des na de yang brtag go zhe na/_don zhes gsungs so/_/rnam pa gzhan yin na zhes bya ba ni gang gi tshe sngon po'i rnam par shes pa'i rjes thogs su sngon po'i rnam par shes pa skyes pa de'i tshe re zhig 'di 'gyur mod/_gang gi ser
[\[314a.2\]]por shes pa de skye ba de'i tshe nye bar 'jog pa gang yin zhe na/_'di 'gog pa ni ma yin te zhes bya ba'o/_/'dis ni 'dir bar du chod pa nyid kyis sngon po'i shes pa nye bar 'jog par byed pa yin no zhes bstan to/_/ji ltar 'jig rten don myong bar 'gyur zhes nges pa de bzhin du nyams su
[\[314a.3\]]myong ba nyams su myong ngo zhes nges pa de ni ma yin no/_/de'i phyir 'bras bu nges pa ma mthong ba'i phyir myong ba nyams su myong ba ni ma yin no/_/de ltar zhes bya ba ni myong ba yang nges par 'gyur ro/_/la lar zhes bya ba smig rgyu la sogs pa nyams su myong ba la yang chu la sogs pa'i rang
[\[314a.4\]]bzhin du 'khrul pa mthong ba'i phyir ro/_/des na shes pa nyams su myong ba yang 'khrul pas nges par mi 'gyur bas ji ltar na nges pa med pas myong ba med par 'grub ces bya ba'i don to/_/de'i phyir zhes bya ba ni smig rgyu la sogs pa'i don myong ba yod kyang nges pa med pa dang rmi lam la
[\[314a.5\]]sogs par don de med kyang yod pa'i phyir ro/_/de kho na zhes bya ba don nyams su myong bar gnas/_'on te 'di ni nyams su myong ba yin no zhes bya bar yang ji ltar rnam par gzhag par bya ste/_nges pa med pa'i phyir ro zhe na/_nyams su myong ba zhes gsungs so/_/'on te nges pa med pa nyid kyis
[\[314a.6\]]nyams su myong ba ni med do zhes nges par byed na/_'di la brjod pa ni rgyu zhes smra ba'o/_/myong ba med par zhes bya ba ni myong ba snga ma'i myong ba gang yin pa de med par ro/_/de ltar na zhes bya ba ni nges pa med pas na'o/_/myong ba'i rang bzhin ni snang ba ma yin te/_des 'di la brtag pa ci yod snyam
[\[314a.7\]]na/_don yod pa tsam ni zhes smos so/_/gal te mthong ba de lhag pa nyid du 'gyur mod/_de ltar na yang gzhan snang ba ni ma yin no snyam na/_gal te zhes smos so/_/de ni zhes bya ba ni rig pa'i rang bzhin gsal ba zhes bya bar grags par don mthong ba ni'o/_/dkar po la sogs pa mngon par
[\[314b\]]
[\[314b.1\]]gsal ba'i sgras ci zhig brjod par bya snyam na/_khyed kyis zhes smos te/_bram ze dang rigs pa can la sogs pas 'dod pa shes pa phyi ma don gyis go ba la sogs pa'i sgrub byed can no/_/las nyid la rnam par brtag pa byas nas sun 'byin pa ni gal te zhes bya ba'o/_/gal te
[\[314b.2\]]don tsam las lhag pa las yin na de yang rtogs pa yin no/_/las de la yang rtog pa gzhan yod par 'gyur la/_rtogs pa des yang las gzhan yod par 'gyur ro/_/de las rtogs pa min pa'i phyir thug pa med do/_/ji ltar sgron ma la sogs pa las mdangs gsal ba yin
[\[314b.3\]]pa de bzhin du don gyis gsal ba ni de 'dra ba ma yin no/_/gal te de zhes bya ba ni/_shes pa'i rang bzhin gyis gsal ba'o/_/thams cad gsal bar thal ba ni rang gi ngo bo tsam yod pa'i phyir ro/_/rang gi ngo bo'i khyad par gsal ba yin gyi rang gi ngo bo tsam ni ma yin no/_/khyad par de
[\[314b.4\]]yang thams cad la med pa des na thams cad gsal ba ma yin no zhe na/_'di la brjod pa ni shes pa gzhan zhes bya ba'o/_/de lta bu nyid ces bya ba shes pa gzhan kho nas rang gi ngo bo'i khyad par gsal bar byed do zhes bya ba'i don to/_/'di la brjod pa ni 'di zhes bya ba'o/_/rgyu gang zhes
[\[314b.5\]]gsal ba gnyis pa gzhan de mi rtogs pa de'i phyir gsal ba snga ma'i rang gi ngo bo nyid gsal bar khas blang bar bya'o/_/'on te gsal ba gnyis gzhan kho nas gsal ba dang po'i rang gi ngo bo gsal bar byed na de'i tshe gsal ba dang po'i rang gi ngo bo de yang gzhan gsal ba pha rol po gnyis
[\[314b.6\]]pas gsal ba yin na/_gsal ba gnyis pa gzhan de yang mi rtogs pa'i phyir/_der gzhan khas blang dgos pa thug pa med do/_/ma rtogs pa zhes bya ba gsal ba ma yin pa las bzlog pa'i rang bzhin du'o/_/de lta yin na zhes bya ba gsal ba ma yin pa las bzlog par rtogs par
[\[314b.7\]]khas len na'o/_/'o na de dag gis ji ltar 'dod ce na/_khyed ni zhes gsungs so/_/ji ltar zhes bya ba 'jig rten gyi tha snyad tsam du don rtogs pa yin no zhes bya ba'o/_/tha snyad yin gyi don dam par ni ma yin pa ni de ltar ni bshad zin to/_/des na khyed kyi lta ba la don 'di mthong ngo snyam pa 'di ji ltar
[\[315a\]]
[\[315a.1\]]zhes nged kyis dris pa de ni rigs pa kho na'o/_/gal te khyed la yang don med pa'i phyir na don 'di mthong ngo zhes ji ltar nges she na/_nged kyi ltar na zhes gsungs so/_/'di'i zhes bya ba shes pa'i de lta bur gyur pa ste don dang 'dra ba'o/_/'dis ni pha rol pos 'dra ba la ni
[\[315a.2\]]log par rtogs pa ma yin/_'on kyang rang rig pa la'o zhes bstan pa yin no/_/de las gzhan gyis zhes bya ba ni dbyig pa dang skyes bu dag las tha dad pa'i rig pas so/_/de lta bur gyur pa zhes bya ba ni dbugs dang bcas pa'i skyes bu'o/_/'di nyid las gzhan gyis bsam pa
[\[315a.3\]]brjod pas gsungs pa ni/_rang rig pas ni zhes bya ba'o/_/'di la brjod pa ni khyed kyi zhes bya ba'o/_/de lta bur gyur pa zhes bya ba ni/_khyad par dang khyad par can gyi rnam pa'o/_/don de lta bur gyur pa zhes bya ba ni/_khyad par dang khyad par can du gyur pa'o/_/'on te de'i zhes bya ba don dang
[\[315a.4\]]'dra ba'i rang bzhin no/_/gzhan gyis zhes bya ba ni/_shes pa gnyis pas don dang 'dra ba'i shes pa de'i rang bzhin du don dang 'dra ba'i mtshungs pa'i rnam pa can gyi shes pa dang rnam pa mtshungs par ro/_/'di la brjod pa ni 'o na zhes bya ba'o/_/re zhig dang po ni mthong ba ni khyad par med pa ni
[\[315a.5\]]don nyid rtogs pa yin te/_mthong ba ma rtogs pa'i phyir ro/_/gzhan gyis ni shes pa gnyis pas so/_/ci ltar rtogs zhes bya ba ni gcig 'khrul par thal ba'i phyir ro zhes bya ba'i don to/_/'on te gcig gi tshe nyid mthong ba'i khyad par can dang /_khyad par med pa rtogs pa de'i tshe
[\[315a.6\]]nyes pa 'dir 'gyur ba zhig na/_'on kyang dang po ni khyad par med par rtogs la phyis ni khyad par can du yin te/_dper na dang po'i skyes bu'i dbyig pas khyad par du ma byas par rtogs la/_phyis ni des khyad par du byas nas 'dzin pa bzhin no/_/des nyes pa ci yod du bsams nas pha rol po
[\[315a.7\]]brjod pa ni 'on te phyis zhes bya ba'o/_/sun 'byin pa ni de yang zhes bya ba'o/_/shes pa dang po de ni phyis sems gzhan gyis don gyi rig pa yin na/_sems dang po de don gyi rnam pa nyid yin mod/_gzhal bya don gyi khyad par can nyid ni ma yin no/_/mthong ba des ni don da rang gis khyad par du byas
[\[315b\]]
[\[315b.1\]]pa nyid du ni rig pa ma yin no/_/de ltar 'gyur mod ci skyon snyam na/_de lta min pa zhes gsungs so/_/gzhan ni shes pa gnyis pa'i dus na'o/_/de'i tshe 'dir bden pa gang yin pa de 'ga' yang ma yin no/_/'ba' zhig dang 'ba' zhig pa nyid du gyur pa'i don dang shes pa dag ni'o/_/
[\[315b.2\]]don rtogs pa'i dus su ni/_de'i shes pa rtogs pa med pa'i phyir la/_shes pa rtogs pa med pa'i dus na yang don ma yin pa'i phyir ro/_/de'i shes pa'i dus na don sgro btags nas de ltar rtogs pa yin no zhe na/_de sgro 'dogs na ni zhes gsungs so/_/de'i rnam pa de ni shes pa
[\[315b.3\]]tsam nyid yin gyi don ni ma yin te/_sgro btags pa tsam gyis ni don du 'gyur ba mi srid do/_/de la yang zhes bya ba ni don shes pa la'o/_/der zhes bya ba rnam pa gang la don du sgro btags pa de mi srid pa'i phyir ro/_/don rtogs pa ni mthong ba ma yin nam zhes pa'o/_/'di nyid
[\[315b.4\]]rnam par 'grel pa ni ka ba la sogs pa ni zhes bya ba'o/_/lan de gang yin snyam na gal te zhes bya ba'o/_/dkar po la sogs pa'i mthong ba na 'di rig pa gang yin pa de gal te khyed kyis 'dod pa'i mngon par gsal ba las/_rang bzhin gzhan yin na/_de'i tshe dkar po la
[\[315b.5\]]sogs pa gsal bar mi 'gyur ro/_/gal te gang gis 'di skad brjod pa snang bzhin pa'i rang bzhin mi gsal bar sus khas blangs she na/_gzhan gyis brjod pa'i zhes smos te/_snang bzhin pa'i rang bzhin ni rang gi ngo bos gsal ba ma yin no zhes bya ba 'di'i don te/_sngon po
[\[315b.6\]]la sogs pa gzung ba'i rnam pa gsal ba gang yin pa 'di blo'i nang du zhugs pa blo de lkog tu gyur pa yin na/_sngon po la sogs pa snang yang lkog tu 'gyur te/_lkog tu gyur pa'i rang bzhin gyi blo las tha mi dad pa'i phyir ro/_/gang gi phyir gzhan gyis brjod pa'i don 'di yin pa
[\[315b.7\]]des na'o/_/snang bzhin pa'i sngon po la sogs pa lkog tu gyur mod/_ci skyon snyam na de lta yin dang zhes smos so/_/ji ltar yin dang de bzhin du don lkog tu 'gyur zhe na/_rjes su dpag pa la yang zhes smos so/_/gsal bar snang ba lkog tu gyur pa de ni mngon sum la yang yod de/_
[\[316a\]]
[\[316a.1\]]des na don lkog tu gyur pa kho nar 'gyur ro/_/'on te rjes su dpag pa la re zhig don rtogs pa ni yod pa nyid do/_/de dang 'dra bar mngon sum yang 'gyur ro/_/des na lkog tu gyur pa yin yang ci chad snyam na/_gal te zhes bya ba'o/_/rig pa de nyid brjod pa ni/_
[\[316a.2\]]gal te rang gi zhes bya ba'o/_/rang gi cha ste rang bzhin mi rig na/_blos rang gi dmigs par bya ba'i don dang /_bdag nyid kyang mi rig par 'gyur ro/_/dmigs pa'i khyad par brjod pa ni/_gzugs la sogs pa'i yul can yin no zhes bya bar te/_yul can gyi bde ba phan tshun
[\[316a.3\]]tha dad pa kho na'o/_/goms pa'i khyad par brjod pa ni/_de bzhin du zhes bya ba la sogs pa'o/_/'on te yul la sogs pas bskyed pa ni yin pa rnam par shes pa'ang ma yin pa'i phyir 'gal ba ci yod snyam na/_gal te zhes bya ba'o/_/de la zhes bya ba ni yul la'o/_/rnam par
[\[316a.4\]]shes pa'i tshogs pas bskyed pa'i rnam par shes pa nyid yin pa'i phyir te/_rnam par shes pa gzhan bzhin no zhes bya ba'i don to/_/'di dag ces bya ba ni rnam par shes pa'i rang bzhin can gyi bde ba la sogs pa rnams so/_/gal te 'dzin par byed pa gzhan dmigs pa med
[\[316a.5\]]kyang de dag ci ltar rang rig pa nyid yin snyam na/_'dzin par byed pa rtogs pa med pa na mngon sum du gyur pa gang yin pa de nyid rang rig pa zhes brjod pa yin no/_/de ltar mngon sum du gyur pa ni 'dod chags la sogs pa la yang yod pas ji ltar rang rig pa ma yin 'di dag ces bya
[\[316a.6\]]ba ni bde ba dang chags pa la sogs pa'o/_/gzhan gyi rgyu la yod pa'i shes pas kyang bde ba la sogs pa gzung ba nyid du rig par 'gyur la/_rang gi rgyud la yod pas kyang de bzhin du yin pas khyad par 'ga' yang med do/_/'di la dpe brjod pa ni gzhan gyi me zhes bya ba'o/_/
[\[316a.7\]]gzhan gyi la ci der zhes bya ba sim par byed pa nyid du 'gyur ram/_'o na yid dge ba la gzhan gyi tsan+dan ji ltar 'gyur zhe na/_de ni zhes smos so/_/'dir re zhig yid dge ba ma yin pa la ni/_gzhan gyi tsan+dan gyis bde ba nyid bskyed pa des na/_de la tshul ji ltar zhes smos so/_/'di la pha
[\[316b\]]
[\[316b.1\]]rol po'i lan ni yid dge ba ma yin pa de la ni/_gzhan gyis tsan+dan la brten nas rang gi bde ba skyes pa yin no/_/de bzhin du gzhan gyi bde ba rig pa na gang gi tshe bde ba rig par 'gyur ba de'i tshe na bde ba de bdag nyid kho na'i skyes pa yin gyi/_gzhan gyi bde bas bde ba ni ma yin no zhe na/_
[\[316b.2\]]'di la grub pa'i mtha' pas gsungs pa ni/_gang gi tshe gzhan gyi bde ba tshor yang rang gi bde ba ma skyes pa de'i tshe yang gzhan gyi bde ba rig par byed pa skyes bu de'i ci ste bar gnas pa ma yin/_de ltar brtsad pa la gzhan gyis smras pa/_rang gi bde bas bde'i gzhan gyi bde bas ni ma yin
[\[316b.3\]]te/_des na gzhan gyi bde ba rig pa na rang gi bde ba skye ba yin pas na/_de'i tshe bde bar 'gyur ba ma yin no zhe na/_'di la brjod pa ni ma yin zhes bya ba'o/_/rang gi bde ba ci 'dra ba gzhan gyi yang de 'dra ba kho na yin te/_des na de dag gi rang bzhin rnam par dbyer med do/_/gnyi ga yang
[\[316b.4\]]tshim par byed pa'i rang bzhin yin pa'i phyir ro/_/des na ji ltar rang gi bde bas bde ba bzhin du gzhan gyi bde bas kyang 'gyur ro/_/gzhan gyi bde bar ring ba'i phyir/_des bde ba nyid du mi 'gyur ro zhe na 'di la brjod pa ni/_de'i rang bzhin nyid rig na zhes bya ba ste/_bde ba'i rang gi ngo bo rig
[\[316b.5\]]na ring ba nyid yod pa ma yin no zhes bya ba'i don to/_/gal te gzhan gyis bde ba las rgyud gzhan la shes pas gnas pa'i shes pas ma rig pa de'i phyir bde bar mi 'gyur ro/_/'di la brjod pa ni 'o na rang nyid kyis bde ba la reg pa yin la reg pa na yang rang rig pa nyid du 'gyur te/_de lta ma
[\[316b.6\]]yin na reg pa'i sgra'i don mi 'thad pa'i phyir ro/_/'di nyid bsgrub pa ni rang gi bde ba ni bdag nyid thams cad dam phyogs gcig gis reg_/re zhig phyogs dang po la brjod pa ni bdag nyid ces bya ba'o/_/gnyis pa la gsungs pa ni/_de lta ma yin na zhes bya ba rjes su ma zhugs na'o/_/
[\[316b.7\]]bde ba rig pa rnam par dbyer med pa der mi 'gyur ro/_/'dir dbye ba ci yod ces dris pa la lan de las zhes bya ba ste bde ba las so/_/der ni bde bar ro/_/de lta bu gang yin pa de bde ba'i blo ste/_bde ba rig par byed pa yin no zhes bya ba'i don to/_/blo de ni yul las skyes pa ni ma yin no/_/
[\[317a\]]
[\[317a.1\]]ji ltar zhe na rjes su dpag pa'i zhes smos te/_gzhan gyi bde ba ni mngon sum du rtogs par mi nus pa'i phyir ro/_/de'i rang bzhin du zhes bya ba bde bar snang ba mngon sum gang yin pa dang ngo /_/'dis ni bde ba las dngos su skyes par bstan to/_/yul las dngos su
[\[317a.2\]]skyes pa gang yin pa de mngon sum yin gyi gzhan ni ma yin te/_de lta bu'i mngon sum las bdag gi bde ba rig par 'gyur ba yin no/_/phyed phyi ma 'chad pa ni gzhan zhes bya ba'o/_/khas blangs pa zhes bya ba pha rol gyi khas blangs pa nyid las so/_/ji ltar mig la sogs pas
[\[317a.3\]]mngon sum bskyed pa de bzhin du rtags mthong bas kyang yin pa'i phyir na mig la sogs pa dang rtags mthong ba ni mtshungs so/_/gnyi gar yang zhes bya ba ni de las skyes pa dang de snang bar phyed snga ma 'grel pa ni khas blangs pas ni zhes bya ba ste/_de'i rang bzhin nyid des rtogs pa
[\[317a.4\]]yin no zhes bya ba de lta bu'i mtshan nyid kyis na'o/_/'di nyid do zhes bya ba ni 'chad bzhin pa'o/_/rtags las skye bar zhes bya ba ni yul du gyur pa'i gzhan gyi bde ba las dngos su skye bar 'gog pa yin no/_/'di la brjod pa ni de lta na ni zhes bya ba'o/_/spyi zhes bya ba ni bde ba nyid kyi
[\[317a.5\]]phyir ro/_/de'i zhes bya ba yul gyi rnam pas stong pa nyid do/_/gal te rjes su dpag pa yin na ji ltar rang rig pa yin zhe na/_gal te zhes bya ba smos so/_/gzhan gyi zhes bya ba mi gsal ba nyid du snang ba'i rnam pa la'o/_/de la zhes bya ba ni mi gsal ba'i rang bzhin no/_/lan ni ma
[\[317a.6\]]yin te zhes bya ba'o/_/gal te zhes bya ba ni gal te gzhan gyis ma rig pa de lta na yang de ni de nyid kyi yin no zhe na/_gzhan gyis zhes gsungs so/_/'on te chod pa dang ma zad pa la sogs pas gzhan gyis ma tshor ba yin no zhe na de la zhes bya ba'o/_/'on te bar chad la sogs pa srid
[\[317a.7\]]pa kho na'o zhe na/_bar du zhes bya ba gsungs so/_/de dang ni gzhan dang ngo /_/de ni gzhan dang 'bral ba'o/_/gal te rgyal po'i bka' lung gi dbang gis de skad smra na smras mod/_'on kyang tha snyad ni gang du yang de ltar ma mthong ngo zhes bya ba'i don to/_/'on te zhes bya ba ni pha rol gyi'o/_/
[\[317b\]]
[\[317b.1\]]gal te gzhan gyis bde ba'i rang bzhin de nyid rtogs na de'i tshe de yang bde bar 'gyur ro snyam du dogs na/_de lta na yang zhes smras so/_/rjes su dpag pas bde ba spyad pas ni bde bar 'gyur ba ma yin no zhes sbyar ro/_/shes pa rnam pa mtshungs pa can dag la mngon sum dang
[\[317b.2\]]rjes su dpag pa'i mtshan nyid tha dad pa de dag las yin/_rang gi zhes bya ba ni rnam par 'grel pa'o/_/de lta na yang zhes bya ba ni 'on kyang zhes bya ba'i don to/_/'o na rang gi ngo bo tha dad pa nyid du 'gyur ro zhe na/_gnyi ga'i zhes gsungs so/_/mthong ngo zhe na zhes bya ba ni rgyu tha
[\[317b.3\]]dad par ro/_/rang gi brjod pa ni rang gi ngo bo'o zhes bya ba'o/_/des na zhes bya ba rang gi ngo bo tha dad pas so/_/sogs pa'i sgra'i gsungs pa ni/_de bzhin du zhes bya ba'o/_/don gcig ldan zhes bya ba ni bshad pa ni don gcig la zhes bya ba'o/_/de nyid gang la 'debs pa ni 'di
[\[317b.4\]]ltar zhes bya ba'o/_/de lta bu dang de lta bu ma yin pa zhes bya ba 'di nyid 'chad pa ni/_gzhan gyi bde ba nyid rtogs pa na/_sdug bsngal la sogs par 'gyur ba yin no zhes so/_/gang gi phyir de lta bu'i nyes pa yod pa'i gtan tshigs des na mngon sum las rjes su dpag pa tha dad
[\[317b.5\]]par ram/_ma mthong ba des mngon sum dang rjes su dpag pa tha dad par mi rigs so/_/'di yang ni bde ba dang sdug bsngal la sogs pa'o/_/des na khyed kyi 'di ni mi 'dod pa thog tu bab pa ma yin no zhes bya ba ni gzhan gyi bsam pa'o/_/'gyur mod ces bya ba ni grub pa'i mtha'o/_/
[\[317b.6\]]bde ba la sogs pa ni yang ma mthong ba'i dbang gis yin no/_/'di kho bo mi rtsod kyi 'on kyang rang rig pa dang rnam pa dang bcas pa nyid kyang ma mthong ba nyid kyi dbang gis 'grub par 'gyur ro/_/de las te dang po gsal bar mthong ba las mngon sum nyid du gnas kyi dbang po las skyes pa
[\[317b.7\]]nyid kyis ni 'jig rten mngon sum nyid du nges pa ma yin no zhes dgongs pa'o/_/ci'i phyir zhe na/_bdag gis mi gsal bar rtogs pa gang yin pa de ni mngon sum las ma yin no zhes rtogs pa'i phyir ro/_/phyed phyi ma rnam par 'grel pa ni gang gi phyir zhes bya ba'o/_/'das ma thag pa nyid
[\[318a\]]
[\[318a.1\]]pha rol po ston pa ni 'di ltar zhes bya ba'o/_/gnyis zhes bya ba dang gsal ba dang dbang po med pa'i phyir na yang dag par 'dzin pa dang /_nye bar rig pa gnyis po ni ji ltar yang yod par mi 'gyur ro/_/de'i zhes bya ba mngon sum gyi yan lag nye bar gnas pa
[\[318a.2\]]rig pa nyid rjes su dpag pa la ma tshang ba'i phyir la yang mngon sum ma yin par 'gyur ro/_/de dag gi zhes bya ba ni ring po dang ring po ma yin pa mthong ba dag gi'o/_/de'i zhes bya ba ni ring po mthong ba bya rgod la sogs pa'o/_/de nyid de ring na 'dug pa'i dngos po nyid gsal
[\[318a.3\]]ba'i phyir thag ring po ma yin no zhes rjod par byed de/_gang gi phyir dbang po'i nus pa gang yin pa de la ltos nas ring po dang ring po ma yin pa rnam par gnas pa'i phyir ro/_/gang la dbang po'i shes pa bskyed pa'i nus pa yod pa zhes bya ba'o/_/de yang zhes bya ba rnam par shes pa
[\[318a.4\]]yang rnam pa med pa kho nar zad mod/_da ni grub pa'i mtha' gsungs pa ni/_de ni mi rung ste zhes bya ba'o/_/gzhan dag ces bya ba ni rjes su dpag pa las so/_/de yang zhes bya ba ni rjes su dpag pa yang ngo /_/rjes su dpag pa de yang rtags las 'jug pa yin no/_/rjes su
[\[318a.5\]]dpag par bya ba'i shes pa dang 'brel pa dang ldan pa gzhan ni med de/_des dbang po la sogs pa kho na rtags yin no/_/gal te de ni don gyis go bas dpog par 'dod pa yin no/_/don gyis go ba de ni 'brel pa mthong ba nyid las ma yin no/_/
[\[318a.6\]]des na yid la byed pa'i mthar thug pa rnams las gzhan kho na zhig rtags su 'gyur ro zhe na/_don gyis go ba yang zhes gsungs so/_/gzhan du ni shes pa med par ro/_/'on te nus pa'i rgyu mthong ba las 'bras bu rjes su dpog na de'i tshe de ji ltar 'khrul snyam na/_
[\[318a.7\]]nus pa yod ces smos so/_/dbang po gang la rnam par shes pa'i mtshan nyid kyi 'bras bu mthong ba yod pa ma yin pa de mtha'i skad cig nyid thob par ji ltar nges don kyang de bzhin du rtags ma yin no zhes 'brel to/_/gzhan gyi tshe zhes bya ba ni rnam par shes pa phyi ma'i dus su'o/_/de nyid kyi
[\[318b\]]
[\[318b.1\]]ri khrod rjes bshad pa yin no zhes sbyar ro/_/rjes su dpag pa las zhes bya ba ni gsal ba'i don gzhan du mi 'thad pa las so/_/gcig gi tshe zhes bya ba ni gsal ba nyid rtags su khas blangs pa na'o/_/gzhan gyi tshe zhes bya ba ni gsal bar gyur pa rtags su khas len pa na'o/_/gsal
[\[318b.2\]]ba ma shes na gsal bar gyur pa mi nges pa'i phyir te/_dbyig pa ma rtogs par dbyig pa can du mi rtogs pa bzhin no/_/'on te rjes su dpag pa nyid kyis gsal ba nyams su myong ba des na gsal bar 'gyur ba'i don nges la de las shes pa rjes su dpog pa yin no snyam na/_rjes su
[\[318b.3\]]dpag pas zhes smos so/_/'on te gsal ba ni mngon sum nyid kyis rtogs pa des na/_gsal bar gyur pa'i don nges pa ni blo rjes su dpog pa yin no zhe na/_don gyi zhes gsungs te/_de nyid blo yin no zhes bya ba'i don to/_/'o na bya ba nyid dpag mod blo ji ltar zhe na/_bya ba yang blo
[\[318b.4\]]yin no zhes smos so/_/gzhan du min zhes bya ba ni bya bas byas pa'i khyad par spangs nas ni las su 'gyur ba ma yin no/_/khyad par las nyid yin no zhe na'o/_/de'i tshe bya ba tsam rjes su dpog par 'gyur gyi/_bya ba'i khyad par du 'gyur ba'i blo ni ma yin no/_/'di ni bya ba khas blangs nas
[\[318b.5\]]brjod pa yin no/_/da ni bya ba nyid med do zhes brjod pa ni/_dngos po'i rang bzhin las zhes bya ba'o/_/bya ba'i rang bzhin gyi mthong ba na snang bzhin pa las gzhan nam/_lta ba las gzhan pa ma yin no/_/gzung ba nyid du rig pa yin la/_gzung ba mthong ba de las ni 'dzin par byed pa
[\[318b.6\]]rjes su dpog go snyam na/_'di la brjod pa ni de ni mi rung ste zhes bya ba'o/_/byed pa ni ngas gzung ngo zhes blos so/_/blo'i byed pas zhes rang brjod pa'i phyir ro/_/de las zhes bya ba ni byed pa las so/_/'on te bya ba'i ming can 'dzin pa'i mtshan nyid kyis mthong ba yang don las
[\[318b.7\]]gzhan yin na/_de'i tshe rang bzhin gnyis su mthong bar 'gyur te/_mthong ba'i rang bzhin dang don gyi rang bzhin du'o/_/ji ltar gnas pa bzhin zhes bya ba ni don de ji ltar gnas pa de las ma 'das pas 'dzin pa tsam gyi blos byed par zad kyi don de la khyad par 'ga' zhig byed pa ni
[\[319a\]]
[\[319a.1\]]ma yin no/_/'on te 'di gzung bzhin pa nyid kyis khyad par du 'phags par 'gyur ro zhes gzung ba zhes smos so/_/gzhan du zhes bya ba ji ltar gnas pa'i rang bzhin dang mi mthun par 'dzin na yang ngo /_/rang gi dus thams cad dang ma 'brel yang sgron ma la sogs
[\[319a.2\]]pa bum pa la sogs pa'i gsal byed yin no/_/ji ltar bum pa la sogs pa rnams ji srid gnas pa'i dus de srid pa 'brel pa ni sgron mas bum pa gsal bar byed pa ma yin pa de bzhin du shes pas kyang yin no zhe na/_'di la brjod pa ni de la'ang zhes bya ba'o/_/mtshungs pa nyid du
[\[319a.3\]]sgrub pa ni gal te zhes bya ba'o/_/des kyang zhes bya ba ni sgron mas kyang ngo /_/de lta bu'i zhes bya ba gsal ba'i rang bzhin nyid du bya ba de'i tshe don de nyid de lta bu zhes bya ba gsal ba'i rang bzhin du gyur par skye'o zhes de ltar brjod pas na/_de ltar don zhes bya bar sbyar te/_skad cig nyid
[\[319a.4\]]la ni bya ba dang byed pa dang las dang byed pa po'i dngos po'i 'thad pa ma yin te/_de ni rtag pa'i don la brten pa'i phyir ro/_/'o na tha snyad 'dir ji ltar 'gyur snyam na/_ngas zhes gsungs so/_/ci skad du bshad pa ni zhes bya ba ni slob dpon gyis te/_skyed par byed pa nyid kyi nye bar sbyor ba'i khyad
[\[319a.5\]]par gang yin de'i dbang gis rgyu dang 'bras bu'i dngos po'i cha'i khyad par gang yin pa de las so/_/'on te gzung ba dang 'dzin pa zhes bya ba ni med pa nyid du'o zhes ji ltar rtogs she na/_'di ltar zhes gsungs so/_/'o na blo gang yin par 'gyur snyam na/_khyad par ni zhes bya ba ste/_shes
[\[319a.6\]]par 'gyur ba nyid kyi khyad par nyid la de ltar zhes bya ba blo zhes rab tu brjod de blos ci zhig bya zhes bya ba'i don to/_/'on te don shes par 'gyur te zhes shes pa nyid de/_shes par 'gyur ba nyid du yongs su bcad pa ni ma yin no snyam na/_don shes par 'gyur ro zhes pa'i skyes bu ni don te
[\[319a.7\]]shes pa yin no zhes rtogs pa yin te/_des na shes pa don las tha dad par mi 'gyur ro/_/'o na ji ltar shes pa dang bral ba'i don tsam shes snyam na/_don shes tsam du zhes bya ba ste/_don shes par gyur to zhes ni ma yin par gyur na/_don de rig pa nyid du 'gyur la de lta na yang ha cang
[\[319b\]]
[\[319b.1\]]thal bar 'gyur te/_don tsam las rjes su dpog pa na thams cad kyi shes pa rjes su dpog par thal ba zhes bya ba la sogs pa'o/_/'on te don shes par 'gyur ro zhes bya ba la sogs pa'i rnam pa 'dis ni don gyi rang bzhin du gyur pa'i shes pa nyid rtogs su chug pa de lta na yang
[\[319b.2\]]tha dad par 'gyur ro zhe na/_de'i zhes bya ba ni las so/_/des na shes pa yang tha mi dad pa nyid yin te/_tha mi dad pa nyid du rtogs pa'i phyir ro/_/de lta ma yin na ni zhes bya ba ni gal te mthong ba ma mthong ba la yang mthong ngo zhes tha snyad byed na/_de'i skyes bu gzhan gyis mthong bar
[\[319b.3\]]gyur pa'i don la yang mthong bar gyur pa'i tha snyad du byed par 'gyur ro/_/de nyid du brjod pa ni 'di ni zhes bya ba'o/_/ji ltar don gyi khyad par mthong snyam na/_de zhes smos te don to/_/don mthong ba zhes pa tsam gyis de'i khyad par yang mthong bar 'gyur ro/_/de lta ma yin na rang gis
[\[319b.4\]]rtogs pa'i dus de yang de'i khyad par ci ltar rtogs dgongs pa'o/_/khyad par de zhes bya ba ni shes pas bskyed pa'o/_/de dag kyang zhes bya ba ni gzhan gyis bskyed pa'i khyad par dag kyang ngo /_/de lta ma yin na rung yul gnas pas mi shes pa zhes bya ba la sogs pa'i gnod pa srid
[\[319b.5\]]par 'gyur ba'i phyir ro/_/de yang zhes bya ba ni khyad par yang ngo /_/de la yang zhes bya ba ni khyad par la yang ngo /_/gcig kho na zhes bya ba ni skyes bus mthong ba'i don la yang mthong bar gyur pa nyid de ni gcig kho na yin no zhe na/_lan ni de lta ma yin na ni zhes bya ba'o/_/'di nyid gsal
[\[319b.6\]]bar byed pa ni gang gi tshe zhes bya ba'o/_/khyad par med pa nyid ston pa ni rang gis zhes bya ba'o/_/de zhes bya ba rang gis mthong ba dang 'brel pa ma rtogs na'o/_/mthong bar gyur pa nyid ces bya ba ni gzhan gyis mthong bar gyur pa'o/_/rnam dbye 'dir ni zhes bya ba ni rang ngam gzhan
[\[319b.7\]]gyis zhes bya ba'i mtshan nyid can no/_/'on te nga'i bde ba ma yin na de'i tshe ji ltar nga'i spu ldang bar gyur snyam na 'di ltar zhes smos so/_/sun 'byin pa gzhan yang brjod pa ni gang gi bde bas zhes bya ba'o/_/de'i zhes bya ba blo'i rgyu'i'o/_/gzugs la sogs pa don rnams kyi dngos
[\[320a\]]
[\[320a.1\]]po ste rang bzhin mthong ba de nyid nye ba yin la/_gzhan du ni ring po yin pa'i phyir ci 'gal zhes bsams pa'o/_/de zhes bya ba dbang po med kyang gzhan gyi bde ba 'dzin pa'i rjes su dpag pa la ltos nas gzhan gyi bde ba gsal bar mthong ba'i phyir na thag ring po nyid
[\[320a.2\]]do/_/des na dbang po'ang nye ba nyid kyi rgyu ma yin no/_/snam bu la sogs pa'i yul can dbang po'i rnam par shes pa dang rjes su dpag pa la sogs pa'i yid kyi shes pa dag go/_/'on te rjes su dpag pa des ni gzhan gyis bde ba mngon sum du byed pa ma yin no/_/de'i
[\[320a.3\]]tshe yang gzhan gyis bde ba de'i rnam pa gsal ba med pa'i gzhan gyi bde ba 'dzin pa'i rjes su dpag pa la gang cung zad snang ba de ni rang kho na'i yin la/_de lta na yang rnam pa dang bcas pa nyid do/_/rnam pa dang bcas pa na yang rang rig pa kho na'o/_/lhag ma ni zhes bya ba ni/_
[\[320a.4\]]ma mthong ba dang don gcig la ldan pa la sogs pa'o/_/dbang po dang yul de dag tshig pa de las so/_/de zhes bya ba rnal 'byor pa de ltar bde ba nyid la sogs pa'o/_/'o na bde ba su'i yin snyam na/_bde ba la sogs pa zhes gsungs so/_/gang gi dbang po dang
[\[320a.5\]]yul dag las skyes pa'i skyes bu de'i yin no/_/ci ste mi skyed ces dris pa'i don ni/_spu ldang ba la sogs pa'i thun mong du skyed par 'gyur ro zhes bya ba'o/_/de lta'o zhe na zhes bya ba ni skyed par byed pa yin no zhe na/_thun mong du zhes gsungs so/_/gal te bud med dang skyes
[\[320a.6\]]pa gnyis la bde ba skyes pa des kyang thun mong du spu ldang ba la sogs pa bskyed na de'i tshe de dag gi dga' ba yang thun mong du 'gyur ro/_/gzhan du ni zhes bya ba ni skyes bu tsam gyis ni ma yin pa'o/_/'on te der bde ba der ma skyes la dbang po'i phrad pa yang med do snyam na/_ldan
[\[320a.7\]]pa yang ma yin te zhes gsungs te/_yod pa nyid do zhes bya ba'i don to/_/de la zhes bya ba ni dogs pa bsu ba ni de gnyis gang rung la'o/_/der ni bde ba la'o/_/khyod la ni sangs rgyas pa la'o/_/rnal 'byor pa la zhes bya ba me la sogs pa nyams su myong ba med pa'i phyir ro/_/dogs pa bsu
[\[320b\]]
[\[320b.1\]]ba ni gzhan rnal 'byor pa ma yin pa dag la me myong ba na gdung bar ji ltar 'gyur zhe na ma yin te zhes lan 'debs pa la'o/_/de lta bu zhes bya ba sdug bsngal skyed par byed pa nyid du'o/_/gzhan du zhes bya ba dmigs pa'i rang bzhin du'o/_/de'i rig pa ni bde ba la sogs pa rig
[\[320b.2\]]par byed pa'o/_/dmigs pa dang myong ba de gnyis la'o/_/de'i rnam pa zhes bya ba ni shes pa gnas pa'i bde ba ni de'i rnam pa'o/_/des zhes bya ba ni rang gi sdug bsngal gyis so/_/rnal 'byor pa ni de lta ma yin pas zhes bya ba ni gzhan gyi bde ba'am/_des bskyed pa'i rnam
[\[320b.3\]]pas bdag nyid du zin par mi sems pa'o/_/de bzhin du ni so so skye bo bzhin no/_/de lta ma yin te zhes bya ba ni rang rig pa ma yin na'o/_/de dag ni zhes bya ba ni shes rab la sogs rnams so/_/don de yang zhes bya ba ni snang bzhin pa'o/_/de la ni snang bzhin pa'i don la'o/_/
[\[320b.4\]]de lta ni shes rab la sogs pa la'o/_/goms pas ni snang bzhin pa'i don mngon par 'dus byas pa ma yin no/_/gang gi phyir de lta yin pa de'i phyir snang ba'i don las tha dad pa yin/_shes rab gzhan de ni rnam pa dang bcas pa ma yin no/_/pha rol po nyid sangs rgyas pa'i
[\[320b.5\]]tshig gi dogs pa bsu ba ni shes rab la sogs pa zhes bya ba'o/_/pha rol po nyid sun 'byin pa ni de ni ma yin te/_srog chags thams cad la yod pa'i phyir na srog chags so so la tha dad pa de bzhin du don yang tha dad par 'gyur te/_rang bzhin mthong ba las skyes pa'i
[\[320b.6\]]phyir ro/_/rgyu tha dad pas 'bras bu yang tha dad pa ni/_rig pas thob pa yin no zhes dgongs pa'o/_/gzugs la sogs pa de'i khyad par skyes bu du mas nges pa'i dus na/_shes pas bskyed pa'i gzugs la sogs pa thams cad dmigs par 'gyur ro/_/de na skyes bu
[\[320b.7\]]de dag gi shes pa rang bzhin sna tshogs su snang bar 'gyur ro/_/gal te rang rang gi shes pas bskyed pa ni don kho na dmigs kyi/_gzhan gyi shes pa bskyed pa ni ma yin pa des na rang bzhin du mar snang bar ci ltar thal snyam na/_so so rang nyid ces gsungs so/_/'on te shes pas
[\[321a\]]
[\[321a.1\]]bskyed pa'i gzugs la sogs pa rang gi kho nas dmigs par bya ba de gal te rang gi rigs par khas len na/_de'i tshe shes pa nyid 'gyur ba zhig na/_'on kyang de ltar ni khas len pa ma yin no/_/'on te ji ltar zhe na/_shes pas bskyed pa'i don de yang
[\[321a.2\]]shes pa gzhan gyis dmigs pa yin no snyam du bsams nas pha rol po smra ba ni/_de ste gzhan gyis zhes bya ba ste shes pa gzhan gyis so/_/lan 'debs pa ni de ltar na zhes bya ba'o/_/des bskyed pa nyid kyis zhes bya ba ni shes pa dang bskyed pas so/_/de la yang zhes bya
[\[321a.3\]]ba ni shes pa dang pos bskyed pa'i don la yang ngo /_/mthong ba'i zhes bya ba ri la gnas pa'i du ba mthong ba yin yang ngo /_/rtags de nyid las zhes bya ba gzugs la sogs pa nyid las so/_/de lta yin na zhes bya ba ni dpe smos na'o/_/mtshan nyid gzhan zhes bya ba ni rtog pa
[\[321a.4\]]dang bral ba nyid la sogs pa'o/_/'di la yang ni rjes su dpag pa la yang ngo /_/gal te mtshan nyid tha dad pa tsam gyis mngon sum ni rjes su dpag pa las gzhan yin na/_rjes su dpag pa yang mngon sum las gzhan yin par 'gyur te/_de la yang mtshan nyid tha dad pa
[\[321a.5\]]yod pa'i phyir ro/_/'on te zhes bya ba ni dogs pa'o/_/de ltar zhes bya ba ni grub pa'i mtha'o/_/'di nyid gsal bar byed pa ni/_gal te zhes bya ba'o/_/rtogs so zhe na zhes bya ba ni mdun na gnas pa'o/_/de'i tshe de la yang zhes bya ba la sogs par sbyar ro/_/gzhan du
[\[321a.6\]]zhes bya ba ni bdag nyid ma rtogs na'o/_/rang nyid ces bya ba ni blo med pa kho na'o/_/de dang 'brel ba can zhes bya ba ni blo dang 'brel ba can te g.yo 'gul la sogs pa'o/_/gzhan gyis zhes bya ba ni bdag nyid la blo ma rtogs par ro/_/rjes su dpog go zhes bya ba ni gang
[\[321a.7\]]gi don mthong ba de ni blo dang ldan pa yin te dper na de bzhin no/_/gzhan yang don rtogs pa yin no zhes rjes dpog go zhes bya ba'i don to/_/grub pa'i mtha' pas dpe nyid ma grub po zhes brjod pa ni rang nyid ces bya ba'o/_/de la yang zhes bya ba ni gang gis mthong ba nyid rtogs pa'o/_/don
[\[321b\]]
[\[321b.1\]]gyis rjes su dpag pa gang yin pa la'o/_/de zhes bya ba ni rang dang 'brel pa'i mtshan nyid kyis mthong bar gyur pa'o/_/'on te blo ni bdag nyid rtogs pa nyid de 'on kyang gzhan gyi yin no snyam na de zhes bya ba smos te/_blo'i bdag nyid do thug pa med pa'i tshul bstan pa ni de la yang zhes bya
[\[321b.2\]]ba ste shes pa gzhan la yang ngo /_/shes pa de ni mthong bar 'gyur la/_phyis na rtogs pa mthong bar 'gyur la de nas ni rtogs pa'i rtogs pa mthong ba zhes bya ba la sogs pa thug pa'i tshul lo/_/der yang zhes bya ba ni yid kyi shes pa la'o/_/lan btab zin to zhes bya ba ni/_rigs
[\[321b.3\]]don ma yin de ldan min/_/zhes bya ba la sogs pas so/_/de ni yid kyi shes pas so/_/snang bar zhes bya ba ni gzhan gyi'o/_/mi slu ba gang yin pa'o zhes bya ba ni gzhan gyi lan no ma yin te zhes bya ba ni 'gog pa'o/_/de'i zhes bya ba ni snang bzhin pa'i rang bzhin la'o/_/des ni zhes bya ba
[\[321b.4\]]snang bzhin pa'i rang bzhin gyis so/_/de ltar zhes bya ba don bya ba rtogs pa la rang gi ngo bo tsam zhig snang ba yin no/_/rang rig pa las gzhan ni 'di 'dra bar 'gyur bar mi 'os so/_/'on te yid shes pa la snang ba de ni shes pa gzhan gyis kyang rig go/_/gang zhig dran pa des rtogs pa de
[\[321b.5\]]nyid ni sngar yang mngon sum gyi yul du byas pa yin pa des na ji ltar rang rig pa yin zhe na/_'gog pa ni ma yin no zhes bya ba'o/_/yid kyi shes pa 'di ni dran pa yin la de yang sngar gyi dus na yod pa'i mthong ba nyid mngon par zhen pa yin na/_snga ma'i rang bzhin ni yid kyi shes pa la snang ba
[\[321b.6\]]ma yin no/_/des na 'di nyid sngar yang rtogs par ji ltar 'gyur 'di yang zhes bya ba da ltar ba'i rang bzhin yang dran pas yul du byed do zhe na/_'di 'gog pa ni 'o na zhes bya ba'o/_/'o na yid kyi rnam par shes pa 'di ji ltar mi bden pa yin zhe na gzhal bya dang zhes smos so/_/blo gzhan
[\[321b.7\]]gyis zhes bya ba 'di nyid kyi don brjod pa ni don gyis go ba'am/_gzhan gyis kyang rung ste zhes bya ba'o/_/ji ltar phan tshun gsal bar mi 'thad snyam na blo dag ces smos so/_/gsal min bdag tu zhes bya ba ni gsal bar bya ba dang gsal bar byed pa nyid du 'dod pa'i blo dag go/_/gsal bar
[\[322a\]]
[\[322a.1\]]byed pa'i blo yang gsal ba ma yin te/_rang rig par khas ma blangs pa'i phyir ro/_/gzhan gyis zhes bya ba ni mi gsal ba'i sgron ma'o/_/de dag las gzhan zhes bya ba ni gsal ba'i shes pa las gzhan pa'i don to/_/de'ang ni zhes pa'o/_/'di ni shes pa'o myong yin
[\[322a.2\]]zhes bya ba ni rang rig pa yin pa'o/_/de nyid bzhin du zhes bya ba ni sgron ma nyid bzhin du'o/_/de dang chos mtshungs nyid kyis na/_/zhes bya ba ni chos mtshungs so/_/'di 'dzin na zhes bya ba ni rnam par shes pa 'dzin na'o/_/'di zhes bya ba don rig pa 'di phyi rol ma yin na de'i tshe ji ltar mar me
[\[322a.3\]]dang mtshungs pa nyid yin yang phyi rol du mi 'gyur ba de bzhin du rang rig pa nyid du ji ltar mi 'gyur/_'o na ji ltar mar me dpe yin zhe na/_de yang zhes gsungs te mar me yang ngo /_/dper na mar me snang ba gzhan gyis gsal ba ma yin pa de bzhin du shes pa yang yin pa de tsam gyi
[\[322a.4\]]dpe nyid do/_/blo la zhes bya ba ni blo'i blo la'o/_/blo zhes bya ba don gyi blo'o/_/blo ni zhes bya ba ni don gyi blo'o/_/don gzhan ni don gyi rang bzhin du skyed pa shes pa'i gsal bar byed pa yin no/_/blo gcig ces bya ba ni blo'i blo'o/_/gzhan ni zhes bya ba ni don gyi blo'o/_/'o na gsal ba ma yin
[\[322a.5\]]pa'i don yang ji ltar gsal snyam na/_don de'i ngo bos zhes smos te/_shes pa'i ngo bos so/_/de'i rang bzhin gyis shes pa nyid las gsal bar brjod par zad kyi don dam par ni 'di gsal ba nyid ma yin no/_/'o na ji ltar de gsal ba nyid du tha snyad byed snyam na de bzhin du zhes smos so/_/
[\[322a.6\]]bum pa sngar yang yod pa yin la phyis kyang yod par 'gyur ba yin no zhes bya ba ni rjes su 'gro ba'o/_/gsal ba'i rang bzhin ni sngar dang phyis med kyi 'on kyang de'i tshe yod pa yin no zhes bya ba ni ldog pa'o/_/'on te mthong ba nyid kyi tha snyad las mig mngon du phyogs so zhes nges so zhe na/_'di la brjod
[\[322a.7\]]pa ni de la yang zhes bya ba ste/_mig mngon du phyogs pa nyid la yang ngo /_/de lta bur gyur pa zhes bya ba ni myong bar gyur pa nyid do/_/'on te sngar brjod pa ni yi ge'i phyi mo gang yin pa de nyid dang lhan cig de'i tshe'i yi ge phyi mo gcig nyid du 'dzin pa yin pa des na ring po nyid rigs so zhe na 'di la brjod pa ni/_mi
[\[322b\]]
[\[322b.1\]]gnas pa ni zhes bya ba'o/_/'on te phyi mo re re 'dzin pa nyid 'di 'dzin par 'gyur ba yin no zhe na/_phyi mo zhes gsungs te/_thung ngu yang ring po nyid du 'dzin par thal ba'i phyir ro/_/'on te phyi ma rnams kyi tshogs rtogs par na ring por rtogs pa yin no snyam na/_tshogs pa zhes smos so de yang zhes bya ba ni
[\[322b.2\]]bsdoms pa'o/_/rang rig pa med par ni snga ma dang phyi ma rtogs pa ma yin no zhes dgongs so/_/ring po zhes bya ba ni dgongs pa'o/_/rtogs mod kyi zhes bya ba ni grub pa'i mtha' ste/_don tsam rtogs so zhes ni 'dod pa'i kho na'o/_/'on kyang khyad par yod do zhes bya bar ston pa ni 'on kyang zhes bya
[\[322b.3\]]ba'o/_/gang gis na sangs rgyas pa'i'o/_/'di la brjod pa ni de'i zhes bya ba'o/_/blo gcig pa nyid kyang rigs mi mthun pa'i blos bar ma chod pa las rig par bya'o/_/gnas skabs 'di gnyis zhes bya ba ni rang dang gzhan gyis rig pa la'o/_/'di ltar zhes bya ba la sogs pas ni pha rol po blo yang
[\[322b.4\]]gzhan gyis rig par bya ba nyid du sgrub par byed do/_/phyi mo rnams ni mi gnas pa nyid ma yin te/_'on kyang gnas pa kho na yin te/_de'i phyir ring po la sogs pa 'dzin pa yin no zhes bya ba'o/_/yul tha dad na blo yang tha dad do zhes bya ba 'di la gzhan yang bzlog par rtogs pa med pa kho na'o zhes ston
[\[322b.5\]]pa ni de skad du yang zhes bya ba ste/_gal te 'dis ni pha rol pos blo rtogs pa tsam brjod kyi tha dad pa ni ma yin no zhe na/_ji ltar zhes gsungs te zhes bya ba ni blo'o/_/rnam 'grel bshad pa'i don du re zhig rang nyid brjod pa ni gal te 'di zhes bya ba'o/_/gcig nyid do zhes bya bar mi 'gyur ro zhes bya ba ni snga ma
[\[322b.6\]]ldog pa'i phyir dang phyi ma 'jug pa'i phyir ro/_/phyed phyi ma 'chad pa ni 'di ring po zhes bya ba'o/_/de'i tshe ni zhes bya ba tha ma'i gnas skabs na'o/_/rim pa med pa zhes bya ba ni cha thams cad de'i tshe nyid nye bar gnas pa'i phyir 'dzin pa yang rim pa med pa kho na'o/_/gal te yul yang gnas pa ma yin nam
[\[322b.7\]]de ji ltar yul mi gnas pa'i phyir zhes brjod pa yin snyam na ma 'phel ba'i zhes smos so/_/de lta yin no zhe na zhes bya ba ni ma 'phel ba nyid 'phel ba gzhan yang khas blang dgos so/_/yang 'phel ba gzhan du yin te khyad par med pa'i phyir ro/_/de lta na yang thug pa med pa yin te de nyid kyis zhes bya ba
[\[323a\]]
[\[323a.1\]]ni rtsol bas so/_/de zhes bya ba rang bzhin snga ma las tha mi dad pa'i phyir ro/_/gzhan ni rtsol ba'o/_/blo tha ma zhes bya ba ni gang gi phyir nyams su ma myong na dran par mi 'gyur la blo snga ma rnams kyang nyams su myong ba ma yin pa des na de dag ni dran pa ma yin gyi 'on kyang tha ma gcig pu dran
[\[323a.2\]]par 'gyur ro/_/'di nyid gsal 'debs pa ni blo snga ma dag ni zhes bya ba ste/_ring po'i cha snga ma 'dzin par byed pa dag go/_/'on te tha ma nyid kyis ring po 'dzin la de la yang myong ba yod pa des na ring po blo dran par 'gyur ro zhe na/_tha ma yang zhes gsungs so/_/de'i phyir zhes bya ba ni ring po'i cha snga
[\[323a.3\]]ma dang phyi ma 'dzin pa'i blo thams cad nyams su ma myong ba'i phyir ro/_/de ni gzhan la'ang zhes bya ba ni 'dir yang de skad ces dper na sgra'i cha 'dzin pa'i blo rnams myur bar 'jug pa'i rgyu las sbyor bar byed kyi brjod pa de bzhin du yi ge'i cha 'dzin pa'i blo'i blo yi ge'i blo med pa'i rang bzhin rnams
[\[323a.4\]]myur bar 'jug pa'i phyir na yi ge rtog pa nyid du 'gyur ro zhes brjod par nus so/_/re zhig gnas pa'i phyogs brjod pa ni thung ngu gnyis ni zhes bya ba'o/_/gcig pa'i blo zhes bya ba ni 'di ni yi ge'i bdag nyid gcig yin no zhes bya ba de lta bu'i rnam pa can gyi blo'o/_/phyi mo rnams la zhes bya ba ni yi
[\[323a.5\]]ge ring po la sogs pa'i cha shas kyi rang bzhin rnams la'o zhes bya ba ni thung ngu gnyis la yod pa'i rnam par 'chad pa gang yin pa de'o/_/de lta na yang zhes bya ba rnam par chad pa yod kyang ngo /_/'on te ji ltar thung ngu gnyis brjod pa la rnam par chad pa yod pa de bzhin du ring po la sogs pa brjod pa
[\[323a.6\]]la yang yin no zhe na/_'dir ni zhes gsungs so/_/'di ni zhes bya ba ni rnam par chad pa nyid du snang ba zhes bya ba 'di'o/_/gal te ma mthong ba'i phyir blo cig car mi skye bar sgrub par byed na de'i tshe mi dmigs pa tshad mar khas blang bar bya ba yin no/_/de'i tshe yang yi ge cha rnam par chad par snang ba med pa kho na ste ma
[\[323a.7\]]mthong ba'i tshad ma ni rnam par ma chad pa de la yang yod pa'i phyir ro/_/des ma mthong ba'i tshad ma ma yin pa'i phyir rnam par chad pa med par nges nus pa ma yin no/_/ring po la sogs pa brjod pa'i dus su rigs pa can la sogs pas 'dod pa'i rnam par chad pa'i blo skye ba med pa gang yin med par sgrub par byed pa
[\[323b\]]
[\[323b.1\]]ma yin pa'i mi dmigs pa gang yin pa de nyid sangs rgyas pa 'dod pa'i cig car ba med pa'i sgrub par byed pa yin nam ci khyed la ni sangs rgyas pa la'o/_/gnas pa ma yin zhing zhes bya ba ni 'di nyid kyi don ni go skabs med do zhes bya ba yin no/_/don la sbyor ba na mig la sogs pa'i zhes bya ba'o/_/
[\[323b.2\]]ji ltar dus gcig pu bum pa gcig gi yul can gyi mig gi rnam par shes pa gnyis mi 'byung ba bzhin no/_/gzung ba dang 'dzin pa'i zhes bya ba la sgra 'dzin pa'i shes pa ni gzung ba yin la de'i yul can ni 'dzin pa yin no/_/de ltar na re zhig rnam par rtog pa la gsal bar snang ba nyid med do
[\[323b.3\]]zhes brjod pa yin no/_/da ni khas blangs nas kyang brjod pa ni/_gsal bar snang ba yin na yang zhes bya ba'o/_/gang gis gnod ces grub pa'i mtha' pas dris pa na/_pha rol po lan 'debs pa ni bar du chod pas so zhes bya ba'o/_/'di la yang zhes bya ba ni de sun 'byin pa ste ring po la sogs
[\[323b.4\]]pa brjod pa'o/_/sngon myong bar gyur pa dang da ltar myong bzhin pa gcig nyid gang yin pa de ltar 'dzin pa'i rang bzhin no/_/'on te da ltar dran pas spyod yul du byas pa gang yin pa de nyid mngon sum gyis kyang 'dzin pa yin no snyam na/_dran pa'i yul gyis zhes gsungs so/_/ngo shes pa ni
[\[323b.5\]]mngon sum gyi rang bzhin yin pa'i phyir rung ba'i yul na gnas pa'i rang bzhin yin na/_sngon mthong ba'i rang bzhin ni rung ba'i yul na gnas pa ma yin te/_des na rung ba'i yul na gnas pa'i rang bzhin 'dzin pa'i ngo shes pas ni de 'dzin pa ma yin pa'i phyir ci ltar snga ma dang phyi ma'i rang
[\[323b.6\]]bzhin 'dzin pa yin zhes ston par byed pa ni gal te de lta na zhes bya ba la sogs pa'o/_/dran pa zhes bya ba ni de nyid 'di yin no zhes bya ba ste/_de lta bu'i rnam pa can gyi dran pa med par ro/_/de ltar zhes bya ba ni gcig nyid du mngon sum gyis ci ste mi rtogs 'di la pha rol pos brjod pa ni/_de
[\[323b.7\]]dang zhes bya ba ste sngar gyi yul dang lhan cig 'brel pa gang yin pa de dang bral ba'i phyir de ltar mi rtogs so 'o na zhes bya ba ni lan no/_/gang gis zhes bya ba ni mngon sum mam rjes su dpag pas so/_/de lta ma yin na zhes bya ba ni rtogs pa tsam tshad mar khas len na'o/_/'on te sngar gyi dus la
[\[324a\]]
[\[324a.1\]]sogs pa dang 'brel pa ma rtogs med do/_/re zhig 'brel pa can ni rtogs pa yin no snyam na gal te sngon gyi zhes bya ba'o/_/'on te da lta nyid du skyes pa ni sngar nyid yod pa ma yin pas na ji ltar brtag par 'gyur zhe na/_gal te zhes gsungs so/_/da ltar ba de sngar ma skyes pa ci
[\[324a.2\]]ltar yod ces gzhan gyis dris pa la sngar zhig pa'i bum pa la sogs pa yang ji ltar yod de/_de yang brtag pa nyid du mi 'gyur ro/_/pha rol po khyad par ston pa ni khyad par 'di zhes gsungs te/_'byung bar 'gyur ba ni dran pa ma yin no zhes dgongs pa'o/_/'di la grub pa'i mtha' pas
[\[324a.3\]]gsungs pa ni/_sngar zhes gsungs so/_/pha rol gyis smras pa ni 'byung ba nyid du zhes bya ba'o/_/'di la lan ni 'byung bar 'gyur ba zhes bya ba'o/_/'dir yang zhes bya ba ni zhig pa la yang ngo /_/'di la brjod pa ni dbus su zhes bya ba'o/_/re zhig gang gi tshe rtogs pa de'i tshe yod/_
[\[324a.4\]]med par na yod do zhes bya bar go ji ltar 'gyur te bar du ma rtogs pa'i phyir ro/_/pha rol pos da ltar zhes smras so/_/da ltar mthong bas dbus su yod par ji ltar zhe na sngar zhes smras so/_/lan ni 'o na zhes gsungs so/_/'o na rjes su dpag pas sngar yod pa nyid du rtogs so
[\[324a.5\]]zhe na/_rjes su dpag pa yang zhes smras so/_/bar med pa zhes bya ba ni 'di ni sngar zhes gnas pa nyid mthong ba yin gyi dngos po gzhan mthong bas bar chod pa ni ma yin pa de la'o/_/sun 'byin pa ni ma yin te zhes bya ba'o/_/de nyid ces bya ba ni nga'i mthong ba'i rgyun ma chad do zhes bya ba'i
[\[324a.6\]]dran pa nyid do/_/de nyid kyis zhes bya ba ni sngar gnas pa nyid kyis ni ma yin pa'o/_/de lta ma yin te zhes bya ba ni gal te de nyid kyis byed na'o/_/de nyid ces bya ba ni sngar gnas pa nyid do/_/de nyid kyi tshe zhes bya ba ni sngar gnas pa nyid du'o/_/de nyid la ni sngar gnas pa nyid la'o/_/thug pa med
[\[324a.7\]]pa nyid ston pa ni gang gi phyir zhes bya ba'o/_/de la yang zhes bya ba ni de nyid don bya ba ni yin no zhes bya ba de la yang ngo /_/bar bcad pa'i phyir zhes bya ba ni blo'i blos so/_/'on te zhes bya ba la sogs pa ni gcig gi tshe nyid phyi ma la sogs pa 'dzin pa dang 'dzin pa'i 'dzin par yang 'gyur ba
[\[324b\]]
[\[324b.1\]]yin te/_des na phyi mo 'dzin pa thams cad dus mtshungs pa kho nar de 'dzin pas nyams su myong ba'i phyir blo yun ring po dran pa 'thad pa kho na yin no zhes bya ba ni gzhan gyi zhe rtsis so/_/'di la brjod pa ni de yang mi 'thad de bya ba'o/_/don de dang shes pa gnyis kyis myong ba gang yin pa de dag go/_/
[\[324b.2\]]yang ji ltar na shes pa cig car 'byung ba mi 'dod snyam na shes pa cig car zhes bya ba'o/_/phyed phyi ma 'chad pa ni don snang ba'i zhes bya ba'o/_/'o na ci ltar rtogs snyam na rang gis zhes gsungs so/_/gzhan gyis byas pa'i dpe nyid mi 'grig par ston pa ni gal te bde ba zhes bya ba'o/_/de'i blo yang zhes
[\[324b.3\]]bya ba ni bde ba la sogs pa'i blo yang ngo /_/tha dad par yang ci ste mi 'gyur zhe na/_tha dad par snang ba zhes gsungs so/_/'o na bde ba rigs pa ci ltar gzhag par rigs she na/_bde ba myong ba zhes bya ba'o/_/don la yang de kho na ltar rigs so zhes ston pa ni de bzhin du zhes bya ba ni yang myong ngo zhes rigs
[\[324b.4\]]so/_/'di na zhes bya ba ni sngon po la sogs pa la'o/_/snang ba gzugs la sogs pa las tha dad pa med pa kho na'o/_/gang gi tshe zhe na gal te zhes bya ba'o/_/don la brjod pa ni rig pa dang zhes bya ba'o/_/de'i tshe rig pa dang sngon po la sogs pa tha dad pa de ltar brtag pa yin na/_de lta yang zhes bya ba
[\[324b.5\]]rig pa dang sngon po la sogs pa tha dad par mtshon pa yang ma yin no/_/'ba' zhig ni gzugs dang bral ba'o/_/gzugs dang snang ba dang bral bar byis pa la sogs pa 'ga' zhig gis dmigs pa yin no/_/de bzhin du rim gyis pa la yang don dang don snang ba zhes bya ba la sogs par sbyar ro/_/
[\[324b.6\]]nyes pa de nyid ston pa ni 'di ltar zhes bya ba'o/_/re zhig dang po ni don rig par 'gyur ba yin no/_/de nas ni don snang ba'i shes pa rig go/_/'on te don rig pa rig pa'i dus na don du snang ba mi rig pa ste don rig pa tsam rig pa'i phyir ro zhe na/_don rig pa ni zhes gsungs so/_/dag pa'i don du snang ba dang
[\[324b.7\]]bral lo/_/des na don rig pa rig yin na/_nges par dus su snang ba rig par 'gyur ro/_/des na don gyi rnam pa lan gnyis su snang bar 'gyur ro/_/de lta ma yin na zhes bya ba ni gal te don du snang ba ma rig na'o/_/rnam 'grel 'di ni mngon par 'dod pa'i don bshad pa'i don du sun 'byin par byed pas smras pa
[\[325a\]]
[\[325a.1\]]ni 'dir zhes bya ba'o/_/de la yang zhes bya ba ni bde ba la sogs pa'i rig pa 'dzin pa la yang ngo /_/skabs nyid la zhes bya ba ni/_dran pa las kyang bdag rig grub/_/ces bya ba 'di la'o/_/'pho bar mi 'gyur ba nyid sgrub par byed pa ni phyi ma phyi mas zhes bya ba'o/_/gegs byed pa zhes bya ba ni
[\[325a.2\]]shes pa snga ma shes pa phyi mas myong ba la'o/_/de la zhes bya ba ni blo phyi ma la'o/_/phyi'i gegs byed pa med pa na blo snga ma phyi mas myong bar 'gyur ro/_/don gyis go bas zhes bya ba ni nyams su myong bar gyur pa'i don gzhan du mi 'thad pas so/_/rgyun mi 'chad pas zhes bya ba ni bar chad med par ro/_/de'i tshe
[\[325a.3\]]yang so sor don nyams su myong ba'i mtshan nyid gzhan rnams la don gyis go ba ci zhig yod des na blo'i skad cig de mtha' dag nyams su myong bar 'gyur ro/_/de lta yin dang dus de srid bdag gis mthong ngo zhes dran par yang mi 'gyur ro/_/sun 'byin pa gzhan yang brjod pa ni don gyis go ba dran pa
[\[325a.4\]]zhes bya ba'o/_/gzhan du ni ma yin no zhes bya ba ni nyams su myong bar ro/_/des na don gyi blo nyams su myong ba la gags byas pa'i phyir blo nyams su mi myong zhing dran par yang mi 'gyur ro zhes bya ba ni skabs nye bar bsdu ba'o/_/nyi ste nyams su myong ba nyams su myong bar gyur pas ci bya ste/_don yod pa
[\[325a.5\]]tsam gyis myong bar 'gyur ba yin no zhe na/_yod pa tsam las zhes gsungs so/_/gzhan gyis smras pa/_dbang po dang 'brel pa las don nyams su myong bar 'gyur gyi/_myong ba nyams su myong ba las ni ma yin no zhe na/_'di la brjod pa ni dbang po dang 'brel ba de yang tshad ma gang las rtogs par
[\[325a.6\]]bya/_de la yang zhes bya ba 'das pa la sogs pa'i rnam par rtog pa la yang ngo /_/des zhes bya ba ni yul dang dus gzhan gyi bdag nyid can gyis so/_/de nyid kyis zhes bya ba de 'dra ba'i don gyis phyogs pa'i phyir te khyer ba'i phyir ro/_/'di nyid gzhung 'dzugs pa dbang po'i zhes bya ba'o/_/res 'ga' zhes bya
[\[325a.7\]]ba ni don nye ba'i gnas skabs na'o/_/res 'ga' ni zhes bya ba don mi nye ba na'o/_/de lta ma yin par zhes bya ba ni rgyun chad par ro/_/'di ni khas blangs nas brjod par zad kyi 'thad kyi ni ma yin te/_don nye bar ma yin pa'i gnas skabs med pa'i phyir ro/_/don gzhan la chags pas te 'chal pas nus pa
[\[325b\]]
[\[325b.1\]]nyams kyang ngo /_/gcig shes zhes bya ba ni thogs pa med pa'o/_/de'i phyir blo snga ma nus pa med pa'i phyir phyis don gyi blor mi 'gyur ro/_/'jug pa'i rnam par shes pa thams cad de'i dbang po'i shes pa lnga po gang yin pa'o/_/'on te 'jug pa'i rnam par shes pa snga ma yang rgyu yin la kun gzhi'i rnam
[\[325b.2\]]par shes pa yang yin pa'i phyir nyes pa ci yod snyam na 'jug pa'i zhes gsungs so/_/gal te kun gzhi'i rnam par shes pa nyid rgyu yin na ni de'i tshe dus phyis kyang 'jug pa'i rnam par shes pa snga ma nyid skye bar 'gyur na de lta yang ma yin te/_des na snga ma dang rigs mthun shin tu gsal ba
[\[325b.3\]]gcig nyid 'byung ba las ni rigs mthun pa'i rnam par shes pa las snga ma nyid de ma thag pa'i rkyen yin no/_/bdag cag gis ni kun gzhi'i rnam par shes pa khas ma blangs te/_nyes pa 'di ni gang gis khas blangs pa de nyid la 'gyur ro zhes thugs la bzhag nas re zhig zhog cig ces
[\[325b.4\]]gsungs so/_/de yang zhes bya ba ni de ma thag pa'i rkyen to/_/'ga' yang med par 'gyur ro zhes bya ba ni shes pa phyi ma mi 'gyur ro/_/chags pa zhes bya ba ni kun du chags pa dang ldan pa'o/_/de la yang zhes bya ba ni yid la'o/_/de yang ni yid kyi dbang po'i yang ngo /_/de yang zhes bya ba ni
[\[325b.5\]]cig car mi skye ba'o/_/rnam par shes pa snga ma gzhan chags pa gang yin pa de nus pa nyams pa nyid kyis grub pa'i phyir ji ltar yid 'grub/_gang gis yid brtag par 'gyur ba thams cad kyi tshe rnam par shes pa cig car mi skye ba nyid kyang ma yin no zhes ston pa ni/_lhan cig skye ba yang
[\[325b.6\]]zhes bya ba'o/_/'jug pa mtshungs pa la'ang zhes 'ang gi don brjod pa ni gzhan du'ang zhes bya ba'o/_/'di nyid kyi don bsdus te bstan pa ni thams cad kyi zhes bya ba'o/_/mar me du bas mthong zhes bya ba ni mar me gang la 'bras bu mthong ba du ma yod pa de la de skad ces bya ba'o/_/'on te lta ba po du
[\[325b.7\]]ma'i dbang gis sgron mas shes pa ma bskyed do zhe na/_lan du 'di la yang zhes bya ba ste/_skabs su bab pa'i yul lnga nye bar gnas pa la yang ngo /_/khyad par ni de'i bdag nyid du mi 'gyur te/_dus phyis 'byung ba'i phyir dad rgyu tha dad pa'i phyir ro/_/'on te khyad par de gzhan kho na'o zhe na/_de'i tshe gal
[\[326a\]]
[\[326a.1\]]te khyad par de gzhan na yid rtag pa gcig pu'i rang bzhin de'i ci yin te ci yang ma yin no/_/'on te khyad par de yid dang 'brel pa yin no zhe na/_yid de dang khyad par de 'brel na'ang khyad par 'di yid de'i yin par 'gyur mod kyi/_rang bzhin gcig yin par mi 'gyur ro/_/des
[\[326a.2\]]na khyad par gzhan skyes kyang snga ma bzhin du yid de skyed par byed pa'am/_skyed par mi byed pa thams cad kyi tshe 'gyur ro/_/rnam par shes pa de nyid ces bya ba ni lus dang skyes bu dag rtag pas khyad par du 'gyur ba mi 'thad pa'i phyir ro zhes bya ba'i don to/_/'du byed de gang las phyis skye ba yin
[\[326a.3\]]'di la gzhan gyis brjod pa ni shes pa las skyes pa zhes bya ba'o/_/khas len pas gal te zhes bya ba'o/_/'o na bag chags nyid blo'i skyed byed yin gyi blo ni ma yin no snyam na/_blo las zhes gsungs so/_/de lta bu nyid du mthong ngo zhes bya ba ni snang ba'i rang bzhin shes pa skyed par
[\[326a.4\]]byed pa thams cad ni gzung ba zhes bya ba ni 'khor bar ma mthong ngo /_/'on te zhes bya ba ni gzhan gyi'o bsam pa ni 'di min te/_rang bzhin 'gas rnam par shes pa de bskyed pa yin yang gzung bar bya ba ma yin par yang 'gyur ro zhes bya ba'o/_/'di 'gog pa ni ma yin te zhes bya
[\[326a.5\]]ba'o/_/shes pa snga ma'i gzung ba'i nus pa gang yin pa de nyams par 'gyur gyi skyed par byed pa'i rang bzhin ni nyams pa ma yin no/_/des na blo snga ma las shes pa phyi ma skyed par byed do'i zhe na/_'di la brjod pa ni de ni mi rigs te zhes bya ba'o/_/de dngos por nges pa ni skyed byed kyi
[\[326a.6\]]dngos por nges pa'o/_/skyed par byed pa de ni blo la yang yod pa'i phyir ro/_/de nyid kyi zhes bya ba ni gzung ba nyid du'o/_/der yang zhes bya ba ni gzhan gyis smras pa rings par bgrang ba'i tshe yang ngo /_/ma yin te zhes bya ba ni 'gog pa'o/_/da ni rnam par rtog par byed de don gyis go ba 'di don
[\[326a.7\]]nam don rig pa'am gnyi ga las skye grang na/_re zhig don las ni skye ba ma yin te/_de'i tshe ni don de las rang dang gzhan gyi rgyu la yod pa'i blo thams cad rtogs par 'gyur ro/_/don ni thun mong yin pa'i phyir ro zhes dgongs pa'o/_/don rtogs pa las kyang don gyi blo rtogs pa tsam du
[\[326b\]]
[\[326b.1\]]'gyur gyi 'di nga'i don rtogs pa yin no zhes ni ma yin no/_/de nyid phyir na zhes bya ba ni nyes pa bshad zin pa nyid kyi phyir ro/_/'on te don rig pa las rig pa rtogs pa yin no zhe na/_'di la tshig le'ur byas pas brjod pa'i nyes pa gzhan nyid brjod pa ni don rig pa de nyid ces bya ba'o/_/
[\[326b.2\]]'on te don rig pa ni mthong ba nyid de des na ma mthong ba'i rtogs par 'gyur ro zhe na/_don myong ba yang zhes bya ba'o/_/rnam par rtog pa gsum pa la brjod pa ni/_de nyid kyi phyir zhes bya ba'o/_/gnyis pa ni don dang rig pa'o/_/'on te rig pa gcig pu mi mthong mod gnyi ga ci ste mi
[\[326b.3\]]mthong zhe na/_gcig ma mthong na zhes gsungs so/_/'on te khyad par med kyang res 'ga' 'dzin la res 'ga' mi 'dzin pa'i phyir nyes pa ci yod snyam na gal te yul la zhes gsungs so/_/de zhes bya ba ni 'dzin pa'i rnam par dbye ba'o/_/kho bo cag gis thal bar sgrub pa'i yul
[\[326b.4\]]gzhan la 'pho bar 'gyur ba ni khyed kyis ma spangs so zhes dgongs pa'o/_/nus pa du ma dang gcig pa de rnams med kyang dngos po rnams ni 'bras bu du ma dang gcig kyang byed pa yin no/_/'di ji ltar zhes bya ba ni brgal zhing brtag pa'i rnam pa'o/_/de zhes bya ba ni so sor nges pa'o/_/de lta ma
[\[326b.5\]]yin na zhes bya ba ni gal te rang gi rgyu'i nus pa khas mi len na'o/_/chog mod ces bya ba ni gang la nus pa sna tshogs med kyang 'ga' zhig 'bras bu sna tshogs byed la nus pa gcig med kyang 'ga' zhig ni 'bras bu gcig byed pa 'di ni dngos po rnams kyi rang bzhin yin no zhes bya bas so/_/
[\[326b.6\]]gal te nus pa tha dad pa'i rtogs pa 'di med na de'i tshe 'di'i nus pa zhes tha dad par rtogs pa ji ltar zhe na/_rang gi ngo bor zhes gsungs te/_rang bzhin du gyur pa'i chos gang yin pa de tha dad par sgro btags nas 'di ltar rtogs pa yin gyi de kho na nyid du ni ma yin no/_/'di ji ltar rtogs par bya
[\[326b.7\]]zhes brtsad pa na brjod pa ni nus pa la yang zhes bya ba'o/_/de nyid gzhung 'dzugs pa ni 'di ltar zhes bya ba'o/_/ma yin zhes bya ba ni rtsod pa 'gog pa'o/_/des na 'bras bu 'ga' zhig ni gcig las 'gyur ba yin la 'bras bu 'ga' zhig ni tshogs pa las ji ltar mthong ba bzhin 'byung ba ma
[\[327a\]]
[\[327a.1\]]yin no/_/de dag de'i yin no zhes bya ba'i tha snyad med pa nyid de/_des na de las phan pa dpyad pas ci zhig bya snyam na/_gzhan du ni zhes bya ba ste/_de dag de'i zhes 'brel pa med na'o/_/de ltar zhes bya ba tha dad par mthong bar thal ba yin no/_/des na ji ltar nus pa rnams de dag de'i
[\[327a.2\]]zhes nye bar bstan pa'i don gcig las phan pa don du gnyer bar byed pa de bzhin du 'bras bu du ma yang gcig las phan pa la brten par 'gyur na/_ci nyes zhes dgongs pa'o/_/yang na zhes bya ba la sogs pas ni ma yin zhes bya ba'i dgag pa 'ga' zhig gcig las gcig ces bya ba dang
[\[327a.3\]]'brel nas 'chad pa'o/_/ji ltar zhes bya ba'i nus pa du ma las phan 'dogs pa'i sgo nas so/_/de bzhin du zhes bya ba ni 'bras bu du ma las phan 'dogs pa'i sgo nas so/_/gnyi ga zhes bya ba ni don gyi blo dang rang gi yul can gyi blo'o/_/sngar ni zhes bya ba blo snga ma'i dus na snang ba yin la phyis
[\[327a.4\]]ni zhes bya ba blo'i dus su ni de'i blo'o/_/'on te zhes bya ba nyid pha rol po gsal ka bskyed pa ni blo ni zhes bya ba'o/_/'di la lan ni 'o na zhes bya ba'o/_/don gyis zhes bya ba ni don gsal ba'i don gyis so/_/gtan 'gyur zhes bya ba ni rgyun mi 'chad par du ma 'dzin pa'i rim pa gang yin pa de'i
[\[327a.5\]]dus su yang ngo /_/gzhan gyi tshe zhes bya ba ni phyis kyang rtogs par mi 'gyur ro/_/des na don gyis go bas don gyi rig pa yin pa na/_lan brgyar zhes bya ba don la mang por snang bar 'gyur ro/_/de'i tshe yang gsal ba la sogs pa gang las don gyis go bar 'gyur ba rang gi blo ston par byed pa
[\[327a.6\]]de'i tshe ni gsal ba la sogs pa mthong ba 'ga' yang yod pa ma yin no/_/ci'i phyir zhe na/_de'i tshe zhes bya ba rang gi blo ston pa'i dus na/_gsal ba la sogs pa don gyis go bar byed pa gang yin pa de 'das pa'i phyir ro/_/dran par gyur pa zhes bya ba gsal ba zhes bya ba'i don mthong ba las so/_/
[\[327a.7\]]'di la brjod pa ni dran pa nyid ces bya ba'o/_/dran par gyur pa las ni dran pa rtogs kyi myong ba ma yin te/_de lta ma yin na ni nam gyi tshe yang rtag tu med par 'gyur ro/_/khas blangs nas kyang brjod pa ni der yang zhes bya ba ste/_brtags pa'i myong ba las yang ngo /_/brjod pa gnyis dang gnyis
[\[327b\]]
[\[327b.1\]]su snang bar dran pa dang myong bar yang 'gyur ro/_/'on te dran par bya ba las ni dran pa rtogs la de gang myong ba med par mi 'jug pa des na myong ba rtogs pa yin no zhe na/_de ni ma yin te zhes gsungs so/_/bdag gis nyams su myong 'gyur zhes rnam pa de ltar dran pa 'jug pa na/_nga'i
[\[327b.2\]]blo yod par gyur to zhes bya ba rnam pa de ltar don gyis go ba ni mi srid pa kho nar te dran pa tsam gyis 'jug pa'i phyir ro/_/phyis kyang don gyis go ba ma yin te/_dran pa nyid ni tshad ma ma yin pas don gyis go ba ma yin pa'i phyir ro/_/dran pa las gzhan pa'i don gyis go ba yang myong
[\[327b.3\]]ba med de/_des na dran pa ga la srid de/_nyams su myong ba don gyis go bas ma grub pa'i phyir ro/_/khas blangs nas kyang brjod pa ni gang gi tshe zhes bya ba'o/_/'on te mi gsal ba'i rnam pa gnyis ni yod pa ma yin te/_don lkog tu gyur pa'i phyir ro/_/mi gsal ba'i
[\[327b.4\]]rnam pa gnyis su rig pa ni yod pa kho na'o zhe na/_'di la brjod pa ni de yang zhes bya ba ste/_mi gsal ba'i rnam pa gnyis rig pa de yang ngo /_/gang zhig ces bya ba'i don nam shes pa gang gi tshe don gyis go bar 'dod pa de'i tshe kho na de don gyis go ba yin no/_/'di nyid
[\[327b.5\]]gsal 'debs pa ni gang gi phyir zhes bya ba'o/_/gang gi tha ma yin snyam na/_gal te yul zhes bya ba'o/_/gzhan gyis nyams su myong bar gyur pa bzhin zhes bya ba ni/_skyes bu gzhan gyis myong bar gyur pa ni don nyams su myong bar mi 'gyur ba de dang 'dra bar ro/_/
[\[327b.6\]]don gang gis myong ba nyams su myong bar ma gyur par ni de nyams su myong bar gyur pa nyid mi srid pa'i phyir ro/_/dang por gyur pa'i bar yang nyams su myong bar gyur pa ma yin no/_/gzhan gyis myong bar gyur pa bzhin du zhes bya ba'i dpe nyid gsal bar byed pa ni dper na zhes bya
[\[327b.7\]]ba'o/_/gzhan gyis nyams su myong bar 'gyur yang gzhan des nyams su myong ba ni/_skyes bu gzhan nyams su myong ba med pa'i phyir skyes bu pha rol pos don nyams su ma myong ba de bzhin du gzhan gyis nyams su myong bar gyur pa'i don la yang myong ba nyams su myong bar ma gyur
[\[328a\]]
[\[328a.1\]]pa'i phyir ma myong bar 'gyur ro/_/'on te gsal ba la sogs pa las rang gis nyams su myong bar rtog go zhe na/_'di la brjod pa ni don gyi rang bzhin de ni zhes bya ba ste/_gsal ba nyid la sogs pa'o/_/ji ltar myong ba yin zhes bya ba ni bdag dang 'brel par yongs
[\[328a.2\]]su brtag pa'o/_/gzhan gyis kyang myong bar ci ste mi rtag ces dgongs pa'o/_/gzhan nyams su myong ba na zhes bya ba ni gang gi tshe gzhan gyis don myong ba de'i tshe'o/_/de kho nar ni gzhan gyis myong bar gyur pa la ji ltar bdag nyid kyi mngon sum yin par rnam par 'jog mi nus pa de
[\[328a.3\]]bzhin du bdag gis myong bar gyur pa yang bdag gi gzhan gyi'o zhes rnam par gzhag par mi nus so/_/gzhan rtogs pas zhes bya ba ni nyams su myong ba rtogs pas so/_/gzhan zhes bya ba ni snang bzhin pa'i don gyi rang bzhin no/_/sngon po la sogs pa'i don rtogs pa ni bden mod kyi/_
[\[328a.4\]]'on kyang rang nyid ces bya ba rang gi ngo bo kho nas rtogs pa yin gyi shes pa ni brtag par mi bya'o/_/de yang bdag go/_/byed pa po nyid du ni rtogs pa'i'o/_/des na rang rig pa ma yin te gzhan rig pa'ang yod pa'i phyir zhes bya ba ni gzhan gyi bsam pa'o/_/ci ltar lus yin snyam na gang gi phyir zhes bya
[\[328a.5\]]ba'o/_/gang gi tshe lus nyid rig pa de'i tshe lus rang rig pa med pa kho na'o/_/des zhes bya ba ni bdag gis so/_/bdag rang rig pas nyams su myong ba med kyang bdag nyams su myong ngo zhes bya ba'i tha snyad ji ltar mi 'dod gsal ba shes pas don gsal ba'i phyir ro/_/ji ltar zhes bya ba ni mig ma
[\[328a.6\]]rtogs pa'i phyir ro zhes bsams pa'o/_/lan ni nga'i zhes bya ba'o/_/rang rig pa ma yin na zhes bya ba ni rang rig pa khas mi len na'o/_/de'i tshe mtha' dag ces bya ba ni mtha' gsal bar 'gyur ro zhes ha cang thal bar 'gyur gdon mi za bar 'ga' zhig la 'ga' zhig gi gsal ba skyes pa'i phyir ro/_/'on te
[\[328a.7\]]gang gi gsal ba gang la skyes pa de la de gsal ba'i phyir ha cang thal ba ma yin no snyam na/_gang gi zhes gsungs so/_/'brel pa yang mi 'byung ste gsal ba ma rtogs pa'i phyir de'i rang bzhin no/_/tshad ma rnam 'grel rgyan gyi TI kA las/_mngon sum gyi le'u ste gnyis pa'o//_//_